


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















T.B.M.M.

TUTANAK DERGİSİ

CİLT : 16

29 uncu Birleşim

10 . 12 . 1996  Salı



İÇİNDEKİLER

 I. - GEÇEN TUTANAK ÖZETİ

 II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A)  TEZKERELER VE ÖNERGELER

1. - İngiltere'ye gidecek olan Dışişleri
Bakanı ve Başbakan Yardımcısı
Tansul Çiller'e, dönüşüne kadar, Millî
Eğitim Bakanı Mehmet Sağlam'ın, vekâlet
etmesinin uygun görüldüğüne ilişkin
Cumhurbaşkanlığı tezkeresi (3/597)

2.-Bangladeş, Endonezya, Malezya ve Suudi Arabistan'a
gidecek olan Devlet Bakanı Abdullah Gül'e dönüşüne
kadar, Kültür Bakanı İsmail Kahraman'ın
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/598)

3.-İtalya'ya gidecek olan Devlet Bakanı
Bahattin Şeker'e, dönüşüne kadar, Devlet
Bakanı Nevzat Ercan'ın vekâlet etmesinin uygun
görüldüğüne ilişkin Cumhurbaşkanlığı
tezkeresi (3/599)

4. -Gürcistan Cumhuriyetine gidecek olan Devlet
Bakanı Namık Kemal Zeybek'e, dönüşüne
kadar, Devlet Bakanı Işılay Saygın'ın
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/600)

5. -Endonezya ve Belçika'ya gidecek olan Sanayi
ve Ticaret Bakanı E. Yalım Erez'e, dönüşüne
kadar, Sağlık Bakanı Yıldırım
Aktuna'nın vekâlet etmesinin uygun görüldüğüne
ilişkin Cumhurbaşkanlığı tezkeresi
(3/601)

6.-Singapur'a gidecek olan Devlet Bakanı Ayfer
Yılmaz'a, dönüşüne kadar, Devlet Bakanı
H. Ufuk Söylemez'in vekâlet etmesinin uygun görüldüğüne
ilişkin Cumhurbaşkanlığı tezkeresi
(3/602)

7. -Avusturya'ya gidecek olan Turizm M. Bahattin
Yücel'e, dönüşüne kadar, Devlet Bakanı
Işılay Saygın'ın vekâlet etmesinin
uygun görüldüğüne ilişkin Cumhurbaşkanlığı
tezkeresi (3/603)

8. -Şırnak Milletvekili Bayar Ökten'in,
Sanayi, Ticaret, Enerji, Tabiî Kaynaklar, Bilgi ve Teknoloji
Komisyonu üyeliğinden çekildiğine ilişkin
önergesi (4/114)

9. -Türkiye Büyük Millet Meclisinden
bir parlamento heyetinin, Gürcistan Parlamentosunun davetine
icabet etmesine ilişkin Başkanlık tezkeresi
(3/604)

IV. - KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. - 1997 Malî Yılı Genel
ve Katma Bütçeli İdareler Bütçe
Kanunu Tasarıları ile 1994 ve 1995 Malî Yılları
Genel ve Katma Bütçeli İdareler ve Kuruluşlar
Kesinhesap Kanunu Tasarıları (1/518, 1/519, 1/282,
3/414, 1/283, 3/415, 1/492, 3/516; 1/493, 3/517) (S. Sayısı
: 134, 135, 103, 102, 151, 150)

A) TÜRKİYE BÜYÜK MİLLET
MECLİSİ BAŞKANLIĞI

1. -Türkiye Büyük Millet
Meclisi 1997 Malî Yılı Bütçesi

2. - Türkiye Büyük Millet Meclisi
1994 Malî Yılı Kesinhesabı

3. - Türkiye Büyük Millet Meclisi
1995 Malî Yılı Kesinhesabı

B) CUMHURBAŞKANLIĞI

1. - Cumhurbaşkanlığı
1997 Malî Yılı Bütçesi

2. - Cumhurbaşkanlığı
1994 Malî Yılı Kesinhesabı

3. - Cumhurbaşkanlığı
1995 Malî Yılı Kesinhesabı

C)SAYIŞTAY BAŞKANLIĞI

1. - Sayıştay Başkanlığı
1997 Malî Yılı Bütçesi

2. - Sayıştay Başkanlığı
1994 Malî Yılı Kesinhesabı

3. - Sayıştay Başkanlığı
1995 Malî Yılı Kesinhesabı

D)ANAYASA MAHKEMESİ BAŞKANLIĞI

1. - Anayasa Mahkemesi Başkanlığı
1997 Malî Yılı Bütçesi

2. - Anayasa Mahkemesi Başkanlığı
1994 Malî Yılı Kesinhesabı

3. - Anayasa Mahkemesi Başkanlığı
1995 Malî Yılı Kesinhesabı

E)BAŞBAKANLIK

1. - Başbakanlık 1997 Malî
Yılı Bütçesi

2. - Başbakanlık 1994 Malî
Yılı Kesinhesabı

3. - Başbakanlık 1995 Malî
Yılı Kesinhesabı

F) DENİZCİLİK MÜSTEŞARLIĞI

1. - Denizcilik Müsteşarlığı
1997 Malî Yılı Bütçesi

2. - Denizcilik Müsteşarlığı
1994 Malî Yılı Kesinhesabı

3. - Denizcilik Müsteşarlığı
1995 Malî Yılı Kesinhesabı

G) KÖY HİZMETLERİ GENEL MÜDÜRLÜĞÜ

1. -Köy Hizmetleri Genel Müdürlüğü
1997 Malî Yılı Bütçesi

2. - Köy Hizmetleri Genel Müdürlüğü
1994 Malî Yılı Kesinhesabı

3. - Köy Hizmetleri Genel Müdürlüğü
1995 Malî Yılı Kesinhesabı

V. - SORULAR VE CEVAPLAR

A)YAZILI SORULAR VE CEVAPLARI

1. - Rize Milletvekili Ahmet Kabil'in, Rize'nin 1
inci derecede kalkınmada öncelikli yöreler kapsamına
alınmasına ilişkin Başbakandan sorusu
ve Devlet Bakanı Lütfü Esengün'ün yazılı
cevabı (7/1560)

2. -Samsun Milletvekili Yalçın
Gürtan'ın, 1993 yılında yapılan
sınavın akibetine ilişkin sorusu ve Devlet
Bakanı Nafiz Kurt'un yazılı cevabı
(7/1602)

3. - Diyarbakır Milletvekili Yakup Hatipoğlu'nun,
dinî vecibelerini yerine getiren ordu mensuplarına
yapılan uygulamalara ilişkin sorusu ve İçişleri
Bakanı Meral Akşener'in yazılı cevabı
(7/1609)

4. -İstanbul Milletvekili Mehmet Ali
Şahin'in, dinî vecibelerini yerine getiren ordu mensuplarına
yapılan uygulamalara ilişkin sorusu ve İçişleri
Bakanı Meral Akşener'in yazılı cevabı
(7/1612)

5. -Eskişehir Milletvekili Musutafa Balcılar'ın,
Boks Federasyonu Başkanının sahte belge düzenlediği
iddiasına ilişkin sorusu ve Devlet Bakanı
Bahattin Şeker'in yazılı cevabı (7/1693)

I. - GEÇEN TUTANAK ÖZETİ

TBMMGenel Kurulu saat 10.00'da açılarak
iki oturum yaptı.

Birinci Oturum

Kırşehir Milletvekili Mehmet Ali Altın'ın
vefatına ilişkin Başkanlık tezkeresi
okundu ve bir dakikalık saygı duruşunda bulunuldu.

1997 Malî Yılı Genel ve Katma
Bütçeli İdareler Bütçe Kanunu Tasarıları
ile 1994 ve 1995 Malî Yılları Genel ve Katma
Bütçeli İdareler ve Kuruluşlar Kesinhesap
Kanunu Tasarılarının (1/518, 1/519; 1/282,
3/414; 1/283, 3/415; 1/492, 3/516; 1/493, 3/517) (S. Sayıları
: 134, 135, 103, 102, 151, 150) tümü üzerindeki
görüşmelere bir süre devam edildi.

Saat 14.30'da toplanmak üzere birleşime
13.30'da ara verildi.

Hasan Korkmazcan

Başkanvekili

 Kâzım Üstüner Zeki Ergezen
  Burdur Bitlis   Kâtip Üye
Kâtip Üye

İkinci Oturum

1997 Malî Yılı Genel ve Katma
Bütçeli İdareler Bütçe Kanunu Tasarıları
ile 1994 ve 1995 Malî Yılları Genel ve Katma
Bütçeli İdareler ve Kuruluşlar Kesinhesap
Kanunu Tasarılarının (1/518, 1/519; 1/282,
3/414; 1/283, 3/415; 1/492, 3/516; 1/493, 3/517) (S. Sayıları
: 134, 135, 103, 102, 151, 150) tümü üzerindeki
görüşmeler tamamlanarak maddelerine geçilmesi
kabul edildi ve tasarıların 1 inci maddeleri okundu.

Ankara Milletvekili Mehmet Gölhan, İstanbul
Milletvekili Bülent Ecevit'in, basında çıkan
sözlerini yanlış aksettirmesi nedeniyle bir
açıklamada bulundu.

10 Aralık 1996 Salı günü
saat 10.00'da toplanmak üzere 20.23'te birleşime son
verildi.

Mustafa Kalemli

Başkan

 Kâzım Üstüner Zeki Ergezen
   Burdur Bitlis    Kâtip Üye Kâtip Üye

II. - GELEN KAĞITLAR

10 . 12 . 1996 SALI

Tasarılar

1. -Türkiye Cumhuriyeti Hükümeti
ile Beyaz Rusya Cumhuriyeti Hükümeti Arasında
Gelir Üzerinden Alınan Vergilerde Çifte Vergilendirmeyi
Önleme Anlaşması ve Eki Protokolün Onaylanmasının
Uygun Bulunduğuna Dair Kanun Tasarısı (1/545)
(Plan ve Bütçe ve Dışişleri komisyonlarına)
(Başkanlığa geliş tarihi : 9.12.1996)

2. - Türkiye Cumhuriyeti Hükümeti
ile Lübnan Cumhuriyeti Hükümeti Arasında
Denizcilik Anlaşmasının Onaylanmasının
Uygun Bulunduğuna Dair Kanun Tasarısı (1/546)
(Bayındırlık, İmar, Ulaştırma
ve Turizm ve Dışişleri komisyonlarına)
(Başkanlığa geliş tarihi : 9.12.1996)

Teklifler

1. -Burdur Milletvekili Yusuf Ekinci'nin; 657
Sayılı Devlet Memurları Kanununun Ek Geçici
59 uncu Maddesinde Değişiklik Yapılmasına
Dair Kanun Teklifi (2/605) (Sağlık, Aile, Çalışma
ve Sosyal İşler ve Plan ve Bütçe komisyonlarına)
(Başkanlığa geliş tarihi : 2.12.1996)

2. - Manisa Milletvekili Tevfik Diker'in; 1475 Sayılı
Kanunun 29.7.1983 Tarih ve 2869 Sayılı Yasanın
4 üncü Maddesine Göre Değişik 25 inci
Maddesine Bir Ek Yapılmasına Dair Kanun Teklifi
(2/606) (Sağlık, Aile, Çalışma
ve Sosyal İşler Komisyonuna) (Başkanlığa
geliş tarihi : 3.12.1996)

3. - Manisa Milletvekili Tevfik Diker'in; 3817 Sayılı
Memurlar ve Diğer Kamu Görevlilerinin Disiplin Cezalarının
Affı Hakkında Kanunun Uygulanması Sonucu
Tekrar Göreve Alınan Memur ve Diğer Kamu Görevlilerinin
Boşta Geçen Sürelerinin T.C. Emekli Sandığına
Borçlanmaları Hakkında Kanun Teklifi (2/607)
(Plan ve Bütçe Komisyonuna) (Başkanlığa
geliş tarihi : 3.12.1996)

4. - Trabzon Milletvekili Ali Kemal Başaran'ın;
25.8.1991 Tarihli 1475 Sayılı İş Kanununun
25 inci Maddesine Bir Fıkra Eklenmesi Hakkında Kanun
Teklifi (2/608) (Sağlık, Aile, Çalışma
ve Sosyal İşler Komisyonuna) (Başkanlığa
geliş tarihi : 4.12.1996)

5. - Yalova Milletvekili Yaşar Okuyan'ın;
3.11.1980 Tarih ve 2330 Sayılı Nakdi Tazminat ve
Aylık Bağlanması Hakkında Kanunun 3 üncü
Maddesinin Birinci Fıkrasının (a) ve (b)
Bentlerinin Değiştirilmesine Dair Kanun Teklifi (2/609)
(Plan ve Bütçe Komisyonuna) (Başkanlığa
geliş tarihi : 5.12.1996)

6. - Antalya Milletvekili Yusuf Öztop ve 8 Arkadaşının;
Antalya İli Kale İlçesi Adının
“Demre” Olarak Değiştirilmesi Hakkında
Kanun Teklifi (2/610) (İçişleri Komisyonuna)
(Başkanlığa geliş tarihi : 5.12.1996)

7. - İstanbul Milletvekili Bülent Ecevit
ve 7 Arkadaşının; Kamu Kurum Niteliğindeki
Meslek Kuruluşlarına İlişkin Kanunların
Bazı Maddelerinin Değiştirilmesine Dair Yasa
Önerisi (2/611) (Sanayi, Ticaret, Enerji, Tabiî Kaynaklar,
Bilgi ve Teknoloji ve Anayasa komisyonlarına) (Başkanlığa
geliş tarihi : 5.12.1996)

8. - Denizli Milletvekili Hasan Korkmazcan ile Siyasî
Parti Gruplarını Temsilen on Milletvekilinin; Mahallî
İdareler ile Mahalle Muhtarlıkları ve İhtiyar
Heyetleri Seçimi Hakkında Kanunda Değişiklik
Yapılmasına İlişkin Kanun Teklifi (2/612)
(İçişleri ve Anayasa komisyonlarına)
(Başkanlığa geliş tarihi : 6.12.1996)

9. -Denizli Milletvekili Hasan Korkmazcan
ile Siyasî Parti Gruplarını Temsilen on Milletvekilinin;
Devlet Memurları Kanununda Değişiklik Yapılması
Hakkında Kanun Teklifi (2/613) (Plan ve Bütçe
ve Anayasa komisyonlarına) (Başkanlığa
geliş tarihi : 6.12.1996)

10. -İzmir Milletvekili İsmail
Yılmaz'ın; Karayolları Trafik Kanununda Değişiklik
Yapılması Hakkında Kanun Teklifi (2/614)
(İçişleri Komisyonuna) (Başkanlığa
geliş tarihi : 9.12.1996)

Yazılı Soru Önergeleri

1. - Giresun Milletvekili Rasim Zaimoğlu'nun,
görevden uzaklaştırılan İstanbul
Emniyet Müdürüne ilişkin İçişleri
Bakanından yazılı soru önergesi (7/1747)
(Başkanlığa geliş tarihi : 6.12.1996)

2. - Ankara Milletvekili Yılmaz Ateş'in,
bazı hastanelerin memurlara kalp ameliyatı yapmaktan
kaçındıkları iddiasına ilişkin
Sağlık Bakanından yazılı soru
önergesi (7/1748) (Başkanlığa geliş
tarihi : 9.12.1996)


 

BİRİNCİ OTURUM

10 Aralık 1996 Salı

Açılma Saati: 10.00

BAŞKAN : Başkanvekili Yasin
HATİBOĞLU

KÂTİP ÜYELER : Ünal
YAŞAR (Gaziantep), Fatih ATAY (Aydın)

 


BAŞKAN - Çalışmalarımızın
hayırlara vesile olmasını Cenab-ı
Allah'tan niyaz ederek Türkiye Büyük Millet Meclisinin
29 uncu Birleşimini açıyorum.

Sayın milletvekilleri; 1997 Malî Yılı
Genel ve Katma Bütçeli İdareler Bütçe
Kanunu Tasarıları ile 1994 ve 1995 Malî Yılları
Genel ve Katma Bütçeli İdareler Kesinhesap
Kanunu Tasarıları üzerindeki görüşmelerimize
kaldığımız yerden devam edeceğiz;
ancak, bütçe görüşmelerine geçmezden
önce Başkanlığın Yüce Kurula
sunuşları vardır.

Sayın milletvekilleri, Cumhurbaşkanlığının
tezkereleri vardır; okutup, bilgilerinize sunacağım:

III. - BAŞKANLIĞIN GENEL KURULA
SUNUŞLARI

A) TEZKERELER VE ÖNERGELER

1. - İngiltere'ye gidecek olan Dışişleri
Bakanı ve Başbakan Yardımcısı
Tansu Çiller'e, dönüşüne kadar, Millî
Eğitim Bakanı Mehmet Sağlam'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/597)

30 Kasım 1996

Türkiye Büyük Millet Meclisi
Başkanlığına

Bosna - Hersek Barışı Uygulama
Konferansına katılmak üzere, 3 Aralık
1996 tarihinde İngiltere'ye gidecek olan Dışişleri
Bakanı ve Başbakan Yardımcısı
Prof. Dr. Tansu Çiller'in dönüşüne
kadar; Dışişleri Bakanlığı
ve Başbakan Yardımcılığına,
Millî Eğitim Bakanı Prof. Dr. Mehmet Sağlam'ın
vekâlet etmesinin, Başbakanın teklifi üzerine,
uygun görülmüş olduğunu bilgilerinize
sunarım. 

 Süleyman Demirel

 Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

2. - Bangladeş, Endonezya, Malezya ve Suudi
Arabistan'a gidecek olan Devlet Bakanı Abdullah Gül'e,
dönüşüne kadar, Kültür Bakanı
İsmail Kahraman'ın vekâlet etmesinin uygun
görüldüğüne ilişkin Cumhurbaşkanlığı
tezkeresi (3/598)    03.12.1996

Türkiye Büyük Millet Meclisi
Başkanlığına

Görüşmelerde bulunmak üzere,
4 Aralık 1996 tarihinden itibaren Bangladeş, Endonezya,
Malezya ve Suudi Arabistan'a gidecek olan Devlet Bakanı
Doç.Dr.Abdullah Gül'ün dönüşüne
kadar; Devlet Bakanlığına, Kültür
Bakanı İsmail Kahraman'ın vekâlet etmesinin,
Başbakanın teklifi üzerine, uygun görülmüş
olduğunu bilgilerinize sunarım. 

 Süleyman Demirel  Cumhurbaşkanı

BAŞKAN - Bilgilerinize sunulmuştur. 

Diğer tezkereyi okutuyorum:

3. - İtalya'ya gidecek olan Devlet Bakanı
Bahattin Şeker'e, dönüşüne kadar, Devlet
Bakanı Nevzat Ercan'ın vekâlet etmesinin uygun
görüldüğüne ilişkin Cumhurbaşkanlığı
tezkeresi (3/599)         03.12.1996

Türkiye Büyük Millet Meclisi
Başkanlığına

4 Aralık 1996 tarihinde İtalya'ya gidecek
olan Devlet Bakanı Bahattin Şeker'in dönüşüne
kadar; Devlet Bakanlığına, Devlet Bakanı
Nevzat Ercan'ın vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

 Süleyman Demirel 

 Cumhurbaşkanı

BAŞKAN - Bilgilerinize sunulmuştur. 

Diğer tezkereyi okutuyorum:

4. -Gürcistan Cumhuriyetine gidecek
olan Devlet Bakanı Namık Kemal Zeybek'e, dönüşüne
kadar, Devlet Bakanı Işılay Saygın'ın
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/600)      06.12.1996

Türkiye Büyük Millet Meclisi
Başkanlığına

Karadeniz Ekonomik İşbirliği (KEİ)
Toplantısına katılmak üzere, 9 Aralık
1996 tarihinde  Gürcistan Cumhuriyetine gidecek olan Devlet
Bakanı Namık Kemal Zeybek'in dönüşüne
kadar; Devlet Bakanlığına, Devlet Bakanı
Işılay Saygın'ın vekâlet etmesinin,
Başbakanın teklifi üzerine, uygun görülmüş
olduğunu bilgilerinize sunarım. 

 Süleyman Demirel 

 Cumhurbaşkanı

BAŞKAN - Bilgilerinize sunulmuştur. 

Diğer tezkereyi okutuyorum:

5. - Endonezya ve Belçika'ya gidecek olan
Sanayi ve Ticaret Bakanı E. Yalım Erez'e, dönüşüne
kadar, Sağlık Bakanı Yıldırım
Aktuna'nın vekâlet etmesinin uygun görüldüğüne
ilişkin Cumhurbaşkanlığı tezkeresi
(3/601)     06.12.1996

Türkiye Büyük Millet Meclisi
Başkanlığına

İslam Konferansı Örgütü
24.Dışişleri Bakanları Konferansına
katılmak ve görüşmelerde bulunmak üzere,
7 Aralık 1996 tarihinden itibaren Endonezya ve Belçika'ya
gidecek olan Sanayi ve Ticaret Bakanı Yalım Erez'in
dönüşüne kadar; Sanayi ve Ticaret Bakanlığına,
Sağlık Bakanı Yıldırım
Aktuna'nın vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım. 

 Süleyman Demirel 

 Cumhurbaşkanı

BAŞKAN - Bilgilerinize sunulmuştur. 

Diğer tezkereyi okutuyorum:

6. - Singapur'a gidecek olan Devlet Bakanı
Ayfer Yılmaz'a, dönüşüne kadar, Devlet
Bakanı H. Ufuk Söylemez'in vekâlet etmesinin
uygun görüldüğüne ilişkin Cumhurbaşkanlığı
tezkeresi (3/602)

       05.12.1996

Türkiye Büyük Millet Meclisi
Başkanlığına

Dünya Ticaret Örgütü 1.Bakanlar
Konferansına katılmak üzere, 7 Aralık
1996 tarihinde Singapur'a gidecek olan Devlet Bakanı Ayfer
Yılmaz'ın dönüşüne kadar; Devlet
Bakanlığına, Devlet Bakanı H.Ufuk Söylemez'in
vekâlet etmesinin, Başbakanın teklifi üzerine,
uygun görülmüş olduğunu bilgilerinize
sunarım. 

 Süleyman Demirel 

 Cumhurbaşkanı

BAŞKAN - Bilgilerinize sunulmuştur. 

Diğer tezkereyi okutuyorum:

7. - Avusturya'ya gidecek olan Turizm Bakanı
M. Bahattin Yücel'e, dönüşüne kadar,
Devlet Bakanı Işılay Saygın'ın
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/603) 

       04.12.1996

Türkiye Büyük Millet Meclisi
Başkanlığına

Viyana Magıc Lıfe Der Club Kayak Merkezinin
açılışına katılmak üzere,
5 Aralık 1996 tarihinde Avusturya'ya gidecek olan Turizm
Bakanı Bahattin Yücel'in dönüşüne
kadar; Turizm Bakanlığına, Devlet Bakanı
Işılay Saygın'ın vekâlet etmesinin,
Başbakanın teklifi üzerine, uygun görülmüş
olduğunu bilgilerinize sunarım. 

 Süleyman Demirel 

 Cumhurbaşkanı

BAŞKAN - Bilgilerinize sunulmuştur. 

Komisyondan istifa önergesi vardır; okutuyorum:


8. - Şırnak Milletvekili Bayar Ökten'in,
Sanayi, Ticaret, Enerji, Tabiî Kaynaklar, Bilgi ve Teknoloji
Komisyonu üyeliğinden çekildiğine ilişkin
önergesi (4/114)  25.11.1996

Türkiye Büyük Millet Meclisi
Başkanlığına

Üyesi bulunduğum Sanayi, Ticaret, Enerji
Tabiî Kaynaklar, Bilgi ve Teknoloji Komisyonu üyeliğinden,
gördüğüm lüzum üzerine istifa ediyorum.


Gereğini bilgilerinize arz ederim. 

  Bayar Ökten

  Şırnak

BAŞKAN - Komisyondan istifa önergesi bilgilerinize
sunulmuştur. 

Türkiye Büyük Millet Meclisi Başkanlığının
bir tezkeresi vardır; okutup, oylarınıza
sunacağım: 

9. -Türkiye Büyük Millet Meclisinden
bir Parlamento heyetinin,Gürcistan Parlamentosunun davetine
icabet etmesine ilişkin Başkanlık tezkeresi
(3/604)

  9 Aralık 1996 

Türkiye Büyük Millet Meclisi
Genel Kuruluna 

Gürcistan Parlamentosundan alınan resmî
bir davette, Türkiye Büyük Millet Meclisinden bir
Parlamento heyeti Gürcistan'a davet edilmektedir. 

Söz konusu davete icabet edilmesi hususu, Türkiye
Büyük Millet Meclisinin Dışilişkilerinin
Düzenlenmesi Hakkındaki 3620 sayılı
Kanunun 6 ncı maddesi uyarınca Genel Kurulun tasviplerine
sunulur.

  Mustafa Kalemli

  Türkiye Büyük Millet Meclisi

  Başkanı 

BAŞKAN - Tezkereyi, Yüce Heyetin oylarına
sunuyorum: Kabul edenler... Etmeyenler... Tezkere kabul edilmiştir.


IV. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER

1. - 1997 Malî Yılı Genel
ve Katma Bütçeli İdareler Bütçe
Kanunu Tasarıları ile 1994 ve 1995 Malî Yılları
Genel ve Katma Bütçeli İdareler ve Kuruluşlar
Kesinhesap Kanunu Tasarıları (1/518, 1/519, 1/282,
3/414, 1/283, 3/415, 1/492, 3/516; 1/493, 3/517) (S. Sayıları
: 134, 135, 103, 102, 151, 150) (1)

A) TÜRKİYE BÜYÜK MİLLET
MECLİSİ BAŞKANLIĞI

1. -Türkiye Büyük Millet
Meclisi 1997 Malî Yılı Bütçesi

2. - Türkiye Büyük Millet Meclisi
1994 Malî Yılı Kesinhesabı

3. - Türkiye Büyük Millet Meclisi
1995 Malî Yılı Kesinhesabı

B) CUMHURBAŞKANLIĞI

1. - Cumhurbaşkanlığı
1997 Malî Yılı Bütçesi

2. - Cumhurbaşkanlığı
1994 Malî Yılı Kesinhesabı

3. - Cumhurbaşkanlığı
1995 Malî Yılı Kesinhesabı

C)SAYIŞTAY BAŞKANLIĞI

1. - Sayıştay Başkanlığı
1997 Malî Yılı Bütçesi

2. - Sayıştay Başkanlığı
1994 Malî Yılı Kesinhesabı

3. - Sayıştay Başkanlığı
1995 Malî Yılı Kesinhesabı

D)ANAYASA MAHKEMESİ BAŞKANLIĞI

1. - Anayasa Mahkemesi Başkanlığı
1997 Malî Yılı Bütçesi

2. - Anayasa Mahkemesi Başkanlığı
1994 Malî Yılı Kesinhesabı

3. - Anayasa Mahkemesi Başkanlığı
1995 Malî Yılı Kesinhesabı 

BAŞKAN - Sayın milletvekilleri, birleşimin
başında ifade ettiğim suretle, bütçe
görüşmelerine başlıyoruz. 

Program uyarınca, bugün, iki tur görüşme
yapacağız. Birinci tur görüşmelere
başlıyoruz. 

Sayın Komisyon Hazır? 

Sayın Hükümet ya da temsilcisi?..
Hazır.

Birinci turda, Türkiye Büyük Millet
Meclisi Başkanlığı, Cumhurbaşkanlığı,
Sayıştay Başkanlığı ve Anayasa
Mahkemesi Başkanlığı bütçeleri
yer almaktadır. 

Birinci turda gruplarını temsilen konuşacak
sayın üyeler: 

Cumhuriyet Halk Partisi Grubu adına, Sayın
Orhan Veli Yıldırım, Sayın Erdoğan
Yetenç, Sayın Yusuf Öztop, Sayın Atilâ
Sav.

Anavatan Partisi Grubu adına, Sayın
Yücel Seçkiner, Sayın Suha Tanık, Sayın
İsmail Durak Ünlü, Sayın Nejat Arseven.

Doğru Yol Partisi Grubu adına, Sayın
Ali Günaydın, Sayın Ahmet iyimaya.

HACI FİLİZ (Kırıkkale)
- Sayın Başkan, Divanda olduğu için Sayın
Günaydın'a selam var, bize yok mu?..

BAŞKAN - Selamı, birleşimin başında
toptan ve külliyen ifade ettim. 

Demokratik Sol Parti Grubu adına, Sayın
Hasan Gemici, Sayın Ziya Aktaş, Sayın Osman
Kılıç, Sayın Emin Karaa;

Refah Partisi Grubu adına, Sayın Musa
Uzunkaya, Sayın Veysel Candan, Sayın Muhammet Polat,
Sayın Ahmet Dökülmez.

Şahısları adına konuşacak
sayın üyeler:

Sayın Fethullah Erbaş... Teşrif
ettiler mi efendim?.. (RP sıralarından “geldi,
geldi” sesleri)

Kendisine teşekkür ediyoruz.

Aleyhinde, Sayın Hasan Çağlayan.

Efendim, Cumhuriyet Halk Partisi Grubu temsilcisini
davet edeceğim; yalnız, bir ricam olacak bütün
konuşmacı arkadaşlarımdan. Değerli
milletvekilleri, bazı gruplarımız dört
arkadaşa fırsat tanıdı, bazı
gruplarımız iki arkadaşa fırsat tanıdı.
Benim ricam şudur: Gruplar adına süreler 40'ar
dakikadır, programımız çok yüklüdür.
Tabiî, bir sayın gruba 40 dakikalık süreyi
verip, her bir üye ne kadar süre kullanıyorsa,
bakiyesini sonradan gelene kullandırma yolu vardır.
Burada, ikinci, üçüncü sıradaki arkadaşa
haksızlık edilmiş olabilir ve bir de “benim
süremi kullandın, kullanmadın” gibi grup
içindeki üyeler arasında huzusuzluğa da
sebebiyet verebilir. Ben o yolu kullanmayacağım, biraz
daha esnek davranacağım; yani, soracağım,
süreyi eşit bölüştülerse, grup
adına konuşma süresi olan 40 dakikalık
süreyi dörde böleceğim, her üyeye 10'ar
dakikalık süre vereceğim. Onun için, ricam
şudur: Arkadaşımıza, belki, 1 dakika
daha selamlama toleransı tanırız; ama, takdir
buyurursunuz ki, dört arkadaşa 2'şer dakika ilave
süre verseniz, bu, 10 dakika yapar bir grup için.

HASAN GÜLAY (Manisa) - 8 dakika yapar. 

BAŞKAN - Efendim, 8 dakika yapar. 10'la 8 arasındaki
farkı biliyorum; yani, anlaşılmakta zorlanmayasınız
diye yuvarlak bir rakam söyledim. Rica ediyorum...

Süresinin bitimine 2 dakika kala kendilerini
uyaracağım, beni yanlış anlamasınlar.
Konuşma selâsetini bozmak için söyelyecek
değilim; ama, uyaramak için ifade edeceğim.

Şimdi, Sayın Yıldırım'ı
davet ediyorum.

Efendim, dörtte bir mi taksim ettiniz süreyi?

ORHAN VELİ YILDIRIM (Tunceli) - Evet efendim.

BAŞKAN - Sayın Yıldırım,
buyurun. (CHP sıralarından alkışlar)

CHP GRUBU ADINA ORHAN VELİ YILDIRIM (Tunceli)
- Sayın Başkan, sayın milletvekilleri, kurumlarının
bütçesi nedeniyle Genel Kurul salonuna teşrif
etmiş değerli bürokratlar; Türkiye Büyük
Millet Meclisimizin 1997 malî yılı bütçesi
üzerinde, Cumhuriyet Halk Partisinin görüşlerini
dile getirmek üzere söz aldım; bu vesileyle,
Grubum ve şahsım adına, Yüce Meclisi
saygıyla selamlıyorum.

Sayın Başkan, değerli milletvekilleri;
Anayasamızın üzerinde yükseldiği kuvvetler
ayrılığı, bugün, artık, fiilen,
hemen hemen ortadan kalkmış durumdadır. Bunu
yaratan en önemli etken, siyasal partiler rejimidir. Parlamentonun
siyasal partilerden oluşması, hükümetin
Parlamento içinde çoğunluğa dayalı
parti veya partilerden oluşması, yasama ve yürütme
arasında bir ayrılığı değil,
tam aksine, bir iç içeliği yaratmıştır.
Günümüzde Parlamentonun, iktidar çoğunluğunun
dışında farklı bir tavır sergilemesi
hemen hemen imkânsız hale gelmiştir.

Değerli milletvekilleri, bu durum, Hükümet
Programının uygulanması bakımından
belki bir kolaylık sağlamıştır;
ama, zaman zaman, Meclisin saygınlığını
da zedelemektedir. Ülke ve rejimin geleceğini ilgilendiren
çoğu konuda partilerüstü bir tavır
geliştirilmesi bu nedenle engellenmektedir.

Anayasaya aykırılığı
Anayasa Mahkemesi kararlarıyla tespit olunan kimi yasaların
çıkmasında, Hükümet ısrarlı
davranmaktadır. Hükümetin bu ısrarlı
davranışı neticesi, hükümeti oluşturan
çoğunluğa dayalı partilere mensup milletvekilleri,
takım tutar edasıyla, ya “evet” ya da
“kabul” şeklinde oy kullanmaktadırlar.
Bu durum ise, çıkan yasaların eksik ve aksak
çıkmasına neden olmakta; bunlar, ya Cumhurbaşkanlığı
makamınca vetoya uğramakta veyahut da Yüce Anayasa
Mahkemesinin kararlarıyla Yüce Meclise tekrar geri
dönmekte. 

Ülkemizde kıt kanaat ve çok yoksul
şartlarda geçinen yurttaşlarımız
varken, birçok ilimizde şeker alımı,
ekmek alımı karneye bağlanmışken,
birçok insanımız pazar yerlerinde ve çöplüklerde
ekmek, aş arayıp geçimini sağlamaya çalışırken,
Meclisimizin bu tutumu, hem zaman israfına hem de büyük
maddî kayıplara neden olmaktadır. 

Yine, bu yapı nedeniyle, Meclis denetim mekanizmaları
işlevsiz bırakılmaktadır. Meclis soruşturma
komisyonlarında objektiflikten uzak, iktidar hesaplarına
göre kararlar verilmektedir. Muhalefetteyken TEDAŞ
ve TOFAŞ ile ilgili Meclis denetim mekanizmalarının
harekete geçmesi için önerge veren Refah Partisi,
İktidar olduktan sonra, kendi önergesine sahip çıkmamış,
iddia ettiği tüm noktalar sabit olmasına karşın,
iktidar hesaplarıyla soruşturmaların kapatılmasını
sağlamıştır. Bu tutum, Yüce Meclisi
son derece rencide etmiştir. 

HÜSAMETTİN KORKUTATA (Bingöl) -
Şahsî fikriniz tabiî.

ORHAN VELİ YILDIRIM (Devamla) - Bilindiği
gibi, bu Hükümetin, yolsuzlukların ve mevcut
soruşturma önergelerinin pazarlığı
üzerinde kurulduğu yönünde kamuoyunda yaygın
bir kanı vardır. Bu son gelişmeler bunun gerçek
olduğunu gün gibi ortaya çıkarmıştır.
Meclis denetim mekanizmaları, iktidara gelmek, iktidarda
kalmak için siyasî bir şantaj aracı
olarak kullanılmıştır. Bu gerçekler,
Susurluk'ta bir trafik kazasıyla uç veren devlet,
aşiret -tabiî, devlet derken, devlet erkini elinde
bulunduran kişileri kastediyoruz- ve mafya bağlantılarının
aydınlatılmasında kamuoyunda büyük
bir karamsarlık ve uyumsuzluk yaratmıştır.
Türk adlî makamlarınca ve Interpol tarafından
kırmızı bültenle arananların,
devleti yönetenler tarafından kahraman ilan edilmeye
çalışılması, demokratik haklarını
kullanan memurlara, öğrencilere gösterilemeyen saygının,
bu kişilere gösterilmesi; vatan için, binlerce
genç, ölümle karşı karşıya
askerlik yaparken, asker kaçaklarının iktidar
sahipleriyle yan yana durması ve şerefli insanlar
olarak boy göstermeleri, hem devletimizi hem Meclisimizi
derinden yaralamış ve üzüntüye sevk
etmiştir.

Bu insanlarla bir suç örgütü
oluşturarak, siyasî çıkarları
için kullanılmasına, kendi vatandaşlarımıza
dönük hukuk dışı eylemler yaptırılmasına
Meclisin sessiz kalması, halkta hayal kırıklığı
yaratmıştır. Kimi soruşturmaların
ticarî sır, kimi soruşturmaların devlet
sırrı olduğu gerekçesiyle sonuçsuz
bırakılması, Meclisin üstünde bir
gücü kabul etmek anlamına gelir ki, bu, demokratik
rejimi tahrip edecek tehlikeli bir yoldur. Hiçbir yarar,
kamu yararının önünde tutulamaz.

Değerli milletvekilleri, bugün, hemen herkes,
Meclisten şikâyetçidir. Her geçen gün
eleştirilerin yoğunluğu artmaktadır. Anayasal
sistemdeki, siyasî yaşamdaki tıkanıklığın
faturası, maalesef, Meclise çıkarılmak
istenilmektedir. Meclisin itibar kaybını telafi
etmek, başta Sayın Meclis Başkanından,
en sade üyesine kadar bir asli görevdir.

Halkın, bu Meclisten beklentileri çoktur.
Ekonomik sorunlar, gelecek kaygısı halkı
bunaltmışken; Meclisin çatısı
altında yer alan, ülkeyi yöneten bazı
kimselerin şaibeli mal varlıkları, servetlerinin
kaynağını açıklayamamaları,
yolsuzluk ve suiistimalleri saklamak için Yüce Meclisi
ve onun komisyonlarını kullanmaları, devletin
ve dokunulmazlığın arkasına saklanmaları,
rejim açısından ve Türkiye Büyük
Millet Meclisi açısından büyük
bir talihsizliktir.

Peki ne yapmalıyız; öncelikle,
12 Eylül hukukunun tasfiyesi behemehal gerçekleştirilmelidir.
Katılımcı ve demokratik bir Anayasa bu Parlamento
tarafından derhal çıkarılmalıdır.
Geçen dönemde, sınırlı da olsa
gerçekleştirilen Anayasa değişikliklerinin
gereği olan uyum yasalarının çıkarılmaması
Yüce Meclisimiz bakımından büyük
noksanlıktır.

Parlamentonun saygınlığını
koruması ve siyasette ahlakı egemen kılmak
için, Anayasanın milletvekili dokunulmazlığına
ilişkin hükümleri mutlaka değiştirilmelidir.
Dokunulmazlık, ayrıcalık yaratan bir kurum
olmaktan çıkarılıp, yalnızca
yasama çalışmaları ve düşünce
özgürlüğü çerçevesinde koruma
sağlayan bir yapıya mutlaka kavuşturulmalıdır.
Bu vesileyle, Cumhuriyet Halk Partisi tarafından bu konuda
verilen değişiklik  yasa teklifine...

BAŞKAN - Sayın Yıldırım,
son 2 dakika içerisindesiniz efendim.

ORHAN VELİ YILDIRIM (Devamla) - Teşekkür
ederim Sayın Başkan.

İktidar çoğunluğunun, âdeta
yasama yetkisinin devri anlamına gelecek şekilde
kanun hükmünde kararname çıkarmasının
önüne mutlaka geçilmelidir. 

Anayasa Komisyonu ve Genel Kurulda, Anayasaya aykırılıklar
konusunda, Yüce Meclis mutlaka titizlik göstermelidir.


Genel görüşme ve Meclis araştırmalarında
elde edilen sonuçlar, yasama sürecine aktarılmalı
ve bunlar sahiplenilerek, çözüm getirecek yasal
değişikliklere mutlaka gidilmelidir. 

Ülkenin önemli sorunlarından dışpolitikada,
Meclis devredışı bırakılmamalıdır.
Ulusal politikalarda, mutlaka, Yüce Mecliste tartışılarak
karara varılmalıdır. 

Yüce Meclisin, ülkenin bir bölümünde
akan kanın durması için bugüne kadar
bir çözüm üretememesi, askerî ve polisiye
tedbirler dışında, hukuk devleti çerçevesinde
ekonomik ve demokratik bir çözüm üretememesi
Yüce Meclimiz bakımımdan bir noksanlıktır.


Yine, olağanüstü halin uzatılması
konusunda, her seferinde, Meclisin, sadece, bir süre uzatım
mekanizmasıymış gibi süreyi uzatması
ve Yüce Meclisimizin bu konuda inisiyatif kullanmaması
 da bir noksanlıktır.

Değerli arkadaşlar, Meclisin idarî
yapısıyla ilgili birkaç cümle söylemek
istiyorum. Meclis personeli içerisinde aynı görevi
yapanlar arasında ayrı ücret uygulamaları
mevcuttur...

(Mikrofon otomatik cihaz tarafından kapatıldı)

BAŞKAN - Sayın Yıldırım,
yalnız 1 dakikalık eksüre veriyorum efendim.
Lütfen... Yalnız 1 dakika...

ORHAN VELİ YILDIRIM (Devamla) - Peki, efendim.

Personelin bazılarına, öğrenim
statü ve derecelerinin aynı olmalarına karşın,
kadro karşılığı sözleşmeli
yapılarak ayrıcalıklar tanınmaktadır.
İstisnaî -özellikle Sayın Meclis Başkanımızdan
ricamız- kadro kisvesi altında Başkanlık
Divanında yer almış bazı üyelerin,
birinci derece yakınlarını, oğlunu, kızını
alması, bir başka kurumda olsa, yasal soruşturmaya
neden olmaktadır. Çünkü, 657 sayılı
Devlet Memurları Yasasına göre, imtihan açılması
ilan edilmeden, bu tür uygulamalarda Meclisin örnek
olması gerekirken, kötü bir örnek teşkil
ettiğini burada belirtmek isteriz. 

Yine, Yüce Meclisin konferans sisteminden müzakere
sistemine geçiş, İçtüzükte
yapmış olduğu değişiklikler ve Internete
girişi olumlu yaklaşımlardır. Sayın
Meclis Başkanlığını bu olumlu yaklaşımlarından
dolayı Parti olarak desteklediğimizi belirtmek isteriz.


Süremin kısalığı nedeniyle,
Sayın Başkanın toleransına teşekkür
eder; saygılar sunarım efendim. (CHP ve DSP sıralarından
alkışlar) 

BAŞKAN - Sayın Yıldırım,
teşekkür ediyorum.

Cumhuriyet Halk Partisi Grubu adına, Sayın
Yetenç; buyurun. (CHP sıralarından alkışlar)
 

CHP GRUBU ADINA M. ERDOĞAN YETENÇ (Manisa)
- Sayın Başkan, sayın milletvekilleri; Cumhurbaşkanlığı
bütçesi üzerinde, Cumhuriyet Halk Partisinin
görüşlerini belirtmek üzere, söz almış
bulunuyorum; hepinizi Grubum ve şahsım adına
saygıyla selamlıyorum. 

Değerli arkadaşlarım, bildiğiniz
gibi, Sayın Cumhurbaşkanı seçildikten
sonra yemin ederek göreve başlar. Yemin metnine baktığımız
zaman, bugün yaşadığımız olaylar
karşısında, metindeki iki konu dikkatimi çekti.
Metin içinde  “Milletin huzur ve refahı, Türkiye
Cumhuriyetinin şan ve şerefini korumak, yüceltmek
üzere...” deniliyor ve devamında yemin tamamlanıyor.

Değerli arkadaşlarım, 3 Kasım
1996 gününden beri milletin huzuru kaçmıştır.
Türkiye Cumhuriyeti Devletinin şan ve şerefi
şaibe altındadır. Bu durumda, Sayın
Cumhurbaşkanının, yemin metnine sadık
kalarak, alması gereken tedbirler ve yapması gereken
uygulamalar vardır. 1991 seçimlerinde, seçim
propagandalarında “Dicle kıyısında
kaybolan kuzunun hesabını benden sorun”, “Karakollar
şeffaf olacak” diyen Sayın Cumhurbaşkanının,
cinayet zanlısı olarak arananların, adres
olarak, karakol üstündeki lojmanları gösterebildiği
bir dönemde, ülkenin yaşadığı
bunca karanlık olay karşısında “vahim
olaydır; nereye kadar giderse oraya kadar kovalayın”
diyerek, kendisini olayların dışına
atma hakkı yoktur; olayın üzerine elindeki
anayasal yetki ve anayasal organları kullanarak gitmelidir.


Önerilerimiz şunlardır: -Başından
beri, Genel Başkanımız Sayın Deniz
Baykal öneriyor- Bir, parti genel başkanları
zirvesi Çankaya'da yapılmalıdır. Sayın
Cumhurbaşkanı bu toplantıyı gerçekleştirmeli,
parti liderleri bu konudaki görüşlerini orada
sergilemeli, ellerinde belge varsa bunları göstermeli
ve buradan, tüm siyasî partilerin, bu olayın
üzerine ittifakla gidecekleri konusunda bir karar çıkmalıdır.

Değerli arkadaşlarım, Sayın
Cumhurbaşkanı, 1.1.1996'dan 25.11.1996 tarihine kadar
parti liderleriyle tam 25 kez görüşmüş;
ama, bugün, nedense bu olay patlak verdiği günden
beri parti liderleriyle bir türlü görüşemiyor,
görüşmek istemiyor. Sayın Cumhurbaşkanı
bir an önce bu toplantıyı yapmalı, parti
liderlerinin ve Parlamentonun, bu olayın üzerine toplu
olarak gideceklerini kamuoyuna duyurmalı, kamuoyu bir nefes
almalıdır. Ayrıca, yine, Sayın Cumhurbaşkanının
görev ve yetkileri arasında, “gerekli gördüğü
hallerde Bakanlar Kuruluna başkanlık etmek veya Bakanlar
Kurulunu başkanlığı altında toplantıya
çağırmak” gibi bir yetkisi vardır.
Sayın Cumhurbaşkanı, süratle bu yetkisini
kullanmalı ve son olayların üzerine, Bakanlar
Kurulu olarak ciddiyet ve hassasiyetle gidilmesini sağlamalıdır.


Yine, Sayın Cumhurbaşkanının
elinde anayasal bir güç vardır; bu güç,
Devlet Denetleme Kuruludur. Bu kurul, Anayasa ile kurulmuş,
Cumhurbaşkanlığına bağlı, bağımsız
çalışabilen, raporları, yaptırım
gücüne sahip bir kuruldur. Cumhurbaşkanının
isteği üzerine, yargı organları ve Silahlı
Kuvvetler hariç, tüm kamu kurumlarında her
türlü inceleme, araştırma ve denetleme
yapabilen bir kuruldur. İstek üzerine, ilgili kuruluşlar,
bu kurula her türlü belge ve bilgiyi vermekle yükümlüdürler.
Bu kurul, istediği kamu kurumundan, istediği denetim elemanını
ve müfettişi alıp istediği kadar çalıştırabilme
olanağına sahiptir. 

Toplumsal kirlenmenin olağanüstü boyutlara
ulaştığı bir dönmde, Sayın
Cumhurbaşkanının elinde bulunan bu anayasal
kurulu kullanmıyor olmasını, göreve
çağırmamasını, olayın üzerine
göndermemesini anlayabilmek mümkün değildir.


Bu kurul, daha önce de belirttiğimiz gibi
yaptırım gücüne sahiptir. Şöyle
ki, Devlet Denetleme Kurulu, yaptığı incelemelerle
ilgili olarak Sayın Cumhurbaşkanının
görüşünü ve onayını aldıktan
sonra, gereği yapılmak üzere, raporunu doğrudan
Başbakanlığa gönderir; hatta, bazı
özel durumlarda ve çok önemli konularda -bu,
Anayasa hükmüdür- raporlarını, doğrudan
adlî makamlara intikal ettirir. Böylelikle, bağımsız
yargıyı da bilgi, belgeyle donatabilir. 

Bu kurulun, Cumhurbaşkanlığına
bağlı olması nedeniyle, üyelerinin seçilme
usulleri ve seçildikten sonra belirli bir süre görevden
alınamaması nedeniyle bağımsızlığı
da vardır. Sadece kurul değil, bu kurulla birlikte
çalışmaya başlayacak olan kamu denetim
güçleri de aynı bağımsızlık
ve statüden yararlanmaya başlayacaklardır. Böyle
bir anayasal kurul, bugün çalışmayacak
da ne zaman çalışacaktır... Ancak,
Sayın Cumhurbaşkanı -Başbakanlık
günlerinde yaptığı gibi- kendi sorumluluklarını,
görev ve yetkilerini unutuyor ve başkalarına
yol göstermekle yetiniyor “Nereye kadar giderse gidin...”
 Kendisi de, bir elinde makas, bir elinde kürek, temel atıp,
kurdele kesmekle zaman dolduruyor. Gerçi, şimdi,
temeller kürekle atılmıyor; iş otomatikleşmiş,
düğmeye basıyorsunuz, temel, düğmeye
basmakla atılıyor. Oysa, Cumhurbaşkanı
bu konuda, en güçlü anayasal düzenlemelerle
donatılmıştır. Bu yetkilerini kullanmak,
nedense hiç aklına gelmiyor. Yıllar önce
“yollar yürümekle aşınmaz” diyerek,
gençlik hareketlerini hafife almış, gerekli
düzenlemeleri yapmadığı gibi, tedbirleri
de almadığı için, ülkeyi iki kez
askerî darbeye götürmüştür.

İBRAHİM GÜRDAL (Antalya) - Yanlış
yapıyorsun, yanlış konuşuyorsun...

M. ERDOĞAN YETENÇ (Devamla) - “Dün
dündür, bugün bugündür” özdeyişiyle,
siyasetin bugünkü yozlaşmış temellerini
atmış; dün dün, bugün bugün olduğu
için, Refah-Doğru Yol Hükümeti kurulabilmiştir.

“Borç yiğidin kamçısıdır”
demiş, devlet bankalarından trilyonlarca lira kredileri
alanlar, sonunda bu kredileri geri ödememişler ve ülkeyi
terk ederek, Amerika'nın lüks kentlerinin  lüks
semtlerinde yaşamlarını sürdürmeye
devam etmişlerdir.

Değerli arkadaşlarım, üzülerek
belirtmek istiyorum ki, Sayın Cumhurbaşkanımız,
tüm siyasî yaşamı boyunca ancak iki kez
radikal davranabilmiştir. Birisi, bu Parlamentoda, üç
solcu genci “üçe üç, üçe
üç” çığlıkları
arasında, intikam alırcasına darağacına
göndermekte tereddüt etmemiştir.

BAŞKAN - Sayın Yetenç, son dakikanızdasınız.

Buyurun.

M. ERDOĞAN YETENÇ (Devamla) - Bir de “bana,
sağcılar suç işliyor dedirtemezsiniz”
demiştir. Bütün siyasî yaşamı
boyunca takındığı radikal tavır,
bu iki tavırdır.

İBRAHİM GÜRDAL (Antalya) - Sayın
Yetenç, bu kadar haksız itham olur mu Cumhurbaşkanına_

M. ERDOĞAN YETENÇ (Devamla) - Geldiğimiz
noktada  “suç işlemez” dediklerinin birçoğu,
en kötü suçların içine boğazlarına
kadar batmışlardır. Bugün ülkeyi
sarsan bu olayları yapanlar, dün, Sayın Cumhurbaşkanının
“suç işliyor dedirtemezsiniz” dediği
sağcılardır.

İBRAHİM GÜRDAL (Antalya) - Sizin
partinizin oylarıyla çıktı oturdu
Sayın Cumhurbaşkanı.

M. ERDOĞAN YETENÇ (Devamla) - Sayın
Cumhurbaşkanının, artık, bu olayların
üzerine doğrudan gitme zamanı gelmiştir;
halkımız bunu bekliyor, Grup olarak bunu bekliyoruz.
Bunun gerçekleşmesi umuduyla, hepinizi saygıyla
selamlıyorum. (CHP sıralarından alkışlar)

HACI FİLİZ (Kırıkkale)
- Biraz da bütçeden bahset!..

BAŞKAN - Sayın Yetenç, teşekkür
ediyorum.

İBRAHİM GÜRDAL (Antalya) - Doğru
Yol Partisi, siz de alkışlayın bari; bravo!..

MUSTAFA CUMHUR ERSÜMER (Çanakkale) -
Sayın Başkan...

BAŞKAN - Buyurun efendim.

MUSTAFA CUMHUR ERSÜMER (Çanakkale) -
Sanırım ki, ileri sürülen bu iddialarla
ilgili ve özellikle Cumhurbaşkanlığı
makamını hedef alan bu iddialarla ilgili, siz, Meclis
Başkanı olarak, bir iki kelime söylemek durumundasınız.

Teşekkür ederim.

BAŞKAN - Efendim, Türkiye Büyük
Millet Meclisinin her üyesi, Devlet Başkanının,
saygınlıkla, saygıyla anılmasının
zaruretine inanır; bunu, bir de benim tekrarıma
ihtiyaç yoktur; bu, eşyanın tabiatı
gereğidir. Üslup çok önemlidir ve zannediyorum
Sayın milletvekilleri, bunu bilirler. 

İBRAHİM GÜRDAL (Antalya) - Kendisini
savunamayan bir insana bu kadar itham olur mu “üç
kişiyi astırdı” diye... Maziyi çabuk
unuttunuz!..

BAŞKAN - Üslup, her sayın üyenin
görüntüsü ve göstergesidir. Bu konuda,
Başkanlık olarak, bizim söyleyecek fazla bir
şeyimiz de yoktur. Her sayın üye, o titizliği
gösterir diye umuyorum.

CHP Grubu adına, üçüncü
sayın üye olarak, Sayın Yusuf Öztop. 

Buyurun, Sayın Öztop. (CHP sıralarından
alkışlar) 

CHP GRUBU ADINA YUSUF ÖZTOP (Antalya) - Sayın
Başkan, değerli milletvekilleri; Cumhuriyet Halk Partisi
Grubu adına, Sayıştay bütçesi
hakkındaki düşüncelerimizi ifade etmek
üzere söz almış bulunuyorum; bu vesileyle,
tümünüzü saygıyla selamlıyorum.

Bir üzüntümü ifade etmek istiyorum:
Bu bütçe, Refahyol İktidarının
yapmış olduğu ilk bütçedir. Bu bütçeye,
bu İktidarın bu kadar sahip çıkmamasını
üzüntüyle karşıladığımı
ifade etmek istiyorum.

HACI FİLİZ (Kırıkkale)
- Nereden anladın?..

YUSUF ÖZTOP (Devamla) - Sayınızdan
belli... Sayınızdan belli...

FİKRET KARABEKMEZ (Malatya) - Ne alakası
var?..

YUSUF ÖZTOP (Devamla) - Değerli milletvekilleri,
demokratik parlamenter sistemlerde parlamentonun gücü,
egemenlik hakkını millet adına kullanmasından
doğmaktadır. Parlamentonun, ulusal egemenlik hakkını
kullandığı en önemli araçlardan
biri şüphesiz bütçedir. Bilindiği üzere,
Türkiye Büyük Millet Meclisi, bütçeyle,
icra organı olan hükümete, toplanacak vergi,
harç ve benzeri mükellefiyetlerin tahsil edilmesi
ve bu gelirlerin, yine, bütçede belirtilen kamu hizmetlerine
sarf edilmesi yetkilerini vermektedir. Bütçe kanunlarıyla
verilen bu yetkilerin nasıl kullanıldığının
denetimi ise, uygulama sonuçlarının belirlendiği
kesinhesap kanun tasarılarının görüşülmesi
sırasında yapılmaktadır. 

Ancak, bütçe uygulama sonuçlarının
yeterince incelenebilmesi ve bu görevin tam olarak yerine
getirilebilmesi için de Sayıştaya önemli
görevler düşmektedir; çünkü,
1982 Anayasasının 160 ıncı maddesi,
genel ve katma bütçeli dairelerin gelir ve giderleri
ile mallarını Türkiye Büyük Millet
Meclisi adına denetleme ve sorumluların hesap ve
işlemlerini kesin hükme bağlama ve kanunlarla verilen
inceleme, denetleme ve hükme bağlama görevlerini
Sayıştaya vermiştir. 

Ayrıca, bütçe kanunlarında
ortaya konulmuş olan ulusal iradenin, bütçe
uygulamalarında ne ölçüde yerine getirildiğini,
verilen yetkinin nasıl kullanıldığını
saptayan kesinhesap kanunlarına ilişkin genel uygunluk
bildirimlerinin hazırlanması ve Türkiye Büyük
Millet Meclisine sunulması görevleri de Sayıştaya
verilmiş bulunmaktadır.

Genel bir ifadeyle, devletin gelir ve giderleri ile
mallarını, borç ve alacaklarını
Türkiye Büyük Millet Meclisi adına denetleyen
ve genel uygunluk bildirimlerini hazırlayan; başka
bir deyişle, Parlamento adına hükümetin
bütçe uygulamalarını denetleyen Sayıştay,
konumu ve bu görevlerinin gereği çok önemli
bir anayasal kuruluşumuzdur. 

Sayıştay, bu görevlerinin yanında,
son yıllarda önemleri giderek artan, artması
gereken ve azımsanmayacak boyutta kaynak kullanan özel
idare ve belediye hesaplarının da denetimini büyük
bir özveriyle yürütmektedir.

Kamu gelirlerinin gereğince toplanamamasından,
kamu harcamalarında savurganlıktan yakınılan
ve her gün bir yenisini duymaktan bıktığı
yolsuzluklar nedeniyle toplumun tam bir güven bunalımı
yaşadığı ülkemizde, anayasal denetim
ve yargı kuruluşu olan Sayıştayın
tam bir tarafsızlık ve güven içerisinde
çalışabilmesi için, bağımsız
ve tarafsız olması yanında, mensuplarının
her türlü güvenceye de sahip olmaları gerekmektedir.


Ne yazık ki, son yıllarda, Sayıştay
Teşkilat Yasasında yapılan değişikliklerle,
Sayıştay, Anayasadaki konumunun dışına
çıkarılarak denetim yetkisi kısılmak
istenmiştir. Kısmen bu amaca da hizmet edeceği
düşüncesiyle çıkarılan 3677
sayılı Yasa, Sosyaldemokrat Halkçı
Partinin Anayasa Mahkemesine başvurusu üzerine, Yüce
Mahkemece, bu yasadaki Anayasaya aykırı hükümler
iptal edilmiştir. İşte, bu boşluğu
doldurma iddiasıyla, 26.6.1996 tarihinde 832 sayılı
Sayıştay Kanununa 4149 sayılı Yasayla
getirilen hükümler de, Sayıştay meslek
mensuplarının Anayasadan kaynaklanan güvencelerini
zedeleyen hükümler içermektedir. Bu hususu, Cumhuriyet
Halk Partisi sözcülerinin, Yasanın Türkiye
Büyük Millet Meclisinde görüşülmesi
esnasında defalarca dile getirmelerine rağmen, iktidar
grupları, Anayasaya aykırılığı
anlamadılar ya da anlamak istemediler. O nedenle, Cumhuriyet
Halk Partili ve DSP'li milletvekillerinin ortak imzalarıyla
Anayasa Mahkemesine yapılan yürütmenin durdurulması
talebi, Anayasa Mahkemesince yerinde bulunarak, 19.11.1996 tarihinde
yürütmenin durdurulması kararı verilmiştir.
Böylece, Yüce Mahkemenin bu kararıyla, Sayıştay,
şimdilik, siyasî iktidarın etkisinden kurtarılmıştır.


Değerli milletvekilleri, Türkiye Büyük
Millet Meclisi adına denetleme, sorumluların hesap
ve işlemlerini hükme bağlama görevleri yanında,
gerekli gördüğü konularda zaman zaman Yüce
Meclise rapor verme işlevi de olan Sayıştayı,
bağımsız, tarafsız, toplumun güvendiği;
siyasî kadrolaşmanın dışında
kalmış ve mensuplarının meslekî
teminatı olan bir anayasal müessese olarak mutlaka
korumalıyız; aksi takdirde, yanlı, objektif
olmayan bilgilerle, Türkiye Büyük Millet Meclisinin
malî denetimi gereği gibi yapması olanaksızdır.

Sayın Başkan, sayın milletvekilleri;
Türkiye Büyük Millet Meclisince, ulusal egemenlik
hakkının kullanıldığı en
önemli araçlardan birinin bütçe olduğunu
ifade etmiştim; ancak, 1980 sonrasında çeşitli
adlar altında kurulan fonlara, devlet kaynaklarının
bir kısmının aktarılması ve
bütçe dışına çıkarılması
suretiyle kolay, rahat ve denetimsiz para harcama amacıyla,
bütçede birlik prensibinin bozulmasına, devlet
kaynaklarının çarçur edilmesine neden
olunmuştur. Kamunun malî yaşamının
sıklet merkezi bütçe olması gerekirken,
neredeyse, bütçe istisna, fon uygulamaları
asıl hale gelmiştir. Bu yetmiyormuş gibi, bazı
kanunlarla vergi gelirlerinden pay ayrılmak suretiyle Merkez
Bankası nezdinde “fon” adı altında
oluşturulan ve birkısım bakanların
emrine tahsis edilmiş olan kaynakların; harcama usul
ve esasları da belli olmadığından, bu
harcamaların yeterince denetlenebildiğini söylemek
de ne yazık ki pek mümkün değildir. 

Son yıllarda, bütçe dahiline alınmak
suretiyle fon uygulamalarının sınırlandırılması
yoluna gidilmesi iyi bir başlangıç olmakla
beraber, bu fon uygulamalarının tümüyle
tasfiyesi yerinde olacaktır. Aksi halde, kimin elinin kimin
cebinde olduğu belli olmayan bugünkü malî
düzende soygun, vurgun, görevi suiistimal, rüşvet
ne yazık ki devam edecektir. 

Değerli milletvekilleri, yolsuzluk, suiistimal
ve rüşvetin yoğun olarak yaşandığı,
mafya-siyaset-polis ilişkisinin ortaya çıktığı
bugünkü ortamda, usulsüzlüklerin hangi kurum
ve kuruluşlarda yoğunlaştığı
dikkate alındığında, bunların,
bağımsız, tarafsız bir denetim organınca
denetlenmedikleri dikkati çekmektedir. Bunun için,
adı ister KİT, ister BİT, ister fon, her
ne olursa olsun, kaynağı devlete ait olan paranın
tahsili ve sarf edilmesiyle ilgili tüm kurum ve kuruluşların
denetiminin, icranın dışında, bağımsız,
tarafsız ve kuruluşu demokratik devlet yapısına
uygun bir denetim organınca yapılmasında
sayısız yararlar bulunmaktadır. 

Sayın milletvekilleri, kamu kaynakları
halkın öz malıdır. Kamu kaynaklarının
iyi kullanılamaması, bunlardan özel çıkar
sağlanması, bugün, hemen hemen bütün
ülkelerin uğraştığı çok
önemli bir sorun haline gelmiş; kamu yönetimindeki
yolsuzluklar ve usulsüzlükler nedeniyle “temiz
toplum, temiz siyaset”  hemen tüm toplumların
özlemi olmuştur. Bu özlem öylesine yoğunlaşmıştır
ki, toplum adına yapılacak denetimin, klasik yasama,
yürütme ve yargı güçlerine dördüncü
bir güç olarak anayasal sisteme ilavesi dahi konuşulur
olmuştur. 

BAŞKAN - Sayın Öztop, son 1 dakikanızdasınız;
buyurun.

YUSUF ÖZTOP (Devamla) - Bugünün ve
yakın geleceğin ilk gündem maddesi, demokratik
hukuk devleti anlayışı içerisinde denetim
mekanizmalarının güçlendirilmesidir.
Kamu yönetimindeki bu olumsuz gelişme, son yıllarda
ülkemizin içinde bulunduğu ekonomik sıkıntılar,
esasen kıt olan kaynakların çok akıllıca
kullanılmasını zorunlu kılmaktadır.
Gerek bu zorunluluk gerekse dünyadaki genel eğilim nazara
alınarak, klasik maddî-hukukî doğruluk
denetiminin yanına etkinlik ve verimlilik denetiminin de
eklenmesi ve denetimin daha sağlam bir hale getirilmesi gerekmektedir.


Esasen, Sayıştay Kanununda değişiklik
yapan 4149 sayılı Kanunun ek 10 uncu maddesi, Sayıştaya,
denetimine tabi kurum ve kuruluşların kaynaklarını
ne ölçüde verimli, etkin ve tutumlu kullandıklarını
inceleme yetkisi de vermiştir. 

Ülkemizde, yıllardan beri tartışılan
ve gerek literatürde ve gerekse denetimle ilgili çevrelerde
ihtiyaç olarak kabul edilen -diğer ülke sayıştaylarının
çok büyük bir kısmında yıllardır
uygulanmakta olan- verimlilik, etkinlik ve tutumluluk denetimine
mutlaka geçilmesi gerekmektedir. Böylelikle, Türkiye
Büyük Millet Meclisi adına denetim yapan Sayıştay,
şekilden öte, malî olayların özünü
yakalayabilme olanağına kavuşacaktır.


Keza, son defa yapılan kanun değişikliğiyle,
Sayıştay ile Türkiye Büyük Millet
Meclisi arasında köprü kurulmuş, Sayıştay
raporlarıyla, hızla Türkiye Büyük
Millet Meclisini bilgilendirme olanağı getirilmiştir.
Getirilen bu hükmün hızla yaşama geçirilmesi
gerekmektedir. Böylelikle, Sayıştayla adına
görev yaptığı Türkiye Büyük
Millet Meclisi arasındaki ilişkiler, ileri, çağdaş
ve demokratik ülke parlamentolarıyla sayıştayları
arasındaki ilişki düzeyine çıkarılmalıdır.
Sayıştay, raporlarıyla Yüce Meclisi beslediği
oranda, Meclis, malî denetim işlevini çok daha
iyi yapma şansına erişecektir. 

Sayın Milletvekilleri, Sayıştayın
belirtilen anayasal konumuna uygun olarak etkin denetimini, ülke
sorunlarının çözümüne ışık
tutacak bütçe uygulama sonuçları tespitlerini
ve araştırmaya dayanan kapsamlı Sayıştay
raporlarını, devletin tek kuruşunun bile israf
edilmesinin önlenmesini ve hesabının mutlaka
sorulmasını istiyor ve bekliyoruz. 

Bütçenin, Sayıştay ile ülkemize
hayırlı, uğurlu olmasını diliyor;
bu vesileyle, hepinizi, tekrar, saygıyla ve sevgiyle selamlıyorum.


Sağ olun. (CHP sıralarından alkışlar)

BAŞKAN - Sayın Öztop, teşekkür
ediyorum. 

Cumhuriyet Halk Partisi Grubunun son sözcüsü
sıfatıyla,  Sayın Sav. (CHP sıralarından
alkışlar)

Buyurun.

CHP GRUBU ADINA ATİLÂ SAV (Hatay) -
Sayın Başkan, Yüce Meclisin sayın üyeleri;
Cumhuriyet Halk Partisi Grubu adına, Anayasa Mahkemesi
bütçesiyle ilgili görüşlerimizi sunmak
üzere konuşmama başlarken, Yüce Meclisi
en içten saygılarımla selamlıyorum.

Demokrasi, bir kurumlar rejimidir. Anayasanın
oluşturduğu yüksek yargı kuruluşlarından
biri olan Anayasa Mahkemesi, demokratik hukuk devletinin en saygın,
etkin ve verimli kurumlarından birisidir. Bir kurum için
çok da uzun sayılamayacak 34 yıllık
bir süreçte, Anayasa Mahkemesi, Anayasamızın
ve hukuk devletinin gelişimine ve oluşumuna çok
önemli katkılarda bulunmuştur. Bugün, Mahkeme,
laik ve demokratik cumhuriyetimizin hukuk güvencesidir. Yüksek
Mahkemenin, doğrultusunu yitirmeden görevini yapmasına
olanak sağlamak ve destek olmak ise, hepimizin ödevidir.


Anayasa Mahkememizi bugünlere getiren, kurumlaştıran,
bilgili, özverili, çalışkan ve değerli
yargıçlarımızı, bu vesileyle
saygıyla anıyor ve selamlıyorum.

Anayasa Mahkemesi, Anayasanın yorumlayıcısı,
uygulayıcısı ve koruyucusudur. Ne var ki,
Yüksek Mahkeme, doğrudan değil, dava açma
yetkisi olan kişi, kurum ve toplulukların açtığı
davalara bakmaktadır. Bu yolla açılan davalar
sonucunda verilen kararlardan rahatsız olanların
Yüksek Mahkemeye yönelttikleri eleştiriler kimi
zaman planlı bir saldırıya dönüşmektedir.
Oysa, bu hallerde, kusuru, karar veren Mahkemede değil, karara
yol açan, Anayasaya aykırılığı
yaratan ve yapanlarda aramak gerekir. Ne yazık ki, bunlar
arasında, hükümetler ve Yüce Meclis de bulunmaktadır.

Grubumuz adına yapılan ilk konuşmada,
değerli arkadaşım Orhan Veli Yıldırım'ın
da belirttiği gibi, Yüce Meclisimiz, zaman zaman, daha
önce Anayasa Mahkemesince incelenmiş ve Anayasaya aykırılığı
belirlenmiş kimi yasaları bir kez daha yasalaştırma
inadına kapılmakta ve bir çoğunluğun
anlayışını aşamadığı
için, kimi yetki yasalarında kimi de bütçe
yasalarında ya da başka yasalarda bu yanlışı
yinelemeketedir. Dileriz, bu yılın bütçesinde
ve bundan sonraki çalışmalarda bu tutum terk
edilir. 

Sayın Başkan, değerli milletvekilleri;
hukukta inatlaşma yoktur. Bir hukuk devletinde, yargının
işlevi, hukukun ve adaletin sağlanmasıdır.
İktidarlar, genellikle yargıyı güdümlemek
isterler, Anayasa Mahkemesinin iptal kararlarından rahatsız
olurlar. Bu arada, yürürlüğün durdurulması
kararları da, ne yazık ki, bahaneler arasındadır.
Türkiye Büyük Millet Meclisinde grubu bulunan bütün
partiler, objektif koşullarda, yürürlüğün
durdurulmasından yanadırlar. Muhalefetteyken iptal
davası açtıklarında, yürürlüğün
durdurulması istemini de ileri sürerler. Bu, bir irade
ve anlayış belirtisidir. Söz gelişi, Doğru
Yol Partisi hakkında açılan partiyi kapatma
davasında, Yüksek Mahkemenin ret kararını,
o zaman, bir hukuk anıtı diye niteleyenler, daha
sonraları, aynı mahkemenin kararlarını
eleştirir oldular. Siyasal oportünite nedeniyle, yasamayla
yargıyı karşı karşıya
gelmiş gibi göstermenin, gerçekte, kimse için
siyasal yararı yoktur; ama, devlete ve rejime ciddî
zararları vardır. 

Bir başka açıdan, kimi siyasal
odakların, çekişmeleri vesile edilerek, Anayasa
Mahkemesine, onun kararlarına ve Mahkemenin Sayın
Başkanına saldırmaları da yanlıştır,
sakıncalıdır. Hele, Mahkemenin kararlarını
açıklayan Başkanı hedef alarak Mahkemeye
saldıranları ayıplamak gerekir. Bu tür
saldırılar, hukukî değerlendirme ve eleştirme
değil, düpedüz, siyasal çıkar hesabına
dayanan hoşgörülemez bir tutumdur. Muhalefetteyken,
Anayasaya aykırı gördüğü ve dava
açtığı yasaları, iktidara geçince
iptal edilmiş bulduğu için kızanları
anlayışla karşılayamıyoruz. Anayasa
Mahkemesi, Anayasaya göre karar vermektedir. Kapalı
gözüken kuralları, çağdaş yorumlarla
açarak güncelleştirmektedir.

Hukuk devleti, yalnızca kurallardaki soyut
düzenlemelerden ibaret değildir; bunlara güncellik
kazandıran ve yaşayan hukuku ortaya koyan içtihatlarla
da gerçekleşir. Anayasa Mahkemesinin varlık
nedenlerinden biri de budur ve Yüksek Mahkeme, bu görevini
başarıyla yapmaktadır. 

Anayasa Mahkemesi, rejimin ve sistemin güvencesidir.
Yakın geçmişimizdeki ağır siyasal
bir bunalım, bu kurumun gerekliliğini çok somut
biçimde ortaya koymuştur; yasaların Anayasaya
uygunluğunun yargısal denetimi için bu tür
bir mahkeme zorunlu hale gelmiştir.

Anayasa Mahkemesi, laik, demokratik, sosyal hukuk
devletinin yargısal savunucusudur. Yüksek Mahkemenin,
kimi zaman laikliği, kimi zaman demokrasiyi, kimi zaman da
sosyal hukuk devletini yorumlayan kararlarından rahatsız
olanların, öncelikle kendi sağlıksız
görüş ve eğilimlerini tartışmaları
doğru olacaktır. 

Anayasa Mahkemesi, temel işlevinin yanı
sıra, Yüce Divan olarak görev yaptığı
gibi, siyasî partilerin kapatılması davalarına
da bakmakta ve parti hesaplarını denetlemektedir.


Anayasanın 69 uncu maddesinde yapılan
son değişikliklerle, siyasî partilerin mal edinimleri,
gelir ve giderleri ile seçim harcamalarının
daha etkili bir denetime tabi tutulmuş olması önemli
bir gelişmedir; bu denetimin güvencesi de, yine Anayasa
Mahkemesidir. Denetim, partisel demokrasinin de bir güvenidir.

“Adalet devletin temelidir” demek yeterli
değildir. Adaleti gerçekleştiren yargı
kuruluşlarına gereken önem ve değeri verdiğimizi
ve layık olduğu güven ve saygıyı
beslediğimizi belli etmeliyiz.

Anayasa Mahkemesi, üstlendiği ağır
sorumluluğa karşılık, bütçeden
çok mütevazı bir pay almaktadır. Kurumlar
bütçesi içerisinde en küçük
bütçe Anayasa Mahkemesinindir. 

Çok değişik alanlarda görev
yapan Yüksek Mahkemenin, kuramsal araştırma
ve hesap incelemesi yapacak yüksek nitelikli elemanlara ihtiyacı
olduğu gibi, yargı işlevini yürütecek
yargıçlardan da kurulduğu bilinmektedir. Yargıda
kararı, sonuç olarak yargıçlar verir;
ancak, bu çok titiz ve özenli bir ön çalışmaya
ve hazırlığa ihtiyaç gösterir. 

Çağdaş teknoloji, artık,
yargının da hizmetinde olmalıdır.
Yüksek Mahkemenin, çağdaşlık yarışında,
bu bakımdan da geride kalmaması gerekmektedir. 

Yüksek Mahkemenin, başta, Sayın
Başkanı, yargıçları ve tüm
çalışanlarıyla, demokratik, laik, sosyal
hukuk devletini ve Anayasanın koruyucusu, adaletin gerçekleştiricisi
olarak görevlerini, şimdiye kadar olduğu gibi,
tarafsızlık, olgunluk ve başarıyla
sürdürmelerini diler, bütçelerine olumlu
oy vereceğimizi belirtiriz.

Yüce Meclise içten saygılarımı
sunarım. (CHP, DSP ve ANAP sıralarından alkışlar)

BAŞKAN - Sayın Sav, teşekkür
ediyorum. 

Sayın milletvekilleri, Yüce Heyetinizce
daha önce alınan karar gereğince, sorular için
20 dakikalık süre ayrılmış bulunuyor.
Divan olarak, grup konuşmaları bitinceye kadar soruları
alacağız; ondan sonra soru almayacağız.
Bunun için, soru sormak isteyen arkadaşlarımız,
lütfen, Tüzükteki tarifine uygun biçimde,
kısa, gerekçesiz ve gerçekten başka
suretle öğrenilmesi mümkün olmayan biçimde
olan sorularınızı Divanımıza
gönderiniz. Grup konuşmalarından sonra soru
alma imkânımız olmayacak.

Anavatan Partisi Grubu adına, Sayın
Seçkiner.  

Sayın Seçkiner, 40/4 mü efendim?

YÜCEL SEÇKİNER (Ankara) - Evet.

BAŞKAN - Peki, teşekkür ediyorum.

Buyurun Sayın Seçkiner, kürsü
sizin.

ANAP GRUBU ADINA YÜCEL SEÇKİNER
(Ankara) - Sayın Başkan, değerli milletvekilleri;
Türkiye Büyük Millet Meclisinin 1997 yılı
bütçesi üzerinde Anavatan Partisi Grubu adına
söz almış bulunuyorum; bu vesileyle, sizleri,
şahsım ve Grubum adına saygıyla selamlıyorum.

Parlamenter rejime ve demokrasiye inanan, bunun önemini
kavrayan bir siyasetçi olarak, halkımızın
yegâne temsilcisi olan bu kutsal kurumun bütçesi
üzerinde konuşmak bana onur veriyor. Bu Yüce Kuruma;
yani, milletvekili eliyle halkın kendisini yönettiği
Meclisine karşı son derece duyarlı olmamız
gerekir.

Sayın Başkan, değerli arkadaşlar;
parlamenter rejim, gerçekten, çağımızın
en uygar, en saygın rejimidir. Bu müesseseyi temsil
eden bizler; yani, halkın temsilcileri, milletvekilleri
olarak, bu kürsüde ve burada, düşüncelerimizi,
duygularımızı, ülke sorunlarına
yönelik problemleri özgürce dile getirebilmekteyiz.
Bu Yüce Parlamentoya, Meclis Başkanımız
dahil, hepimizin sahip çıkması gerekmektedir.
Bu konuda, hepimizin elinden gelen görevi yapacağımıza
inanıyorum. 

Sayın Başkan, değerli milletvekilleri;
Meclis bütçesinin Plan ve Bütçe Komisyonundaki
görüşmeleri sırasında bazı
eleştiriler yapıldı. Tabiî ki, bu eleştirilerin
bazılarında haklılık payları
vardır, bunlara katılıyoruz; ama, gerçekleri
de bütün açıkyüreklilikle ortaya
koymak ve gerçekleştirilen hizmetleri inkâr
etmemek gerekir.

Son yasama döneminde, Meclis Başkanlığı
ve Başkanlık Divanı olarak, Meclisimizin ve
milletvekillerimizin, daha iyi, daha verimli çalışma
ortamını sağlamak üzere nelerin yapıldığını
genel hatlarıyla sunmak istiyorum. 

Öncelikle, Meclis Başkanlığının
etkin girişimleri sonucunda, tüm siyasî partilerimizin
ortak çalışmaları ve işbirliğiyle,
23 yıllık bir aradan sonra, İçtüzük
değişikliği başarıyla gerçekleştirilmiştir.
Bu sonuç, Parlamento tarihimiz açısından
gerçekten önemli ve değerli bir hadisedir. Meclisimiz,
bir büyük işi halletmiştir; bundan hepimiz
mutluluk duyuyoruz. 

Diğer taraftan, yine, en az İçtüzük
kadar önemli olan Anayasaya uyum yasalarıyla ilgili
olarak oluşturulan Partilerarası Komisyonumuz, çalışmalarını
hızla sürdürmektedir. Yükseköğretim
Kurumu, kooperatifler, kamu kurumu niteliğindeki meslekî
kuruluşlar, Anayasa Mahkemesinin kuruluş ve yargılama
usulleriyle ilgili değişiklik teklifleri hazırlanmış
ve Meclis Başkanlığına sunulmuştur.
Milletvekilliği dokunulmazlığı ve diğer
yasalarla ilgili çalışmalar da tamamlanmak
üzeredir. 

Yüce Meclisimizin çalışmaları
açısından bir diğer uygulama da, malî
yıl bütçe tasarılarının,
Genel Kurulda, yeni bir prosedürle, yeni bir usulle görüşülmesidir.
Yüce Meclisin kabul ve tasvibiyle, bütçe tasarısı
üzerindeki görüşmeler, geçen yasama
yılında altı günde tamamlanmış,
bu yılki görüşmeler de on günde tamamlanmış
olacaktır. 

Ayrıca, 1983 yılında çıkarılan
2919 sayılı Türkiye Büyük Millet
Meclisi Genel Sekreterliği Teşkilat Kanunu, günün
ihtiyacına uygun hale getirilmek amacıyla yeniden
ele alınmış; çağdaş gelişmelere
açık, örgütlenme ve personel istihdamı
açısından yararlı, mevcut personelin
mağduriyetine hiçbir biçimde yol açmadan
uzmanlığa ağırlık veren bir sisteme
oturtulması çalışmaları tamamlanmak
üzeredir. Ümit ediyoruz ki, bütçe görüşmelerinden
sonra bu konu da sonuçlanmış olacaktır.


Ana bina içerisinde ihtiyacı duyulan
yeni bir basın toplantısı salonu, her türlü
teknik donanımla ve Meclisimize yakışır
bir estetik üslupla yeniden düzenlenmiş ve hizmete
açılmıştır. 

Değerli arkadaşlarım, diğer
taraftan, önceki dönemde yapılması kararlaştırılan
ve bu yasama döneminde de Başkanlık Divanımızca
alınan kararla konferans sistemine uygun olarak yapılmakta
olan Genel Kurul salonumuz, çağdaş parlamentolardaki
örneklerine uygun, müzakere-diyalog sistemi yapılanması
biçiminde yeniden düzenlenmektedir. Bu düzenlemede,
rahat ve verimli bir çalışma ortamı
amaçlanmıştır. Oylama ve yoklamalarda
elektronik sistemler; seslendirme, aydınlatma, havalandırma
ve ısıtma sistemleriyle yepyeni bir Genel Kurul
salonu, önümüzdeki yasama yılında
hizmete girmiş olacaktır. 

Yine, Başkanlık Divanımızın
almış olduğu karar gereğince, milletvekili
sayısının 550'ye çıkması
nedeniyle, mevcut halkla ilişkiler binalarında ortaya
çıkan yerleşim ve çalışma
sıkıntılarını gidermek amacıyla
yeni bir milletvekili halkla ilişkiler binası yapımı
için sürdürülen çalışmalar,
son aşamasına gelmiştir. 

Ayrıca, Meclis arşivi olarak kullanılan
alanların, artık, ihtiyacı karşılayamaz,
arşive uygun olmayan durumu itibariyle, yeni ve çağdaş
bir Meclis arşiv binasının yapılması
kararlaştırılmış ve bu yöndeki
plan ve bütçe proje çalışmaları
tamamlanmıştır. Ancak, her iki binayla ilgili
1997 malî yılı bütçesine konulan
ödenekler, genel bütçedeki tasarruf ilkelerine
destek vermek amacıyla bu yılki bütçemizden
çıkarılmıştır; fakat,
büyük bir ihtiyaç duyulan arşiv binasının
yapımı, 1998 malî yılı bütçesine
gerekli ödenek konulmak suretiyle gerçekleştirilmiş
olacaktır. 

Bir başka önemli hizmet de, Meclisimizdeki
bilgisayar ağının kuruluş çalışmasının
büyük oranda gerçekleştirilmiş olmasıdır.
Ayrıca, Meclisimizin INTERNET'e bağlantısı
da yapılmıştır. Yasama, idarî
ve genel bilgileri içeren tanıtım programları
ve gerekli malzeme alımları tamamlanarak test uygulamaları
yapılmış ve gerçek bağlantı
başlatılmıştır. 

Genel olarak vermeye çalıştığım
hizmetlerden bir önemlisi de ecdat yadigârı
millî saraylarda sürdürülen bakım,
onarım ve restorasyon çalışmalarının
bilimsel temele uygun olarak hızla sürdürülmesidir.
Bu amaçla, saray, köşk ve kasırlarımızın
10 yıl hedefli master planı, Başkanlık
Divanının 20.6.1996 tarih ve 16 sayılı
kararıyla kabul edilerek yürürlüğe girmiştir.
Yine aynı çerçevede, saray, köşk
ve kasırlar ile bunların içinde bulunan taşınır
kültür varlıklarını, tarihî
bahçeleri ve çevrelerini koruma ve değerlendirme
hizmetlerinin bilimsel esaslara göre yürütülmesini
sağlamak üzere Bilim ve Değerlendirme Kurulu oluşturulmuştur.
Bu kurul, başta üniversiteler olmak üzere ilgili
kuruluşlarla işbirliği yaparak gerekli belge ve
bulgulara ulaşmakta, uygun önlemler önceliklerine
göre uygulamaya dönüştürülmektedir.
Bu bağlamda, Florya Atatürk Köşkü, Yüce
Atatürk'ten gelen kimliği ve mimarisiyle yeniden düzenlenmiş
ve koruma altına alınmıştır.
Kıyıdaki sosyal tesislerin yapımı
tamamlanarak kullanıma açılmıştır.


Türkiye Büyük Millet Meclisi Genel
Kurulu, 20 nci Dönem çalışmalarına
8 Ocak 1996 tarihinde başlamış, Birinci Yasama
Yılında 91, İkinci Yasama Yılında
28 olmak üzere bugüne kadar toplam 119 birleşim
yapmış; 3 birleşim hariç, Genel Kurul
birleşimlerinin hepsinde toplantı yetersayısı
sağlanmıştır. 

Sayın Başkan, değerli milletvekilleri;
Yüce Meclis, milletimizin gözbebeğidir. Demokrasinin
en önemli özelliği, hâkimiyetin halkın
elinde olmasıdır. Bu iradeyi de, egemenliği
de Türkiye Büyük Millet Meclisi koruyor ve temsil
ediyor.

Bizler, görev bilinciyle Yüce Meclise sahip
çıkmalıyız, onurunu korumalıyız.
Bizlerin hatası yüzünden Meclis yıpratılmamalıdır.
Hepimizin hatası olabilir; fakat, Yüce Parlamentoyu
en iyi şekilde korumak, temsil etmek bizlerin görevidir.
Halkımız bizden bunu bekliyor.

Değerli arkadaşlar, biraz önce bahsettiğim
hususların bir an önce yasalaşması için
hepimize görev düşmektedir. Bunu başaracağımıza
yürekten inanıyorum.

1997 yılı bütçesinin Meclisimize
ve ülkemize hayırlı uğurlu olmasını
diler, hepinize saygılar sunarım. (Alkışlar)

BAŞKAN - Sayın Seçkiner, teşekkür
ediyorum efendim.

Anavatan Partisi Grubu adına ikinci sözcü
Sayın Suha Tanık.

Buyurun Sayın Tanık.

MUSTAFA CUMHUR ERSÜMER (Çanakkale) -
Sayın Başkanım, ilettiğimiz not bu konuyla
ilgiliydi. 

BAŞKAN - Efendim, çok özür
dilerim; ben, okumakta biraz zorlandım.

MUSTAFA CUMHUR ERSÜMER (Çanakkale) -
Bir yer değişikliği yapmak mümkünse, önce
Sayın Durak Ünlü konuşacak.

BAŞKAN - Tabiî efendim.

Buyurun Sayın Ünlü.

Kusura bakmayın, soyadınızı
telaffuz edemeyişim ününüze engel değildir
Sayın Ünlü.

İSMAİL DURAK ÜNLÜ (Yozgat)
- Hemşeriliğimize de engel değil.

BAŞKAN - Evvel Allah.

Buyurun.

ANAP GRUBU ADINA İSMAİL DURAK ÜNLÜ
(Yozgat) - Sayın Başkan, saygıdeğer milletvekilleri;
Sayıştay bütçesi hakkında Anavatan
Partisi Grubu adına söz almış bulunuyorum.
Konuşmama başlarken, Grubum ve şahsım
adına hepinizi hürmetle selamlarım.

Devletin gelir ve giderleriyle mallarını
denetlemek amacıyla 1862 yılında kurulan
Sayıştay, anayasal bir kurum olarak faaliyetlerini
sürdürmektedir. 

Görevleri, kısaca, genel ve katma bütçeli
dairelerin bütün gelir ve giderleriyle mallarını
denetlemek ve yargılamak yoluyla, kesin hükme bağlamaktır.
Bunun yanında, kanunla verilen diğer görevleri
de yapmaktır. Sayıştay, bahsi geçen
görevlerini Türkiye Büyük Millet Meclisi adına
ifa eder. Bir başka ifadeyle, vatandaşın kör
kuruşunun hesabını Meclis adına sorar.


Hal böyle olunca da, Sayıştayın
millet adına yüklendiği görev ve sorumluluk
son derece önemlidir. Merhum Mehmet Âkif'in “Kenar-ı
Diclede bir kurt aşırsa koyunu / Gelir de adl-i ilahî,
sorar Ömer'den onu” diye ifade ettiği üzere,
devleti idare edenler, tüyü bitmemiş yetimin hakkını
gözetmekle mükelleftir. Bu mükellefiyetin yerine
getirilmesinin millet adına denetlenmesi tabiî  ve
mecburîdir. Yolsuzluk iddialarının arttığı,
neredeyse, devletin temizliğinin sorgulandığı
günümüzde, milletimiz bize “yeter artık,
şaibesiz, nezih, temiz, adil ve müşfik bir idareyi
bize çok görmeyin” demektedir. 

Tarihten bugüne, basit ya da karmaşık
toplum yapılarında, kamu menfaatlarının
sağlanması ve korunması için muhtelif
kurumlar ihdas edilmiştir; Sayıştay, bu kurumların
en önemlisidir. 

Sayın Başkan, sayın milletvekilleri;
geçtiğimiz yıllardaki bütçe görüşmelerinde
Sayıştayla ilgili neler söylenmiş diye
tutanakları inceledim; pek çok hatip tafsilatlı
ve çok güzel teknik bilgiler sunmuşlar. Daha
sonra, toplumun muhtelif kesimlerinden insanlara sordum: “Sayıştay
sizi ne kadar ilgilendiriyor?” Aldığım
cevap şuydu: “Bilmem, beni değil; ama, devleti
ilgilendirir.” Halbuki, Batı toplumlarında,
örneğin İngiltere'de sayıştay raporları
“sizin paranız nerede?” ibaresiyle sunulmaktadır.
Kimin parası; tabiî ki milletin parası. Kime
verilmiş; devleti idare edenlere. Nasıl kullanılmış;
o para kendi elinde olsaydı, öyle kullanılmasına
razı olacak mıydı?

İşte, vatandaşın hakkını
Türkiye Büyük Millet Meclisi adına sormak,
korumak Sayıştayın görevidir.

Size ve ekranları başında bizleri
izleyen aziz milletimize önce, tarihten çok önemli
olan bir örneği arz etmek istiyorum. Hazreti Ömer,
cuma hutbesindedir; Selmani Farisi Hazretleri ayağa kalkarak
“Ya Ömer, ben, senin hutbeni dinlemem; çünkü,
bize dağıtılan kumaşlardan bir elbise
çıkmadı, halbuki, sen, o kumaştan yapılmış
bir elbiseyi giymektesin” dedi. Hazeri Ömer de  oğlunu
göstererek “Oğlum Abdullah kendisine düşen
payı bana verdi, ben de bir elbise yaptırdım
“diye cevap verdi; Selmani Farisi ancak ondan sonra devlet
başkanının sözünü  dinlemeyi
kabul etti. 

Günümüz yöneticilerine ithafla
arz ederken, milletin malının hesabının
sorulacağı, sorgulanacağı çağdaş
kurumun adının Sayıştay olduğunu
da belirtmek isterim.

Peki, Sayıştay, bu görevini hakkıyla
ifa edecek yapıya ve bütçeye sahip midir? Vatandaşımız,
gönül huzuruyla “benim param ehliyetli yöneticiler
elinde en iyi şekilde değerlendiriliyor; şayet,
bir suiistimal olursa, benim adıma  onun hesabını
 soracak Türkiye Büyük Millet Meclisi var, onun
adına denetim yapan Sayıştay var”  diyebiliyor
mu? Şayet diyorsa, benim şu andan itibaren hiçbir
şey söylememe gerek yok; ama, diyemiyorsa, o zaman,
neden diyemediği sorusunun yüce vicdanlara sorulması
gerekir.

Sayın Başkan, saygıdeğer
milletvekilleri; şimdi de Sayıştayın
çözüm bekleyen önemli bazı meselelerini
kısaca arz etmek istiyorum. Gecikmiş adaletin adalet
olmadığını hepimiz çok iyi bilmekteyiz.
Denetçi sayısı ve iş hacmi sürekli
artmasına rağmen yargılama dairelerinin sayısında
herhangi bir artış olmamaktadır. Bu durum,
yargılamada etkinliği büyük ölçüde
azaltmakta, bazı raporların da yargılanmadan
zamanaşımına uğramasına neden olmaktadır.
Ayrıca, yerinde denetimin daha verimli olduğu bir gerçektir.
Özellikle, İstanbul ve İzmir gibi büyük
illerde taşra teşkilatlarının kurulması,
hem merkezin yükünü hafifletmesi ve hem de yerinde
denetim kapasitesinin artırılması açısından
oldukça faydalı olacaktır. Denetim ve yargılamadaki
gecikmelere, bir de, enflasyon nedeniyle tazmin olunan hükmün
o günkü değerlerin çok gerisinde kalması
eklenince, milletin hakkı âdeta gasp olunmakta, işin
sorumlularına da bir nevi mükâfat verilmiş
olunmaktadır.

Amerika Birleşik Devletlerinde, sayıştay
denetimlerinin yüzde 80'i, parlamentonun istekleri doğrultusunda;
ama, sayıştayın bağımsızlığını
engellemeyecek bir şekilde gerçekleşmektedir.


Fransa'da da, sayıştayın yıllık
denetim raporlarının parlamentoya sunulmasının
yanında, basın-yayın organları aracılığıyla
kamuoyuna da sunularak, halkın bilgilendirilmesi sağlanmaktadır.

Ülkemizde ise, ne Parlamentonun ne de milletin,
şayet, özel gayretleri olmazsa, bu konularla ilgili
bilgi edinme şansları yoktur. 

Önemli bir mesele de, Sayıştayın
birbirinden kopuk, 5 ayrı binada hizmet vermesinden kaynaklanan
kötü çalışma şartlarıdır.
Özellikle denetçilerin hizmet gördüğü
binalar, işhanları arasında kalmış,
bu kadar önemli bir kamu kurumunun ciddiyetiyle bağdaşmayacak
nitelikte ve kiralanmak suretiyle elde edilmiş ortamlardır.
Yeni hizmet binası yakın zamanda tamamlanacak gibi
gözükmemektedir. Bu durum, denetim grupları ile
yargılama daireleri ve Sayıştay idaresi arasında
arzu edilen verimlilik zeminini sağlamaktan uzaktır.


Buna ilaveten, Anayasada öngörülmüş
olmasına rağmen, Sayıştay mensuplarının
özlük haklarını düzenleyen müstakil
bir kanun bulunmadığını da belirtmek
isterim. 

Geçtiğimiz temmuz ayında, Sayıştay
Kanununda yapılan bir değişiklikle, uzun yıllardır
konuşulan; fakat, bir türlü gerçekleştirilemeyen
performans denetimine imkân sağlanmıştır.
Bu olumlu gelişmeyle birlikte, garip bir düzenleme
de öngörülmüştür. Daha önce
yargılama dairelerinde olan denetçilere ikinci derece
sicil verme yetkisi Genel Sekretere devredilmiştir. Adaletin
tesisi ile denetçi görevlilerin vicdanî sorumluluklarının
üzerine kanundan başka hiçbir güç
müessir olmamalıdır.

BAŞKAN - Sayın Ünlü, son dakikanızdasınız.

İSMAİL DURAK ÜNLÜ (Devamla)
- Son olarak, ayniyat denetimi kapsamına giren devlet gayrimenkullerinin
tespitinin yapılamayışı denetimde büyük
sıkıntıya sebep olmaktadır. Aynı
şekilde, dışborçların miktarının
bilinmemesinden dolayı, Hazine, kime ne kadar dışborcu
olduğunu, kredinin alındığı kurumdan
sormaktadır. Burası çok önemli, borç
kayıtları alacaklı kuruluşların
kayıtlarına göre yenilenmektedir. Yani, Dünya
Bankası “senden şu kadar alacağım
var” diyor, biz de “peki” deyip, ödüyoruz.
Hal böyle olunca, Sayıştay da denetim görevini
sağlıklı bir şekilde yerine getirememektedir.


Sayın Başkan, saygıdeğer
milletvekilleri; 1997 yılı Sayıştay
bütçesinin, kuruma, ülkemize ve milletimize hayırlı
olmasını diler, hepinize saygılar sunarım.
(Alkışlar)

BAŞKAN - Sayın Ünlü, teşekkür
ediyorum.

MUSTAFA CUMHUR ERSÜMER (Çanakkale) -
Sayın Başkan, Sayın Tanık geldiler;
izniniz olursa, Cumhurbaşkanlığı bütçesi
üzerinde konuşma yapmaya hazırlar.

BAŞKAN - Peki.

Sayın Tanık, buyurun efendim. (ANAP
sıralarından alkışlar) 

ANAP GRUBU ADINA SUHA TANIK (İzmir) - Sayın
Başkan, sayın milletvekilleri; bugüne kadar,
aşağı yukarı onüç seneye yakın
siyasî hayatımda, bu kürsüden, her bütçe
görüşmesinde, hükümetin değişik
bakanlıklarıyla ilgili bütçelerinde
konuşmacı olarak görev aldım, siyasî
partimin ve şahsımın görüşlerini
beyan ettim. İlk defa bu sene, bu bütçe görüşmelerinde,
Cumhurbaşkanlığı makamının
bütçesi üzerinde söz almış
bulunuyorum. Bu yüce makamın bütçesi üzerinde
Anavatan Partisinin görüşlerini beyan etmek üzere
sizleri saygı ve sevgiyle selamlıyorum. 

Sayın Başkan, sayın milletvekilleri;
bildiğiniz gibi, 9 uncu Cumhurbaşkanımız
Sayın Süleyman Demirel, 16. 5. 1993 tarihinde ant
içerek göreve başlamıştı.
Dünden itibaren başlayan ve 10 gün sürecek
bu bütçe görüşmelerinin ilkinde, Cumhurbaşkanlığının
bütçesinin, devletin bu en yüksek makamı
olan Cumhurbaşkanlığının; yani,
devletin başı olarak göreve gelen Sayın
Cumhurbaşkanımızın seçildiği
ilk gün, bu kürsüden, ülkenin bölünmez
bütünlüğüne, cumhuriyetin temel nitelikleri
olan laikliğe, bağımsızlığa ve
ülkenin huzur ve güveninin sağlanması, Anayasaya
bağlılığı üzerindeki söz
ve yeminini hep beraber hatırlıyoruz.

Cumhurbaşkanlığı makamının
 tarafsızlığını, bu makamı
işgal eden ve bu makamla ilgili görüş beyan
edenlerin, öncelikle, tam olarak kabul etmesi gerektiği
inancındayım.

Sayın Başkan, sayın milletvekilleri;
Cumhurbaşkanımız Sayın Süleyman
Demirel, aklımda kaldığı kadarıyla,
bir beyanında, kendisinin, ülkenin temel sorunları
konusunda, milletin, devletin ve demokrasinin tarafında
olacağını  ifade etmiştir.

Şimdi, bu noktadan hareketle, Sayın
Cumhurbaşkanımızın, güncel olarak
toplumu yakından ilgilendiren, siyasetçi ve medyayı
yakından ilgilendiren, milyonlarca vatandaşımızın
gözünün Türkiye Büyük Millet Meclisi
üzerinde olduğu bugünlerde, gelişen olaylara,
aynı o günlerde verdiği söz çerçevesinde
yaklaşım zamanının geldiği inancındayım.

1982 Anayasasında var olan ve devletin yönetiminin,
hukuka uygun, düzenli ve verimli bir şekilde yürütülmesinin
ve geliştirilmesinin sağlanması amacıyla
kurulan Devlet Denetleme Kurulunun, Cumhurbaşkanının
isteği üzerine, her türlü inceleme, araştırma
ve denetleme yapabileceği kabul edilip, beyan ediliyorsa,
işte o zaman, bu toplum, bu Meclis, bu siyaset, bu medya,
bu vatandaşlar, cevapları aranan gerekli soruların
 yeterince açıklığa kavuşturulmamasının
ana sebeplerini, devletin başında ararlar.

Eğer, devletin başında bulunanlar
-başta, en yüce makamda bulunan Sayın Devlet
Başkanımız- bu sorumlulukları tam olarak
yerine getirmezse, maalesef, ortaya, hiç de kabullenemeyeceğimiz,
hoş olmayan nahoş neticeler çıkabilir.

Sayın Başkan, değerli milletvekilleri;
aslında bizim, Cumhurbaşkanının kişiliğiyle
ilgili bir değerlendirme yapmak durumunda olmamamız
gerekir. Çünkü, Cumhurbaşkanlığı
makamı, bireylerle değil, kalıcı bir
makam olarak, tarafımızdan, gözlenmektedir.
Devletin en yüksek makamı olan bu yüce makam,
ister şu partinin temsilcisi veya kadrolarından gelmiş
bir zat tarafından işgal edilsin,  isterse iktidar
partisinin veya muhalefet partisinin bir üyesi tarafından
doldurulsun, herhangi bir ayırıma sebep olmadan,
Cumhurbaşkanlığı makamına karşı
en saygılı, en terbiyeli, en güzel üslupla
yaklaşmak mecburiyetinde olduğumuzu, hepimizin, baştan
kabul etmesi gerekir. Bu, bugün için nasılsa,
yarın gelecekler için de aynı olmalıdır;
böyle olması gerekir.

Sayın arkadaşlarım, pek tabiî
-özellikle altını çizmeden geçmek
istemiyorum- bu makamda oturan devlet adamlarımızın
da, bu makamın saygınlığını
ve itibarını, en az bizlerin o makamı korumaya
çalıştığı kadar korumak
mecburiyetinde olduklarını, bir kez daha hatırlatmak
isterim.

Değerli arkadaşlarım, Cumhurbaşkanlığı
bütçesinde, ödenekler konusunda fazla bir şey
ifade etme ihtiyacını duymuyorum. Aslında,
öncelikle şunu da kabullenmek istiyorum ki, bu makam,
Türkiye Büyük Millet Meclisinin üyelerinin
devlet içerisinde müşterek sahip çıkacakları
bir makamdır. Bugün için, devletin bu en yüce
makamından, hele hele kırk yıllık
devlet tecrübesi olan bir büyüğümüzün
görevli olarak bulunduğu bu makamdan, bu büyük
devlet adamımızdan, biz, genç, yeni siyasetçi
arkadaşlar, herhalde, birçok örnek  alarak,
ilerideki siyaset yaşamımızı ona göre
çizmeye çalışacağız. 

Sayın arkadaşlarım, devletin
bu en yüce makamındaki Sayın Cumhurbaşkanımız,
ülkenin tanıtımı ve temsili için,
birçok yurtiçi ve yurtdışı gezi
yapmaktadır. Benim, bu konularda, özellikle sayın
makamdan talebim, yurtiçinde olsun yurtdışında
olsun, devlet tanıtımıyla ilgili yapılacak
olan tüm ziyaretlerde, kadrosuna alacağı elemanların
daha özenle seçilmesi ve kadrosunun, Türkiye'yi
temsil edebilecek kalite ve kriterde olan kimselerden oluşturulmasıdır;
bunun altını, özellikle, çizmek istiyorum.


Muhterem arkadaşlarım, ayrıca,
geçtiğimiz son ders yılı başında,
Sayın Cumhurbaşkanımızın, imkânı
dahilinde, ulaşabildiği kadarıyla birçok
üniversitenin açılışının
yapılması konusundaki gayretlerini, fevkalade takdir
ederek karşılıyorum. Sayın Cumhurbaşkanımızın,
önümüzdeki ders yılında ve bundan
sonraki ders yıllarında, yetişebildiği
yere kadar, birçok üniversitenin açılışını
yapması konusunu, özellikle, takip edeceğimizi
ve devamını beklediğimizi beyan etmek istiyorum.


Muhterem arkadaşlarım, burada, devletin
en yüce makamında bulunan Sayın Cumhurbaşkanımıza,
özel bir konuda beyanda bulunmak istiyorum. Tabiî,
bu, aynı şekilde, birçoğumuzun, belki
Sayın Başbakanımızın, belki
birçok bakan arkadaşımızın kendi
bölgelerinde, illerinde, ilçelerinde yaşadıkları
bir olay. 

BAŞKAN - Sayın Tanık, son dakikanızdasınız
efendim.

SUHA TANIK (Devamla) - Teşekkür ederim
Sayın Başkanım.

Şimdi, Sayın Cumhurbaşkanım
olsun, devlet riyasetinde bir büyüğümüz
olsun -biz de, bu devlet içerisindeki kimseler olarak-
şehirde, Cumhurbaşkanı geçecek diye
trafiğin tamamı duruyor, sayın Başbakan
geçecek diye trafiğin tamamı duruyor. Bunu,
inanıyoruz ki, kolluk kuvvetlerinde görevli arkadaşlarımızdan
bazıları bilmeden yapıyorlar; ama, eğer,
bu konuda vatandaşın sıkıntılarını,
rahatsızlıklarını ve vatandaşın
bunu hiç hoş karşılamadığını
düşünerek, devlet büyüklerimiz, gittikleri
yerlerde bu konuda biraz daha hassas olurlarsa çok iyi
olur. İki saat önce trafik durduruluyor; acil işi
olanlar, düşünün, neler söyleyip neler
düşünebilirler. Onun için, bu konuda, Sayın
Devlet Başkanımız başta olmak üzere,
devlet görevi yapan arkadaşlarımızın,
maiyetindekileri, özellikle uyarmalarını rica
ediyorum.

Bu vesileyle, Cumhurbaşkanlığı
bütçesinin hayırlı, uğurlu olmasını
diliyor; Sayın Cumhurbaşkanımıza da
sağlık ve sıhhat diliyorum.

Sağ olun efendim. (ANAP ve DYP sıralarından
alkışlar)

BAŞKAN - Sayın Tanık, teşekkür
ediyorum efendim.

Sayın Nejat Arseven, ANAP Grubu adına
son konuşmayı yapmak üzere; buyurun. (ANAP sıralarından
alkışlar) 

ANAP GRUBU ADINA NEJAT ARSEVEN (Ankara) - Sayın
Başkan, sayın milletvekilleri; 1997 yılı
bütçesinin Anayasa Mahkemesi bütçesiyle
ilgili kısmı üzerinde, Anavatan Partisinin
görüşlerini sunmak üzere huzurlarınızdayım.
Bu vesileyle, Yüce Heyetinizi en içten duygularımla
selamlıyorum. 

Sayın Başkan, sayın milletvekilleri;
tüm çağdaş demokrasilerde olduğu gibi,
Türkiye Cumhuriyeti Anayasasına göre de, egemenlik,
kayıtsız ve şartsız milletindir; ancak,
yine Anayasamız, kuvvetler ayrılığı
ilkesini kabul etmiştir. Bu ilkeye göre, Türk
Ulusu, egemenliğini, Anayasanın koyduğu esaslar
çerçevesinde, yasama, yürütme ve yargı
organları eliyle kullanır. Yani, bu organlar, ulus
egemenliğinin tümünü kendi alanlarında
kullanırlar. Bu, organlardan herhangi birinin bir diğerine
üstünlüğü anlamına gelmez. Burada,
uygar bir işbölümü ve güçlü
bir işbirliği söz konusudur. Bu bağlamda, Anayasa
Mahkemesinin, kendisine götürülen bazı yasaları
iptal etmesi, Türkiye Büyük Millet Meclisinin üzerinde
bir güç olduğu manasına da gelmez.

Bu, hukuk devleti olmanın doğal bir sonucudur.
Hukuk devletinde güç, denetimle dengelenmiştir.
Anayasa Mahkemesine verilen görev de, yasamanın gücüne
karşı, denetim yoluyla, hukuksal, anayasal denge
getirilmesi amacının bir ürünüdür.


Anayasa mahkemeleri, siyaset alanı ile hukuk
alanının kesiştiği yerde görev yapan
kurumlardır. Bu görev niteliği, onların,
yani yüksek mahkemenin siyaseti hukuksallaştırma
görevine ve işlevine sahip olmalarını
gerektirmiştir. Bu, çok duyarlı bir denge
içinde olmayı gerektirir ki, Anayasa Mahkememiz
de bu konuda kendine düşen duyarlılığı
göstermektedir. 

Anayasa Mahkemesi, öncelikle Anayasanın
ve hukukun üstün kurallarıyla bağlıdır.
Avrupa Birliği kapsamında ulusal üstü hukuk
normlarını iç hukuka taşıma
görevi bulunan Anayasa Mahkemesi, Anayasamızda açık
kural bulunmadığı ve değişiklik yoluna
da gidilmediği için, bu işlevini gereğince
yerine getirememekte, bu kuralları ölçü,
norm olarak kullanamamaktadır. Kararlarında ancak
uluslararası kuralları gözetmekte, destek gerekçe
olarak yararlanabilmektedir.

Anayasa Mahkemesi, bu bağlılık
içinde, yorumlarında, önce, devletin ülkesi
ve milletiyle bölünmez bütünlüğünü
ve laiklik ilkesini, sonra, kuşkusuz, devletin ve halkımızın
yararını gözetmektedir. Mahkeme kararları
eleştirilebilir; ancak, bu eleştirinin, mutlaka, ama
mutlaka bilimsel ve hukuksal temellere oturtulması gerekir.

Burada bir noktayı daha açıkça
ifade etmek istiyorum. Anayasa Mahkememizle ilgili olarak vaki
olan suçlamaların şahsileştirilmesi,
aslında, hiç kimse tarafından ve tabiî,
o suçlamayı yapan kişi ve kuruluşlar
tarafından, o kişilerin eleştirildiği,
yıpratıldığı ve tartışıldığı
manasında alınmamalıdır. Anayasa Mahkememizin
Başkan ve üyelerinin herhangi birisinin şahıslarına
vaki eleştiriler ve suçlamalar, aslında, bizzat,
çok önem vermemiz ve korumamız gereken ve bir
gün hepimize lazım olabilecek bu değerli müesseseyi
yıpratmaktadır. Yani, kısaca, bilimsel ve
hukuksal temelden uzak eleştiriler, şahısları
değil, Anayasa Mahkemesini yıpratır. Bu da,
demokrasinin dayanağı olan hukukun üstünlüğüne
ve giderek demokrasimize zarar verir; çünkü,
Türkiye Büyük Millet Meclisi ve Anayasa Mahkemesi,
demokrasinin ve rejimin temelidir. 

Yüksek mahkemeler, saygınlıklarını,
toplumsal gelişmelere ve isteklere karşı gösterdikleri
duyarlılıkla kazanırlar, saygınlığın
temelinde, içtihatlarla kazanılan yetkiler önemli
bir yer tutar. Batı demokrasilerinde, özellikle Amerika
Birleşik Devletleri ve Almanya'da bunun çok açık
örnekleri görülmektedir. Bu bağlamda, Anayasa
Mahkememiz, çağdaş bir yorumla, yürürlüğü
durdurma yetkisinin de bulunduğunu kabul etmiş ve 1983
yılından bu yana aldığı birçok
kararla, bu içtihatını da yerleşik
duruma getirmiştir. 

Sayın Başkan, sayın milletvekilleri;
burada, bir durumu daha hatırlatmak istiyorum. Özellikle
son günlerde, İktidarın, Anayasa Mahkememizin,
artık yerleşik içtihat haline gelmiş
olan yürütmeyi durdurma kararına ve bu yola gitmesine
karşı ve bunu önlemeyi matuf birtakım
hukukî düzenlemelere gidileceğini ifade ettiğini
duymaktayız. Biz, burada, özellikle Refah Partisinin,
çok kısa bir süre önce, Anayol Hükümetinin
güvenoyunun iptal edilmesi konusunda başvuruda bulunduğu
Anayasa Mahkemesine karşı o gün göstermiş
olduğu tutum ve davranış içerisinde olmasını
bekliyoruz. Eğer, müesseselere karşı davranış
biçiminizi, o günkü konumunuza ve menfaatlarınıza
göre belirlerseniz ve siz, eğer, bir siyasî partiyseniz,
toplum önündeki güvenilirliğinizi kaybedeceğiniz
çok açıktır. 

Sayın Başkan, sayın milletvekilleri;
Anayasa Mahkemesi, Anayasayı yorumlayıp, buna göre
kesin sonucu belirlemeye yetkili tek organdır. Bu görevini
yansız bir şekilde yaparken ayak bağı
olarak da görülmemelidir. Anayasa Mahkemesi, her konuya
eşitlikle yaklaşan, hak ve özgürlükleri
koruyarak, toplumsal barış yoluyla, ulusal dayanışmayı
güçlendiren yansız bir devlet gücüdür.
Türkiye Büyük Millet Meclisi ve siyasî partilerimizin,
Anayasa Mahkememizin durumunu güçleştirici değil,
önünü açıcı bir konumda olması
gerekir. 

Almanya'da, Anayasa Mahkemesinin kaldırılmasını
isteyen kişi, milletvekili adayı dahi olamaz. Yine,
Alman Anayasa Mahkemesi, iptal etmiş olduğu bir kanunun
yerine, yenisi parlamento tarafından konuluncaya kadar,
kendisi kural koyma yetkisine sahiptir. 

Sayın Başkan, sayın milletvekilleri;
Anayasa Mahkemesi bütçesi üzerinde söz almışken,
konuyla ilgili birkaç -ve tabiî çok önemli
bulduğum- eksikliğe de değinmek istiyorum. 

Bir kere, üyesi bulunduğumuz, üyesi
olmaktan onur duyduğumuz Türkiye Büyük Millet
Meclisi, mutlaka ve mutlaka, Anayasa Mahkemesine üye seçer
duruma getirilmelidir. Tabiî, burada, üyelerin tamamını
değil; ama, belli bir kısmını, mutlaka
Yüce Meclisin seçmesi gerekliliğini ifade ediyorum.


Yine, bir eksiklik olarak gördüğüm,
yüksek mahkemelerin -yani, Yargıtay, Sayıştay
ve Danıştay'ın- genel kurulları, doğrudan
ve seçilecek üye sayısı kadar üyeyi
kendileri seçmelidirler. 

Yine, 1961 Anayasasında mevcut olan; fakat,
1982 Anayasasında bulunmayan, organ davası müessesesinin
yeniden şekillendirilerek ihdası gerekmektedir. O
gün, üniversiteler ve Yüksek Hâkimler Kuruluna
verilmiş olan bu yetki, bugün, meslek kuruluşlarının
üst organlarına, kendi konularıyla sınırlı
olarak da mutlaka verilmelidir. 

Bir diğer, çok önemli gördüğümüz
konu, siyasî partilerin malî denetimlerinin, Anayasa
Mahkemesi tarafından, sadece beş denetçi eliyle
yapılmasıdır. Tabiî, buradaki esas
önemli konu, aslında, Anayasa Mahkemesinin, burada,
hem savcı hem yargıç durumunda olmasıdır.
Halbuki, bu denetim, Yargıtay Başsavcılığında
kurulacak bir birimde yapılmalı ve sonuçları,
yaptırım belirlemek için, Anayasa Mahkemesine
gelmelidir. 

Yine, ayrıca, çok önemli gördüğümüz
 bir diğer konu, bugün seçim yapan organların
-yani, üniversite ve Cumhurbaşkanının-
mutlaka ama mutlaka, üye seçerken, hukukçu
üye seçme konusuna dikkat etmeleri gereğidir.


HÜSAMETTİN KORKUTATA (Bingöl) -
On sene önce milletvekili olmalıydın. ANAP'ı
tebrik ediyorum. 

NEJAT ARSEVEN (Devamla) - Teşekkür ederim.

Sayın Başkan, sayın milletvekilleri;
daha önceki yıllara göre ve diğer yüksek
mahkemelere göre, bugün çok düşük
kaldığına inandığımız,
Anayasa Mahkemesi başkan ve üyelerinin aylıklarının
yeniden düzenlenmesi ve artırılması
hususunu da bu vesileyle Yüce Heyetinizin takdirlerine arz
ediyorum. 

1997 yılı Anayasa Mahkemesi bütçesinin
ülkemize, milletimize ve kuruma hayırlı, uğurlu
olmasını temenni ediyor, hepinizi en içten
duygularımla selamlıyorum. (Alkışlar)

BAŞKAN - Sayın Arseven, teşekkür
ediyorum. 

MURAT BAŞESGİOĞLU (Kastamonu) -
Sayın Başkan, kürsü saatimizde bir yanlışlık
mı var; sayın konuşmacıları
2 dakika önce 1 dakika var diye uyarıyoruz?

BAŞKAN - Efendim, sayın üyelerin
konuşmasının seyrinden, az çok, süresinde
bitirip bitirmeyeceğini tahmin etmek mümkün oluyor.
Eğer süresinde bitireceği tahmininde bulunuyorsam
uyarmıyorum, kesmiyorum; ama, daha önünde birkaç
sayfa varsa, 2 dakika kala, 1 dakika kala kendisini uyarıyorum.


MURAT BAŞESGİOĞLU (Kastamonu) -
Hayır, Sayın Başkanım; affedersiniz.


İki konuşmacıyı da, 2
dakikaları varken, 1 dakikanız var diye ikaz ettiniz
de, oradaki saatle buradaki saat arasında bir farklılık
mı var diye soruyorum. 

BAŞKAN - Yok efendim. 

Son dakikada diyorum; yani, nüfusta var ya,
29'undan gün almamış olmak diye. Yani, 10 uncu
dakikadan saniye almış oluyor da, onun için.


Doğru Yol Partisi Grubu adına, Sayın
Ali Günaydın; buyurun efendim. (DYP sıralarından
alkışlar)

Sayın Günaydın, Meclis Başkanlığı,
Cumhurbaşkanlığı, Sayıştay
Başkanlığı, Anayasa Mahkemesi Başkanlığı
tenkit ve tetkiklerinize hazırdır; buyurun. 

DYP GRUBU ADINA ALİ GÜNAYDIN (Konya)
- Sayın Başkan, çok değerli milletvekili
arkadaşlarım; 1997 Malî Yılı
Bütçe Kanunu Tasarısının, Türkiye
Büyük Millet Meclisi ve Cumhurbaşkanlığıyla
ilgili bölümleri üzerinde Doğru Yol Partisi
Grubu adına görüşlerimizi ifade etmek için
huzurunuza gelmiş bulunmaktayım. Yüce Meclisimizi
saygıyla selamlıyorum ve ayrıca, televizyonları
başında bizi izleyen aziz milletimize, vatandaşlarımıza
da, saygılarımı, selamlarımı
iletiyorum.

Cumhuriyetimizin kuruluşundan -bu yana geçen
yetmişüç yıldan- bugüne doğru
çevremize baktığımızda, bazı
devletlerin yörede dağıldığını,
toprak bütünlüğünü kaybettiğini
veya yönetim şekillerinde değişiklikler olduğunu,
çevremiz ve dünyamızın bir sosyal çalkalanma
içerisinde olduğunu, hep görüp müşahede
ediyoruz. 

Türkiye Cumhuriyetinin, bütün bu süreç
içerisinde -zaman zaman demokrasimizdeki kesintilere rağmen-
bağımsızlığını, toprak
bütünlüğünü, üniter devlet yapısını,
hukukun üstünlüğünü koruyarak, Atatürk
ilke ve inkılaplarına bağlı kalarak,
insan hak ve hürriyetleri ile din ve vicdan hürriyetini
koruyarak, dimdik ayakta durmakta ve yoluna devam etmekte olduğunu
görmenin mutluluğu içerisindeyiz.

Bu süreklilik içerisinde, Büyük
Atatürkümüzü ve ondan sonra görev yapan
değerli cumhurbaşkanlarımızı, rahmetle,
minnetle ve saygıyla anıyorum. 

Demokrasimizin temel kurumlarında ve toplumsal
konularda zaman zaman sıkıntılar olmaktadır.
Basının, şimdiki adıyla da medyanın,
siyasetçilere ve genellikle siyasete yaklaşımında
bunları yaşıyoruz ve geçen on yıl
içerisinde, Cumhurbaşkanlığı müessesesi
için de yaşadığımızı,
hep beraber gördük. Ancak, Sayın Cumhurbaşkanımız
Demirel'in -16 Mayıs 1993 günü, büyük
bir demokrasi örneği verilerek- gerek seçilişi
ve gerekse bu tarihten sonraki tarafsız icraatıyla,
bu makamı tartışılır olmaktan
çıkarması, demokrasimiz ve hepimiz için,
büyük bir sevinç ve gurur kaynağı
olmuştur. 

Bugün, Cumhurbaşkanlığı
makamında bulunan Sayın Demirel, kırk yıllık
devlet tecrübesi ve otuz yılı aşkın
siyasî deneyimiyle, bugüne kadar, herkesin ve tüm
toplum örgütlerinin kabul ettiği örnek bir
cumhurbaşkanlığı sergilemiştir.
Sayın Cumhurbaşkanımızın büyük
özelliklerinden birisi de, kurumlar manzumesi çerçevesinde
ve anayasal sistem içerisinde, tarafsızlığını
dikkatle korumasıdır. Anayasada gösterilen
görevlerini yürütürken ve özellikle de
koordinasyon görevini yaparken, Anayasanın gösterdiği
kurallara titizlikle bağlı kalması sayesinde,
Cumhurbaşkanlığı makamı üzerinde,
siyasî partiler arasında tartışma söz
konusu olmadığı gibi, o yüce makam, özenle
de korunur hale gelmiştir.

Kasım 1996 tarihi itibariyle, Sayın
Cumhurbaşkanımız, 16 defa Meclis başkanlarımızla,
38 defa başbakanlarla, 25 defa Genel Kurmay Başkanımızla
görüşmüşler ve 11 defa da Millî
Güvenlik Kuruluna başkanlık ederek görevini
sürdürürken, ayrıca, Mecliste grubu bulunan
ve bulunmayan siyasî partilerimizin genel başkanlarıyla
da 25 ayrı toplantı yapabilmişlerdir.

Cumhurbaşkanımız, Türk Milletinin
birliğini temsil eden görevine uygun olarak, Türkiye'nin
her kişisinin ve her köşesinin Cumhurbaşkanı
olma hususundaki titizliğini sürdürmektedir. Nitekim,
1995 yılında, bir yıllık zaman dilimi
içerisinde, pek çok sivil toplum örgütü
ve yöneticisiyle görüşmüş; toplam,
19 801 vatandaşımızı da makamında
kabul etmiştir. Yine, aynı yıl içerisinde,
yerli ve yabancı basın mensuplarıyla 148
adet mülakat ve televizyon çekimine, 173 adet de sanatsal
etkinliğe katılmış; yurtiçinde
ve yurtdışında, o yıl, 222 134 kilometre
yolculuk yapabilmiştir.

Sayın Demirel, bölücü terör
konusunda olduğu kadar, toplumun bölünmesine yol
açabilecek diğer eğilimlere karşı
da sosyal hassasiyeti canlı tutmakta, toplumun tüm
kesimlerini uyarmaktadır. Türk Silahlı Kuvvetleri
ile güvenlik güçlerimizin ve milletimizin moral
değerlerini yüksek tutmak için, her türlü
gayretin içerisinde olmaktadır.

Sayın Demirel, devlet-millet bütünleşmesinin
sürekli niteliğe kavuşması için,
iyi ve kötü gününde vatandaşlarımızın
yanında olan devlet anlayışını
yerleştirmek, vatandaşın devletine olan güvenine
sarsılmaz bir nitelik kazandırmak amacıyla,
bütün afetlerde vatandaşın yanında
yer almış, meydana gelen zararların telafisi
ve halkın yaralarının sarılmasının
devlet adına takipçisi olmuştur. Erzincan
ve Dinar depremleri bunun en bariz örnekleridir.

Sayın Cumhurbaşkanımızın,
çocuklarımızla ilgili, uygar dünyanın
nimetlerini sağlamak ve iyi bir geleceğin Türkiyesini
bugünden hazırlamak için, Türkiye'nin
önemli sorun olarak gördüğü çocuklarımızın
yetiştirilmesi konusunda da durmadan didinip çırpınıyor
olduğunu hep beraber izlemekteyiz. Bu ülkenin her şeyi
olduğuna inandığı ülkemiz çocuklarının
gerek eğitimleri ve gerekse diğer ihtiyaçları
konusunda çalışmaları takdire şayandır.
Okul yaptırmak ve hizmete açmak, Sayın Süleyman
Demirel'in sevdası olmuştur. Gerek Türkiye çocuklarına
gerekse diğer Türk ve Müslüman ülke çocuklarına
yaptığı yardımlar ile gösterdiği
şefkat, bizim için onur ve gurur vesilesi olmuştur.
Fikri hür, vicdanı hür, demokrat, laik ve sağlıklı
Türk gençlerinin Büyük Atatürk'ün
gösterdiği doğrultuda yetiştirilmesi konusunda
her türlü özveriden kaçınmamaktadır.


Sayın milletvekilleri, Sayın Demirel
deyince, özürlüleri, yaşlıları,
köylüleri, sporcuları, sanatçıları,
eğitimcileri, sağlıkçıları,
sanayicileri, çevrecileri, belediyecileri, şehirde
yaşayanları, ziraatçıları, turizmcileri,
vakıf ve dernekler ile meslek kuruluşlarını
ve sivil toplumları, kısaca, ülkemizin 65 milyon
insanı akla geliyor; onlar, dertlerinde ve başarılarında
Sayın Demirel'e koşuyor, o da, onları sürekli
bağrına basıyor. 

Sayın Başkan, değerli milletvekilleri;
Sayın Cumhurbaşkanımız, ülkenin
kalkınması ve her alanda gelişmesi aşamalarını
yakından izlediği için, yurdun dört tarafında
temel atma veya hizmete açma gibi etkinliklere katılıyor;
bu da, o toplantıların değerini ve insanlarımızın
şevkini artırıyor. Konuşmalarıyla
da sağlıklı gelişme yollarını
gösteriyor. Bunlar, hiç kuşkusuz, sadece takdir
edilecek hususlardır. 

Cumhurbaşkanımızın dışpolitika
konusundaki performansı dünya devletlerince de takdirle
izlenmektedir. Özellikle, bağımsızlıklarına
yeni kavuşan Orta Asya ve Balkanlar üzerindeki ülkelerin
bizimle olan ilişkilerinde ve bu ilişkilerin gelişmesinde
Sayın Cumhurbaşkanımızın ziyaretleri
ve yaptığı temaslar önemli rol oynamaktadır;
bunu görüyor ve bu rolün çok faydalı
olduğunu biliyoruz. Türkiye'nin gelenekselleşmiş,
Yüce Atatürk'ün “yurtta sulh, cihanda sulh”
ilkesine uyumlu olarak, dışpolitikada bir sigortamız
olduğu görülen Sayın Cumhurbaşkanımızın
dış ülkelerde yaptığı ikili
temaslardaki ve uluslararası zirvelerdeki saygınlığını
dış ziyaretlerimde bizzat yaşamış
birisi olarak, 20 nci Asrın son çeyreğinde,
dünyada yetişmiş en büyük siyasetçi
ve devlet adamı olarak gördüğüm Sayın
Süleyman Demirel'in, bugün, Türkiye Cumhuriyetinin
Cumhurbaşkanı olmasının Türkiye
için büyük bir şans olduğunu buradan
memnuniyetle tekrar ifade etmek istiyorum. 

1997 malî yılı Cumhurbaşkanlığı
bütçesi, Plan ve Bütçe Komisyonunda kabul
görmüş ve komisyonumuzca da mütevazı
bir bütçe olarak nitelendirilmiştir. Bu itibarla,
biz, Doğru Yol Partisi Grubu olarak, olumlu oy kullanacağımızı
buradan ifade ediyor; Sayın Cumhurbaşkanımızın
sağlıklı ve çalışma arkadaşlarıyla
birlikte başarılı olmasını,
hayırlı hizmetler yapmalarını Cenab-ı
Allah'tan diliyorum.

Sayın Başkan, değerli milletvekilleri,
tabiî, zamanın kısıtlılığını
da göz önüne alarak, Türkiye Büyük
Millet Meclisi bütçesi üzerinde de görüşlerimizi
ifade etmek istiyorum.

Hür ve bağımsız bir milletin
önderi ve çoğulcu, katılımcı,
laik bir devletin kurucusu Gazi Mustafa Kemal Atatürk ve
Gazi Meclisin tüm üyelerini ve bugüne kadar aziz
milletimizden temsil görevi almış siyasetçilerimizden
ebediyete intikal edenleri ve 6 Aralıkta aramızdan
ayrılan arkadaşımız Kırşehir
Milletvekili Prof. Dr. Mehmet Ali Altın'a rahmet diliyor
ve hepsini minnetle anıyorum; ayrıca, hayatta olanlara
da sağlık, mutluluk ve başarılar diliyorum.


Yüce Meclisimizin hür iradesiyle oluşturduğu
en yüksek ve tek kurum olan Türkiye Büyük
Millet Meclisi, çoğulcu ve katılımcı
demokrasinin tek temsil kurumudur. Hepimizin bildiği gibi,
gücünü yalnız ve yalnız milletten
alır ve bu gücü yalnız millet adına
kullanır. Meclisimizin en yüce kurum, milletvekilliğinin
de en şerefli temsil görevi olduğunu hepimiz biliyoruz.
Bu Yüce Kuruma ve bu ulvî göreve halel getirmemek,
gölge düşürmemek biz milletvekillerinin aslî
görevleri olmalıdır. 

Yüce Kurumu, tüm siyasî partilerimiz
ve şahıslarımızın her türlü
spekülasyonlarından uzak tutmalıyız.
Siyasî mücadelelerimiz uğruna bu Kurumun ve demokratik
sistemimizin yıpratılmasına fırsat
vermemeliyiz. 

19 uncu ve 20 nci Dönemlerde üyelik sıfatını
taşımaktan büyük onur duyduğum Türkiye
Büyük Millet Meclisi, Ulusal Kurtuluş Savaşımızın
Gazi Meclisidir. Bu Meclis, Atatürk'ün “en büyük
eserimdir” dediği cumhuriyeti kuran meclistir; aynı
zamanda da demokrasimizin kalbidir, beynidir. 

Bu Yüce Meclisten yasama görevi sona ererek
ayrılan çok değerli arkadaşlarımızın
ve bugün halen yasama görevini yürüten arkadaşlarımızın
oluşturduğu Türk Parlamenterler Birliği, görevini
icra ediyor; ama, sıkıntıları var;
onları gidermek hep birlikte, hepimizin görevi olmalıdır.
Bu konuyla ilgili olarak, Sayın Başbakanımızın
5.10.1992 tarihli, 1992/29 esas sayılı Genelgesinin
uygulanmasını, özellikle ülkemizdeki bütün
valilerimizin bu konuya dikkatini çekerek, ifade etmek
istiyorum. Bunun takipçisi olacağımızı
da buradan ifade ediyorum.

24 Aralık 1995 tarihinde yapılan milletvekili
genel seçimiyle oluşan 20 nci Dönem Meclisimiz,
ülkenin sorunlarına ciddiyetle eğilmiş ve
bünyesinden 53 üncü ve 54 üncü Cumhuriyet
Hükümetlerini çıkarmıştır.
20 nci Dönem Yasama Meclisi daha birinci yılının
ilk aylarında, geçmiş dönemlerde gündeme
getirilmiş olmasına rağmen değiştirilememiş
olan Türkiye Büyük Millet Meclisi İçtüzüğünün
değiştirilmesini, tüm siyasî partilerimizin
ve üyelerimizin katkılarıyla ve ortak çalışmasıyla,
yirmiüç yıl sonra gerçekleştirebilmiştir.


Şimdi, 20 nci Dönem birinci ve ikinci
yasama yıllarına ait Türkiye Büyük
Millet Meclisi faaliyetleriyle ilgili kısa kısa
bilgiler arz etmek istiyorum.

Türkiye Büyük Millet Meclisi Genel
Kurulu, 20 nci Dönem çalışmalarına
8 Ocak 1996 tarihinde başlamış; birinci yasama
yılında 91, ikinci yasama yılında
28 olmak üzere, toplam 119 birleşim yapmıştır;
dört birleşim dışındaki bütün
toplantılarda toplantı yetersayısını
bularak çalışmalarını devam
ettirmiştir. Bu dönemde, 278 kanun tasarısı,
586 da kanun teklifi Meclisimiz gündemine getirilmiştir.
Ayrıca, 86 adet Türkiye Büyük Millet Meclisi
kararı alınabilmiştir. Denetim faaliyetlerine
ağırlık verilmiş ve bu dönemde, milletvekillerimizce
382 adet sözlü soru, 1 728 adet de yazılı
soru önergesi verilmiştir. 8 adet genel görüşme
önergesi, 9 adet Meclis soruşturması önergesi,
135 adet de Meclis araştırması önergesi
verilerek, denetim konularını yürütürken,
onların en ağırlarından biri olan gensoru
önergesini de ihmal etmemiş, 5 adet gensoru verilmiştir;
bunlardan 3'ü reddedilmiş, 1'i Bakanlar Kurulunun,
diğeri de bakanın istifasıyla sonuçlandırılmıştır,
düşürülmüştür. 

Sayın Başkan, değerli milletvekilleri;
bilindiği gibi, 20 nci Dönem milletvekillerimiz, yasama
ve denetim faaliyetlerini artan bir tempoyla devam ettirmektedir.
Bu konuda Türkiye Büyük Millet Meclisi Başkanı
Sayın Mustafa Kalemli'nin önderliğini ve gayretlerini
takdirle ve saygıyla izliyoruz. Kendilerine teşekkürlerimi
de bu vesileyle ifade etmek istiyorum. Ayrıca, geçen
dönem proje yarışmalarını yaptığımız
Türkiye Büyük Millet Meclisi genel kurul salonunun,
dünya Meclislerine uygun, yoklamalarının ve
oylamalarının sağlıklı bir şekilde
yapılabilmesiyle ilgili çalışmaları
devam etmektedir. 

20 nci Dönemde milletvekili sayısının
550'ye çıkması sebebiyle, yeni ihtiyaçlar
doğmuş ve huzurlu, verimli çalışma
ortamının sağlanabilmesi için, yeni bir
halkla ilişkiler binasının yapımı
planlanmış ve inşallah, bu dönem sona
ermeden milletvekillerimizin hizmetine sunulabilecektir.

Sağlık ünitelerimizin hizmet kapsamı
ve hizmet süresi, bu dönemde, bütün haftayı
kaplayacak şekilde değiştirilmiş, genişletilmiş
ve böylece  sağlık ve tedavi giderlerinde önemli
derecede tasarruflar sağlanabilmiştir. 

Demokratik sistemimizin bugün yaşadığı
en büyük sorun, vatandaşlarımızın
beklentilerinin karşılanması olmaktadır.
 Bugün, bütün Türkiye'nin, sorunlarının
çözümünde Türkiye Büyük Millet
Meclisine koştuğunu görmekteyiz. Günlük
5 bin, zaman zaman da 10-12 bin civarında vatandaşımız,
siz sayın milletvekilleriyle görüşmek için,
Türkiye Büyük Millet Meclisi kampusunu kullanmaktadır.
Bu ziyaretçilerin taleplerini karşılamak ve
onları konuk etmek, hem fizikî hem de sosyal sıkıntı
yaratmaktadır. Bu yoğunluğa, mutlak bir çare
bulmalıyız. Sorunların çözümünü
merkeziyetçi hüviyetten kurtararak, yerinde çözümlenmesine
ilişkin başlatılan çalışmaları
bir an önce bitirmenin yollarını bulmalıyız.
Böylece, 21 inci Yüzyıla girerken Avrupa ve dünyayla
entegre olmuş, kapsamlı ve çağdaş
düzenlemelerin öncüsü olmalıyız.

Türkiye Büyük Millet Meclisi, yasama
faaliyetlerinin yanı sıra, İmparatorluktan
devraldığı kültür mirasımız
olan millî saraylarımızın, köşklerimizin
ve kasırlarımızın korunmasıyla
ilgili değerli çalışmalarını,
kapsamlı olarak yürütmektedir. Başkanlık
Divanının kabul ettiği on yıllık
master plan çerçevesinde, bu kültür varlıklarımız,
geleceğe sağlıkla ve güvenle devredilebilecek
yapıya kavuşturulmaktadır.

Sayın Başkan, değerli milletvekilleri;
anayasal kuruluşumuz olan Radyo ve Televizyon Üst Kurulu
hakkında, şimdiye kadar konuşan milletvekili
arkadaşlarımızın bir söz söylemediğini
dikkatle izledim. Gerçi, Radyo ve Televizyon Üst Kurulu,
henüz yeni kurum haline getirilmiş bir anayasal kuruluşumuzdur.
Fonksiyonlarına uygun olarak çalışmalarına
devam ettiğini ve sağlıklı yürüttüğünü
biliyoruz ve inanıyoruz. Fevkalade millî bir ihtiyacımızı
karşılamaktadır. Kurumun daha mükemmel
imkânlarla donatılması, hazırlamakta
olduğu kanun teklifinin Meclisimize geldiği zaman öncelikli
olarak görüşülmesi ve modern bir kampusa
kavuşturulması mutlaka gerekli bulunmaktadır.
Kurumun Başkanına, değerli üyelerine ve
çalışanlarına başarı dileklerimi
buradan ifade etmek istiyorum.

Sayın Başkan, değerli milletvekilleri;
Türkiye Büyük Millet Meclisinde, İçtüzüğümüz
içerisinde bu dönem değişiklik yapılarak
yerini alan önemli bir konuyu sizlere ifade etmek istiyorum.
Kültür, Sanat ve Yayın Kurulu hakkında
da  özet bilgi vermek istiyorum. Türkiye Büyük
Millet Meclisinin çatısı altında faaliyet
gösteren, Başkanlık Divanı bünyesinde
oluşturulan, siyasî partilerimizin ayrıca temsilciler
verdiği Kültür, Sanat ve Yayın Kurulunun,
faaliyetlerinde, millî egemenlik ilkesini geniş halk
kitlelerine yaygınlaştırarak benimsetmek amacıyla
1984 yılında kurulduğunu biliyoruz. Kurul, bugüne
kadar bilimsel, kültürel, sanatsal ve sportif aktiviteler
gerçekleştirmiştir. Parlamentomuzun üstlenmiş
olduğu özel misyon çerçevesinde, toplumumuzda
var olan demokrasiye inanç ve bağlılığın,
Türkiye Büyük Millet Meclisinin öneminin,
gerek yurtiçinde ve gerekse yurtdışında
gerçekleştirilen temas ve faaliyetlerle hem iç
kamuoyumuza hem de dış kamuoyuna mesajlar halinde
verilmesini kurulumuz hedeflemiş bulunmaktadır. Bu
cümleden olarak, kurulumuz, özellikle Türk cumhuriyetlerindeki
-dağılan Sovyet Rusyadan çıkan Türk
cumhuriyetlerindeki- kültür varlıklarımızın
araştırılması, Meclislerimiz arasındaki
ve milletlerimiz arasındaki bağların güçlendirilmesi
amacıyla, Türk cumhuriyetlerine geziler düzenlemiş;
özellikle, Meclis Başkanımızın
ve Kültür, Sanat  ve Yayın Kurulu Başkanımızın
titiz davranmaları sonucu, Kazakistan ve Kırgızistan'a
ziyaretler yapılmıştır; diğer Türk
cumhuriyetlerine ziyaretlerimiz de kısa zamanda gerçekleştirilecektir.


Kurul, 23 Nisanları, Ulusal Egemenlik ve Çocuk
Bayramının yanı sıra, Türkiye
Büyük Millet Meclisinin açılış
yıldönümleri olarak da kapsamlı törenler
ve programlarla kutlamaktadır. Ulusal egemenliğe dayalı
ve temsilî esasları öngören demokratik
yapımız ve işleyişiyle ilgili bilimsel
nitelikteki toplantıları, gerek Ankara'da ve gerekse
yurt genelinde üniversitelerimiz, valiliklerimiz ve belediye
başkanlıklarımızla işbirliği
yaparak düzenlemekteyiz. Tüm siyasî parti temsilcilerinin
Türkiye Büyük Millet Meclisi adına iştirak
ettikleri bu toplantılarda, halk ve parlamenter kaynaşmasının
en yüksek örnekleri yaşanmaktadır. 

Ayrıca, Türk Dilinin kullanımına
ilişkin yasa teklifimiz...

(Mikrofon otomatik cihaz tarafından kapatıldı)

ALİ GÜNAYDIN (Devamla) - 2 dakika daha
izin verir misiniz Sayın Başkan?

BAŞKAN -Buyurun.

ALİ GÜNAYDIN (Devamla) - Kurul üyeleri
ile, Türkiye Büyük Millet Meclisinde grubu bulunan
siyasî parti temsilcileri, Türk Dil Kurumu ve çeşitli
üniversitelerimize mensup uzman ve bilim adamlarından
oluşan bir başka çalışma grubumuz
vardır. Türk Dilinin korunması, kullanılması
amacına yönelik olarak, çalışmalara,
22 Aralık 1996 tarihinde Dolmabahçe Sarayında,
Ulu Önder Atatürk'ün ilk dil kurultayını
topladığı salonda başlayacağız
ve devam ettireceğiz. 

Sayın Başkan, değerli milletvekilleri;
Kurulumuz, bu yıl ekim ayı içerisinde, çok
partili siyasî hayata kesin olarak geçişimizin
50 nci yıldönümü münasebetiyle ve Türk
Medenî Kanununun kabulünün 70 inci yıldönümü
münasebetiyle, çeşitli üniversitelerimiz,
sivil toplum örgütlerimiz ve Türk Parlamenterler
Birliğiyle işbirliği yaparak, geniş katılımlı
bilimsel toplantılar düzenlemiş ve 23 Aralıkta
da, İstanbul'da, İstanbul Üniversitesi Hukuk
Fakültesiyle birlikte, ilk yazılı Anayasanın
ilanının 120 nci yıldönümü
münasebetiyle bir ilmî sempozyum düzenleyecektir.

Bu ve benzeri bilimsel toplantılar vesilesiyle,
siyasetçi, bilimadamı, sivil toplum örgütlerinin
temsilcileri, toplumumuzun önemli bir kesimini oluşturan
yükseköğrenim öğrencileri bir araya geliyorlar
ve yıl içerisinde gerçekleştirilen
bilimsel toplantıların sonuçları,
kitaplar halinde hazırlanarak, bütün üniversitelerimize
ve kütüphanelerimize iletilmektedir.

Kurulumuz, bu yıl, bir başka etkinliğe
karar vermiştir. Geçen ay içerisinde almış
olduğu bir kararla, Kurulumuzun, Karamanoğlu Mehmet Beyin
Türkçeyi resmî dil olarak ilanının
720 nci yıldönümü etkinliklerine, maddî
ve manevî destek vermesi kararlaştırılmıştır.
13 Mayıs 1997 tarihinde, Karaman İlimizde gerçekleştirilecek
“Tarih İçerisinde Türk Dili Bilgi Şöleni”
münasebetiyle, Türk cumhuriyetlerinden parlamenterler,
bilim adamları, halk ozanları ve ayrıca_

(Mikrofon otomatik cihaz tarafından kapatıldı)

ALİ GÜNAYDIN (Devamla) - Son cümlemi
arz ediyorum Sayın Başkanım.

BAŞKAN - Buyurun.

ALİ GÜNAYDIN (Devamla) - _Türkçenin
konuşulduğu ülkelerden gözlemci sıfatıyla
temsilciler ve dünyaca ünlü Türkologlar konuk
edilerek, Türk Dilinin, dünya dilleri arasındaki
önemli konumu, bir kez daha tespit ve tescil edilecektir.
Bu etkinliklerimize, bu Kurulun Genel Koordinatörü olarak,
bütün milletvekillerimizi ve milletimizi şimdiden
davet ediyorum.

Sayın Başkan, değerli milletvekilleri;
1997 Malî Yılı Bütçe Kanun Tasarısının
görüşmeleri münasebetiyle, Cumhurbaşkanlığı
ve Meclis Başkanlığı bütçeleri
üzerindeki görüşlerimi sabırla dinlediğiniz
için sizlere müteşekkirim ve bu bütçelerin,
bütün memleketimize, milletimize, Cumhurbaşkanlığımıza,
Türkiye Büyük Millet Meclisine hayırlı,
uğurlu olmasını dilerken, gerek Meclisimizde
gerek Cumhurbaşkanlığımızda ve
gerekse Radyo ve Televizyon Üst Kurulunda bu hizmetleri yürüten
tüm personelimize buradan saygılarımı
ifade ediyor, hepinizi saygıyla selamlıyorum. (DYP
sıralarından alkışlar)

BAŞKAN - Sayın Günaydın,
teşekkür ediyorum.

Doğru Yol Partisi Grubu adına ikinci konuşmacı,
Sayın İyimaya.

Buyurun Sayın İyimaya. (DYP sıralarından
alkışlar)

DYP GRUBU ADINA AHMET İYİMAYA (Amasya)
- Değerli Başkan, değerli milletvekilleri; sözlerime
başlamadan önce, hepinizi saygıyla selamlıyorum.

Millete ait olan egemenliği kullanan anayasal
organların ellerinde bulundurdukları iktidar, toplum
ve devlet yaşamı için gerekli olduğu kadar,
tehlikelidir de. Sınır tanımayan, sınırlanmamış
ve dengelenmemiş bir kuvvet, millî egemenliğin
en büyük düşmanıdır. Anayasalar,
yalnızca özgürlüklerin temel belgeleri değil,
kuvvetlerin denge ve sınır taşlarıdır.
Anayasa Mahkemesi, yasama kuvvetinin anayasal çerçeveyi
aşma probleminde, hukuk tefekkürünün yakın
geçmişte keşfettiği ve henüz kurumsallaşmasını
tamamlamamış yeni bir organdır. 

Bizde, Anayasaya aykırı yasaların
uygulanamayacağı çözümünün
fikrî kökleri, İkinci Meşrutiyet dönemine
kadar uzanır. Ünlü hukuku esasiye hocası
Müderris Celaleddin Arif Bey, defi yoluyla anayasaya aykırı
yasayı ihmal çözümü teklifinin sahibi
Halep Mebusu Artin Efendi, bu arada anılmalıdır.


1961 yılında sistemimize giren Anayasa
Mahkemesi, siyaset ile hukukun sınır çizgisindedir.
Yasama organının oluşturduğu yasaların
ve bazı kararların Anayasaya uygunluğunu denetleme
ve bunları iptal tekeli, anayasa yargısına
aittir. Reel analizde iptal yetkisi, olumsuz yasama yetkisi demektir.
Bu anlamda, anayasal yargı, yasamayla bir iktidar paylaşımı
içerisindedir. Anayasa Mahkemesi, temel normun tanıdığı
özgürlüklerin teminatıdır. Otoriter
ve özgürlük karşıtı rejim mensuplarının
oluşturacağı kısıtlayıcı
yasaların demokratik hukuk devleti ve Anayasanın
bütünlüğü değerlerine göre arındırılacağı
yer, Yüksek Mahkemedir. 

Anayasa mahkemeleri, içtihat hukukuyla anayasal
kurallara hayatiyet verir; yeni kavramlar, yeni prensipler inşa
eder. Anayasal adaleti temin, bu yargı organına
yüklenmiş, altından kalkılması
büyük çaba ve birikim isteyen en ağır
bir görevdir. Anayasa mahkemeleri, daima yoğun tartışmaların
odak noktaları olmuştur. Anayasa Mahkemesinin kuvvetler
içindeki özel konumunun, yürüttüğü
görevin pratik sonuçlarının ve anayasal
değer yargıları kültürünün
henüz tam yerleşmemiş olmasının
bunda etkili olduğunu düşünmekteyiz. Daha
mükemmeli bulma, eksiği tamamlama, yanlışı
düzeltme gibi pozitif hedeflerle donatılmış
bir tenkit, elbette ki yapıcıdır. Kökleri
kitapların terk edilmiş zavallı satırlarına
ve yaşanan olayların gerçek derslerine uzanmayan
meraksız bir zihnin dar prizmalarından kelimeler
dünyasına boşalmış kavgacı
tartışmaların, görkemli medeniyet şatosuna
koyabildiği en ufak bir taş parçası olmamıştır.


Yüksek Mahkemenin bütçesi münasebetiyle
DYP Grubu adına ileri sürdüğüm düşüncelerin
yegâne amacı, daha az tartışılacak
ve anayasal adalet işlevini daha mükemmel biçimde
yerine getirecek yapılanma ve iyileştirme gayretidir.

Değerli Başkan, değerli milletvekilleri;
anayasal denetimi, kuralların Meclis tarafından
oylanmasından sonra ve fakat, ısdarından
ve Resmî Gazetede yayımından önceki zaman
aralığına alacak bir sistemi, kurucu iktidarın
gündemine getirmeliyiz. Yürürlüğe girmiş
ve hele, yıllarca uygulanmış kurallar üzerinde
anayasal yargı denetimi, giderek iptal, her ikisi de hukukî
olan haksızlık alanı yaratmakta, iptal edilen
yasadan önce ve sonra biçiminde, hukuk güvenliği
ve kazanılmış haklarla bağdaşmayan
ikileme yol açmaktadır. Organik kanunlar, özgürlükler
hukuku, içtüzük düzenlemeleri ve benzeri
önemli tasarruflar bakımından zorunlu, diğer
düzenleyici tasarruflar yönünden ihtiyarî
olabilecek yürürlük öncesi denetim, demokratik
ülkelerde kısmen veya tamamen denenmiş, benimsenmiş,
apriori, önleyici bir denetimdir. Normun yürürlük
döneminde hukukî anlayıştaki değişmelerin
oluşturacağı veya uygulama sırasında
fark edilebilecek anayasal aykırılıkların
denetlenmesini bu sisteme tahmil edemememiz, sistemi gözardı
etme sebebi olmamalıdır. Anayasaya uygunluğu
yürürlük öncesinde Anayasa Mahkemesince denetlenmiş
kuralın uygulamada getireceği yasama problemlerini
çözecek kuvvet -değiştirme ve kaldırma
yoluyla- bu kuvvettir,  Parlamentomuzdur.

Önerilen bu sistemde, yürürlüğü
durdurma, iptal kararının geriye yürümesi
veya yürümemesi, kazanılmış haklar,
cumhurbaşkanı -yasama çatışması
gibi karmaşık sorunlar yoktur. Bu sistem, ülkemizin
her zaman muhtaç olduğu; fakat, az zamanlarda yakalayabildiği
bir istikrar sistemidir. Fransa'da tamamen, İtalya, İspanya,
Portekiz ve diğer bazı ülkelerde kısmen
uygulanan bu sistemi tartışmaya açmak, üstünlüklerini,
zaaflarını ortaya koymak, karma sistem dahil bazı
sentezlere ulaşmak, hep kriz dönemi kurucu iktidarların
değil, yüce milletin hür oylarıyla seçilen
bu Parlamentonun görevi olsa gerektir. Esasen bugün,
sözgelimi, yayımlandığı gün
Anayasa Mahkememizce yürürlükleri durdurulan yasalar
bakımından, önerdiğimiz sisteme fiilen
geçilmiş olmaktadır. Rasyonel parlamento,
yakın geleceği, önceden, aşağı
yukarı kestirebilen, emrivakilere teslim olmayan ve çözümleri
zamanında oluşturabilen parlamentodur. 

Değerli arkadaşlarım, değerli
Başkanım; Yüce Divan fonksiyonu, Anayasa Mahkemesinin
görev alanından çıkarılmalıdır.
Anayasa Mahkememizin temel işlevi, üye çatısı,
yürürlükteki modelin gerekçesi, sorunun
yargı yolu, insan hakları boyutları, böyle
bir çözümü zorunlu kılmaktadır.
Yüksek Mahkememizin çok değerli başkan ve
muhterem üyeleriyle sübjektif bağlantısı
olmayan bu öneri, dokunulmazlıklar, soruşturma
ve yargı bağımsızlığı
 anayasal reformları içerisinde, behemehal ele alınmalıdır.


Anayasa Mahkememizde, kurala göre, ihtisas gözetilmeksizin
bulunması gerekli hukukçu üye sayısı
3'tür, diğer 8 üye hukukçu olmayabilir. Yargılayanların
ihtisas ve tercübeleri, bir yargı ve sanık
teminatıdır. Siyasal kişilik veya siyaset
motifi, tanımını maddî ceza hukuku
normunun yaptığı suçun bünyesinde
bir değişikliğe yol açmamaktadır.
Bir memurun zimmet suçuyla bir hükümet üyesinin
zimmet suçu, siyasal konum ve yüksek görev sebepleriyle
farklı değerlendirilemez. Yüce Divan siyasî
sanıklarının siyasî alanındaki
ihtisas yargısında yargılanmaları
gerekçesi, suçların kanunîliği,
temel ve evrensel değeri içinde varlığını
yitirmiştir. 

Anayasa yargısının aslî
fonksiyonu, siyasî organın koyduğu kuralların
ve oluşturduğu kararların anayasa okyanusunun
sahillerine taşmasını önlemek, başka
deyimle, bu alandaki siyaseti hukuk sınırlarına
çekmektir. Bu derece önemli bir fonksiyona ayrıca
ceza adeletini yüklemek, iş bölümü ve
kurumsallaşma prensipleriyle de bağdaşmaz. Mevcut
Yüce Divan modelinde, kararlara karşı temyiz
yolu kapalıdır. Gerekçesi ve hükmü
sanık tarafından tartışılamayan,
bir başka üst organın veya kurulun denetimine
bağlı olmayan bir sistem, insan hakları boyutunda,
mutlaka gözden geçirilmelidir. Parlamento, bu ve benzeri
gerekçeler içerisinde alternatif modeller aramalı,
böyle bir arayışa behemehal girmelidir. 

Şimdi, en tartışmalı bir
soruna geliyorum arkadaşlar; aktüel bir sorun... Kuralların
Resmî Gazetede yayımından sonra işleyen
anayasal denetim sistemlerinde, şartlarının
oluşması halinde, yürürlüğü
durdurma, istisnaî de olsa, inkâr olunamaz bir ihtiyaçtır.
Parlamentodan her nasılsa geçebilen ayıplı
yasaları, belli kişi veya gruplara imtiyaz tanıyan
kuralları, uygulanması halinde telafisi güç
yahut imkânsız durum ve zararlara yol açacağı
kesinlikle belli olan metinleri ve nihayet, Anayasaya açık
aykırılıkları ilk bakışta
tartışmasız biçimde anlaşılabilen
normları, millet önünde yürürlüğe
koyma lüksümüzün olmadığını
düşünmekteyiz. 

Ne var ki, mevcut pozitif hukuk sistemimizde, Anayasa
Mahkemesi içtihadıyla yürürlüğü
durdurma çözümüne gitmenin mümkün
olmadığı da açıktır. Anayasamız,
diğer yargı kollarından ayrı ve özel
olarak “Anayasa Mahkemesinin yargılama usulleri kanunla
düzenlenir” hükmünü öngörmüştür.
İdarî yargıya tanınan yürütmeyi
durdurma, adlî yargıya tanınan ihtiyatî
tedbir, Yargıtaya tanınan hükmün icrasının
tehiri, hep, şeklî hukuk kurallarında düzenlenen
usul hükümleridir. Bir yargılama usulü kuralı
olduğu kuşkusuz olan yürürlüğü
durdurmanın, Anayasanın 149/3 hükmünün
sarih ve buyurucu yapısı içinde, ancak yasayla
konulabilmesi karşısında, içtihadı
yasa yerine ikame etmek, pozitif hukukun geniş sınırlarını
aşırı biçimde zorlamaktadır.
Anayasanın yasayla konulabileceğini öngördüğü
bir usul kuralı, içtihatla üretilemez. Bu tür
kurallar, yasama organına tanınan mahfuz, korunmuş
teşriî sahalardır. Aynı zamanda,  müzakereci
organ olan Türk Parlamentosunun, bu konuda, şimdiye
kadar, teknik ve anayasal bir tartışma açmamış
olması, fonksiyonuna sahip çıkması
gereken kuvvet bağlamında, hayli düşündürücüdür.


Anayasa yargısına tanınan fonksiyonun
ve iptal davasının yapısından böyle
bir yetkinin çıkarılacağı -eski
hukuk terimiyle, istihraç ve istinbat olunacağı-
kuralı veya düşüncesi, natüralist
anayasa hukukunun içtihadî çözümlere
geniş biçimde elveren bakış açısıyla
dahi bağdaştırılamaz. 

Hukuk Muhakemeleri Usulü Yasasının
ihtiyatî tedbire imkân veren 101 inci maddesi olmasaydı,
hâkim, tedbir kararı alamayacaktı; çünkü,
hâkimin, önüne geldiği dava hakkında,
kararı oluşturuncaya kadar  susma, görüş
açıklamama, ihsası rey yasağına
uyma yükümlülüğü vardır. İhsası
rey, diğer yargı kollarında olduğu gibi,
Anayasa yargımızda da temel bir usul kuralıdır.
Koruyucu önlemler, ihsası reyin istisnası olarak,
ancak yasayla öngörülebilirler. Hükümden
önce görüş açıklaması
anlamını da bünyesinde taşıyan
yürürlüğü durdurma, yasayla düzenlenen
ihsası reyin bir istisnası olarak, içtihatla
üretilemez. 

Değerli Başkanım, değerli arkadaşlar;
Anayasamızın 153 üncü maddesi, yasaların
iptal kararı Resmî Gazetede yayımlanıncaya
kadar yürürlükte olduğunu, iptalin, yayım
tarihinden önceki hukuk alanını etkilemeyeceğini
açıkça öngörmüştür.
O halde, yürürlüğü durdurmayı,
yasa kuralıyla dahi düzenleyemeyiz. Böyle bir
usul yasası, Anayasaya aykırı olacaktır.
Bize göre, bu sorun, içtihat ve yasa sorunu değil,
aynen Anayasamızın idarî yargıda benimsediği
yöntemde olduğu gibi, Anayasa sorunudur. Yürürlüğü
durdurmaya imkân veren bir anayasa değişikliğine
gidilmedikçe, bu konuda çıkarılacak
her yasa, oluşturulacak her içtihat, sözü
geçen Anayasa hükümlerini aşma çabası
olmaktan kurtulamayacaktır.

Amerika ve Almanya'da içtihatla oluşturulan
yürürlüğü durdurma çözümü
döneminde, o ülke anayasalarında, Anayasamızdaki
mâni hükümlere benzeyen kuralların yer
almadığı hatırlanmalıdır.

Yürürlüğü durdurma içtihadında
bir kuvvetler çatışmasının çıkmamış
olması, yasama ve özellikle yürütme organlarının
içtihat hukuku kökenli yürürlüğü
durdurmayı tanımaları, sosyopolitik olarak
alkışlanması gereken bir seviyeyi ve yumuşaklığı
anlatmaktadır. Ancak, Resmî Gazetede yayımlanan
-yani, Anayasamıza göre yürürlükte
olan- ve fakat, Anayasa Mahkememizce yürürlüğü
durdurulan bir yasanın  bir başka yargı kolunda
-söz gelimi, Yargıtayımızda- somut olaya
uygulanması gerektiğinde yürürlük çözümünün
benimsenmesiyle -yani, anayasal yargı kararına rağmen
durdurulan yasanın uygulanmasıyla- potansiyel bir
erkler çatışması ihtimali daima mevcuttur.


Bu konuda, arkası kesilmeyecek eleştirileri
ortadan kaldıracak ve ihtiyacı, hukukî çerçevede
karşılayacak düzenlemede bulunmak, Parlamentomuzun
önemli ve güncel görevleri arasında beklemektedir.


Yüksek Mahkememizle ilgili diğer bazı
görüşlerimize yalnızca değinmekle yetineceğim.
Yüksek Mahkememizin üyelik çatısı
gözden geçirilmeli, üye veren seçici organlara
güvensizlik faktörüne oturtulmuş Cumhurbaşkanımızca
üye seçimi yönteminden vazgeçilmeli, üyelerin
ihtisas alanları yeniden belirlenmeli, üniversite
kökenli üyelerin öğretim kurumlarıyla
bağlantıları kesilmemeli, yedek-asil üye
ayırımına son verilmelidir. Üyelerin
görevi sürekli değil, süreli olmalıdır.
İptale konu yasama tasarrufunun oluşumuna, önerisiyle,
müzakereyle, oyuyla veya raporuyla pozitif biçimde
katılan parti veya milletvekilinin Anayasa yargısına
başvuru hakkı olmamalıdır. Çelişkili
davranış yasağını yasama alanında
geçerli kılacak istisnai ahlak veya hukuk kuralı
yoktur. Parlamentoda kabul görüşünü
izhar eden parti veya milletvekili, bu yüce çatı
altındaki görüşüyle bağlı
olmalıdır. Burada başka, orada başka
görüş sergileme, siyasete, Parlamento itibarına
ve milletvekiline güven duygusuna irtifa kaybettirmektedir.


Milletvekillerinin kendileriyle, seçim ve
benzeri siyasal yapılanmayla ilgili olmamak şartıyla,
Meclisin  oybirliğiyle oluşturduğu tasarruflar,
anayasal yargı denetimi dışında kalmalıdır.
Örtülü anayasa değişikliği anlamına
da gelebilecek ve hiçbir kuvvetin öbürünün
üstünde olmaması esprisine dayalı bu gibi
hallerde, hiç olmazsa, mevsuf çoğunluk kararıyla,
önleyici veya askıya alıcı yasama vetosu
düzenlemesine gidilmelidir. Anayasa Mahkemesi kararını
kaldırmak, değiştirmek veya teyit etmek seçeneklerini
içerecek bu tür bir veto, nihaî karar yetkisinin
 milletin seçimiyle oluşan yasama organında
saklı kalması ve temsilî egemenlik düşüncelerinde
temel bulmaktadır. 

Değerli Başkan, değerli milletvekilleri;
Parlamento edebiyatına geçen ve milletin bu yüce
kürsüsünden sık sık tekrarlanan “bu
kanun Anayasaya aykırıdır”, “bu
kanun Anayasa Mahkemesinin kapısından döner”
biçimindeki hitabet beyanları üzerinde durulmalıdır.
Egemenliğin belli alanlarını anayasal sınırda
kullanan yasama, yargı ve yürütme erklerinin
birbirlerine üstünlükleri yoktur. İktidar
ve muhalefet partilerinin kendi doğal işlevleri çerçevesinde
tez ve antitezleriyle oluşan yasa, karar gibi Parlamento
tasarruflarının tahlil ve tenkiti, elbette ki, siyasî
ve hukukî bir katkıdır. Ancak, bir kuvvetin
öbür kuvvete üstünlüğünü
çağrıştıracak, birinin öbürünü
şikâyet kapısı kılacak bir üslup
ve mana örgüsünün Parlamentonun itibarıyla
bağdaşmadığını düşünmekteyiz.
(RP sıralarından alkışlar)

Anayasa Mahkemesi, bizim mahkememizdir; Meclis, bizim
meclisimizdir; Hükümet, hepimizin hükümetidir.
Arzumuz, bu organların hiçbirisinin hata yapmamasıdır;
ancak, her üç organın tasarruflarında,
takdir sınırlarıyla dahi izah olunamayacak
hata ihtimalleri daima vardır ve hata realitesi mevcuttur.
Parlamentonun, Yüksek Mahkemenin gerekçeleriyle bağlı
olmaksızın ve fakat gerekçelerin ışığından
yararlanarak yasama tasarrufunda bulunması, anayasal fonksiyonudur.
Yasaların kural olarak Anayasaya uygun oldukları
varsayımı, hukukî anlatımla Anayasaya
uygunluk karinesi, Yüksek Mahkememizin de benimsediği...

(Mikrofon otomatik cihaz tarafından kapatıldı)

AHMET İYİMAYA (Devamla) - 2 dakika
Sayın Başkanım... Böyle bir hakkım
var.

BAŞKAN - Hayır Sayın İyimaya.

AHMET İYİMAYA (Devamla) - Tabiî
efendim... 10 dakikaya 1 dakika, 20 dakikaya 2 dakika Sayın
Başkanım, değil mi? (DSP ve CHP sıralarından
“Doğru” sesleri)

HASAN HÜSAMETTİN ÖZKAN (İstanbul)
- Kırmayın Sayın Başkan.

AHMET İYİMAYA (Devamla) - Ama, susarım;
mesele değil.

BAŞKAN - Sayın İyimaya, siz,
iyi bir hukukçusunuz, ikramla hakkı karıştırmazsınız.

AHMET İYİMAYA (Devamla) - Lütfunuza
değil, hakkıma sığınıyorum
efendim.

BAŞKAN - Buyurun.

AHMET İYİMAYA (Devamla) - Sağ olun.

Anayasaya açık aykırılıkları
gözlenmeden, her yasa müzakeresinde “bu kanun 
Anayasa kapısından döner” yollu beyanlar,
yasama sorumluluğu ve ciddiyetiyle çatışmaktadır.
ABD Yüksek Mahkemesinin 1936 yılında verdiği
ünlü Asbwander (Esvander) kararı, bu noktada,
bir deontoloji harikasıdır. 

Sayın Başkan, değerli milletvekilleri;
vaktin kıtlığı içinde, birkaç
cümleyle Sayıştayımızdan bahsetmek
istiyorum. Devlet muhasebesinin yegâne yargısı
olan bu anayasal organın, iddia olunduğu gibi, temiz
toplum, şeffaf kamu muhasebesi ve yolsuzluğun matematiksel
denetimi açılarından, özel ve ağırlıklı
önemi vardır. Siyasal partilerin malî denetiminin,
Anavatan Partisi Grup sözcüsünün düşünceleri
hilafına, Sayıştaya devri düşünülmelidir.


Bütün bu düşünceler içerisinde,
1997 yılında da mükemmel anayasal adalet ve
daha iyi Sayıştay fonksiyonu beklentileri içerisinde,
Yüce Heyeti ve Divanı, Partim ve şahsım
adına selamlıyor, gönülden saygılarımı
sunuyorum efendim. (DYP ve RP sıralarından alkışlar)


BAŞKAN - Sayın İyimaya, teşekkür
ediyorum. 

Sayın milletvekilleri, grup sözcülerinin
konuşmalarının bitimine kadar soru alma imkânımız
vardır; ondan sonra soru almayacağız. Onun için,
lütfen, soru sormak isteyen arkadaşlarımız,
Divana, sorularını yazılı olarak 
göndersinler. 

Demokratik Sol Parti Grubu adına ilk konuşmaya
yapmak üzere, Sayın Hasan Gemici. (DSP sıralarından
alkışlar)

Sayın Gemici, süreniz 10 dakikadır;
buyurun.  

DSP GRUBU ADINA HASAN GEMİCİ (Zonguldak)
- Sayın Başkan, sayın milletvekilleri; Türkiye
Büyük Millet Meclisi Başkanlığı
bütçesi üzerinde Demokratik Sol Parti Grubunun
görüşlerini sunmak üzere söz almış
bulunuyorum. Yüce Heyetinizi ve bizleri televizyonlardan
izleyen vatandaşlarımızı, şahsım
ve Demokratik Sol Parti Grubu adına saygıyla selamlıyorum.


İçerisinde bulunduğumuz bu Yüce
Meclis, yürüttüğü Kurtuluş Savaşı
neticesinde, sömürgeci dünya devletlerinin halkımıza
biçtiği kefeni yırtıp atmış
ve 29 Ekim 1923'te, laik, demokratik Türkiye Cumhuriyetini
kurmuştur. Halkımızı, karanlık
günlerden aydınlık geleceğe yönlendiren,
yine bu Yüce Meclistir. Bu vesileyle, başta Büyük
Atatürk olmak üzere, bütün Kurtuluş
Savaşı kahramanlarını şükran
ve rahmetle anıyorum. 

Sayın Başkan, sayın üyeler;
Türkiye Büyük Millet Meclisinin ana unsuru siyasî
partilerdir, milletvekilleridir. Siyasî partiler ve milletvekilleri
olarak, sorumluluk bilinci içinde, Türkiye Büyük
Millet Meclisinin saygınlığını
korumak ve yüceltmek, en başta gelen ödevimizdir.
Ülkemizde, siyaset kurumu hep tartışılmıştır;
ama, son yıllarda, özellikle son günlerde, çok
daha yoğun bir şekilde tartışılmakta,
tepkiler daha yüksek sesle dile getirilmektedir. 

Artan işsizlik, enflasyon, bir türlü
sağlanamayan iç barış, bir türlü
sağlanamayan ekonomik istikrar gibi temel sorunlarımız
üzerine son günlerde ortaya çıkan devlet
-servet- mafya ilişkileri ve yolsuzluklar ve bunların
üzerine etkin olarak gidilerek sorumlularının
ortaya çıkarılamaması, cezalandırılamaması,
haklı olarak, tepkilere sebep oluyor ve ulusumuz bizlerden
şikâyetçi. Bu durum, Türk Halkının,
her tür çözümü son aşamada Türkiye
Büyük Millet Meclisinden beklediğinin işaretidir;
bundan rahatsız olmamalıyız. Bu durum, Türk
Halkının, demokrasiye ve Türkiye Büyük
Millet Meclisine güveninin, bağlılığının
ifadesidir; güvensizlik gibi görünse de, bir anlamda,
güvenin ifadesidir. Çözüm bizden bekleniyor;
ancak, yolsuzluk ve karanlık ilişkilerin üzerine
etkin şekilde gidilememesi, Meclisimizin denetleme yollarından
olan araştırma ve soruşturma komisyonlarında
siyasî tercihlere göre karar alınması,
bu güveni sarsmaktadır. 

Siyasî rakiplerinizi en ağır bir
şekilde “elimde belgeler var, şahitler var”
diyerek suçlayacaksınız, soruşturma
komisyonları kurduracaksınız, birlikte iktidar
olduktan sonra bütün bu iddialardan vazgeçerek,
komisyona belge, bilgi ve ifade vermeyeceksiniz, komisyon çoğunluğunuzla
birbirinizi aklayacaksınız. Bu şekilde, yasal
sorumluluktan belki kurtulabilirsiniz; ama, kamu vicdanında
asla aklanamayacaksınız, aklanmıyorsunuz.


Türkiye Büyük Millet Meclisinin, içinden
çıkardığı yürütmeyi
daha etkin şekilde denetlemesi sağlanmalıdır.
Bu konuda, bu yıl yapılan içtüzük
değişiklikleri yeterli değildir. Yazılı
ya da sözlü soru önergelerimize, konu güncelliğini
kaybettikten sonra sıra gelmekte ve ilgili bakan tarafından
iki cümleyle geçiştirilmektedir. İlgili
bakanın cevabından sonra, soru sahibinin konuşma
hakkı yok. Böylece, milletvekili soruyu sormuş,
ilgili bakan da cevaplamış oluyor. Buza yazılan
yazı gibi netice yok Araştırma, soruşturma
ve ihtisas komisyonlarında iktidar baskısından
kurtulunması gerekiyor. Asıl önemlisi, siyasî
iktidarların, bu denetleme yollarını kendi
siyasî parti çıkarlarına göre
yönlendirmeyecek olgunluğa kavuşması gerekmektedir.


Bu noktada, halkımızın güvenini
sarsan bir başka konuya değinmek istiyorum. O da, bazı
siyasî partilerimizin, muhalefetteyken söylediklerinin
iktidara geldiklerinde  tam tersini yapmalarıdır,
tam tersini savunmalarıdır. Özellikle Refah
Partisinde çok çarpıcı bir şekilde
bunu yaşıyoruz. Yolsuzluk iddiaları, ekonomi,
özelleştirme, sosyal güvenlik gibi konularda,
Refah Partisi, iktidar olmadan önceki Refah Partisi değil.
Refah Partisi “adil düzen” söyleminden vazgeçti,
söylediklerini unuttu; şimdi siyasî kadrolaşma
peşinde.

KAHRAMAN EMMİOĞLU (Gaziantep) - Onun kararını
biz veririz.

HASAN GEMİCİ (Devamla) - Muhalefetteyken
güzel söylemlerle oy isteyip  iktidar olunca bambaşka
şeyler yapmayı, siyaseten doğru bulmuyoruz. İnsanları
bu şekilde yanıltmaya hakkımız olmadığını
düşünüyorum. Siyasî partiler, kendilerini,
seçim bildirgelerinde ve programlarında yazılanlardan
sorumlu tutmalıdırlar. İşte, Demokratik
Sol Partinin “doğrultu tutarlılığı”
dediği ve en çok önem verdiği husus budur.

Sayın Başkan, sayın üyeler;
halkımız, yolsuzluklar konusunda, ta Bakanlar Kuruluna
kadar uzanan karanlık ilişkiler konusunda son derece
duyarlı ve tepkisini sokaklara dökülerek gösteriyor.
Bu, halkımızın hem hakkı hem de görevidir;
ama, Mecliste grubu bulunan partilerin görevi, tepkiyi, burada,
çözümlerle birlikte göstermektir. Bunu yapan,
bu görevi yerine getiren tek parti, Demokratik Sol Partidir.

Şayet, çözüm istiyorsak, Başbakanlığa
bağlı Yüksek Denetleme Kurulunun, Başbakanlıktan
ayrılarak, sadece biçimsel anlamda Meclis Başkanlığına
bağlı; ama, tamamen özerk ve bağımsız
bir kuruluş haline getirilmesi gerekmektedir. Bu konuda,
Demokratik Sol Partinin vermiş olduğu yasa önerisi,
birbuçuk yıldır ilgili komisyonun gündemine
girmeyi beklemektedir. Gelin, bu yasa önerisini yasalaştıralım.


Şayet, çözüm istiyorsak, yargı
bağımsızlığını mutlaka
sağlamalıyız; hâkim ve savcılarımızı
siyasî iktidarların vesayetinden kurtarmalıyız.
Bu karanlık ilişkilerin üzerine gidecek hâkim
ve savcıların, tayin, terfi baskısı
altında olmamaları ve devlet tarafından etkili
bir güvenlik tedbirine kavuşmaları gerekir.

Demokratik Sol Partinin  yargıdaki tutukluğu
sona erdirecek, yargıdaki bağımsızlığı
en üst düzeye çıkaracak Anayasa önergesi,
aylardır imzalarınızı bekliyor. Gelin,
bu anayasa değişikliğini yapalım. Şayet,
çözüm istiyorsak, güven istiyorsak, Seçim
Kanununu, Anayasaya uyum yasalarını, mahallî
idareler, sosyal güvenlik ve benzeri yasaları bir
an önce çıkaralım; adaletli bir vergi
reformu yapalım. Ekonomi, dışpolitika, sosyal
güvenlik, iç barışın sağlanması
gibi temel konularda, hükümetlere göre değişmeyecek
politikalar oluşturalım ve en önemlisi, her
türlü yolsuzluğun, karanlık ilişkinin
üzerine, süratle, hep birlikte gidelim. 

Sayın Başkan, sayın üyeler;
konuşmamı, Türkiye Büyük Millet Meclisiyle
ilgili önemli gördüğüm dört konuda
görüşlerimizi belirterek bitirmek istiyorum. Bunlardan
birincisi; Türkiye Büyük Millet Meclisindeki personel
istihdamı ve ücret düzenidir. Şu anda,
Meclisimizde üç değişik ücret rejimi
var. Çalışanların bir kısmı
kadroludur; bir kısmı kamuda kadroludur, burada
geçici görevle çalışır;
bir kısmı kamuda sözleşmelidir, yine,
burada geçici görevlidir. Aynı işi yapan
bu insanlara üç değişik ücret ödenir.
Bu farklılığın mutlaka giderilmesi ve
Mecliste çalışan insanların Meclis
personeli olarak görev yapması sağlanmalıdır.


İkincisi; Türkiye Büyük Millet
Meclisi hizmet binalarının kullanılmasına
yöneliktir. Plan ve Bütçe ve KİT Komisyonları
dışındaki ihtisas komisyonlarının
odaları, salonları, toplantı düzenine
uygun değildir, yeniden düzenlenmesi gerekir. Destek
hizmetlerinin ana bina dışından yürütülmesi
gerekmektedir. Ana bina, sadece, yasama ve denetleme faaliyetlerine
tahsis edilmelidir. 

Üçüncüsü; Türkiye
Büyük Millet Meclisini, bir sosyal güvenlik veya
sağlık dairesi konumundan kurtarmak durumundayız.
Kısa zaman önce, Türkiye Büyük Millet
Meclisinin sağlık hizmetleri ve harcamaları
konusundaki iddialar, kamuoyunu günlerce meşgul etti.
Türkiye Büyük Millet Meclisinin ve milletvekillerinin
tek ayrıcalığı, yasama ve denetleme faaliyetlerinde
olmalıdır. Milletvekilleri ve yakınlarının,
halkımızın tedavi olduğu devlet ya da
üniversite hastanelerinde tedavi olmasından doğal
bir şey olamaz. Bu şekilde, milletvekillerimizin,
halkın ve bu kuruluşların yaşadığı
sorunları paylaşma imkânı olacaktır.
Özel sağlık hizmeti almak isteyen milletvekili,
özel sigorta şirketlerine sağlık sigortası
yaptırarak, özel hastaneden yararlanabilir. Bugün
için en kapsamlı sağlık sigorta poliçesi
fiyatı 4 kişilik bir aile için yıllık
96 milyon liradır. Aylık 8 milyona gelen bu sağlık
gideri, her milletvekili tarafından karşılanabilir
diye düşünüyorum. Bu, ayrıcalığın
faturasıdır.

Dördüncü konu ise şudur : Milletvekilliği
dokunulmazlığı konusunda bütün siyasî
partilerin 24 Aralık seçimlerinden önce verilmiş
sözleri ve bu konuda verilmiş yasa önerileri var;
ama, yasa bir türlü çıkmıyor, bunu
anlamak mümkün değildir. Bu konuda gecikmenin sorumlusu
iktidar partileridir. Ayrıca, seçilmiş insanlar
olarak eski ve yeni milletvekillerinin protokollerdeki yerlerinin
tanımına yeni düzenlemeler getirilmesinde yarar
görmekteyim.

BAŞKAN - Sayın Gemici, son dakikanız
efendim.

HASAN GEMİCİ (Devamla) - Sayın
Başkan, sayın üyeler; halkımızın
beklediği çözümlerin üretilmesi, sistemin
içinde bulunduğu tıkanıklığın
aşılması yolunda Türkiye Büyük
Millet Meclisinin üzerine düşeni yapacağına
inanıyor, Türkiye Büyük Millet Meclisi Başkanlığının
1997 yılı Bütçesinin ülkemize hayırlı
olmasını diliyor, Yüce Heyetinize ve bizleri
izleyen sevgili vatandaşlarımıza tekrar saygılar
sunuyorum. (DSP ve CHP sıralarından alkışlar)

BAŞKAN - Sayın Gemici, teşekkür
ediyorum.

 Demokratik Sol Parti Grubu adına İkinci
konuşmacı Sayın Aktaş; buyurun. (DSP
sıralarından alkışlar) 

DSP GRUBU ADINA A.ZİYA AKTAŞ (İstanbul)
- Sayın Başkan, değerli üyeler; 1997 yılı
Cumhurbaşkanlığı bütçesi üzerinde
Demokratik Sol Parti Grubunun görüşlerini sunmak
üzere huzurunuzdayım. Grubum ve şahsım
adına Yüce Meclisi, basın görevlilerini
ve bizi izleyen halkımızı sevgi ve saygılarla
selamlıyorum.

1993 yılında Cumhurbaşkanlığı
görevine başlayan Sayın Demirel, o yıldan
beri titizlikle sürdürdüğü yurtdışı
ilişkilerini, başarıyla ve ülkemiz yararına
çalışmalarla 1996 yılında da
devam ettirdi. Burada, iki noktanın altını
çizmek ve özellikle vurgulamak istiyorum:

Birincisi, Sayın Demirel'in ziyaret etmesi
daha önce planlanmış, kararlaştırılmış
bir Uzakdoğu ülkesini, Sayın Erbakan'ın
daha sonra ziyaret etmek istemesi ve bu nedenle de, Sayın
Demirel'in gezisini iptal etmek durumunda kalmış
olmasıdır. Bunu, ülkemizin saygınlığı
açısından acıyla belirtmek istiyorum.

İkinci konu ise, dost ve kardeş Azerbaycan
Cumhurbaşkanı Sayın Aliyev ile ilgili. Hükümetin
bilgisi dahilinde olduğunu anladığımız
ve Sayın Haydar Aliyev aleyhine bir eylemi, Sayın
Demirel, yerinde ve zamanında önleyebilmiştir.
Bunun da ülkemiz çıkarlarına uygun olduğu
görüşündeyiz ve Sayın Demirel'i kutluyoruz.

Sayın Cumhurbaşkanı, yurtiçi
çalışmalarında ise, Anayasaya, hukukun
üstünlüğüne, demokrasiye, Atatürk
ilke ve inkılaplarına ve laik cumhuriyet ilkesine
bağlı kalacağına dair göreve başlarken
içtiği anda bağlı kaldı; görevini
yerine getirerek, bu ilkelerde taraf oldu; içsiyaset konularında
ise, tarafsız kalmaya özel bir özen gösterdi.


Sayın Cumhurbaşkanı yurtiçi
gezilerinde, çeşitli açılış
törenlerine katılmak yanında, deprem gibi,
sel gibi çeşitli felaketlere uğrayan halkımızı
da ziyaret etmeye, onlara moral desteği vermeye özel
bir özen göstermektedir. 

Sayın Cumhurbaşkanımızın
 özellikle vurgulamak istediğim bir diğer yararlı
ve değerli çalışmaları ve katkıları
da, Hükümetin gönderdiği yasaları dikkatle
ve özenle inceleterek, bedelsiz ithalat, zorunlu tasarruf,
yetki ve basındaki promosyon gibi konularda -bu konulardaki
yasalarda olduğu gibi- hükümeti uyarması,
gerektiğinde Anayasa Mahkemesine götürmesidir. Hükümetten,
şimdiye kadar  bu konularda göremediğimiz dikkat,
anlayış ve titizliği, halkımızın
ve ülkemizin yararı için gelecekte umuyor ve
bekliyoruz.

Değerli arkadaşlar, yurdumuzda bir süredir
devam etmekte olduğunu üzüntüyle izlemekte
olduğumuz yasadışı eylemler, son yıllarda,
işbaşındaki hükümetlerin herhangi
bir çabası yerine, tamamen tesadüflere bağlı
olarak ya çetelerin kendi aralarındaki çatışmalarla
ya da uyuşturucu kaçakçılığıyla
yapılan uluslararası savaş sırasında
ya da en son Susurluk örneğinde olduğu gibi bir trafik
kazasıyla ortaya çıkıyor. Halkımız,
biz, hepimiz ne olup bittiğini bilmek istiyor, suçlular
cezalansın istiyoruz; artık Türkiye'de yapanın
yanına kâr kalmasın diyoruz. (DSP ve CHP sıralarından
alkışlar) Ama, gelin görün ki, bu Hükümetin
Başbakanı Susurluk olayında günlerce
susuyor, konuşmuyor; sanıyorsunuz ki bir şeyler
yapıyor, bu konuda çalışıyor;
en sonunda, nihayet bir gün konuşuyor “bu olay
fasa fiso” diyor. Başbakan Yardımcısı
ise daha da beter; aralarında daha önce yurtdışında
hüküm giymiş, içeride ve dışarıda
İnterpol bülteniyle aranan kişi de dahil, olaya
karışanların hepsini, nedenini tam olarak
bilemediğimiz bir telaş içinde, kendince aklamaya
çalışıyor, bu kişileri hemencecik
millî kahraman ilan edip “devlet adına kurşun
sıkanlar” gibi kendine özgü bir tanım
getiriyor. Susurluk olayının hemen arkasından
 Sayın Cumhurbaşkanı tarafından da
ifade edildiği gibi, vahim bir olay var ortada; ama, birkaç
fare için de ev yakılmaz; bu da doğru. İyi
ama, evi sarmış olan farelerin yakalanması
veya yok edilmesi için bir şeyler yapmak gerekmez
mi? 

Halkımız soruyor arkadaşlar;
örtülü eylemlere hevesli ve bu konularda becerikli
çeteler daha ne kadar, nereye kadar bu tür eylemlerini
götürebileceklerdir? 

Bakınız, bu yılın başlarında,
daha 24 Ocak 1996 tarihinde, Genel Başkanımız
Sayın Ecevit, basına da açık olan
grup toplantısında aynen şöyle diyordu:
“Gerek ekonomiyi çıkmazdan kurtarmak için
gerek uluslararası sorunlara ülkemiz yararına
çözümler getirebilmek için, temel ulusal
sorunlarda ve uluslararası sorunlarda, yalnız olası
bir koalisyon hükümetinin ortakları arasında
değil, Mecliste temsil edilen bütün partilerin arasında
bir uzlaşma, bir konsensüs sağlanması gerekir.
Böyle bir sürece, öncelikle Sayın Cumhurbaşkanımızın
öncülük etmesinin uygun olacağını
düşünüyorum.” 

Ülkemizin çok çeşitli iç
ve dış sorunları giderek ağırlaşmaktadır
arkadaşlar. Sayın Ecevit'in yaklaşık
bir yıl önce önerdiği, ulusal uzlaşma
için Cumhurbaşkanımızın öncülük
etmesi önerisi, bugün için her zamankinden daha
büyük bir önem ve değer taşımaktadır.

Çeşitli sorunlar arasında bir
öncelik sırasına göre ortak çözüm
önerilerinin oluşturulmasının gerçek
bir vatanseverlik görevi olduğunu vurgulamak istiyorum.


İyi, ama, hükümet var, bunu hükümet
yapsın diyebilirsiniz. Az önce de değindiğim
gibi, Sayın Başbakan, günlerce sustuğu Susurluk
konusunda, daha sonra “fasa fiso” deyip suskunluğunu
bozdu; hemen ardından, Sayın Cumhurbaşkanı
tarafından verilen bilgi ve belgeleri aldıktan sonra
da, dört koldan konuya eğildiğini açıkladı;
ama, ondan birkaç gün sonra da, üç koldan
konuyla ilgilendiğini söyledi.

Şimdi, üç demiş veya dört
demiş, ne fark eder, konuyla ilgileniyor, dediğinizi
duyar gibiyim; ama, daha bundan birkaç ay önce, bu
Meclis kürsüsünde, ellerindeki dosyaları
sallayarak  “çeşitli yolsuzlukların belgesi
elimizde, işte burada” diye haykıran ve  Meclis
araştırması ve soruşturması açtıran
Refah Partili milletvekili arkadaşlarımızın,
Hükümet ortağı olduktan sonra, hükümet
olabilmenin bedelini, bu kendi açtırdıkları
 araştırmaları ve soruşturmaları,
yine  kendi oy çoğunluklarıyla birer birer düşürmelerini
ibretle izleyen halkımıza ve bize, bu Hükümet,
bu boş laflar, gaflar ve şovlar Hükümeti
güven vermiyor.

Arkadaşlar, nasıl güvenelim!..
Bırakın yıllar öncesini, hatta  aylar
öncesini de bırakın, daha birkaç hafta
önce, Sayın Başbakanın “emir verdim,
Türkiye'nin her yerinde  ekmek  yarından itibaren
15 bin liradan satılacak” sözü bile, bir
haftayı aşan bir süre sonra, o da  kısmen
ve ancak belediye zabıtalarının baskısıyla
sağlanabilmiştir. Şimdi, fiyatlar tekrar yükseltilmiş
veya ekmeğin gramajı düşürülmüştür.
Bunun asıl ceremesini de, yine, halkımız
ve küçük esnaf, bakkal, bayi ve fırıncı
esnafımız çekmektedir.

BAŞKAN - Sayın Aktaş, son 2 dakikanız
efendim.

A. ZİYA AKTAŞ (Devamla) - Teşekkür
ederim Sayın Başkan.

Sayın Başbakan, bir şov uğruna
halkımızın ekmeğiyle oynamaktan çekinmemiş,
küçük esnaf ile halkımızı
karşı karşıya getirmekte beis görmemişlerdir.

Yine, iki hafta önce buyurdukları gibi,
Amerikan Dolarının yıl sonundaki, yani  aralık
ayı sonundaki değerinin 104 bin lirayı geçmeyeceği
öngörüsü de, ne yazık ki, daha aralık
ayının başlarında geçersiz olmuştur.

Pazar ekonomisinin emirle, buyurmayla yürümediğini,
umarım Sayın Başbakan da kısa zamanda
öğrenecektir.

Sayın Erbakan, geçen hafta “Hazinemiz
doldu, parayı koyacak yer bulamıyoruz” demiş
. Bari biz hatırlatalım, yurdumuzda sürekli
aş ve iş isteyen milyonlar var; onun bir sözüne
kanıp, ta Malezya kapılarına gidip, eli boş
dönen binlerce insan da dahil, milyonlarca insan iş
istiyor, aş istiyor. Sınav ve kadro kuyruklarında
milyonlarca insanımız bekliyor, perişan oluyor.
Boş laflarla, şovlarla ve gaflarla insanlarımızın,
halkımızın karnı doymuyor, yüzü
gülmüyor. Hükümet ise, boş laflar, şovlar
ve gaflardan vazgeçmek yerine, bunları yazan basını,
bunları gösteren medyayı susturmaya veya satın
almaya çalışıyor.

ALİ RIZA GÖNÜL (Aydın) -
Bütün bunların konuyla ne alakası var?

A.ZİYA AKTAŞ (Devamla) - Bu Hükümet
yüzünden, Türkiye, yurtdışında
horlanıyor. Alman Dışişleri Bakanı
Kinkel çıkıp, Türkiye için “bizim
Cezayirimiz” diyebiliyor. Diğer çevreler ise,
Türkiye için, şimdiden “Ortadoğu'nun
Kolombiyası” yakıştırmasını
yapıyor. Hayali müjdeler dağıtmakla meşgul
Hükümetten ise tık çıkmıyor
arkadaşlar.

HÜSAMETTİN KORKUTATA (Bingöl) -İcraat
çıkacak.

A.ZİYA AKTAŞ (Devamla) - O icraatı
görüyoruz, anlatıyorum; dinleseniz anlayacaksınız.

(Mikrofon otomatik cihaz tarafından kapatıldı)

BAŞKAN - Efendim, size 1 dakika eksüre
veriyorum; lütfen.

ALİ RIZA GÖNÜL (Aydın) -
5 dakika olsun Sayın Başkan!..

BAŞKAN - Efendim, keşke imkânım
olsa...

ALİ RIZA GÖNÜL (Aydın) -
Kaptırdı gidiyor, rahat konuşsun bari!

BAŞKAN - Efendim, lütfen.

A. ZİYA AKTAŞ (Devamla) - Sayın
Başkan, izin verirseniz, zamanımı yitirmeden,
Cumhurbaşkanlığı konusu...

ALİ OĞUZ (İstanbul) - Daha Cumhurbaşkanlığı
bütçesine gelemedin mi?!

A.ZİYA AKTAŞ (Devamla) - Bunların
hepsi Cumhurbaşkanıyla ilgili; biraz sabreder de
dinlerseniz göreceksiniz.

Bakınız, arkadaşlarım
yargı bağımsızlığından
bahsettiler. Üç konu; yargı bağımsızlığı,
Yüksek Denetleme Kurulunun yapısı ve milletvekili
dokunulmazlıkları konusu çok önemlidir;
çünkü, böylece, kamu görevlilerimiz,
hâkim ve savcılarımız suçun
ve suçlunun üzerine daha cesaretle gidebileceklerdir;
halkımızın, Meclise olan güveni gölgelenmeyecektir.
Her üç konuda da Sayın Cumhurbaşkanımızın
acil desteğinin çok gerekli ve yararlı olacağı
görüşümüzü buradan özellikle
ifade etmek istiyorum.

Arkadaşlar, peki, bu tür düzenlemeler
yapılıncaya kadar bekleyecek miyiz?! Arkadaşlarım
değindiler...

(Mikrofon otomatik cihaz tarafından kapatıldı)

ALİ RIZA GÖNÜL (Aydın) -
1 dakika daha verin Sayın Başkan!..

BAŞKAN - Evet, Sayın Aktaş, saygı
sunar mısınız; gerçi, daha bütçeye
değinmediniz  ama...

A. ZİYA AKTAŞ (Devamla) - Efendim, konuşmam
kesildiği için...

BAŞKAN - Peki efendim... Hiç yapmadığım
bir şey; ama, size  1 dakika daha süre veriyorum; buyurun.

A. ZİYA AKTAŞ (Devamla) - Müteşekkirim,
çok teşekkür ediyorum Sayın Başkan.

Devlet Denetleme Kurulunun göreve davet edilmesi,
yine, Sayın Cumhurbaşkanımızdan beklediğimiz
bir görevdir. Bunu, şundan dolayı söylüyoruz:
Halkımız için gereken çalışmaları
yapacak düzeyde bilgili, deneyimli ve en önemlisi, dürüst
ve iyi yürekli pek çok insanımız var.
Bu insanlarımıza görev ve yetki verildiğinde,
böylece  “mafya-polis-siyaset” olarak özetlenen
kirli ve karanlık ilişkileri çözebilecek,
yolsuzluklar üzerine gidebileceklerdir. Devlet Denetleme
Kurulunun, Sayın Cumhurbaşkanı tarafından
bu amaçla görevlendirilmesi, halkımızın
içine itildiği karamsar ve umutsuz havayı dağıtmakta
son derece yararlı olacak ve halkımız, hak
ettiği, layık olduğu ak günlere, dürüst
yönetimin, adil gelir dağılımının,
açık ve temiz toplumun, bilgi toplumunun gerçekleşeceği,
insanlarımızın aşının
ve işinin olduğu ak günlere ulaşacaktır.

Hepinizi saygılarla selamlıyorum. (DSP
ve CHP sıralarından alkışlar)

BAŞKAN - Sayın Aktaş, teşekkür
ediyorum.

Efendim, notlarınız kürsüde
kaldı; alır mısınız.

A. ZİYA AKTAŞ (Devamla) - Alıyorum
Sayın Başkan.

ALİ OĞUZ (İstanbul) - Belki, ak
günlerde lazım olur!..

BAŞKAN - Demokratik Sol Parti Grubu adına,
Sayın Osman Kılıç; buyurun efendim.
(DSP sıralarından alkışlar) 

DSP GRUBU ADINA OSMAN KILIÇ (İstanbul)
- Sayın Başkan, değerli milletvekilleri; Sayıştay
Başkanlığının 1997 yılı
bütçesi üzerinde, Demokratik Sol Parti Grubu
adına söz almış bulunmaktayım.
Sizleri ve şu anda bizleri izlemekte olan tüm yurttaşlarımızı,
Demokratik Sol Parti Grubu adına, saygıyla selamlıyorum.

Değerli milletvekilleri, Sayıştay
Başkanlığımızın bütçesi,
önceki yıllarda da gözlemlendiği gibi, tutumluluğa
özen gösterilen mütevazı bir bütçedir.
2 trilyon 869 milyar 910 milyon lira olarak öngörülen
bütçe, 1996 yılı ödeneğine
göre, yüzde 130 artış göstermektedir.
İncelememize göre, bu artış, zorunlu
olarak, personel ücretlerinden ve Sayıştay binası
inşaat ödeneğinden kaynaklanmaktadır. 

Değerli milletvekilleri, sayıştaylar,
yürütme organının, yani, siyasî
iktidarın malî faaliyetlerini, parlamento adına,
ulus adına denetleme görevi ve yetkisiyle donatılmış
organlardır. Yurttaşlar, kendisinden para toplanmasını,
kendisi adına iç ve dışborç
yapılmasını ve elde edilen bu kaynakların
ve devlet mallarının usulüne uygun, verimli
kullanılıp kullanılmadığını
sayıştay marifetiyle izleyecek, kontrol edecektir.
İşte, Türk Sayıştayı da,
bu amaçla, Anayasamızın 160 ıncı
maddesiyle düzenlenen, bir yüksek denetim ve yargı
organıdır. Denetim kapsamına, genel ve katma
bütçeli idareler, bunların sabit ve döner
sermayeli kuruluşları, bütçe kapsamındaki
fonlar, belediyeler ve özel idareler dahildir. 

Değerli milletvekilleri, sayıştayların,
siyasî iktadarların malî iş ve işlemlerini,
millet adına, tam olarak denetleyebilmesi için,
belli koşulların olması gereklidir. Bunun
için, öncelikle, Sayıştay tarafsız
olmalıdır. Tarafsız olması için
de bağımsız olmalıdır. Bağımsızlık,
sayıştayların yapacakları denetimin,
kapsam, şekil ve zamanını kendilerinin belirlemesi
ve bunun için yeterli personel ve maddî imkânlara
sahip olması ve denetim sonuçlarının
yayımlanması demektir. Örneğin, İngiltere,
Amerika ve Fransa gibi Batı sayıştayları,
hem denetim kapsamını ve çalışma
programlarını kendisi belirlemekte hem de denetim
sonuçlarını resmî gazete, basın,
televizyon yoluyla kamuoyuna açıklamaktadırlar.
Biz de ise, kapsam, Anayasanın 160 ıncı maddesiyle
ve çok dar olarak belirlenmiştir. Denetim sonuçlarının
halka duyurulması uygulaması ise henüz yer
bulamamıştır. 

Değerli milletvekilleri, Sayıştay
denetimi, işlemin hukukîliği denetiminin yanı
sıra, işlemin tahliline yöneltilmelidir. Sayıştay
yargısı da, işlem yargısından
tahlil yargısına yönelmelidir. Bu, dünyada
böyle uygulanmaktadır. Verilere göre, Sayıştayımız,
kapsamındaki 12 800 saymanlığın ancak
yüzde 22'sini, saymanlık evraklarının
yüzde 49'unu, saymanlık giderlerinin yüzde 86'sını
denetleyebilmektedir. Bu denetimler de, çoğunluk olarak
Sayıştay merkezinde, azınlık olarak
saymanlığın bulunduğu yerde ve işlemlerin
hukukîliği üzerinde yapılmaktadır.
Batı ülke sayıştayları, işlem
denetimi yanında, maliyetin düşürülmesi
için çalışmalar yapmakta, israfın
önlenmesi, tutumluluğun sağlanması için
işi basitleştirme metotları önermekte
ve uygulamaktadırlar. Kamu harcamalarında maliyetin
düşürülmesi, halkın üzerindeki
vergi yükünün azalması anlamını
taşır. Bu nedenle, hesap denetimlerinin, tutumluluk
denetimleriyle desteklenmesi şarttır. 

Değerli üyeler, bir diğer önemli
husus, kamu adına kaynak kullanan tüm kurum ve kuruluşların
denetiminin Sayıştay kapsamına alınmasıdır.
Çok istisnaî örnekleri dışında
tüm dünya sayıştayları bu düzeydedir.
Maalesef, ülkemizde kamu kaynaklarının yüzde
40'ı Sayıştay denetim kapsamında, geri
kalan yüzde 60'lık kamu kaynağı siyasî
iktidarın etkisine açık, başka denetim
kurumları eliyle denetlenmeye çalışılmaktadır.

İSKİ, ASKİ gibi belediye kuruluşları
ve iştirakleri, kamu iktisadî teşebbüsleri,
bütçe dışı tutulan büyük
fonlar, sosyal güvenlik kurumları ve özelleştirme
uygulamaları gibi yolsuzluk iddialarının
yoğun olduğu alanlar Sayıştay denetimi dışındadır.

Türkiye'de, yürütme, malî yönden
denetime tabi olmamak için, kendi emrinde orijinal denetim
kurumları yaratmak suretiyle, bir denetlenmeme garantisi,
hem de anayasal garanti yaratmıştır; ayrıca,
bizde gözlenen bir diğer gerçek ise, yasama ve
yürütmenin, çoğunluk partisinin, koalisyon
partilerinin bir iç meselesi gibi algılanmasıdır.
Böylelikle, bütçe, vergi, borçlanma, para
basılması, döviz gibi malî konular, hükümetin
inisiyatifi ve kontrolü altındaki parti içi
sorunlar niteliğinde görülmektedir. Bu anlayışla,
siyasî iktidar yasamaya yön vermekte ve klasik parlamenter
denetim yollarını da tıkamaktadır.
Oysa, Batı'da sayıştaylar, politik kararları
ve yararlarını kesinlikle sorgulamazlar; bu politikaların
işleyiş ve randımanlarını inceleyerek,
hem yasamaya hem yürütmeye yardımcı olurlar.
Bizde de bu anlayışın yerleşmesi, çağdaş
denetimin gereğidir. 

Değerli milletvekilleri, başka bir önemli
konu Sayıştay denetim sonuçlarının
Meclisin, milletvekillerinin ve kamuoyunun bilgisine sunulması
ve bu çevrelerin Sayıştaydan bilgi edinmesinin
sağlanmasıdır. Böylesine bilgi deposu bir
kurumdan, başta kamu ve özel kesim olmak üzere
ihtiyaç duyan her çevre yararlanabilmelidir. Örneğin,
Amerika'da  sayıştay mensuplarının
yüzde 30'u, doğrudan Kongreye yardımcı
olarak çalışmaktadır; yıllık
raporlarının dışında, güvenlik
sistemi, askerî silah sistemi, nükleer reaktörler,
enerji politikası, eğitim politikası ve hatta
sağlık politikası gibi konularda, yılda
bin civarında rapor hazırlamakta ve bunların
kopyalarını gazete, radyo, televizyon örgütlerine
dağıtmaktadır. 

Değerli milletvekilleri, bizdeyse halkımız
Sayıştayı tanımamaktadır. Bunda
da, Sayıştay çalışmalarından
ve sonuçlarından kamuoyunun bilgilendirilmemesinin
büyük payı vardır. Oysa, cumhuriyetin
kuruluşuyla, Sayıştaya büyük önem
verilmiştir. Bunun  en bariz örneği, Ulus'taki
ilk Meclisle ikinci Meclis binalarının tam ortasındaki
Sayıştay binasıdır. 1925 yılında
yaptırılmış ve âdeta  Meclisin
ayrılmaz bir parçası, bütünleyicisi
olarak fizikî ve fiilî yerini almıştır.
Ancak, günümüzde Sayıştay, kendi içine
kapanık, halkımızın çoğunun
ne iş yaptığını dahi tam olarak
bilmediği, kendine has, sessiz, suskun bir devlet dairesi
konumundadır. Meclisle ilişkisiyse, kendi bütçesinin
görüşülmesine katılmak ve kesinhesap
kanunlarına uygunluk bildirimi hazırlamaktan ibarettir.
Oysa, örneğin İngiltere'de  Sayıştay,
kamuoyunun ve Parlamentonun çoban köpeği, uyuşturucu
arayan polis köpeği anlamlarına gelen “watch
dog” tabiriyle anılmakta ve üzerine titrenmektedir.
Biz de, Sayıştayımızı, Parlamentonun
ve halkın gözü kulağı durumuna getirerek,
bu duyarlılık ve etkenlik konumuna ulaştırmak
zorundayız. 

Değerli milletvekilleri, dün, Sayıştaya,
kendi mal varlıklarının denetimini yaptıracak
kadar güvenenler, bugün, KİT'lerin, bütçe
dışı fonların, belediyelerin kuruluş
ve ortaklıklarının, sosyal güvenlik
kurumlarının ve özelleştirme uygulamalarının
bağımsız kurumlar tarafından denetlenmesinden,
çekinmektedirler. 

Demokratik Sol Parti olarak, bu alanda azımsanmayacak
adımlar atarak, bu kurumların denetimini yapan Yüksek
Denetleme Kurulunun Başbakana bağlı olmaktan
çıkarılıp özerk hale getirilmesi
için birbuçuk yıl önce bir yasa teklifini
Meclis Başkanlığına vermiş bulunuyoruz.
Maalesef, bu teklif, komisyon gündemine dahi getirilememiştir.


Değerli milletvekilleri, temiz toplumun amentüsü,
yargı bağımsızlığıdır,
denetim bağımsızlığıdır.
Şimdiki haldeyse...

BAŞKAN - Son 1 dakikanız var efendim.

OSMAN KILIÇ (Devamla) - ... siyasî iktidarın
bir eli denetim içerisinde, bir eli yargı içerisindedir.
Böyle bir düzenle, temiz topluma varamayız, varmak
istediğimize de kimseyi inandıramayız. Öncelikle,
bizlerin bu konuda dürüst olması bir zorunluluktur.
Örneğin, milletvekili ve memur dokunulmazlığıyla
ilgili düzenlemeler ne kadar gerekliyse, ondan da önemli
olarak, yargının ve denetimin, yürütmenin
etki alanından çıkarılarak bağımsızlaştırılması
acil bir zorunluluktur. Böyle bir düzenleme isteği,
şu andaki iktidara yönelik de değildir. Zira, bugünün
iktidarı, dünün muhalefetiydi, yarın da
muhalefet olacaktır. Yani, konu, bir iktidar-muhalefet
yaklaşımının üzerinde, bir sistem
sorunudur, demokrasi sorunudur. 

Yolsuzlukların, usulsüzlüklerin
çığ gibi büyüdüğü bu
ortamda, gün yitirilmeden, denetim ve yargı, tarafsız,
bağımsız bir hale getirilmelidir. 

Değerli milletvekilleri, 1993, 1994, 1995 yılları
kesinhesap kanun tasarıları ve Sayıştaş
uygunluk bildirimlerinde 1,5 katrilyonluk devlet dışborcu
beyan edilmesine karşın, bu giderlerin belgeleri
bulunmadığı tespit edilmiştir. 

Ayrıca, bugüne kadar, devlet mallarının,
henüz, sağlıklı bir sayımı
yapılamamıştır. 

Bu örnekler, kamu kaynaklarının
denetimindeki yetersizliğimizin açık göstergeleridir.
Bu bakımdan, 4149 sayılı Yasanın getirdiği
olanaklarla tahkim olan Sayıştayımıza
büyük görev ve sorumluluk düşmektedir.
Sayıştayımız, yeniden yapılanma
çalışmalarını süratle tamamlayarak,
özellikle performans denetimiyle, kamu fonlarının
verimli, etkin, tutumlu kullanılmasında, kamu maliyesine
rehber olmak zorundadır. 

Temaslarımda edindiğim kanaat odur ki,
Sayıştayımız, görevlerinin gereğini
yapacak birikim, kapasite ve azme sahiptir, görevinin bilincindedir.


(Mikrofon otomatik cihaz tarafından kapatıldı)


OSMAN KILIÇ (Devamla) - 1 dakika istiyorum
Sayın Başkan.

BAŞKAN - Evet; 1 dakikada toparlayın
lütfen. 

Buyurun. 

OSMAN KILIÇ (Devamla) - Bütçenin
tümünün uygulanmasını denetlemekle
görevli Sayıştayımızın,
tüyü bitmemiş yetimlerin hakkının
bulunduğu her kuruşun takipçisi olacağına
inanıyorum. 

Sayıştay Başkanlığımızca
hazırlanan ve Plan ve Bütçe Komisyonumuzca
da onaylanan Sayıştay bütçesini, Demokratik
Sol Parti olarak olumlu bulduğumuzu vurgulamak istiyorum.


Bu duygu ve dileklerle, 1997 bütçemizin
ulusumuza hayırlı olmasını diliyor;
Sayıştay camiamıza, siz değerli milletvekilllerine
Demokratik Sol Parti Grubu adına başarılar
diliyor, saygılar sunuyorum. (DSP sıralarından
alkışlar)

BAŞKAN - Sayın Kılıç,
teşekkür ediyorum efendim. 

Demokratik Sol Parti Grubu adına  son konuşmayı
yapmak üzere, Sayın Emin Karaa; buyurun efendim. (DSP
sıralarından alkışlar)    

DSP GRUBU ADINA EMİN KARAA (Kütahya)
- Sayın Başkan, sayın milletvekilleri; Anayasa
Mahkemesi bütçesi hakkında Demokratik Sol Parti
Grubu adına söz almış bulunuyorum. Şahsım
ve Grubum adına hepinizi saygıyla selamlıyorum.


BAŞKAN - Sayın Karaa, bir dakikanızı
rica edebilir miyim efendim.

Sayın milletvekilleri, Sayın Karaa'nın
konuşmasının bitimine kadar süre uzatımını
oylarınıza sunuyorum: Kabul edenler... Kabul etmeyenler...
Kabul edilmiştir. 

Buyurun efendim. 

1 dakika süre daha kazandınız.


EMİN KARAA (Devamla) - Teşekkür
ederim Sayın Başkanım. 

Anayasa Mahkemesi, 1961 Anayasasıyla hukuk
sistemimize girmiştir. O tarihten bu yana, Anayasa Mahkemesi,
çok ciddî bir tarafsızlık içerisinde,
demokratik, laik hukuk devletinin gelişmesinde, insan hak
ve özgürlüklerinin korunmasında, hukuk çevrelerinde
yol gösterici olma konusunda başarılı
çalışmalar yapmaktadır. 

Anayasa Mahkemesinin görev ve yetkileri, Anayasanın
148 inci maddesinde belirtilmiştir. Buna göre, Anayasa
Mahkemesi, yasaların, yasa hükmünde kararnamelerin
ve Türkiye Büyük Millet Meclisi İçtüzüğünün
şekil ve esas yönlerinden Anayasaya uygunluğunu
denetler. Anayasa değişikliklerini ise sadece şekil
bakımından inceler ve denetler. 

Anayasa Mahkemesi, bu görevini yerine getirirken
yansız ve bağımsızdır. Temel hak
ve özgürlüklerin, hukukun üstünlüğünün,
laik ve demokratik cumhuriyetin güvencesi olarak görev
yapmaktadır. Demokrasimizin kurumsallaşmasına
ve gelişmesine katkıda bulunan yüce bir kuruluşumuzdur.


Sayın milletvekilleri, Anayasa Mahkemesine,
Türkiye Büyük Millet Meclisi, Cumhurbaşkanı,
Türkiye Barolar Birliği de üye verebilmelidir. Anayasa
Mahkemesine üye veren yüksek mahkemeler, bunu, doğrudan
yapabilmelidirler. 

Yargılama sırasında, kişinin
savunma hakkı gibi temel haklarının ihlal
edildiği, yani, karara esas olan yasa kuralının,
kişinin Anayasayla korunan temel haklarını
ihlal ettiği iddiasıyla, Anayasa Mahkemesine kişisel
olarak başvuru hakkı sağlanmalıdır.
Kısacası, insan hakları konusunda, kişiler,
doğrudan Anayasa Mahkemesine başvurabilmelidirler. 

Anayasa Mahkemesine dava açabilecekler sayılıdır.
Bu sayının artırılması gerekmektedir.
Bu hak, 1982 Anayasasında sayılanlara ilaveten,
Türkiye Büyük Millet Meclisindeki siyasî
parti gruplarına, Yargıtay ve Danıştay
Başsavcılarına, Barolar Birliğine, kendi
varlıklarını ilgilendiren alanlarda Yargıtay,
Danıştay, Sayıştay ve üniversitelere
tanınmalıdır. Böylece, iptal davası
açmaya yetkili olanlar açısından genişleme
sağlanmış olacaktır.

Türkiye Büyük Millet Meclisinde, ne
yazık ki, yasa ön çalışmalarında
hiçbir titizlik gösterilmemektedir. Yasa tasarıları
veya teklifleri, alelusul hazırlanmaktadır; ilgili
komisyonların önüne ancak iki gün önce
gelmekte ve ne olup ne olmadığı anlaşılmadan,
Hükümet kanadına mensup üyelerin oy çokluğuyla
kabul edilerek, Genel Kurula inmesi ve yasalaşması
sağlanmaktadır. 

İşte, bu süreç içinde,
kimi zaman, tüm çabalara rağmen, Anayasaya aykırı
yasaların çıkması engellenememektedir.
Bu durum, cumhuriyetimizin başlangıcında kurulmuş
bulunan iki kurumun, yani, Başbakanlık Kanunlar ve
Kararlar Dairesi ile Türkiye Büyük Millet Meclisi
bünyesindeki Kanunlar ve Kararlar Müdürlüğünün
önemini ortaya çıkarmaktadır. Bu iki
kuruluş, hükümetten gelen, komisyonlarda görüşülen
tasarılar ile tekliflerin, kodifikasyon diline ve tekniğine
uyarlanması işlevini yürütegelmişlerdir.
Bu iki kurum, özellikle, 1980'den sonra bir kenara itildiğinden,
yasaların metninde eksiklikler olmasına yol açmaktadır.
Bu nedenle, bu yasaların Anayasaya aykırı
olduğu gerekçesiyle açılan davalara,
Anayasa Mahkemesi, aykırılık kararı
verebilmektedir.

Örneğin, 509 sayılı Türk
Telekomünikasyon Anonim Şirketinin kurulmasıyla
ilgili kanun hükmünde kararname, Anayasa Mahkemesince,
Anayasanın 5, 10, 47 ve 167 nci maddelerine aykırılığı
yüzünden iptal edilmiştir. Örneğin, 3987
sayılı özelleştirme uygulamalarının
düzenlenmesine mütedair kanun hükmünde kararname
çıkarılması amacıyla yetki
verilmesini havi yasanın tümü, Anayasanın
87, 91, 153 ve devam eden maddelerine aykırılığı
nedeniyle Anayasa Mahkemesince iptal edilmiştir. O arada,
promosyon ve yetki yasası, siyasî amaçlarla
değil, Anayasaya aykırılık gerekçeleriyle
Sayın Cumhurbaşkanınca Meclise geri gönderilmiştir.

1983 yılından bu yana, Anayasa Mahkemesine
592 dava açılmıştır sayın
milletvekilleri. Bu 592 davanın 172'si hakkında
iptal kararı verilmiş olması fevkalade dikkat
çekicidir. Dahası, 20 nci Dönemde, yani, 1996
yılında Anayasa Mahkemesinde görüşülen
39 davanın 18'i hakkında iptal kararı verilmiş
olması çok daha düşündürücüdür.

Bu rakamlar, Türkiye Büyük Millet
Meclisinin, yasa çalışmalarında daha
özenli davranması gerektiğinin işaretleridir.
Bu tıkanıklığın, zaman ve hak
kaybının önlenebilmesi için ilk akla
gelen, kimi yasalar yönünden öndenetim olanağının
sağlanmasıdır. Anayasa Mahkemesi, Türkiye
Büyük Millet Meclisinde kabul edilen bu tür yasaları,
Cumhurbaşkanına gönderilmeden önce, Anayasaya
uygunluk yönünden, belirtilecek süre içerisinde
inceleyebilmelidir. Anayasaya aykırı bulunan yasa,
böylece yayımlanmamış olacaktır.

Sayın milletvekilleri, böylesi bir düzenleme
olmadığı için, son yıllarda, Anayasa
Mahkemesi, giderilmesi olanaksız zararların önlenebilmesi
için ya da iptal kararının verilmesi ile
yazılması arasında Anayasaya aykırı
bulunan karara göre işlem yapılmasının
önüne geçmek için, yürürlüğün
durdurulması kararları vermektedir. Bu arada, Anayasa
Mahkemesi kararlarınn ivedilikle yazılıp,
açıklanması konusunda Anayasa Mahkemesinin
daha fazla özen göstermesi husususunu söylemeden
geçemiyorum. 

Sayın milletvekilleri, Anayasa Mahkemesinin
kararları hoşumuza gitmeyebilir, işimize de
gelmeyebilir; ama, bu kararlara uymak ve uygulamak zorundayız;
hukuku ancak böyle üstün kılabiliriz. Yasaya
karşı direnmenin bir anlamı da yoktur. Önemli
olan, yargı denetiminin sonuçlarına katlanmaktır.
Bunu içimize sindirdiğimiz sürece yargıya
güç veririz ve Anayasa Mahkemesinin, demokratik parlamenter
sistemimizin yargısal bekçiliği görevini,
onurlu ve saygın bir şekilde yerine getirmesine katkıda
bulunmuş oluruz. 

Eğer, ülke ve toplum yararına birtakım
yasal düzenlemelere ihtiyaç olduğunu düşünüyorsak,
Anayasa Mahkemesini eleştireceğimize, Anayasada gerekli
değişiklikleri yapmalıyız. Örneğin,
bütün siyasî partiler, Hâkimler ve Savcılar
Yüksek Kurulunun işleyişinde değişiklik
yapılması için hemfikir oldukları
halde, Anayasanın 159 uncu maddesinin değiştirilmesi
konusunda hem harekete geçmiyorlar hem de bu konuda tarafımızdan
hazırlanarak imzaya açmış olduğumuz
değişiklik teklifine imza atmıyorlar; ama, diğer
yandan, Hâkimler ve Savcılar Kanununun 37 nci maddesini,
Anayasa Mahkemesinin bu konuda evvelce verilmiş iptal kararına
rağmen değiştirmekten vazgeçmiyorlar. Hani,
yargı kararlarına karşı saygı
duymak gerekiyordu; hani, yasama ve yürütme organları
ile idare, yargı kararlarına kesinlikle uymak zorundaydı...

Sayın Başkan, sayın milletvekilleri;
bugünlerde, Türkiye'de, vatandaşlar, milletvekillerinin
yasama dokunulmazlığını konuşuyor;
kimi siyasî partiler de gündemde olan bu konudan nasıl
parsa toplayabileceklerinin hesabını yapıyor,
kamuoyuna şirin görünmek için illerde ve
ilçelerde imza kampanyaları açıyorlar,
mitingler ve toplantılar yapıyorlar. Bu yapılanlar
 gösteriden başka bir davranış şekli
değildir. Milletvekilliği dokunulmazlığının
görüşülüp karara bağlanacağı
yer Türkiye Büyük Millet Meclisidir. (DSP sıralarından
alkışlar) Nitekim, bizim de grup olarak hazırladığımız,
başka partilerin de hazırlamış olduğu
Anayasanın 83 üncü maddesiyle ilgili değişiklik
önerisi imzaya açılmıştır.
Ne yazık ki...

(Mikrofon otomatik cihaz tarafından kapatıldı)

BAŞKAN - Ne yazık ki size 2 dakikadan
fazla süre verme imkânım yok.

Buyurun.

EMİN KARAA (Devamla) - Teşekkür
ederim Sayın Başkanım.

... 83 üncü maddeyle ilgili değişiklik
teklifimiz yeterli imzaya ulaşamıyor. Meydanlarda
dokunulmazlığın kaldırılması
için vatandaşların imzalarını
toplayanları, öncelikle, milletvekili sıfatlarıyla
bu konuda Türkiye Büyük Millet Meclisinde verilmiş
olan tekliflere imza atmaya çağırıyorum.
(DSP sıralarından alkışlar) Bu amaçla,
her ne kadar Türkiye Büyük Millet Meclisinde partilerarası
bir komisyon kurulmuştur. Partilerarası komisyon
yasama sorumsuzluğunda mutabakata varmış olmakla
birlikte, yasama dokunulmazlığı konusunda arpa
boyu ilerleme sağlayamamaktadır. 

Sayın Başkan, sayın milletvekilleri;
Anayasamızın başlangıç bölümünde
yazılan ve aynen “Türk varlığının,
Devleti ve ülkesiyle bölünmezliği esasının,
Türklüğün tarihî ve manevî değerlerinin,
Atatürk milliyetçiliği, ilke ve inkılapları
ve medeniyetçiliğinin karşısında
korunma göremeyeceği ve laiklik ilkesinin gereği
olarak kutsal din duygularının, Devlet işlerine
ve politikaya kesinlikle karıştırılamayacağı”
şeklinde yer alan ilkelere sahip çıkıp
savunan Anayasa Mahkemesi Sayın Başkan ve üyelerini
kutluyor; Yüce Meclise saygılarımı sunuyorum.
(DSP sıralarından alkışlar)

BAŞKAN - Sayın Karaa, teşekkür
ediyorum efendim.

Sayın milletvekilleri, bütçe müzakereleriyle
ilgili çalışmalarımızı
daha sonra devam ettirmek için, saat 14.10'da yeniden toplanmak
üzere, birleşime ara veriyorum.

 Kapanma Saati : 13.08





İKİNCİ OTURUM

Açılma Saati : 14.10

BAŞKAN : Başkanvekili Yasin
HATİBOĞLU

KÂTİP ÜYELER : Ünal
YAŞAR (Gaziantep), Fatih ATAY (Aydın)


 

 

BAŞKAN - Türkiye Büyük Millet
Meclisinin 29 uncu Birleşiminin İkinci Oturumunu
açıyorum. 

IV. - KANUN TASARI VE TEKLİFLERİYLE
KOMİSYONLARDAN GELEN

DİĞER İŞLER

1. - 1997 Malî Yılı Genel ve
Katma Bütçeli İdareler Bütçe Kanunu
Tasarıları ile 1994 ve 1995 Malî Yılları
Genel ve Katma Bütçeli İdareler ve Kuruluşlar
Kesinhesap Kanunu Tasarıları (1/518; 1/519; 1/282,
3/414; 1/283, 3/415; 1/492, 3/516; 1/493, 3/517) (S. Sayıları
: 134, 135, 103, 102, 151, 150)

A) TÜRKİYE BÜYÜK MİLLET
MECLİSİ BAŞKANLIĞINA (Devam)

1. - Türkiye Büyük Millet Meclisi
1997 Malî Yılı Bütçesi

2. - Türkiye Büyük Millet Meclisi
1994 Malî Yılı Kesinhesabı

3. - Türkiye Büyük Millet Meclisi
1995 Malî Yılı Kesinhesabı

B) CUMHURBAŞKANLIĞI (Devam)

1. - Cumhurbaşkanlığı
1997 Malî Yılı Bütçesi

2. - Cumhurbaşkanlığı
1994 Malî Yılı Kesinhesabı

3. - Cumhurbaşkanlığı
1995 Malî Yılı Kesinhesabı

C)  SAYIŞTAY BAŞKANLIĞI (Devam)

1. - Sayıştay Başkanlığı
1997 Malî Yılı Bütçesi

2. - Sayıştay Başkanlığı
1994 Malî Yılı Kesinhesabı

3. - Sayıştay Başkanlığı
1995 Malî Yılı Kesinhesabı

D)  ANAYASA MAHKEMESİ BAŞKANLIĞI
(Devam)

1. - Anayasa Mahkemesi Başkanlığı
1997 Malî Yılı Bütçesi

2. - Anayasa Mahkemesi Başkanlığı
1994 Malî Yılı Kesinhesabı

3. - Anayasa Mahkemesi Başkanlığı
1995 Malî Yılı Kesinhesabı

BAŞKAN - Sayın milletvekilleri, bütçe
müzakerelerine kaldığımız yerden
devam ediyoruz. 

Komisyon?.. Burada.

Hükümet ya da temsilci?.. Burada. 

Şimdi, Türkiye Büyük Millet
Meclisi Başkanlığı, Cumhurbaşkanlığı,
Sayıştay Başkanlığı, Anayasa
Mahkemesi Başkanlığı bütçeleriyle
ilgili beyanda bulunmak üzere, Refah Partisi Grubu adına
Sayın Uzunkaya'yı davet ediyorum. 

Refah Partisi Grubu adına, Sayın Musa
Uzunkaya; buyurun. 

Konuşma süreniz 10 dakika. 

RP GRUBU ADINA MUSA UZUNKAYA (Samsun) -Muhterem
Başkan, çok değerli üyeler ve bugün,
1997 malî yılı bütçesinin, Meclis,
Cumhurbaşkanlığı, Sayıştay
ve Anayasa Mahkemeleri konusundaki görüşmelerini
hasretle izleyen, Meclisinin mehabetini saygıyla takip
eden aziz yurttaşlarımıza en kalbi saygı,
muhabbet ve hürmetlerimi sunuyor, görüşülmekte
olan bütçenin, ülkemiz ve özellikle de şu
anda görüştüğümüz kurumlar
hakkında hayırlı olmasını niyaz
ediyorum. 

Çok Değerli Başkan, değerli
arkadaşlar; ben, sözlerime başlarken, bugün,
vuslatının 723 üncü yıldönümünü
idrak etmeye, kutlama programlarını yâd etmeye
başladığımız Hazreti Mevlana'nın
çok güzel bir sözüyle konuşmamı
açmak istiyorum. O diyor ki: “Şu toprağa
sevgiden başka hiçbir tohum saçmadık
ve şu tertemiz tarlaya, başka bir tohum ekmeyiz biz.”
Bu milletin, bu ulusun bağrından çıkmış
ve ilk kuruluşundaki o büyük saygı, ruh
ve inanç yüklü Meclisimizin, aynı sevgi,
aynı muhabbeti dalga dalga ülke insanına yayma
ve dolayısıyla da, Meclisinin bütçesini,
çalışanlarını ve 65 milyonluk
ulusu temsil eden parlamenterlerini, bu mehabet içerisinde
görme gibi çok tabiî arzusundan başka
bir şeyin olmadığına inanıyorum
milletimiz için. 

O bakımdan, diyorum ki, dünden beri 1997
yılı bütçe müzakerelerini dikkatle
izledik ve takriben bir ay, Plan ve Bütçe Komisyonunda
bunlar ayrı ayrı tartışıldı,
dün de gruplar adına çok muhterem parti liderleri,
parti sözcüleri görüşlerini beyan ettiler.
Ama görülen bir şey var: Mevlana'nın söylediği
o güzel sevgi ve saygıyı, birbirini dinleyip
anlamayı, fikre mukabil fikir üretmeyi değil,
sadece kuru, siyasî muhaliflerinin ve muarızlarının
idbarında ikbal arayan, siyasî gelecekler arayan
anlayışları -üzülerek söylemek
lazım gelirse-bu 20 nci Dönem Meclisinin birkısım
sözcülerinde de görmek mümkün oldu. Talihsiz
konuşmalar geçmişte de olmuştur, maalesef,
günümüzde de olmaktadır. Ben talihsizliği
şu manada ifade etmek istiyorum: Elbette, Meclis, bu milletin,
beşerî manada en büyük güç organıdır
diyorum. Öyleyse, toplumu temsil eden ve onun üstünde
de, ulus açısından, bir ikinci gücün
olmadığını kabul edenler için,
demokrasinin merkezi olan şu Meclise, cumhuriyetin ilk dönemindeki
saygıyı ve saygınlığı kazandırmak
ve açılışında heyeti temsîliyye
adına 21 Nisan 1920 tarihinde, Mustafa Kemal'in bütün
garnizonlara, kolordulara, belediyelere göndermiş olduğu,
“Tanrı'nın lütfuyla Nisanın 23'ü
Cuma günü, cuma namazından sonra, Ankara'da Büyük
Millet Meclisi açılacak, küşad edilecektir.


Vatanın istiklâli, yüce hilâfet
ve saltanat makamının kurtarılması
gibi en önemli ve hayatî görevleri yapmak olan
Büyük Millet Meclisin açılış
gününü cumaya rastlatmakla, o günün kutsallığından
yararlanacak ve bütün sayın milletvekilleriyle
Hacı Bayramı Veli Hazretleri ziyaret edilecek”
diye başlayan ve uzunca devam eden bu telgrafın,
acilen Anadolu'nun dört bir yanına ulaştırılan
bu telgrafın ardında ifade edilen, hatimlerle, Buhârî
Şerîf hatimleriyle, dua sâlavat ve tekbirlerle
açılmış bir Meclisin aynı ruh
ve coşkuyla bugün de, 76 sene sonra da, aynı
saygınlığı koruması gerektiğine
inanıyorum. 

Ne gariptir ki, son günlerde medyamızın
ve -farkına varmayarak- birkısım parlamenter
arkadaşlarımızın; bindikleri dalı
kesme sadedindeki tavırlarını  doğrusu
anlamak mümkün değil. Elbette, bakınız,
bir aya yakındır memleketimizde bir şey tartışılıyor;
gayet tabiî usulsüzlükler varsa, şiddetle
üzerine gidilmeli, yargısıyla, bütün
kuvvet ve dengeleriyle devlet, haksızlığın,
hoyratlığın, suçluluğun üzerine
gitmelidir ve gitmeye de mecburdur. Ancak, bir şeyi haddinden
fazla tahrik etmek, tahriş etmek, insanın aklına
acaba, bazen, bazı meseleler üzerine çokça
durulmasıyla, başka meseleler gözden mi kaçırılmak
isteniyor, ülkede başka fırtınalar mı
var gibi bir başka tereddütün tedaisine de vesile
olmaktadır ve bu bakımdan diyorum ki, buradaki tüm
sözcüler, dün bütçeyi eleştirmek
isteyenler, bütçe adına değil, bugün
de aynı yorumları yapmaya çalışanlar,
bütçe adına değil; sadece, siyasî
değerlendirmeleri ve yorumları yapmak suretiyle, bazı
değerlendirmeleri -siyasî önyargı tabirini
kullanmak zorundayım- yapmaya tevessül etmişlerdir.

Değerli arkadaşlar, şair “fikre
fikir gerekir, verir bu yüze aklık; fikre sıkılmaz
yumruk, işte budur ahmaklık” diyor. Hakkikaten
fikir üretemeyenler, siyaset üretemeyenler, siyasî
devirlerinde, yönetimlerinde çözüm üretemeyenler,
başkalarının hayal dahi edemeyeceği çözümlerine
hayret edeceklerdir elbette.

Bakın, ben size birşey söyleyeyim
-Refah Partisi Grubu adına şurada söz almış
bulunuyorum- mesela, bugüne kadar Refah'ın söylediği
hangi söze baştan inandınız siz ve birkısım
medya teslim oldu ki?! 27 Mart Seçimleri öncesi “Refah,
27 Martta bir devrim yapacak, ülke yönetiminde, mahallî
idarede söz sahibi olacak” denildi; 26 Martta ne İstanbul'un
ne Ankara'nın Refah yönetimine gireceğine, muhalefet
sıralarındaki hiçbir arkadaşımızın
inanması ve havsalasının bunu alması
mümkün değildi; bu oldu, “olmaz” dediğiniz
oldu; İSKİ'ler ve ASKİ'ler ve bunların
yolsuzlukları elhamdülillah önlendi; suyu bittiğini
iddia ettiğiniz İstanbul, suya gark oldu, rahmete gark
oldu. Peki, 24 Aralıkta neyi söylüyordu medyayla,
yine muhalefet : “Refah Partisi, arzu edilen, özellikle
ulaşması gereken doyum noktasına gelmiştir,
buradan öteye gitmesi mümkün değildir”
diyordu; 24 Aralıkta, Türkiye'nin birinci partisi...
“Efendim, kazansa dahi iktidar olmaz” diyordunuz; kazandı
ve iktidar oldu. Şu halde, bugüne kadar sizin olmaz
dediklerinizi yapan Refah Partisi, Allahın izniyle denk
bütçeyi de tahakkuk ettirecek, 1997 yılının
sonunda, denk bütçenin nasıl tahakkuk ettiğini
görmüş olacaksınız.

Değerli arkadaşlar, ben, burada, sözümü,
özellikle, Meclis çalışmalarıyla
alakalı bir iki hususa teksif etmek istiyorum.

ALİ ŞAHİN (Kahramanmaraş)
- Başkan, konuya gelsin, konu üzerinde konuşsun.

BAŞKAN - Sayın milletvekili_

MUSA UZUNKAYA (Devamla) - Beyler, ben neyi konuştuğumu
çok iyi biliyorum.

BAŞKAN - Sayın Uzunkaya, müsaade
buyurun...

Bundan önce konuşan arkadaşlarımızdan
bazıları da, kendi hazırladıklarını
kendileri ifade ettiler; bir. Sayın üye, şahsıma
saygı gösterme mecburiyetiniz yoktur; ama, bu Başkanlığa
saygı göstermeye mecbursunuz; “Başkan”
diye, amcazadenizi çağırır gibi hitap
edemezsiniz “Sayın Başkan” demek zorundasınız.
(RP sıralarından alkışlar)

FİKRET KARABEKMEZ (Malatya) - Öğrenecek,
öğrenecek!..

ALİ ŞAHİN (Kahramanmaraş)
- “Sayın Başkan” dedim efendim; biz, Başkanlığa
saygılı olmasını biliriz.

BAŞKAN - Buyurun efendim.

MUSA UZUNKAYA (Devamla) - Muhterem Başkan,
çok değerli arkadaşlar; siyasal yozlaşmayı...

BAŞKAN - Sayın Uzunkaya, toparlayın
efendim; son dakikanız; buyurun.

MUSA UZUNKAYA (Devamla) - Siyasal yozlaşmayı
önlemek için, elbette, Parlamentonun, güveni
sağlayacak tavırları, burada, yasama çalışmaları
içerisinde, birlik ve beraberliği, tesanütü
sağlama mecburiyeti vardır; ancak, demokrasi, aynı
zamanda açıklık rejimidir...

(Mikrofon otomatik cihaz tarafından kapatıldı)

BAŞKAN - Diğer arkadaşlarıma
verdiğim gibi, size de 1 dakika...

MUSA UZUNKAYA (Devamla) - Ama, arada 1 dakikam da
alındı Sayın Başkan.

BAŞKAN - Sayın Uzunkaya, rica ediyorum...
Buyurun.

MUSA UZUNKAYA (Devamla) - Değerli arkadaşlar,
Meclis bütçesi müzakere edildiği için,
ben, özellikle açıklık açısından
soruyorum. Sayın Meclis Başkanımız
ve Başkanlık Divanı ilgililerinin de bu konuda
Meclisimizi bilgilendirmesi sadedinde, Genel Kurul büyük
salonumuzun onarımı esnasında, bu salon,
hangi firmaya veya hangi firmalara ihale edilmiştir; kaça
ihale edilmiştir; ihalenin ana şartları nelerdir;
dolar veya Türk Lirası bazında mı ihale
yapılmıştır; Türk Lirası
üzerinden ihale yapılmışsa, eskalasyonu
nedir; bu ihale için kaç firma çağrılmış
ve kime verilmiştir? Bu konuları Meclisimize bilgi
olarak sunarsa... 

Bir de, Meclis çalışanları
arasındaki, özellikle sekreterler, memurlar ve Meclis
televizyonunda çalışanların ücretleri
konusundaki dengesizliği ve yine, son günlerde, 174 tane
eleman alındı Meclise; bunların 49 tanesinin,
birkısım babaların veya annelerin emekliliği
sonucu Meclise alındığı şeklinde,
yani -namı diğer- bir diğer deyimle, hanedanlık
usulüyle alındığı iddiaları
var. Meclis, hanedanlık usulünü, memur alma konusunda
hâlâ devam ettiriyor mu? Bu konuda bize açıklamalar
lütfederse memnun oluruz. 

Meclis bütçemizin ve Radyo Televizyon
Üst Kurulu bütçemizin hayırlı olmasını
diler, hepinize saygılar sunarım. (RP sıralarından
alkışlar)

BAŞKAN - Sayın Uzunkaya, teşekkür
ediyorum.

Refah Partisi Grubu adına ikinci konuşmayı
yapmak üzere, Sayın Candan; buyurun. (RP sıralarından
alkışlar)

RP GRUBU ADINA VEYSEL CANDAN (Konya) - Sayın
Başkan, değerli üyeler; 1997 malî yılı
Cumhurbaşkanlığı bütçesi üzerinde,
Refah Partisinin görüşlerini açıklamak
üzere söz almış bulunuyorum; şahsım
ve Grubum adına Yüce Heyetinizi saygıyla selamlıyorum.

Bütçenin tümü üzerindeki
görüşmeleri dikkatle izledim; ama, muhalefetin
tavrını biraz yadırgadım, biraz da
üzüldüm. 

Şimdi, ortada, seçim neticelerine göre
kurulmuş bir Koalisyon Hükümeti var; güvenoyu
da almış; bütçesini getiriyor ve iddia
ediyor ki: “Bu bütçe, denk bütçedir,
değişim bütçesidir; içborçlanmayı
azaltacağız, enflasyonu düşüreceğiz,
kaynakları da harekete geçireceğiz.” Muhalefet
ne diyor: “Susurluk olayını örtemezsiniz;
temiz toplum isteriz.” Konu bütçe; konuşulan,
Susurluk ve temiz toplum... Susurluk'u örtmek isteyen mi
var; hayır. Herkes temiz toplumdan yana; evet. Konu, zamanlama
olarak yanlış; bütçe görüşmelerinde
Susurluk'u konuşuyoruz. 

Sahi, bu kaza olmasaydı ne yapacaktık?!
Dünkü oturumda garip benzetmeler var, hakaretler, husumetler...
Böyle, bütçe görüşmeleri mi olur?!


Bir partinin genel başkanı çıkıyor,
diğer bir partinin genel başkanı sayın
bayana, bakın, ne diyor: “Bu partinin genel başkanı
densizliğine devam ediyor.” Bunu, ekranlarda milyonlarca
insan izliyor. 

Bir konuşmacı, yolsuzluklardan bahsederken,
o partinin milletvekilleri, oturup, düşünecekleri
yerde, alkışlıyorlar. 

Diğer konuşmacı kehanette bulunuyor:
“Ben, size dememiş miydim; koltuğa oturdu, başbakan
olamadı.” Seçimle geleni hiçe sayıyor;
o da demokrat. 

Bir konuşmacı: “İnsanları
kandırmanın yolları vardır; ama, her
zaman kandıramazsınız.” diyor. Bu, dünkü
oturumdan enteresan bir görüş belki atladınız
diye hatırlatıyorum. “Hükümet ağlama
yeri değil, bırakın biri gelsin. Siyasîler
işlerine göre kıvırıyorlar...”
Bakın, şu cümlelere bakın... “Ah
şu muhalefet olmasaydı, siz, en az 200 bin memur
alacaktınız” Netice olarak, özetle söylemek
gerekirse; biz, burada, bütçe görüşmesi
yapmıyoruz, üslup bozuk, muhteva eksik, öneri
ve çözüm maalesef yok. 

Bir arkadaşımız enteresan bir
açıklama yapıyor: “Sayın Başbakanı
dinlerken uyudum; ilkokul çağı aklıma
geldi.” Bilimsel bir brifingi bile bir saat dinleme tahammülü
yok. Böyle bütçe görüşmesi mi
olur...

ASLAN ALİ HATİPOĞLU (Amasya) -
3 tane grafik mi...

VEYSEL CANDAN (Devamla) - Ama, gelin görün
ki, Genel Kurulda bu konuşmalar prim yapıyor. Bakın
şimdi; evvela sivri bir şey söyleyeceksiniz,
gürültü yapmıyorsa, Hükümete çatacaksınız;
o da olmuyorsa, fıkra anlatacaksınız ve indiğiniz
zaman, bütçe görüşmeleri hakkında
fikir beyan etmiş olacaksınız; böyle
basitlik olmaz.

HÜSAMETTİN KORKUTATA (Bingöl) -
Allah affetsin...

VEYSEL CANDAN (Devamla) - Muhterem arkadaşlar,
arzumuz, bundan sonraki oturumlarda, daha seviyeli, daha bilimsel,
Hükümete yön ve yol gösterici birtakım
fikirlerin ortaya konulması dileğiyle... 

Susurluk olayını bu kadar büyütmek,
devletin gücüne inanmamak demek olur. Devlet ortada,
Adalet Bakanlığı, İçişleri
Bakanlığı, Başbakanlık da denetlemede;
hepsi takip ediliyor. Hani, devlet çok güçlüydü;
bir trafik kazası, bir çete olayının
hakkından gelemeyecek kadar devleti küçük
görmek, yanlış anlaşılma demektir.


Türkiye'de, aslında, biraz önce
arkadaşımın da ifade ettiği gibi, çok
mühim gündem var. Bakın size hatırlatayım:
Fener Rum Patriği, Yunanistan'dan gelen parlamenterlerin de
katıldığı toplantıda bir hafta
önce konuşuyordu: “Bu ülke, yüzyıllardır
bizimdi, bu güzellikler bizim” diyor; HEP'li milletvekilinin
birisi,  güneydoğuda eyaletten bahsediyor; Kıbrıs
Rum Kesimi avrupa birliğine girerek, Kıbrıs'ı
Yunanistan'a bağlamaya çalışıyor;
Avrupa Gümrük Birliğinden, Yunanistan'ın
vetosuyla, hak ettiğimiz paralarımızı
alamıyoruz; ABD'nin, parası ödenmiş helikopter
ve firkateynleri vermemesi gündemi oluşturması
lazımken, bir çete olayı, bir devlet-siyaset-mafya
 olayı tutturuldu gidiyor; ama, inşallah -Hükümete
ve devlete güveniyoruz- en kısa zamanda ilgililer
açıklanacaktır. 

Ben, böylece, Cumhurbaşkanlığı
bütçesi üzerinde, kısa, özet bilgi
vermek istiyorum. Cumhurbaşkanlığı makamı,
titizlikle korunması gereken kurumlardan biridir. Devlet
geleneğimiz ve anlayışımız buna
amirdir. Onun için halkımız, yıllardır
hep “Allah, devlete ve millete zeval vermesin” derken,
devletimizi, başındaki idarecisiyle, hep hürmete
layık görmüştür. 

Cumhurbaşkanlığı makamı,
sadece kabullerin yapıldığı, plaketlerin
verildiği bir makam da değildir. Anayasanın 177
maddesinin 26'sında, Cumhurbaşkanlığına
çok çeşitli ve önemli görevler verilmiştir.
 Bunların birkısmı, Anayasanın 104
üncü maddesinde ifade edilen yasama, yürütmü,
yargı alanlarına ilişkin, devletin işleyişini
ilgilendiren somut görevlerdir; birkısmı ise,
devlet organlarının düzenli ve uyumlu çalışmasını
gözetmeye dair görevlerdir; yani, devlet işleyecek,
işlerken de uyum ve düzen içinde olacaktır.
Bütün bunları, Cumhurbaşkanı, gözetecek
ve sağlayacaktır; karşılaşılan
sıkıntıların zamanında aşılması
ve ülkenin ilerlemesi için etkin gayret gösterecektir;
ayrıca, milletin birlik ve baraberliğini, ülkenin
bölünmez bütünlüğünü, üniter
yapısını korumada azamî gayreti gösterecektir;
devlet - millet bütünleşmesini tam anlamıyla
gerçekleştirecektir; halkın devlete olan güvenini
artıracak çalışmalar içinde
bulunacaktır; bunun için de, her zaman halkın
arasında ve onların temsilcileri içinde bir
ve beraber olacaktır. 

Cumhurbaşkanı, ulusun başında,
ülkenin ihtiyaçlarına, doğru çözümleri
bulacağına, bulma gayretinde olduğuna inanmak zorunda
olduğumuz kişi konumundadır. Bu itibarla, kendisinden
istek ve beklentilerimizi ifade etmek durumundayız. 

Cumhurbaşkanlığı makamını
siyasî çekişmelerden uzak tutmak hepimizin
görevidir. 1924 ve 1961 Anayasalarında olmayan, 1982
Anayasasına konulan Devlet Denetleme Kurulu bulunmaktadır.
Bu kurulun daha etkin halde kullanılması gerekir;
ancak, istismardan da uzak tutulmalıdır. 

Cumhurbaşkanımız, Başbakanlık
görevini yürütürken, bir beyanatında
“Dicle kenarında kaybolan kuzunun hesabını
benden sorun” demişti. Bunu samimiyetle söylediğine
inanıyorum; ayrıca, “devletinize güveniniz”
demiş, milletin birlik ve beraberliğine ait daha birçok
söz söylemişti; bu sözlerine dayanarak, çok
önemli gördüğüm birkaç tespiti
yapmak istiyorum.

Bugün, ülkemizde birçok kavram,
özellikle laiklik, demokrasi, çağdaşlık,
din ve vicdan hürriyeti iyi tarif edilip yazılmadığı
için, bölünmeler, husumetler, düşmanlıklar
oluşmaktadır. Kilometre taşları yerlerine
konulsa da, laiklik şudur, çağdaşlık
budur gibi tarifler -herkesin ittifak edebileceği tarifler-
tam olarak yapılabilseydi. 

Şimdi, topluma bakıyoruz, birileri,
sokak ortasında, laiklik, çağdaşlık
perdesi arkasında Müslümanları rencide
ediyor. Ülkemizde hepimiz Müslümanız, kimseyi
zorlama imkânımız ve hakkımız
da yoktur; ancak, bu düşmanlık niye! Siyasî
düşünce ve görüşlerimiz ayrı
olabilir, bu, gayet doğaldır; ama, bazı konuları
daha çok konuşmamız gerekiyor. Bir grup “Müslümanım,
inancım gereği başımı örteceğim”
derken, bir grup ille “sen bunu ideolojik yapıyorsun;
açacaksın” demekte, daha ileri giderek keyfî
uygulamalarla insanları cezalandırabilmektedir.


İşte, bu ve benzeri durumlarda, toplumsal
barışın temininde Cumhurbaşkanına
büyük görevler düşmektedir. Cumhurbaşkanı,
hepimizin bildiği gibi, göreve başlarken, yeminin
sonunda “Türkiye Cumhuriyetinin şan ve şerefini
korumak, yüceltmek ve üzerime aldığım
görevi tarafsızlıkla yerine getirmek için
bütün gücümle çalışacağıma,
Büyük Türk Milleti ve tarih huzurunda, namusum
ve şerefim üzerine andiçerim” demektedir.


Burada “tarafsızlık” kelimesi
üzerinde biraz durmak istiyorum. Cumhurbaşkanı
tarafsız olabilir mi, bizler tarafsız mıyız,
Hükümet tarafsız mı, hukuk tarafsız
olabilir mi?.. Burada, tarafsızlık, olsa olsa, siyasî
tarafsızlıktır. Hepimizin olduğu gibi,
Cumhurbaşkanı da mazlumdan yana, mağdurdan yana,
milletin maddî ve manevî değerlerinden yana, doğrudan
yana olmak zorundadır. İnsanlara zulmediliyor, inançlarından,
görüş ve fikirlerinden, yazdıkları
kitaplardan dolayı hapsediliyor, cezalandırılıyorsa
veya benzeri inançlardan dolayı zararlı görülüyorsa,
okumaları, meslekleri kısıtlanıyorsa,
burada, bir eksik anlaşılma, yanlış
yorum var demektir. O zaman da, daha oturup çok tartışacağız
demektir. 

İşte, bu aşamada, cumhurbaşkanı,
barış ortamı hazırlamada, yol gösterici,
etkileyici, moral gücü ortaya koymada daha etkin olmalı;
yani, kendilerinin ifadesiyle, konuşan, yazan ve okuyan
Türkiye olmalıdır. 

Geçmişte az karşılaştığımız
bazı olaylarla karşı karşıyayız.
Millet bir arayış içerisinde; acaba, Cumhurbaşkanı,
kısa vadede bunlar için ne düşünüyor,
ne yapıyor diye bir arayış içerisindedir.
“Hepiniz çobansınız ve maiyetinizdekilerden
sorumlusunuz.” Bu, hadisi şeriftir, Peygamber sözüdür.
Cumhurbaşkanı da bütün halkından
sorumludur; “Dicle kenarında kuzuyu kurt kapsa benden
sorun” derken bunu ifade ediyorlardı zannederim. 

Türkiye Cumhuriyeti bir hukuk devletidir. Hukuk
devletinde, hiçbir işlem yargı denetimi dışında
bırakılamaz; bu mümkün değil; ama,
hukuk devletinin başı olan cumhurbaşkanının
işlemlerine karşı yargı yolu kapalıdır.
Bu, olacak şey değil. İnsan düşünüyor;
hukuk dışı bir iş ve eylem mi yapılıyor
ki, Cumhurbaşkanlığı denetimden uzak olsun.


(Mikrofon otomatik cihaz tarafından kapatıldı)


BAŞKAN -Sayın Candan...

VEYSEL CANDAN (Devamla) -2 dakika eksüre verirseniz
bitireceğim efendim. 

BAŞKAN - Buyurun efendim. 

VEYSEL CANDAN (Devamla) - Cumhurbaşkanına,
çıkıp “ey millet, ey ahali; bu devlet
hukuk devletidir; ben de bu devletin başıyım.
Eğer, hukuka aykırı bir işlem olursa,
buyurun yakama yapışın; benim veremeyeceğim
bir hesabım yoktur; alnım açık, başım
dik”  deme imkânı verilmeli. Bu tür uygulama,
makamı küçültmez, aksine büyütür.
Cumhurbaşkanının işlemlerini yargıya
kapalı tutmak ayrıca, yargıya kapalı
benzeri uygulamaların tamamı, hukuk devleti ve hukukun
üstünlüğü adına eksikliktir; Anayasa
değişikliğinde, mutlaka ele alınmalıdır.
 (RP sıralarından alkışlar)

Cumhurbaşkanlığı bütçesine
baktığımız zaman, 5 trilyon 982 milyar
752 milyon liradır; yani, 6 trilyona yakın. Bu rakam,
birçok bakanlık bütçesinden de fazladır.
Harcama kalemlerine baktığımız zaman,
personel giderleri, yolluklar, demirbaş alımları,
makine teçhizatı, Ankara, İstanbul ve Marmaris'te
köşkler, Muhafız Alayı inşaatı
için 3 trilyon 600 milyar, 111 araca ilave 20 araç
talep edilmektedir. Bunların bazıları israftır.
Lütfen, bunları durdurunuz. Önce köylü,
çiftçi, işçi sonra köşk
ve yalı olmalıdır. 

Cumhurbaşkanlığı bütçesinin,
ülkemize ve memleketimize hayırlı ve uğurlu
olmasını diler, Yüce Heyetinize saygılar
sunarım. (RP sıralarından alkışlar)


BAŞKAN - Sayın Candan, teşekkür
ediyorum. 

Sayın milletvekilleri, 20 dakika sonra soru
sorma imkânınız olmayacak; yani, soruları
alma süremiz 20 dakika sonra bitmiş olacak. Soru sormak
isteyen varsa, sorularını, lütfen, kısa,
öz, görüşünü eklemeden; yani, 96
ncı maddede olduğu biçimde Divana göndersin.

Refah Partisi Grubu adına üçüncü
konuşmacı olarak Sayın Muhammet Polat, buyurun
efendim. (RP sıralarından alkışlar)

RP GRUBU ADINA MUHAMMET POLAT (Aydın) - Muhterem
Başkan, Yüce Meclisimizin muhterem üyeleri; 1997
Sayıştay Başkanlığı bütçesi
hakkında, Refah Partisi Grubunun görüşlerini
arz etmek üzere huzurlarınıza gelmiş
bulunuyorum; bu vesileyle, gerek şahsım gerekse Grubum
adına saygılarımı, selamlarımı
sunuyorum.

Şu anda, çok eski bir tarihe sahip Osmanlı
İmparatorluğundan müdevvir bir müessesemizin
bütçesini görüşüyoruz. 1862 tarihinde,
Osmanlı malî hayatının düzenlenmesi,
devlet ve giderlerinin denetimiyle yıl sonlarında
ilgili memurların hesaplarının incelenmesi
için, yüce mahkeme olarak Divan-ı Muhasebat
adı altında ilk Türk Sayıştayı
kurulmuş, bakanlığına da Evkaf Nazırı
Ahmet Vefik Paşa getirilmiştir. Bu tarihten ondört
yıl sonra çıkarılan Kanunu Esasinin
105 inci maddesinde, Sayıştay, anayasal bir kurum
olarak yerini almıştır. Sayıştay,
1924 Teşkilatı Esasiye Kanununun 100 üncü
maddesiyle anayasal kuruluş niteliğini sürdürmüş,
1961 Anayasasının 127 nci maddesinde “Sayıştay,
genel ve katma bütçeli dairelerin bütün
gelir ve giderleriyle mallarını Türkiye Büyük
Millet Meclisi adına denetlemek ve sorumluların
hesap ve işlemlerini kesin hükme bağlamak ve kanunlarla
verilen inceleme, denetleme ve hükme bağlama işlerini
yapmakla görevlidir” şeklinde yer almıştır.

1982 Anayasasında, yargı bölümünde
düzenlenmek, kararları hakkında idarî
yargı mercilerine gidilmesi önlenmek suretiyle, Sayıştay,
daha muhkem hale getirilmiştir.

Anayasa seviyesinde Sayıştayın
görevleri şöylece sıralanabilir:

Genel ve katma bütçeli dairelerin bütün
gelir, gider ve mallarını Türkiye Büyük
Millet Meclisi adına denetlemek.

Sorumluların hesap ve işlemlerini kesin
hükme bağlamak ki, bu görev Sayıştayın
yargısal görevidir.

Yasalarla verilen inceleme, denetleme ve hükme
bağlama işlerini yapmak.

Kesinhesap kanunu tasarıları hakkında
genel uygunluk bildirimi düzenlemek suretiyle bütçenin
son denetimini yapacak olan Yasama Organına yardımcı
olmak.

Anayasada Sayıştaya başkaca görevler
verilme imkânı açık tutulduğundan,
832 sayılı Sayıştay Kanunuyla, yukarıda
sayılanlara başka görevler eklenmiştir.
Bunlar şöylece özetlenebilir:

Sayıştay denetimine tabi kurumlarca
harcamaya ilişkin olarak yapılan sözleşmeleri
tescil etmek.

Genel ve katma bütçeli dairelerin kadro
ve ödenek dağıtım işlemlerini önceden
vize etmek.

Hazineyi zarara uğratıcı nitelikte
görülen kanun, tüzük ve yönetmelikleri
Yasama Organına duyurmak.

İkraz, istikraz, kredi ve avansları
denetlemek. Denetim sonucunda gerekli görülen hususları
Yasama Organına duyurmak.

Gerektiğinde malî işlere ve hesap
usulleriyle gelir tahakkuk sistemlerine dair Yasama Organına
rapor vermek.

İl özel idareleri ve belediye hesaplarını
denetlemek.

Değerli milletvekilleri, hulasa etmeye çalıştığım
bunca görevi bihakkın ifa etmek hiç de kolay
bir iş değildir. Sayıştay yetkililerinden
aldığım bilgilere nazaran, içinde bulunduğumuz
tarih itibariyle, Sayıştay denetimi kapsamında
12 889 saymanlık bulunmaktadır. Evet, yanlış
anlamadınız, tam 12 889 saymanlık... Bu rakam,
trilyonlarca gelir ve gider demektir, tonlarca evrak demektir...
Bu devasa iş yükü, 42'si henüz denetçi
olan toplam 575 meslek mensubu tarafından sırtlanılmıştır.
Bu dar kadroya yeterli fizikî imkânların sağlandığı
da söylenemez. Halen kullanılan binalar son derece
yetersiz ve elverişsizdir. Hizmetiçi eğitimin
son derece önem taşıdığı bu
kurumumuzun bir konferans salonu dahi yoktur; keza, bilgisayar
ihtiyacı bulunmaktadır. Belki de,  gerekli zemin
ve imkânların sağlanmamış olması
nedeniyle, denetim görevinin layıkı veçhile
yapıldığını söylemek zordur.

Bugüne kadar belgeler üzerinde, işlemlerin
mevzuata uygun ve maddî yönden hatasız olup
olmadığının araştırılmasına
ağırlık veren Sayıştay denetimi,
malî işlemlerin biçimsel yönüyle
sınırlı kalmıştır. Oysa,
günümüz şartlarında, daha müessir
denetime ihtiyaç olduğu aşikârdır.
Sayıştay, maddî ve hukukî doğruluk
denetimiyle iktifa edemez; aksi takdirde, çağın
gerisinde kalmış olur. Maddî ve hukuksal doğruluğu
da içeren, ancak, belgelerin gerisindeki muhtevayı
kavrayabilen, iş ve hizmetlerin yerindeliğini ve amacına
uygunluğunu, harcamaların ekonomikliğini irdeleyebilen,
pek çok ülkede yapıldığı
gibi, sonuçları raporlarla Yasama Organına
ve hatta kamuoyuna sunulabilen yapıcı bir denetime
geçilmelidir. 

 Sayıştay Kanununda, 26.6.1996 tarih
ve 4149 sayılı 832 sayılı, Sayıştay
Kanununun Bazı Maddelerinin Değiştirilmesine
ve Bu Kanuna Bazı Maddeler Eklenmesine Dair Kanunla yapılan
 son değişiklikle, bu tür denetime geçiş,
artık, zorunlu hale gelmiştir. Bu Kanunla, Sayıştaya,
Sayıştay denetimine tabi kurum ve kuruluşların
kendilerine verilen görevleri yerine getirirlerken kaynakları
ne ölçüde verimli, etkin ve tutumlu kullandıklarını
denetleme görevi verilmiştir.  Böylelikle, bizde
yıllardan beri tartışılan, gerek literatürde
gerekse denetimle ilgili çevrelerde ihtiyaç olarak
kabul edilen, diğer ülke sayıştaylarının
çok büyük bir kısmında yıllardır
uygulanmakta olan verimlilik, etkinlik ve tutumluluk denetimine,
mutlaka ve hiç zaman yitirilmeden geçilmesi gerekmektedir.
Bu suretle, Türkiye Büyük Millet Meclisi adına
denetim yapan Sayıştay, sathî bir denetim yerine,
malî olayların özünü yakalayabilme
imkânına kavuşacaktır. Son yıllarda
yaşadığımız olaylar, bu tür
müessir bir denetimin ne kadar önemli olduğunu gözler
önüne sermiştir. Yolsuzluk ve usulsüzlükler,
yüce milletimizi çok rahatsız etmektedir. Denilebilir
ki, bu tür olaylar eskiden de vardı; doğru, olabilir.
Ancak, son yıllarda bu işler çok yaygınlaşmış,
bireysel olmaktan çıkarak, âdeta kurumsallaşmıştır.
Bunun sonucu olarak, toplum, tam bir güven bunalımı
yaşamaktadır. Bu bunalımı aşabilmek
için, çok iyi işleyen bir denetim düzenine
ihtiyaç vardır. Yapılanlar, yapanın
yanına kâr kalmamalı, yanlış
hesap Bağdat'tan dönebilmelidir. Bizim kültürümüzde
israfa yer yoktur. Harcanan her kuruşta, fakirin, fukaranın
ve yetimin hakkı vardır. Bunun için, Meclis
olarak, denetim organlarına yapılacak katkıdan
kaçınmamalıyız. 

Ancak, son günlerde, öğrendiğimize
göre, Sayıştay denetimini daha muhkem hale getirmek
için çıkarılan mezkûr 4149 sayılı
Kanunun bazı maddeleri, Anayasa Mahkemesince iptal edilmiş
bulunmaktadır. Malumları olduğu üzere,
Yüce Meclis, bu Kanunu, 832 sayılı Sayıştay
Kanununun birinci başkanının seçimine
ilişkin 5 inci maddesiyle, üye seçimine ilişkin
6 ncı maddesinin bazı fıkralarının
Anayasa Mahkemesince iptali üzerine çıkarmıştı.
Bu defa, Anayasa Mahkemesinin ikinci bir iptal kararıyla
karşı karşıyayız. Basından
öğrendiğimize göre, Yüksek Mahkeme, bu
Kanunun bazı maddelerini iptal etmiş olup, Sayıştay
Kanununun 5 inci maddesinin ikinci fıkrasının
ikinci cümlesi, 6 ncı maddesinin dördüncü
fıkrasının son cümlesi, 7 nci maddesine
eklenen fıkra hakkında, Anayasaya aykırılıkları
konusundaki güçlü belirtiler ile uygulanmalarından
doğacak ve sonradan giderilmesi imkânsız durumlar
gözetilerek, yürürlüğün durdurulması
kararı vermiştir. Anayasa Mahkemesinin bu kararının
bir an önce yayımlanması çok isabetli
olacaktır. Çok muhtemeldir ki, Anayasa Mahkemesinin
bu son kararından sonra, Sayıştaya ilişkin
yeniden bir tedvin ihtiyacı doğabilecektir. Bu arada,
bildiğim kadarıyla, Sayıştayda, halen
15 üyelik münhal olup, bu durum, yer yer nisap problemlerine
neden olmaktadır. Bu itibarla, yeni bir tedvine ihtiyaç
olmadığını sandığım
üye seçimlerinin, zaman geçirilmeden yapılması
gerekmektedir.

Değerli milletvekilleri, devlet harcamalarında
denetim yapan ve fevkalade gerekli bir kuruluş olan Sayıştayın
temel işlevi, bağımsız bir denetim organı
olarak, kamu parasına, Meclis ve millet adına sahiplenmek
olup, bütçe ödeneklerinin Meclis iradesi ve verdiği
yetki doğrultusunda kullanılıp kullanılmadığı
konusunda Meclisi bilgilendirmesi gerektiği inancıyla,
Türkiye Büyük Millet Meclisinin gözü
ve kulağı durumundaki Sayıştayımızın
1997 bütçesinin, kendisine ve ülkemize hayırlı
olmasını temenni ediyor, hepinize saygılar
sunuyorum. (RP sıralarından alkışlar)

BAŞKAN - Sayın Polat, teşekkür
ediyorum.

Refah Partisi Grubu adına, son konuşmayı
yapmak üzere, Sayın Ahmet Dökülmez; buyurun.
(RP sıralarından alkışlar)

RP GRUBU ADINA AHMET DÖKÜLMEZ (Kahramanmaraş)
- Değerli Başkan, değerli milletvekili arkadaşlarım;
Anayasa Mahkemesinin 1997 yılı bütçesi
üzerinde, Refah Partisi Grubu adına söz almış
bulunuyorum; sözlerime başlarken, hepinizi hürmet
ve saygıyla selamlıyorum.

Değerli milletvekilleri, Anayasa Mahkemesi, Anayasanın
146 ve 153 üncü maddelerinde ve Kuruluş Kanununda
sınırları çizilen, 1961 Anayasasıyla
demokrasimize kazandırılan, 34 yıllık
mazisi olan yüksek bir hukuk kurumudur; mensupları,
son derece titizlikle seçilmiş kişilerden oluşmaktadır;
kuvvetler ayrılığının geçerli
olduğu ülkemizde, Anayasanın 148 inci maddesinde
belirtildiği üzere, kanunların, kanun hükmünde
kararnamelerin ve İçtüzüğün şekil
ve esas yönünden Anayasaya uygunluğunu denetlemektedir;
 Anayasa değişiklikleriniyse şekil yönünden
denetlemektedir.

Adaletin mülkün temeli olduğu, boşuna
söylenmiş bir söz değildir. Adalet, bir toplumda
en önemli denge unsurudur. Bir toplumda zenginlik olur, fakirlik
olur; şöyle veya böyle insanlar kendilerine mutluluk
için mutlaka bir sebep bulabilirler; ama, bir toplumda
adalet yoksa, adalet terazisi eğilmişse, ölçüler
kaybolmuşsa, dengeler bozulmuşsa o toplumu hiçbir
şeyle mutlu etmeniz mümkün değildir; en güzel
şeyleri bile sunsanız, yapsanız, yaptığınız
o güzel şeyler birer mutsuzluk sebebi ve kaynağı
olur, hayat zindan olur.

Fonksiyonlarını gerekli ve faydalı
kabul ettiğimiz Anayasa Mahkemesinin, bize göre, birkısım
yanlışlar oluşturan tasarrufları ve
yanlış gelenekler oluşturan tasarrufları
da yok değildir. Bunlar, iptali cihetine gittiği kanunlar
yerine, kendisini yasa koyucu yerine koyup, hüküm tesis
etmesi; iptal kararlarını, gerekçesi hazırlanmadan
kamuoyuna açıklama yapması; içtihat
yoluyla yürütmenin durdurulmasına karar vermesi
gibi hususlar olup, tenkite müsait olan hususlardır.
Ancak, bunların hepsi zaman içinde düzelebilecek
veya mülahazat hanesini geniş tuttuğumuzda, bir
bütçe konuşmasının dışındaki
başka platformlarda da ele alınabilecek konulardır.

Anayasa Mahkemesinin en önemli sorunu, temsil
sorunudur. Mahkeme Başkanı, hâkim bağımsızlığı
ve tarafsızlığını hiçe
sayarak, önüne geldiği her yerde uluorta konuşmak
suretiyle, Mahkemenin tarafsızlığını
tartışılır duruma getirmektedir. Daha
önce bir siyasî partinin avukatlığını
yapmış olması, kendisi hakkındaki bu
eleştirilere haklılık kazandırmaktadır.
 Basın yayın organlarında sık sık
boy göstermesi, başkanlığını
yaptığı kurumun mehabetine ters düşmekte,
kurumun saygınlığını da tartışma
konusu yapılır hale getirmektedir. 

Yargıçlar, kararlarıyla konuşmalıdırlar.
Eğer, koruyacakları, gözetecekleri veya savunacakları
bir değerleri varsa, bunu, önüne gelen dosyadaki
kararlarında yansıtmak durumundadırlar. Bir
hâkim, o ülkede yaşayan dinli-dinsiz, faşist-komünist,
Kürtçü-Türkçü, hâsılı,
herkesin hâkimi olmak zorundadır. Hâkim, bu
unsurların bir kısmının düşüncesine
katılmasa bile, önüne gelen işte, bunların
en üst seviyede itimadına mazhar olmak durumundadır.
Bir yüksek yargıca, bu ülkede, resmî ideolojinin
mensuplarının dışında da herkesin
inanmasını ve güvenmesini sağlaması
için, söz ve davranışlarını
gözden geçirmesini dilemek, en tabiî hakkımızdır.
(RP sıralarından “Bravo” sesleri, alkışlar)

Mahkeme Başkanı, üniversitelerde,
hemen her hafta konferanslara katılarak yaptığı
konuşmalarda, öğrencileri ve öğretim üyelerini
özellikle başörtülü öğrencilere
karşı tahrik etmektedir; YÖK Başkanıyla,
âdeta işbirliği yaparcasına, öğrenci
derneklerini alet ederek gösterdiği etkinliklerden kaçınmalıdır.

İBRAHİM HALİL ÇELİK
(Şanlıurfa) - Bravo!..

AHMET DÖKÜLMEZ (Devamla) - Bir Anayasa
Mahkemesi Başkanının görevi, artık
problem olmaktan çıkma sürecine giren üniversitelerdeki
başörtüsü sorununu gündemde tutarak,
kızıştırarak, bilimadamı kisvesi
altındaki çok az birkısım kötü
niyetli kişilere cesaret vererek, öğrenim özgürlüğünü
yok etmek olmamalıdır, (RP sıralarından
“Bravo” sesleri, alkışlar) tam tersine,
bu özgürlüklerin ve insan haklarının
teminatı ve koruyucusu olmalıdır. Halkımız,
bunu, böyle görmek istiyor. 12 Eylül darbecilerine
bağlılığını ilk bildirme hatasını
hafızalardan silememiş bir kişinin, bu olumsuz
intibaı izale etmek için, hak ve özgürlükler
konusuda daha bir gayret içerisinde olması gerekir.


Anayasa Mahkemesi kararlarına sahip çıkma
görüntüsü arkasında, belli inanç
gruplarına saldırmaktan vazgeçilmelidir.
Bu tahrik ve saldırılar yapılırken
“hayatım tehlikede, beni öldürecekler”
diye bar bar bağırmak da ayrı bir yanlıştır.
Bu devlet, kendi en yüksek mahkemesinin başkanının
kılına bile zarar gelmesine, hiçbir zaman
müsaade etmeyecek kadar güçlüdür. Böyleyken,
bu türlü demeçler, halkın bir kısmını
diğer bir kısmına karşı kin ve
düşmanlık içerisine sokmaktan başka
bir işe yaramamaktadır. Hangi anayasal kurumun başkanı
20 kişilik bir koruma ordusuna sahip, merak ediyorum. Yoksa,
diğer kurumların başındakiler Atatürkçü
ve laik değiller mi?! Tam aksine, tarafsızlığını
korumak için, başka kurum başkanları,
siyasî hayatın dışında olmaya
gayret sarf etmektedirler. Eğer, bu belirttiğimiz yanlışlarda
ısrar edilirse, bir gün, bir kişi çıkıp,
emekli bir başsavcının politikaya atılmasını
ve acı bir ders almasını örnek gösterip,
halkın, kendisini ve uluorta ortaya koyduğu düşüncelerini
sevip sevmediğini test etmesini öğütlerse ve
hodri meydan derse, kimse bunu yadırgamamalıdır.
(RP sıralarından “Bravo” sesleri, alkışlar)


Siz, bir günlük gazetede köşe
yazarlığı yapan bir yüksek mahkeme başkanı
düşünebiliyor musunuz?! Dünyada örneği
var mı bunun?! Maalesef, Türkiye'de var. Anayasada
açıkça, başkan ve üyelerin hiçbir
kurum ve kuruluşta ücretli veya ücretsiz görev
alamayacakları amir hüküm olarak bulunurken,
Mahkeme Başkanının bu hükmü kulakardı
etmesi, Başkanın kendi yanlışları
sebebiyle, başında bulunduğu Kuruma zarar verir;
Kurumun Anayasaya bağlılığı konusunda
ihtiyacı olan güven zedelenir, yara alır. 

Sayın Başkan, sayın üyeler;
Mahkeme Başkanı, köşe yazarlığı
yapacağı yerde, yıllarca yazılmayan mahkeme
kararları için biraz mesai verse, Mahkemenin saygınlığı
ve itibarı herhalde daha da artar. 

İBRAHİM HALİL ÇELİK
(Şanlıurfa) - Bravo... 

AHMET DÖKÜLMEZ (Devamla) - Örnek istiyorsanız,
by-pass yasası olarak bilinen 2802 sayılı
Yasada Değişiklik Yapan Yasanın iptali kararının
gerekçesi, tam ikibuçuk senede yazılmış;
ama, yayımlanmamıştır. Son olarak,
bir yüksek mahkeme başkanının, siyasî
parti lideri gibi, sık sık, ayrı ayrı
yerlerde toplantı yapması, makûl olanın
dışında yanlış bir davranış
olduğu için, olur ya insanın bazen ayağına
dolanır. Nitekim, bu gezilerden birinde bindiği, Başbakanlığa
ait bir Mercedes kaza yapmış, 1 milyara yakın
masraf Başbakanlıkça karşılanmıştır.
Bunun belgeleri Başbakanlıkta var.

Şimdi, tüm bunları -Mahkeme Başkanının
yanlış davranışları sebebiyle-
ülkemizdeki en yüksek bir yargı kurumunun zarar
görmemesi için söylüyorum. Anayasa Mahkemesi
Başkanının, birçok platformda basına
yansıyan söz ve davranışları ihsası
rey niteliğindedir. O kadar çeşitli konularda,
o kadar çok konuşmaktadır ki, tüm bu
konuşmaları sebebiyle ortaya çıkan
ihsası reyleri dolayısıyla, Anayasa yargısında
reddi hâkim talebi müessesesi yoktur; ama, olsaydı,
önüne gelen her dosyada reddi hâkim talebini haklı
kılacak bir karakter ve kişilik çizmektedir.
(RP sıralarından “Bravo” sesleri, alkışlar)

MEHMET BÜYÜKYILMAZ (Adana) - O Yüce
Müesseseyi de yıpratmaya çalışıyorsunuz.

AHMET DÖKÜLMEZ (Devamla) - Bakın,
size entresan bir örnek vereyim. Yıl 1972.  O yıllarda
Emine Aykenar isimli başörtülü bir hanım
avukat, o zamanın Ankara Baro Başkanı Sayın
Yekta Güngör Özden tarafından, başörtüsü
dolayısıyla meslekten ihrac edilir.

FEVZİ AYTEKİN (Tekirdağ) - İyi
yaptı.

AHMET DÖKÜLMEZ (Devamla) - Haliyle, bu,
basına yansır. Basın, çeşitli
kişilerin bu konuda görüşlerini alır,
bu arada, zamanın Barolar Birliği Genel Başkanı
Faruk Erem hocanın da görüşünü
alır. O da görüşünü söyler,
gazetelerde yayımlanır. Emine Aykenar hakkını
arar, Barolar Birliği nezdinde karara itiraz eder.  Barolar
Birliği Yönetim Kurulu oturur, bu meseleyi görüşeceği
sırada Faruk Erem Hoca “arkadaşlar, ben, boş
bulundum, bu konu, dosya olarak önümüze gelmeden
önce bir ihsası reyde bulundum, bu konudaki görüşümü
açıkladım. Ciddî bir hukukçu
olarak, titiz bir insan olarak, benim, bu ihsası reyim
dolayısıyla bu karara iştirak etmemem lazım,
bu müzakerede bulunmamam lazım.”

(Mikrofon otomatik cihaz tarafından kapatıldı)

AHMET DÖKÜLMEZ (Devamla) - “Onun için,
ben, bu müzakereye katılmayacağım”
der. Faruk Erem hâkim değil, bir hukukçudur;
ama, hukuk disiplini ve hassasiyetini söz konusu ettiğim
kişiye örnek olsun diye anlatıyorum bunu.

İBRAHİM HALİL ÇELİK
(Şanlıurfa) - Bravo...

AHMET DÖKÜLMEZ (Devamla) - Kıymetli
arkadaşlar, değerli milletvekilleri; bir ateş
çemberiyle çevrili coğrafyamızda, ülkemiz
insanı birbirini sevmesin diye, kucaklamasın diye,
diyalog ortamı oluşmasın diye iç ve
dış düşmanların her bir köşede
ateş yaktığı bir ortamda, bizlere düşen
ve Anayasa Mahkemesi gibi yüksek yerlerde duran insanlara
düşen, ateşi gördüğümüz
yerde üzerine basıp onu söndürmek, herkesin
birbirini anlayışla karşılayacağı
ve kucaklayacağı diyalog ortamını oluşturmak,
sevgiyi egemen kılmak, insanımızı
ve insanımızın mutluluğunu her şeyin
merkezine yerleştirmek olmalıdır. 

Bu düşüncelerle, Anayasa Mahkemesi
Bütçesinin, Anayasa Mahkememize, üyelerine ve
çalışanlarına ve ülkemize hayırlı
uğurlu olmasını diler, hepinizi saygı
ve hürmetle selamlarım. (RP sıralarından
“Bravo” sesleri, alkışlar)

BAŞKAN - Sayın Dökülmez, teşekkür
ediyorum.

Sayın milletvekilleri, soru sorma süresi
dolmuştur. Bundan sonra Divan soru almayacaktır.


Şahısların bütçeler
üzerindeki görüşlerine  geçiyoruz.

Bütçenin aleyhinde, kişisel görüşünü
ifade etmek üzere, Sayın Çağlayan; buyurun.

HASAN ÇAĞLAYAN (Çorum) - Sayın
Başkan, değerli milletvekilleri; Sayıştay
Başkanlığı ve Anayasa Mahkemesi Başkanlığı
bütçesi üzerinde, benden önceki konuşmacıların
değinmiş oldukları konuları tekrar gündeme
getirmemek için, bu iki bütçeyi konuşmamın
dışında tutuyor, benden önceki konuşmacıların
tenkitlerine de aynen katıldığımı
burada belirtmek istiyorum. 

Türkiye Büyük Millet Meclisi 1997
yılı bütçesi, 24 trilyon 184 milyar
liradan, Plan ve Bütçe Komisyonunda, Türkiye
Büyük Millet Meclisi Başkanlığının
teklifi üzerine, 3 trilyon 64 milyar lira düşürülerek,
21 trilyon 84 milyar 453 milyon lira olarak belirlenmiştir.


Geçen yıla göre bu artış
yüzde 80 civarındadır. Yeni lojmanların,
ek olarak halkla ilişkiler binasının yapıldığı,
Genel Kurul salonunun tadilat çalışmalarının
olduğu bir yılda, bu artışı, enflasyonu
da dahil edince, makul görebiliriz. 

Meclis Başkanlığının
bu tasarruflarını tek tek ele aldığımızda,
doğruluğu, ciddî manada tartışılır.
Hele, Meclisin tatil döneminde, yüzlerce personelden
yeteri kadar faydalanılmaz durumdayken, milletvekillerinden
kaçırılırcasına, ne kadar ve
ne şekilde alındığı bilinmeden,
yeni personel istihdamı, Meclis Başkanlığından
sorulmalıdır.

1997 yılı Cumhurbaşkanlığı
bütçesi ise, 7 trilyon 232 milyar 752 milyon liradan,
yine, Plan ve Bütçe Komisyonunda, 5 trilyon 932 milyar
752 milyon liraya düşürülmüştür.
Bu bütçe, Çevre, Turizm, Kültür,
Çalışma ve Sosyal  Güvenlik Bakanlıklarının
bütçelerine yakın bir bütçedir.


Plan ve Bütçe Komisyonunda, Meclis Başkanlığında
olduğu gibi, Cumhurbaşkanlığının
istemi üzerine, 1 trilyon 250 milyar 752 milyon lira düşürülmüş.
Ama, ben, yine de şu soruyu sormadan edemiyorum: Sayın
Cumhurbaşkanımızın,  kendisine yakın
eski politikacılardan ne kadar müşaviri vardır;
bunlara ne kadar ücret veriyor? 

Aslında, hepimiz, bu iki yüce makama
daha fazla bütçeler vermek isteriz. Cumhurbaşkanlığı,
Türkiye Büyük Millet Meclisi, demokrasimiz içerisinde
tartışılamayacak kurumlar değiller. Cumhurbaşkanlığı
makamı da Türkiye Büyük Millet Meclisi makamı
da milletimize öncülük ve önderlik yapacak
makamlardır. 

Türkiye Büyük Millet Meclisinin, 1997
yılı bütçesine göre bir günlük
gideri 60 milyar liradır. Milletimiz, bunca fakirlik, sıkıntı,
çile içerisindeyken dertlerine çare olunsun;
bu ülkenin devletiyle, milletiyle bölünmez bütünlüğü
korunsun; millî ve manevî değerlerine sahip çıkılsın;
adalet, hürriyet sağlansın; milletin adına,
milletin menfaatına alternatifler tartışılsın;
ama, gür olarak bir ses çıksın, kendine
önder olsun, güzelliklerde öncü olsun diye
bizi buraya gönderdi; ama, Meclisteki görüntü
düşündürücüdür. 

Her parti bir kesime, bir meşrebe, bir gruba
talip olmuş, bu ayrılıkları keskinleştirerek
taban tutmaya çalışıyor. Müştereklikler
bir tarafa bırakılıp, asgarî ayrılıkların
peşine düşülmüş. 

Hele, dün, bir partimizin tecrübeli genel
başkanının, son günlerdeki üniversite
olaylarını değerlendirmesi üzüntü
vericidir. Bu değerlendirmede birleştiricilik göremiyor,
ayırımcılık var diyoruz. 

Yine, 12 Eylülü yaşamış,
12 Eylül öncesi üniversitelerin halini bilen ve
12 Eylül öncesi üniversitelerin o günkü
hale gelişlerinin sebeplerini bilen bir parti genel başkanımızın
bu değerlendirmesine bir mana veremiyorum. 

MEHMET BÜYÜKYILMAZ (Adana) - Doğru
söylüyor. Satırlara, tabancalara ne diyorsun
sayın milletvekili? 

HASAN ÇAĞLAYAN (Devamla) - Satırları
da kınıyoruz, oradaki olayları da kınıyoruz.


Bir tarafı suçlayıp, diğer
tarafı koruma şeklinde değil; bu olayların
tamamının yanlış olduğunda direnmesi
ve söylemesi gerekiyor, tamamının önüne
geçilmesi gerekiyor. 

BAŞKAN - Sayın Çağlayan,
lütfen, sürenizi siz kullanın. 

HASAN ÇAĞLAYAN (Devamla) - Bu beklentilere
rağmen, Meclis bir şey yapamıyor; işsizler,
zulme uğramışlar, tayin, nakil isteyenler, tedavi
olmak isteyenler, ayrıca zengin olmak isteyenler velhasıl,
Türkiye, Meclise geliyor. 

Bu durum, Meclisi tıkıyor, aynı
zamanda sistemi de tıkıyor. Türkiye'de çalışanlar
arasında adalet yok. Askeriye hariç personel ve
mevzuat kanunu da yok. Varsa da işlemiyor. Hergün Ankara'ya
yüzbinin üzerinde insanımız geliyor; işini
takip edebilmek için. 

Bütün bunların üstesinden gelmek
için bir yerden başlamak gerekiyor. Sizlere soruyorum
-buradan, “suçluyor” manası çıkarılmasın;
tedbir alınması için söylüyorum-
İltimasla, siyasî rüşvetle bir yere gelen
imamın arkasında nasıl namaz kılacağım?
Yine, aynı usulle işbaşına gelen bir
sağlık memuru, kime hizmet eder? Köyüne gelen
suyu, yolu, okulu, telefonu partilerin getirdiğini gören
-seçimler döneminde oy karşılığı
verilen bu hizmetlerden sonra- vatandaş, devletine nasıl
güvenecek? Daha bunlar gibi, sayabileceğimiz yüzlerce
usulsüzlük mevcut. Bütün bu sıkıntılardan,
milletimizi kim kurtaracak?

Görüldüğü gibi, sistem tıkanmıştır.
Millet de, Meclis de bir şeyler aramalıdır.
Buradaki maksadı rejim olarak değerlendirmeyin. Tekrar
söylüyorum, sistem tıkanmıştır,
yeni arayışların içerisine girilmelidir.

Şüphesiz, bütün bu sıkıntıların
üstesinden, yine, Türkiye Büyük Millet Meclisi
gelecek, bu tıkanıklığı yine Meclis
açacaktır. O zaman, diyorum ki, birbirimizi sevelim;
bu ülke bizim, bu millet bizim...

Sayın Başkan, değerli milletvekilleri;
burada, konuşmama güzel bir sözle son vermek istiyorum
-sanki bu söz, Meclise ve bizlere söylenmiş- “Bir
şey yapılması gerekiyorsa, yapın; bir
şeyin düzeltilmesi gerekiyorsa, düzeltin; bir
şey sonuç verecek gibiyse, deneyin.”

1997 yılı bütçesinin, milletimize
hayırlı, uğurlu olmasını diliyor,
hepinizi saygıyla selamlıyorum. (BBP, RP ve DYP
sıralarından alkışlar)

BAŞKAN - Sayın Çağlayan,
teşekkür ediyorum.

Türkiye Büyük Millet Meclisi Başkanı
adına, Başkanvekili Sayın Genç; buyurun.

Efendim, Bütçe aleyhindeki konuşmayı
da öne aldım zatı âliniz bu tenkitlere
rahat cevap veresiniz diye...

TÜRKİYE BÜYÜK MİLLET
MECLİSİ  BAŞKANVEKİLİ KAMER
GENÇ (Tunceli) - Sayın Başkan, sayın
milletvekilleri; hepinizi saygıyla selamlıyorum.

Ülkemizin ve rejimimizin en temel, en kutsal
kurumu olan Yüce Türkiye Büyük Millet Meclisi
bütçesinin müzakeresi sırasında,
değerli arkadaşlarımızın, bu kurumun
daha sağlıklı işleyebilmesi, ülkeye,
millete daha faydalı hizmetler yapabilmesi yönünde
bize yönelttikleri tenkitlerden dolayı hepsine teşekkür
ediyoruz. Gerçekten, bütün konuşmalarda
yararlanılacak ve faydalanılacak çok taraflar
var. Biz, Meclis Başkanlığı olarak, bundan
sonra, bu bütçe müzakereleri sırasında
ileri sürülen görüşlerden, elimizden
geldiğince istifade edeceğiz.

Konuşmama başlarken, evvela, hem şahsım
hem Türkiye Büyük Millet Meclisi Sayın Başkanı
ve Başkanlık Divanı üyeleri adına,
size saygılar sunmak istiyorum.

Biraz önce burada konuşan Sayın
Hasan Çağlayan arkadaşımız, Plan
ve Bütçe Komisyonu üyesidir. Plan ve Bütçe
Komisyonu raporuna baktım, Plan ve Bütçe Komisyonu
raporuna muhalefet şerhini koymamış.  İçtüzüğümüzün
42 nci maddesinde denilir ki: “Herhangi bir komisyon üyesi,
mensubu bulunduğu komisyonun raporuna eğer muhalif kalmamışsa,
diğer bir komisyonda veya Genel Kurulda rapor aleyhine konuşamaz...”
Ama, arkadaşımız konuştu. Biraz, İçtüzüğe
de riayet etsek daha iyi olur.

Değerli arkadaşlarım, tabiî,
Türkiye Büyük Millet Meclisi yüce bir kurum.
Bu kurumun hatasız, eksiksiz çalışması
en ideal olan bir durumdur. 20 nci Dönem Türkiye Büyük
Millet Meclisi, gerçekten, çok verimli çalışan,
çok faydalı hizmetler yapan bir kurumdur. Yirmiüç
senedir, Türkiye Büyük Millet Meclisinde İçtüzük
değişikliği olmamıştır. İlk
defa bu Meclis, daha toplanır toplanmaz, çok önemli
derecede İçtüzük değişikliğini
yapmak suretiyle, bana göre, çok önemli bir hizmet
yapmıştır. Bundan dolayı, bu Meclisi,
bence,  ne kadar tebrike tsek azdır; çünkü,
bugüne kadar, her dönemde “Meclis İçtüzüğünü
değiştirelim” denmiştir; ama, değiştirilememiştir
bir türlü. Yine 19 uncu Dönemde, çok önemli
olarak Anayasa değişikliğini yaptık. Dolayısıyla,
Meclisimiz, hem çalışma hem de verim bakımından,
bu dönem, diğer dönemlere nazaran kıyas kabul
edilmeyecek derecede çok iyi bir safhadadır. 

Ben, yıllardır bu çatı
altında görev yapıyorum; geçmişte,
bir kanun maddesinin, haftalarca çıkmadan, Meclisin
açılıp kapandığını
gördük; ama, çok şükür, bu sene,
özellikle 20 nci Dönemde, Meclisimiz, her hafta birkaç
tane kanun çıkarmakta, saat 15.00'te toplanmakta
ve saat 19.00'lara, 20.00'lere, bazen gece yarılarına
kadar çalışmaktadır ki, bu, bence,
ihmal edilmemesi, görülmesi ve değer verilmesi gereken
bir noktadır. 

Değerli arkadaşlarım, tabiî
ki, Türkiye Büyük Millet Meclisi de çağa
uymak zorundadır. Yetmişaltı sene önce
kurulan Türkiye Büyük Millet Meclisinin, elbette
ki, çağın gerektirdiği donanıma,
tekniğe ve yasama faaliyetlerine destek sağlayan bazı
hizmet birimlerine kavuşması lazımdır.
Biz, her şeyi, ilk günkü seviyede bırakamayız.
Görüyorsunuz, Türkiye Büyük Millet Meclisinde
bir yoklama isteniyor, bir yoklama yarım saatte yapılıyor;
bir oylama sonucunda, bakıyorsunuz onbeş-yirmi dakika
geçiyor. Artık, çağımızda
teknoloji o kadar gelişti ki, bir-iki saniyede yapılması
gereken şeyler için, Türkiye Büyük
Millet Meclisinin, memleketin çok önemli meselelerine
çözüm bulmak zorunda olan bir Meclisin, saatlerini,
yoklamayla, oylamayla, sayımlarla geçirmesi, kabul
edilebilecek bir durum değildir. 

Bu itibarla, bu sıkıntıları,
bu eksiklikleri gidermek üzere, geçen dönemde
başlanan Genel Kurul Salonunun  yeniden düzenlenmesi
ve yeni tekniklere uygun yoklama ve oylama sisteminin getirilmesi
için, biliyorsunuz, büyük salonumuzu bu sene
ihale ettik. Bu ihaleyle ilgili, arkadaşlarımızın
bazı soruları oldu. Bu ihaleyi, sermayesinin tamamı
devlete ait olan Emlak Konut Anonim Şirketine verdik. Projenin
yapılması, ihalesinin yapılması, denetimi
hepsi bu firma tarafından üstlenilmiştir ve
bu ihale bedeli 21 milyon dolardır. Ancak, bazı
teknik aletlerin, oylamalardaki otomatik cihazların getirilip
monte edilmesi de 4 milyar lira civarında bir rakama baliğ
olmaktadır; hepsi 25 milyon dolar civarındadır.
Tabiî, ben, mühendislik faaliyetlerinden anlamam; ancak,
 zannedersem, enine boyuna bu fiyat tartışılmış
ve birtakım incelemeler yapıldıktan sonra
bu seviyeye gelinmiştir. Kaldı ki, müteahhit
firma da  bir devlet kuruluşudur. 

MUSA UZUNKAYA (Samsun) - Başka taşeron
var mı Sayın Başkan?

TÜRKİYE BÜYÜK MİLLET
MECLİSİ  BAŞKANVEKİLİ KAMER
GENÇ (Devamla) - Taşeron olup olmadığını
bilmiyorum; ama, biz, Emlak Konuta verdik. O konuda bir bilgim
yok. İsterseniz size yazılı da cevap verebiliriz.

Değerli milletvekilleri, biliyorsunuz, Türkiye
Büyük Millet Meclisinin...

MUSTAFA ÇİLOĞLU (Burdur) - Gelecek
yasama yılına yetişecek mi?

TÜRKİYE BÜYÜK MİLLET
MECLİSİ  BAŞKANVEKİLİ KAMER
GENÇ (Devamla) - Bir sene içinde bitirmeyi düşünüyoruz.
Gelecek yasama yılında inşallah orada faaliyette
bulunacağız. 

Hakikaten, burası dar bir salon ve arkadaşlarımız
için rahat bir çalışma mekânı
değil. Bunu kısa zamanda yapacağız. Bugün,
buraya harcanan para, bazı arkadaşlar tarafından
belki lüks sayılabilir veyahut da fazla görülebilir;
ama, göreceksiniz,  salonumuz yeni hale geldikten sonra,
dünya parlamentoları arasında gerçekten
beğeni kazanabilen, Türkiye Cumhuriyeti Devletinin şanına
ve şöhretine uygun bir yapıya, bir çalışma
mekânına kavuşacağımızı
belirtmek istiyorum.

Değerli arkadaşlarım, Türkiye
Büyük Millet Meclisi kurulduğu yıllardan,
daha 1980'lere kadar, milletvekillerinin bir odası yoktu.
Biliyorsunuz, bu ana binanın salonlarında, insanlar
ayakta karşılanıyordu. Günde on-onbeş
bin insan geliyor. Milletvekillerine küçük birer
oda yapıldı; ama, bu da yetersiz kaldı. Artık,
çağımızda, hem bir danışmanı
hem bir sekreteri olan bir milletvekilinin, böyle 10 metrekare
civarında küçük bir alanda -bir kısmı
büyük, bir kısmı küçük-
havasız bir ortamda, gelen insanlara hizmet etmesi, artık,
çok çağdışı bir görüntü
vermektedir. Meclis Başkanlığımız
ve Başkanlık Divanımız, yeni bir çalışma
başlatmıştır; her milletvekiline sekreter,
danışman ve en azından 50 metrekare genişliğinde
bir oda vererek, milletvekilinin sağlıklı çalışmasını
sağlayacak, yeni bir çalışma sistemine
kavuşturmak için gayret sarf etmektedir; bunun ön
çalışmaları yapılmaktadır
ve kısa zamanda da bunu sağlayacağımıza
inanıyoruz. 

Değerli milletvekilleri, yine arkadaşlarımızın
çoğunun şikâyet ettiği, personel alımı
meselesi var. 657 sayılı Kanunun 59 uncu maddesine
göre, Türkiye Büyük Millet Meclisinde çalışan
personelin statüsü istisnaî memuriyettir. İstisnaî
memurun memuriyete alınmasında imtihan koşulu
yoktur. Bu, tamamen, Başkanın takdirine göre,
belli bir incelemeyle alınması gereken bir kamu
personeli kabul sistemidir; ancak, biz, Başkanlık
Divanı olarak, 2919 sayılı Türkiye Büyük
Millet Meclisi Genel Sekreterliği Teşkilât Kanununun
değiştirilmesini kabul ettik. Bu konuda gerekli hazırlıklar
yapıldı. 2919 sayılı Kanunun, Türkiye
Büyük Millet Meclisinin yapısına uygun
bir hale dönüştürülmesi ve çağdaş
bir personel politikasının gerektirdiği nitelikleri
kapsaması bakımından da ciddî bir hazırlık
yaptık. Biz, Başkanlık Divanında bunu
müzakereye başladık; ancak -bu, çok önemli
bir kanun olduğu için bir alt komisyon kurduk. Alt
komisyon bu çalışmalara devam etmektedir.


Alt komisyonun getireceği taslak, Başkanlık
Divanında kabul edildikten sonra, Yüce Meclise sunulacaktır.
Yüce Meclisin sayın üyeleri, bu taslağa,
kendi düşüncelerinin daha mükemmel bir hale
getirilmesi konusunda katkıda bulunacaklardır. 

Biz, Türkiye Büyük Millet Meclisine
personel alımındaki bu istisnaî memuriyet
sisteminden, tümüyle değilse bile, aşağı
yukarı yüzde 90 seviyesinde vazgeçmek istiyoruz.
Özellikle geçmişte alınan personelle
ilgili, bazı arkadaşlarımızın
haklı olarak tenkitleri oldu. Bir defa, Başkanlık,
Türkiye Büyük Millet Meclisindeki personel alımının,
istisnaî memuriyet olması dolayısıyla,
imtihan zorunluluğu olmamasına rağmen, başlangıçta
bu konuda bir teşebbüste bulundu. Galiba, 25-30 personelle
ilgili bir imtihan açalım dedik; fakat, 25 bin kişi
müracaat etti. Ee, 25 bin kişi  için  hakikaten,
yapılacak bir imtihanın... İşte, Sosyal
Sigortalar Kurumu için açılan imtihanın,
gerçekten, insanlar üzerinde yarattığı
sıkıntıyı da gördük. Bunun
için, Başkanlık olarak, daha ziyade, alınan
odacı, çaycı, garson gibi -bunlar,  biraz,
özel bilgi ve beceriyi gerektiren konular olduğu için-
az miktarda personel alınmıştır. Burada,
Başkanlığın, takdirini kötü
kullanma şeklinde herhangi bir durum yoktur. 

Değerli arkadaşlarım, Türkiye
Büyük Millet Meclisinin bütçesinde bu sene
yüzde 79 bir artış sağlanmıştır;
geçen sene 12 trilyon lira iken, bu sene 21 trilyon olmuştur.
Başlangıçta 24 trilyon olarak teklif edilmiş;
ama; biz, Meclis Başkanlığı olarak, Hükümetin
tasarruf politikasına uygun bir düşünceyle,
Plan ve Bütçe Komisyonunda, bütçede 3
trilyon liralık indirimi uygun gördük ve dolayısıyla,
yüzde 79 artış oldu. 

Şimdi, yüzde 79 artış oldu;
ama, Türkiye Büyük Millet Meclisi, geçen
dönem 450 kişiydi, bu sene 550 kişiye çıktı;
daha doğrusu, 95 seçimlerinden sonra- aşağı
yukarı dörtte bir nispetinde bir artış
oldu -dörtte birden biraz daha fazla- Gerçi, o artış
olmalı mıydı, olmamalı mıydı;
ben, şahsen, o artışa da karşıydım;
yani, 450 milletvekili yeterliydi; ama, Anayasa değişikliği
kabul edildi ve geçti; onun artık zamanı
değil.

Şimdi, bu kadar milletvekili artışına
paralel olarak, bütçede meydana gelen yüzde 79'luk
artışı çok fazla görmemek lazım.
Bir defa, 100 milletvekili arttı; 100 milletvekiline paralel
olarak, onun hizmetleri, ona yapılması gereken giderler
arttı; danışmanmış, sekretermiş
gibi, ona bağlı olarak odaymış, lojmanmış
gibi, bu tür giderler arttı. Bunu da, bence, normal
karşılamak lazım. Türkiye Büyük
Millet Meclisinde, mümkün olduğu kadar, israftan
kaçınmak ve devletin parası harcanırken,
vatandaşlardan toplanan vergi harcanırken azamî
gayretin, titizliğin sarf edilmesi, önemli bir ilke olarak
kabul edilmektedir. 

Sayın milletvekilleri, bütçemiz
incelendiği takdirde, bizce, bu artışlarda israfı
gerektiren hiçbir hizmet yoktur. Yalnız,  parlamenter
hizmetleri binasına yapılacak ek binalar için
çalışmalarımız var. Onu, önümüzdeki
1997 senesinde yapmak istiyoruz. O, inşallah, yapıldığında,
bugün tenkit eden arkadaşlarımız içine
geçtiklerinde rahat ederler ve sonuçta da memnun
olurlar.

Sayın milletvekilleri, şimdi, Parlamentonun
denetim faaliyetleriyle ilgili bazı hususları arz
etmek istiyorum. Biliyorsunuz, Parlamentomuzun iki önemli
görevi vardır; 1- Yasama faaliyeti, 2- denetim faaliyeti.
Parlamentonun yetkilerinin ne olduğu, Anayasanın 87
nci maddesinde belirtilmiştir. 

Denetim faaliyeti konusunda, Yüce Meclisin bu
dönemde çok önemli denetim fonksiyonu icra ettiğine
inanıyorum. Bir defa, bir yıl içinde 9 soruşturma
önergesi verilmiştir; gensoru önergeleri verilmiştir.
Bu denetim faaliyetleri içerisinde en önemli unsur,
milletvekilinin vicdanına göre hareket etmesi gereken
konu, Meclis soruşturmasıdır. 

Biliyorsunuz, Meclis soruşturmasında,
gruplarda görüşme açılamaz. Bakan
ve başbakana belli bir suç isnat edilerek onun Yüce
Divana sevki yolunda tasarrufta bulunma hakkı Parlamentoya
tanınmıştır. Bana göre, parlamenterlik
görevi içinde en ağır olanı budur.
Yani, kendi içinde görev yapan ve uzun yıllar
kendisine güven duyduğu bir bakanı veya başbakanı,
Parlamentonun, Yüce Divana sevk edebilmesi için çok
ciddî deliller olması lazım. Bu takdiri yaparken,
parlamenterin, en azından, çok tarafsız ve
vicdanının sesini dinlemesi lazım. Bence,
böyle bir uygulamayı çok tenkit konusu yapmamak
lazım. Ayrıca, bunun daha sağlıklı
işleyebilmesi için, Yüce Divana sevk kararlarının,
hatta soruşturma açılıp açılmaması
konusunda, Anayasanın 100 üncü maddesinde ve
-gerçi yok; ama- İçtüzükte bu konuyu
incelemek lazım. Bunlar gizli oylamayla yapılırsa,
bence daha sağlıklı bir sonuca varılabilir.
Aksi takdirde, yani partilerin, böyle particilik hesabıyla,
grupçuluk hesabıyla burada yanıltıcı
kararlar alınabilir. 

Bazı arkadaşlarımızın,
Parlamentonun denetim faaliyetinde bulunmadığı
konusundaki tenkitlerine ben iştirak etmiyorum. Bana göre,
20 inci Dönem Parlamentosu, gerek çalışmalarıyla
gerek nitelikleriyle gerek bu kürsüde yaptıkları
konuşmalarla, gelmiş geçmiş Parlamentoların
en kaliteli Parlamentolarından birisidir; çünkü,
ben, burada arkadaşlarımın konuşmalarını
dinliyorum, gerçekten olgun, içerik bakımından
çok zengin, ülke sorunlarını araştıran,
meydan kürsülerindeymiş gibi nutuk atmayan bir
seviyede konuşmalar yapılıyor. O itibarla,
bunların güzelliklerini ve bu niteliklerini iyice
takdir etmek lazım, iyi şeyleri de takdir edip alkışlamak
lazım. (RP ve DSP sıralarından alkışlar)

Değerli arkadaşlarım, Parlamentoya
ve parlamentere çok şikâyet yığılıyor,
çok tenkit ediliyor. Tükiye Cumhuriyeti Devletinin
her kesiminde görev yapan birçok insanın hataları
var. Bazıları “siyaset kirlendi” diyor;
hayır, arkadaşlar, siyasetin kirlendiği mirlendiği
yok. Bir ağaçta bir dal kurursa  onu kesersiniz, o
dalın yerine daha güzel bir dal çıkar.


Parlamentoda 550 milletvekili var, emekli olan milletvekilleri
var. Bir arkadaşımız “Parlamentoyu sosyal
güvenlik kurumu halinden çıkarmamız
lazım. Efendim, işte ilaçmış,
tedaviymiş bunları Parlamentonun dışına
çıkarmamız lazım” dedi; ama,
çıkaramadık. Çıkarılıp
çıkarılamayacağı konusunda araştırma
yapılabilir; ancak, işte, eski emekliler var.

Arkadaşlarımız acil olarak özel
bir hastaneye gidiyor. Hastane “Ahmet Oğlu Mehmet, falanca
tarihte hastanemize geldi” diye kendisine bir kâğıt
imzalatılıyor. Oraya giden arkadaşımızın
hepsi doktor değil, hangi ilaçların, hangi tedavilerin
kendisine uygulandığını bilmediği
için, bir bakıyorsunuz, yüklü bir fatura
geliyor. 

Mecliste çalışan bir doktor arkadaş
Türkiye Büyük Mİllet Meclisinden istifa
etti. Sonra gitti, televizyonlara bu konularda şikâyette
bulundu. Bu arkadaşımız, bize, Başkanlık
Divanı üyelerinin hiçbirisine, bu konuda, usulsüz
bir ödeme yapıldığı, faturaların
şişirildiği konusunda bir şikâyette
bulunmadı. Zaten, bu bize intikal ettirilmeden önce
biz, Başkanlık Divanı olarak, burada, çok
ciddî düzenlemeler yaptık; yönetmeliği
değiştirdik ve mümkün olduğu kadar, özel
hastanelere giden arkadaşlarımızın
tedavilerinde yapılan harcamaların şişirilmemesi
konusunda ciddî tedbirler alabildik. 

Tabiî, bunları sıfıra
indirmek mümkün değil; ama, burada bir hata yapıldı
diye, Parlamentoya gölge düşürmek gerekmez
ki arkadaşlar veyahut da Parlamentonun bir üyesinin
bir hatalı hareketinden, bütün Parlamentoyu suçlamak
gerekmez ki... Parlamentoyu suçlamak demek, rejimi suçlamak
demektir; parlamentoya karşı olmak demek, demokrasiye
karşı olmak demektir; Parlamentoyu yok etmek demek,
demokratik parlamenter sistemi yok edip, dikta rejimlere çanak
tutmak demektir. (Alkışlar) Onun için, bazı
çevrelerin, bu Parlamentoyu, sık sık tenkit
etmelerini  kınıyorum. 

Arkadaşlar, biz, ihtilalleri de gördük.
İhtilallerde, Parlamentoyu tenkit eden  o insanların
ne halde olduklarını da biliyoruz. Ben o zaman,
pek  de öyle övünerek söylediğim bir mesele
değil; ama, Danışma Meclisi üyesiydim. Sonradan,
askerler -beni oraya seçenler- veto da ettiler. Bu salonda
Danışma Meclisi faaliyette bulunurken, demokrasiyi
tenkit eden o gazeteciler buralara giremiyorlardı, buranın
lokantasında yemek yiyemiyorladı, arka kapıdan
tek sıra halinde çıkıyorlardı,
dönüyorlardı, geliyorlardı; işte,
soğuk büfenin olduğu yere -tek sıra halinde,
ama- gelip, öyle yemek yiyorlardı. 

Böyle rejimlere, kimsenin çağrı
yapmasını istemiyorum. Bazı kişiler,
belki, olağanüstü dönemlerde, parlamenter dönemin
kapandığı dönemlerde büyük kazançlar
sağlayabilir, büyük holdingler kurabilirler.(RP
sıralarından alkışlar) Ancak, Türkiye
Cumhuriyeti, üç beş holdinglik menfaat uğruna,
demokratik rejimi değiştirilmek istenecek bir ülke
değildir. Bugün, dünyada, Türkiye Cumhuriyetinin,
geçmişte dayandığı büyük
İmparatorluktan aldığı mirasın
yarattığı bir havayla, ondan çok çekinen,
ürken, korkan devletler vardır ve bunlar, bu devletin
büyümesini istemiyorlar; biz, bunların oyununa
gelmeyelim. Bu devlet bizim devletimizdir; biz, kendi hatalarımızı
kendimiz görelim; yani, memleketimizin geleceğini ilgilendiren
konularda parti hesaplarını bir tarafa bırakalım;
bu memleket bizimdir. Bu kürsüden çok insan geldi
geçti; ama, önemli olan, bu kürsünün
ayakta durmasıdır arkadaşlar. Onun için,
ben, değerli arkadaşlarımdan rica ediyorum; bazı
arkadaşlarımız zaman zaman dolduruşlara
geliyor, kürsülerde bağırıyor; şunun
bunun toplantılarında, Parlamento şöyledir,
politikacı şöyledir diye... Bu tür dolduruşlara
gelmemelerini diliyorum; çünkü, bu Parlamento,
bizim geleceğimiz, rejimimizin teminatıdır;
bu yaşayacaktır; kimsenin de bunu yıkmaya
gücü yetmeyecektir.

Burada çalışan memur arkadaşlarımızın
maaş, ücret ve statülerinin değişik
olduğu söylendi. Arkadaşlar, bu doğrudur; 2919
sayılı Türkiye Büyük Millet Meclisi
Teşkilat Kanununda yapacağımız değişiklikle,
bu aksaklıkları gidereceğiz; arkadaşlarımız
bundan emin olsunlar. Geçici görevle gelen sekreterler
var; bu arkadaşlarımız da uzun süredir
burada çalışıyorlar; bence, hizmetinden
yararlanma zarureti olan kişilerin burada çalışması,
yoksa, bunların, kendi idarelerine gönderilmesi gerekir.

Değerli arkadaşlarım, bir de, son
günlerin modası; özellikle bu dokunulmazlık
müessesesine de dokunmak istiyorum. Türkiye, dünyada
tek bir devlet değil; dünyada 180'e yakın devlet
var ve bunların içerisinde demokratik sistemle yönetilen
devletler var. Bu devletlerde var olan sistemleri, bizim de kabul
etmemiz lazım. Bütün devletlerde kabul edilen
önemli bazı şeyler var; bir yasama sorumsuzluğu
var. Yasama sorumsuzluğunun anlamı şudur: Yani,
bir milletvekili, kürsüde kullandığı
oydan, söylediği sözden, ileri sürdüğü
düşünceden dolayı ilelebet sorumsuz tutulmalıdır;
bu, yasama sorumsuzluğudur. Bunun amacı şudur:
Milletvekili kürsüye çıktığı
zaman -hatta, kürsü dışında da bence-
ülkenin yönetimiyle ilgili olarak, doğru bildiği
şeyleri, hiç çekinmeden söylemelidir
“acaba, söylediğim zaman cezalandırılır
mıyım” diye bir korku altında kalmamalıdır.
(RP sıralarından “Bravo” sesleri, alkışlar)
Eğer böyle bir korku altında kalırsa, milletvekili,
düşüncelerini açıklayamaz. Eğer,
milletvekili düşüncelerini de açıklayamazsa,
o zaman, o milletvekilliğinin gerektirdiği hizmeti de
ülkeye veremez. Bunun amacı budur.

Bir de, milletvekili dokunulmazlığı
vardır; o da, milletvekilinin, suç teşkil
eden herhangi bir fiilinden dolayı belli bir zaman için
sorumlu tutulmamasıdır. Yani, milletvekillerinin,
normal olarak, adi suçlardan, cürümlerden veya
kabahatlerden dolayı, belli bir süre için,
yargılama muafiyetine tabi tutulması lazımdır
ki, bazı ülkelerde şöyle bir sistem kabul
edilmiş: Mesela, denilmiş ki, milletvekili, yasama
meclislerinin çalışma süreleri zarfında
yargılanmamalıdır. Yargılanırsa
ne olur? Bir bakarsınız, iktidar grubunda, bazı
güçlü milletvekilleri karşısındakine
ne yapar; ona bir suç işletir, ondan sonra da, onu
alır içeriye koyar; dolayısıyla, ondan
kurtulur. 

KAHRAMAN EMMİOĞLU (Gaziantep) - Komplo
kurar...

TÜRKİYE BÜYÜK MİLLET
MECLİSİ  BAŞKANVEKİLİ KAMER
GENÇ (Devamla) - Dediğiniz gibi, komplolar kurulur.

Hatta, bu, Türkiye'de de olmuştur; birbirine
rakip olan iki milletvekilinden biri diğerini silah kaçakçılığından
ihbar etmiştir; öteki, döviz kaçakçılığından
veyahut da eroin kaçakçılığından
ihbar etmiştir; birbirlerini ihbar etmişlerdir; ama,
seçimde bunlar içeri alınmışlardır
-o zaman milletvekili değilmişler- fakat, sonradan,
seçim bittikten sonra ikisi de beraat etmişlerdir.
Yani, tabiî, Türkiye'de politikacıların
birbirlerine karşı husumetleri de bilinen bir konu.


Şimdi, yasama çalışmaları
sırasında milletvekili sıfatını
taşıyan insanı, Meclis çalışmalarına
katılmasını engellememek için, Meclis
çalışmaları süresince, yargılamamak,
içeriye almamak, Meclis çalışmalarına
katılmaktan alıkoymamak; yasama dokunulmazlığının
anlamı bu.  Bu, Türkiye'de, bir yasama dönemiyle;
yani, beş yılla sınırlandırılmış.
Bazı ülkelerde, mesela Fransa'da, Fransız Parlamentosu
çalıştığı sürece, yani
 -galiba, senede 180 gün çalışıyor-
180 gün zarfında parlamenteri yargılamıyorlar;
ama, parlamentonun çalışmadığı
sürelerde parlamenteri yargılıyorlar, suçu
varsa tespit ediyorlar. 

Kaldı ki, bizim, burada önemli olan olay
şu: Parlamenterlerin yapamayacakları işler
konusunda Anayasanın 82 nci maddesinde belirtilen hükümler
vardır; bence, bununla ilgili kanunun bir an önce
çıkması lazım; yani, parlamenter hangi
işi yapmamalıdır. Onun için, bu konuda,
Yüce Parlamentomuzda en kısa zamanda gerekli hazırlıkları
yapmalıyız; ama -Plan ve Bütçe Komisyonunda
da söyledik- bu konunun da çok fazla arkasına
takılmamak lazım.

Değerli arkadaşlarım, seçimler
sonunda seçimi kaybeden birçok milletvekili arkadaşımız
oldu; acaba, bunların kaçı, dokunulmazlığı
kalktıktan sonra yargılandı da tutuklandı?
Yani, bunları da bilmek lazım...  Olabilir, ben,
tamamıyla suçsuz demiyorum, elbette bazı
şeyler var. Hatta, bu, belli bir seçim dönemiyle
değil de... Biz değişiklik de yapabiliriz. Bu konuda,
partilerarası uyum komisyonunda, partilerin getirdikleri
teklifler var. Bunu, en süratli şekilde sonuçlandırmamız
lazım. 

Şunu da unutmadan söylemeliyim ki, Türkiye
Büyük Millet Meclisinin yaptığı en
önemli faaliyetlerden biri de, biliyorsunuz, Başkanlığın
gayretiyle bir partilerarası uyum komisyonu kurulmasıdır.
Bu komisyon, geçen dönemde yapılan anayasa
değişikliğine uygun uyum yasalarını
getirmekle uğraşıyor. Bence, bu da, Parlamentonun
hem sağlıklı çalışması
hem partilerarasında anlaşmanın sağlanması
bakımından çok faydalı bir sistemdir.

Bir arkadaşımız, burada, Parlamento,
hep Hükümetin getirdiği tasarıları
çıkarıyor gibi bir tenkitte bulundu. 

Değerli arkadaşlarım, benim gördüğüm
kadarıyla, bu dönem, grup başkanvekili arkadaşlarımız
bir araya geliyorlar, birçok konuda anlaşıyorlar
ve kanunlar böyle çıkıyor. Elbette ki,
bir parlamento, kendi içerisinden çıkardığı
hükümetin sağlıklı olarak çalışabilmesi
için gerekli olan bazı tasarruflarda da bulunabilir.
Bence, bundan dolayı kimseyi çok fazla tenkit etmemek
lazım. 

Sayın milletvekilleri, çok fazla zamanınızı
almak istemiyorum. Gerçekten, bütçemize tenkit
yönelten veya bütçemizle ilgili fikir beyan eden
tüm milletvekili arkadaşlara teşekkür ediyorum.
Diliyorum ki, bu dönemde ve önümüzdeki yasama
yılında, Türkiye Büyük Millet Meclisi,
Türkiye Cumhuriyeti Devletinin ve vatandaşlarının
ihtiyaç duyduğu hizmetlerin yapılması
konusunda en sağlıklı, en iyi düzenlemeleri
yapacak; bu düzenlemeleri yapacağınıza
da inanıyorum. 

Bütçemize gösterdiğiniz ilgiden
dolayı hepinize teşekkür ediyorum, Meclisimize
başarılar diliyorum.

Diliyorum ki, bundan sonra, memleketimiz ve milletimiz,
hep barışla, dostlukla, partilerarasında kurulan
dostluklarla, iyi münasebetlerle, böyle bir parlamento
yönetimiyle yönetilsin. 

Hepinize saygılar sunuyorum efendim. (Alkışlar)


BAŞKAN - Sayın Genç, teşekkür
ediyorum. 

Bütçenin lehinde olmak üzere, Sayın
Erbaş. (RP sıralarından alkışlar)


Sayın Erbaş, esaretten kurtarılmalarına
vesile olduğunuz evlatlarımıza ve onların
ailelerine geçmiş olsun diyorum; size, bu çabanızdan
dolayı teşekkür ediyorum. (RP sıralarından
alkışlar) 

Buyurun efendim. 

FETHULLAH ERBAŞ (Van) - Teşekkür
ederim Sayın Başkan. 

Sayın Başkan, değerli milletvekilleri;
Türkiye Büyük Millet Meclisi Başkanlığı,
Cumhurbaşkanlığı, Sayıştay
ve Anayasa Mahkemesi Başkanlığı bütçeleri
üzerinde, şahsım adına söz almış
bulunuyorum; hepinizi saygıyla selamlıyorum. 

Öncelikle, Türkiye Büyük Millet
Meclisi Başkanlığının bütçesini
eleştirmek istiyorum. Meclisimizin 1997 yılı
bütçesi, 1996 yılı bütçesine
göre yüzde 105 artırılmıştır;
bu, normaldir. Bu, 21 trilyon 84 milyar 453 milyondan ibarettir
ve Meclisin günlüğü 60 milyar Türk Lirasına
baliğ olmaktadır. 

Şimdi, bunların nasıl harcanılacağına
bir bakalım: Türkiye Büyük Millet Meclisi,
Genel Kurul salonunu düzenlemek için 2 trilyon Türk
Lirası ayırmış bulunuyor. Eski Genel
Kurul salonumuz düzdü ve pek fazla da rahatsız
olmuyorduk; ancak, bu milletin tam 2 trilyon Türk Lirasını
salon -tabiî, bir yıl sonra bunun 5 trilyon liraya
baliğ olacağını biliyoruz- düz olmasın
da yuvarlak olsun diye harcayacağız!. Evet, bu kadar
aç ve işsiz olan bir ülkede, meselelerimizi,
sadece yuvarlak bir salonda görüşelim diye, 5
trilyon liralık bir meblağın bu işe ayrılmasını
doğrusu yadırgadım.

BAŞKAN - Sayın Erbaş, bendenizi
bağışlayın, anlayamadım; efendim,
sözünüz lehinde miydi aleyhinde miydi?!

FETHULLAH ERBAŞ (Devamla) - Lehinde konuşuyorum
efendim!

BAŞKAN - Peki, buyurun efendim!

FETHULLAH ERBAŞ (Devamla) - Tabiî, salonumuzun
burası gibi yuvarlak olması, iletişimi çoğaltacaktır;
biliniyor... Daha iyi anlaşacağız böyle
yuvarlak olunca... Bu, eski Cumhuriyet Senatosu salonuna geldiğimizden
beri, memleketin meselelerini çok daha iyi hallediyoruz!.
Salon yuvarlak oldu, meseleler hemen yuvarlanmaya başladı,
güzel güzel gidiyor;  onun için ben lehinde konuşuyorum.
Öbür salon da böyle yuvarlak olunca, meseleler
yuvarlanacak!.

İkinci husus; Hükümetimiz, bütün
lojmanları satıyor; milletvekillerimiz de, özverili
davranarak, kendi lojmanlarını öncelikle sattırıyorlar!.
Evet, anladık, çok iyi bir davranış,
çok güzel bir şey; ama, gelin görün
ki, milletvekili sayısını 100 kişi
daha artırdığımız için,
şimdi 100 kişiye daha lojman yapılıyor.
Her bir lojman 12,5 milyar liraya bir firmaya verilmiş.
Şimdi, 100 tane lojman için, her birisine 12,5 milyar
Türk Lirası verilmek suretiyle -tabiî, bu sene
eskalasyona uğrarsa bu rakamlar ne olur bilmiyoruz- değerli
milletvekillerimize daha güzel imkân sağlanacak,
dolayısıyla daha iyi işler yapılacak!
Böylece, satılacak lojmanlara yeni lojmanlar ekledikleri
için Meclisi çok tebrik ediyorum; Meclis Başkanlığını
da övgüyle anıyorum!.

İBRAHİM GÜRDAL (Antalya) - İsterseniz,
lojman satışına, milletvekilleri lojmanlarından
başlayalım!..

FETHULLAH ERBAŞ (Devamla) - Efendim, ben şahsım
adına konuşuyorum... Lütfen... (Gürültüler)

Yine, Meclisimizin halkla ilişkiler binası
yetersiz kalıyor. Ben düşündüm, eskiden;
yani, 12 Eylülden önce yalnız ana bina ve 450
de milletvekilimiz vardı; yetiyordu. Arkada koskoca büyük
yerler yapıldı; tamam, o da güzel... İçini,
o kadar personelle doldurdular ki, şimdi bakıyoruz,
o binalar da yetmiyor!.  Yeniden, halkla ilişkiler binasına
ilaveler yapılacak; trilyonlarca lira da oralara gidecek.
O yüzden de Meclis Başkanlığımızı
tebrik ediyoruz!

Değerli kardeşlerim, değerli milletvekillerim;
Meclisimizde, bir makam otosu saltanatı var ki, Osmanlı
dönemine taş çıkartır; yani, Osmanlı
dönemi eline su dökemez!.. 

YALÇIN GÜRTAN (Samsun) - Çiftliğe,
düğüne gidiyorlardı o kırmızı
plakalı araçlarla...

FETHULLAH ERBAŞ (Devamla) - Efendim, 12 Eylül
döneminden önce, Meclisimizin içinde hem Senatosu
vardı hem de Millet Meclisimiz vardı. Senato ve
Millet Meclisinin üye toplamı 637 idi. Bu salonda
187 senatörümüz,  diğer salonda da 450 milletvekilimiz
vardı; toplam aracımız da 20 adetti. Bunların
12 tanesi makam aracıydı, geri kalan 8 tanesi de
hizmet araçlarıydı; otobüs falan gibi...

Değerli arkadaşlar, şimdi, bir bakıyorum,
178 tane aracımız var ve bunun 70'ten fazlası
makam otosu!.. 

YALÇIN GÜRTAN (Samsun) - Kırmızı
plakalı hem de...

FETHULLAH ERBAŞ (Devamla) -  Herkese bir makam
otosu...

YALÇIN GÜRTAN (Samsun) - Dün de
orduevine düğüne gidiyorlardı kırmızı
plakalarla...

FETHULLAH ERBAŞ (Devamla) - Evet, kırmızı
plakalı araçların nerelerde gezdiğini
de görüyoruz. Bazen seçim çalışmalarında
da görüyorduk, yüzümüzü çeviriyor,
görmezlikten geliyorduk; ama, şimdi, o kırmızı
plakaların üzerine bir beyaz plaka yapıştırıp
her tarafa gidiyorlar; o da anlaşılır bir
şey değil. 

BEKİR YURDAGÜL (Kocaeli) - Sizin plakanız
da kırmızı olmuştu...

FETHULLAH ERBAŞ (Devamla) - Eskiden 20 civarında
olan araç sayısı şu anda 178'e ulaşmış;
yeniden lüks Mercedesler alınıyor. Şu
anda, Meclis Başkanımızın 3 tane lüks
makam aracı varmış!.. Buna ilaveten bir de
yeşil Opel Vectra alınmış; tebrik ederiz
tabiî!.. Bu da hanımefendiler içinmiş
herhalde!.. Öyle dediler... Bunlara ilaveten, Mercedes otomobillerin
siparişi için de birtakım girişimler
var; onlar da gelirse, Meclisimizin itibarının daha
da çok artacağı inancındayım.

Değerli arkadaşlar, bir de Meclisimizin
çok güzel bir şeyi var; Meclisimiz, Dışişleri
Bakanlığından fazla dış geziler
yapıyor. Ne için yapıyor, tabiî onu
da bilmiyorum!.. Şimdi, şöyle bir baktım,
Sayın Meclis Başkanımız Arjantin'e
gitmiş, İrlanda'ya gitmiş, Macaristan'a gitmiş,
Yeni Zelanda'ya gitmiş, Avustralya'ya gitmiş, Ukrayna'ya
gitmiş, Çin'e gitmiş, Mısır'a
gitmiş, Rusya'ya gitmiş, Gürcistan'a gitmiş...

YAŞAR ERYILMAZ (Ağrı) - Van'a da
gitmiş!..

FETHULLAH ERBAŞ (Devamla) - Van'a da... Neyse...
Van'a gitmemiş. 

Değerli arkadaşlar, bu dış
gezilerin maliyetini biliyor musunuz; yani, benim Vanımda
millet soğuktan tiril tiril titrerken... Her bir geziye giderken
de milyonlarca liralık hediyeler gidiyor!. Bakıyorum
ne getirmişler, birer tane gümüş madalya
veya 300-400 bin liralık bir şey veriyorlar, tamam...
Ne hediyeler gitti, neler geldi onun hesabını bir
yaparsak ve ne kadar harcırah alındığını
bir hesaplarsak, herhalde, bu geziler turistik midir yoksa hakkıyla
mı yapılıyor onu da sayın milletimin
takdirine sunuyorum; ama, şu yönden de Meclisimizi
tebrik ediyorum, dünyaya Türkiye Cumhuriyeti Büyük
Millet Meclisini iyi tanıtıyorlar!..

Değerli arkadaşlar, birtakım gruplar
kurmuşuz; Avrupa Konseyi Parlamenterler Birliği, Karadeniz
Ekonomik İşbirliği Parlamenterler Asamblesi,
BAB, NATO, PAB, AT, bir sürü komisyon... Her gün
bakıyoruz, bu arkadaşlar, dış geziler...
Hepsi birden harcırah alıyor. Nedir bunun mahiyeti;
her zaman gitmek lazım mı; bir disipline edilmek
lazım mı; bunu da bilmiyoruz. Gidip geliyorlar,
ne yaptıklarını da pek anladığımız
yok. Evet, dış itibarımız arttığı
için, tabiî, teşekkür ediyoruz.

CEMAL ÖZBİLEN (Kırklareli) - Hiç
iyi bir şey yok mu şu Mecliste?

İBRAHİM GÜRDAL (Antalya) - Yapılmış
hiç iyi bir şey yok mu Fethullah? Hepsi mi kötü?

FETHULLAH ERBAŞ (Devamla) - Efendim, hepsi
iyi bir şey; hiç bir tanesine kötü demiyoruz.


FERİDUN PEHLİVAN (Bursa) - Sayın
Erbaş, yapılmış hiç iyi bir şey
yok mu?..

BAŞKAN - Sayın Pehlivan... Rica ediyorum
efendim.

FERİDUN PEHLİVAN (Bursa) - Sürekli
olarak Meclisi kötülüyorsun...

BAŞKAN - Müsaade buyurun efendim.

İBRAHİM GÜRDAL (Antalya) - Parlamentoyu
niye bu kadar kötülüyorsun?..

BAŞKAN - Sayın Gürdal... Sayın
Gürdal...

FETHULLAH ERBAŞ (Devamla) - Efendim, bağırmanıza
gerek yok; anlatıyoruz... İtirazınız
olursa, söz alır konuşursunuz.

İBRAHİM GÜRDAL (Antalya) - Parlamentoyu
niye bu kadar kötülüyorsun?..

BAŞKAN - Sayın Gürdal...

FETHULLAH ERBAŞ (Devamla) - Yurtdışı
davetlerin nasıl yapıldığı ve
heyetlerin nasıl oluşturulduğu hakkında
usulsüzlük söylentileri var. Heyetin sayısı
kaçtır? Görevliler ile hanımların
da heyete dahil edilmesi, acaba, kamu vicdanını
yaralamıyor mu? (RP sıralarından alkışlar)


Arjantin'den dönüşte, Amerika Birleşik
Devletlerine, Boston' a gidiliyor...

FERİDUN PEHLİVAN (Bursa) - Sen ayaklarına
gidiyorsun...

FETHULLAH ERBAŞ (Devamla) - ...oradan Türkiye'ye
geliniyor. Bu, programda yok; bu gezileri nasıl düşünüyorsunuz?
Ben, bunları da sormak istiyorum.

Değerli arkadaşlar, personel konusu bir
faciaya dönüştü. 12 Eylülden önce,
187 senatör ve 450 milletvekili için 450  personelimiz
vardır...

(Mikrofon otomatik cihaz tarafından kapatıldı)

BAŞKAN - Sayın Erbaş, lütfen;
son cümlelerinizi ifade buyurur musunuz.

FETHULLAH ERBAŞ (Devamla) - Peki efendim.

CEMAL ÖZBİLEN (Kırklareli) -Refahlılar
bir de alkışlıyorlar!... (RP sıralarından
gürültüler) 

BAŞKAN - Sayın milletvekilleri... Rica
ediyorum...

Buyurun.

FETHULLAH ERBAŞ (Devamla) - Şimdi, her
milletvekiline 9 personel düşüyor. 12 Eylülden
önce 1 milletvekiline 0,7 personel düşüyordu.
Bu debdebe, bu saltanat, bu israf nedir, bunu anlayalım.
Millet orada açlıktan ölürken, siz, burada,
Osmanlının saltanatından bahsediyorsunuz;
yüz misli fazlasını yapıyorsunuz. 

Meclise, Genel Kurula ve halkıma saygılar
sunuyorum. (RP sıralarından “Bravo” sesleri,
 alkışlar)

BAŞKAN - Sayın Erbaş, teşekkür
ediyorum.

HİKMET ULUĞBAY (Ankara) - Sayın
Başkan...

BAŞKAN - Buyurun Sayın Uluğbay.

HİKMET ULUĞBAY (Ankara) - Sayın
Başkan, biraz önce, hatibe hitaben “sizi, esaret
altındaki çocukları kurtardığınız
için kutluyorum” dediniz. Bu cümlenizdeki “esaret”
sözcüğü, uluslararası hukukta özel
bir anlam taşır. Meclis Başkanlığı
makamındaki bir kişinin, kullandığı
sözcüklere dikkat etmesi gerekir. O nedenle, bu sözcüğün
zabıttan çıkarılmasını
talep ediyorum. 

BAŞKAN - Efendim, müsaade buyurun... Rahatsızlığınızı
anladım. 

Uluslararası hukukun kavramlaştırdığı
anlamda o “esaret” kelimesini kullanmadım. Cinayet
şebekesinin elindeki çocuklarımızın
kurtarılışına vesile olduğunuz
için teşekkür ederim dedim ya da bu anlamda
söyledim. 

HİKMET ULUĞBAY (Ankara) - Sayın
Başkan, düzeltmeniz yeterlidir.

GÖKHAN ÇAPOĞLU (Ankara) - Sayın
Başkan, onu “rehine” diye lütfen düzeltin...

BAŞKAN -  “Rehine” demedim efendim
ben... Efendim, cinayet şebekesi...

GÖKHAN ÇAPOĞLU (Ankara) - Terör
örgütünün elinde rehinedir onlar; esaret değildir
o...

BAŞKAN - Sayın Çapoğlu “cinayet
örgütü” lafını kullandıktan
sonra  geriye ne kalıyor, anlamıyorum ki... Benim
ne maksatla, ne niyetle ifade ettiğimi yahut neyi ifade edebileceğimi
 siz gayet iyi bilirsiniz. 

GÖKHAN ÇAPOĞLU (Ankara) - Tutanaklara
geçmesi açısından...

BAŞKAN -  Efendim, o şekilde düzelttirdim
“cinayet şebekesi” olarak düzelttim. Hayatımın
hiçbir noktasında cinayet şebekesinin dışında
bir değerlendirmeye de tabi tutmadım; kimse de tutamaz
zaten.

REFİK ARAS (İstanbul) - Bu konuya değinmeye
ne gerek vardı Sayın Başkan.

BAŞKAN - Sayın milletvekilleri, Sayın
Erbaş, cümlelerinin sonunda, hep “tebrik”
kelimesini kullandığı için, galiba, konuşması,
böylece, lehe dönüşmüş oldu. 

Sayın milletvekilleri, Türkiye, yeryüzünde
bulunan 180 küsur devletle birlikte yaşamak zorundadır.
Hiçbir ülke, değil gezegenini seçmek, komşu
ülkesini seçme hakkına dahi sahip değildir.
Öyleyse, ülkeler arasında iyi  ilişkiler
içerisinde bulunmaya mecburuz. Bu, hükümetler
arası temaslarla olur; bu, dostluk grupları arası
temaslarla olur; bu, parlamentolar arası temaslarla olur;
hele, küreselleşen bir dünyada buna mecburuz.
Onun için, başka ülkeleri ziyaret eden Parlamento
heyetlerimiz, bu  maksatla bu ziyaretleri yapıyorlar ve...


ABBAS İNCEAYAN (Bolu) - Resmî heyettir
o... Resmî...

BAŞKAN - ... Türkiye Büyük Millet
Meclisinin kararıyla gidiyorlar. Bunu düzeltmekte
zaruret görüyorum ve teşekkür ediyorum.

Sayın milletvekilleri, müzakereye konu
bütçeler üzerindeki görüşmeler
tamamlanmıştır. 

Şimdi, sorular vardır. Önce, soru
sahibinin ismini okuyacağım; Genel Kurul salonunda
hazır değilse, sorusunu işleme koymayacağım.

Samsun Milletvekili Sayın Musa Uzunkaya?..
Burada.

Sorunuzu okutuyorum:

Türkiye Büyük Millet Meclisi Başkanlığına


Aşağıdaki sorularıma Meclis
Başkanlığınızın cevap vermesine
delaletlerinizi arz ederim.

1. Meclisin personel ve diğer giderlerinin günlük
maliyetinin açıklanmasını;

2. Meclis Genel Kurul salonu onarım çalışmalarının
kaça mal olduğu, kime, nasıl ve hangi şartlarda
ihale edildiği;

3. Meclis çalışanları
arasında sözleşmeli, 657'ye tabi ve diğer
kurumlardan gelenler, ücret dengesizliği ve sosyal adaletsizlik
ve uygulamasının giderilip giderilmeyeceği;

4. Son olarak Meclise alınan 174 kişinin,
hangi usulle işe alındığı, bunlardan
49'unun ise, aile karabetiyle alınmasının
hangi yasalar esas alınarak sağlandığı;


5. Kamu lojmanlarının satışı
düşünülürken, Meclis lojmanlarının
satılıp satılmayacağının
açıklanmasını arz ederim.

TÜRKİYE BÜYÜK MİLLET
MECLİSİ BAŞKANVEKİLİ KAMER GENÇ
(Tunceli) - Efendim, cevap vereyim isterseniz.

BAŞKAN - Yazılı...

TÜRKİYE BÜYÜK MİLLET
MECLİSİ BAŞKANVEKİLİ KAMER GENÇ
(Tunceli) - Bir kısmına cevap vereyim.

BAŞKAN - Efendim, süremiz 20 dakikadır...

TÜRKİYE BÜYÜK MİLLET
MECLİSİ BAŞKANVEKİLİ KAMER GENÇ
(Tunceli) - Soru ve cevap süresi 20 dakika olduğuna göre,
soruların bir kısmına cevap vereyim.

BAŞKAN - Buyurun efendim; başlattım
süreyi.

TÜRKİYE BÜYÜK MİLLET
MECLİSİ BAŞKANVEKİLİ KAMER GENÇ
(Tunceli) - Sayın Başkan, değerli arkadaşlarım;
biraz önce konuşan Sayın Fethullah Erbaş
arkadaşımız, Mecliste 180 küsur arabanın
varlığından bahsetti. Meclisteki arabaların
listesi elimde; traktör, kamyon, kamyonet, cenaze arabası,
ambülans, minibüs dahil 149 tane araba var. Burada,
öyle, arkadaşımızın zannettiği
kadar bir araba saltanatı yok. Zaten, öteden beri,
 Başkanlık Divanı üyelerinin ve komisyon
başkanlarının arabaları var. Yani,
müsaade edin de, devamlı, mesaisini Meclise tahsis
eden bir komisyon başkanı veya bir Başkanlık
Divanı üyesinin de bir arabası olsun. Bu arabaların
yıllarına baktığınız zaman,
1 tanesi 1992 model, ötekiler, 1980, 1985, 1987 model...

Değerli arkadaşlarım, arkadaşlarımız,
burada, çatısı altında hizmette bulundukları
müessesenin saygınlığını
korumak zorundadırlar. Dışarıdaki başka
insanların hoşuna gidelim diye birtakım gerçekdışı
beyanlarda bulunarak bu müesseseyi zedelemeyelim. 

Aslında, bugün, araba konusu Türkiye'de
ele alınabilir; ama, dışarıda, idarenin
içinde bir şef dahi makam arabası kullanırken...
Milletvekilisiniz, buradan çıkıyorsunuz,
Kızılay'da  bir daireye 5 dakika uğrayacaksınız;
kendi arabanızla gitseniz, orada park yeri bulma sorunu
var, gidemezsiniz. Birtakım zaruretler dolayısıyla,
Türkiye Büyük Millet Meclisi'nde bazı makamlarda
bulunan, belli görevlerde bulunan insanlara araba tahsisini
bu kadar anlatarak ve bunu, Osmanlı Devleti saltanatı
gibi görerek -hele, Osmanlı Devletinde araba saltanatı
yoktu da başka saltanatlar vardı, hepiniz de biliyorsunuz
ne saltanatı olduğunu ve neden dolayı da yıkıldığını-
böyle,  gerçekdışı bilgilerle
bu müesseseyi yıpratmayalım.

Değerli arkadaşlarım, lojmanlar
konusuna gelince; lojmanların satılmasına
ilişkin yasa, biliyorsunuz daha sonra çıktı.
Lojmanların yapımıyla ilgili ihale ise daha
önce yapılmıştı.

Sayın arkadaşlarım, ülkemizde
ciddî bir terör sorunu vardır. 550 milletvekilimiz
var. Bu 550 milletvekilinin, dışarıda ayrı
ayrı yerlerde barınmaları -bu, benim kişisel
düşüncem, milletvekili lojmanları satılır
satılmaz bilmiyorum- halinde, bunların korunmalarının
da sağlanması lazımdır; bu, çok
önemli bir olay. 

LALE AYTAMAN (Muğla) - Önce, vatandaşı
korumamız lazım.

TÜRKİYE BÜYÜK MİLLET
MECLİSİ BAŞKANVEKİLİ KAMER GENÇ
(Devamla) - Efendim, ben, bir gerçeği söylüyorum.
Belki, Ege'den gelen arkadaşlarımızın
bu sorunları yok; ama, bizim çok ciddî sorunlarımız
var.

BAŞKAN - Sayın Başkan, siz, lütfen,
soruları cevaplayın; süremiz çok kısa.

TÜRKİYE BÜYÜK MİLLET
MECLİSİ BAŞKANVEKİLİ KAMER GENÇ
(Devamla) - Lojmanların satışına Meclis
karar almış; eğer, Türkiye Büyük
Millet Meclisi lojmanlarının da satılmasına
karar verilirse, orada yapılan lojmanlar da satılır;
ama, bunun, bir ayrıcalık olmadığını
da vurgulamak istiyorum. 

Öte taraftan, yalnız Türkiye Büyük
Millet Meclisine yeni lojman yapılmıyor ki, birçok
yerde lojman yapılıyor. Onun için, gerekirse,
bunlar da satılacaktır.

Sonra, arkadaşımız “lüks
Mercedes alımı var “ diyor; bu seneki bütçede
lüks Mercedes alımı yok. Onu, hangi programda
okumuş, bize de göstersin lütfen.

Sayın Başkan, diğer sorulara yazılı
cevap vereceğim efendim.

BAŞKAN - Teşekkür ediyorum efendim.

MEHMET ALİ YAVUZ (Konya) - Personel alımlarına
da cevap versin Sayın Başkan.

TÜRKİYE BÜYÜK MİLLET
MECLİSİ BAŞKANVEKİLİ KAMER GENÇ
(Tunceli) - Efendim, personel alımını burada
söyledim.

BAŞKAN - Lütfen efendim...

Efendim “yazılı cevap vereceğim”
dediler.

Sayın Uzunkaya'nın bir başka
sorusu daha var, okutuyorum:

Türkiye Büyük Millet Meclisi Başkanlığına

Delaletinizle ilgili kurum ve RTÜK yetkililerinin
aşağıdaki suallerimi cevaplandırmasını
arz ederim.

1.  Bazı sportif faaliyetlerin şifreli
yayın yapan bir TV (CINE 5) kanalına verilmesi ve
toplumu, özelde de sporla ilgili gençliği rencide
eden bu yanlışı ne zaman düzelteceksiniz?

2. Televizyonlardaki, özellikle bazı
kanalların belli zamanlardaki gayri ahlakî yayınlarına
ne zaman son verilecektir?

Arz olunur.

BAŞKAN - Buyurun efendim.

RTÜK BAŞKANI GÜNEŞ MÜFTÜOĞLU
- Yazılı cevap vereceğim Sayın Başkan.

BAŞKAN - Teşekkür ediyorum.

Sorular yazılı cevaplandırılacaktır.

Sayın Kâzım Arslan?..Burada.

Sorunuzu okutuyorum:

Türkiye Büyük Millet Meclisi Başkanlığına

Aşağıdaki sorularımın,
Sayın Türkiye Büyük Millet Meclisi Başkanı
tarafından cevaplandırılmasını
arz ederim.

1. Son bir yıl içerisinde, Türkiye
Büyük Millet Meclisine kaç yeni personel alınmıştır?

2.  Bu atamalar hangi kriterlere göre yapılmıştır?

3. Daha önce, Resmî Gazetede yayımlanan
ilanla alınacağı bildirilen personel imtihanı
neden yapılmamıştır?

4. İstisnaî durumların ve takdir
yetkisinin bu şekilde kullanılması yerine,
adil bir imtihan yapmak suretiyle, tüm toplum ve kurumlara
örnek olmak daha uygun olmaz mı?

BAŞKAN - Sayın Başkan...

TÜRKİYE BÜYÜK MİLLET
MECLİSİ  BAŞKANVEKİLİ KAMER
GENÇ (Tunceli) - Ben, konuşmamda cevap verdim; 657
sayılı Kanunun 59 uncu maddesine göre, Türkiye
Büyük Millet Meclisinde çalışan
personel istinaî bir statüye tabidir. Bu personelin
alınması imtihana tabi değildir; Meclis Başkanının
inisiyatifi dahilindedir. Biz, 2919 sayılı Kanunu
değiştireceğiz, taslak hazır vaziyettedir;
çok az bir kısmı yine istisnaî memuriyette
kalmak suretiyle, imtihan sistemini getiriyoruz. 

Kaç personel alındığı
konusunda da, kendilerine yazılı cevap vereceğiz.


SAFFET ARIKAN BEDÜK (Ankara) - Şimdiye
kadar imtihansız alındı galiba...

TÜRKİYE BÜYÜK MİLLET
MECLİSİ  BAŞKANVEKİLİ KAMER
GENÇ (Tunceli) - Efendim, ekseriya imtihansız alındı.


Geçen sene, galiba 30 civarında bir
personel alınması için ilan yapıldı;
20 binin üzerinde müracaat oldu. Şimdi, Türkiye'nin
her tarafından 20 bin adam getireceksiniz; alacağınız,
30 kişi... O insanların yol paraları, otellerde
perişan olmaları, büyük bir sorun oluyor.
İşte, böyle bir sıkıntı...
Aldığımız personel de, daha ziyade, garson,
odacı, çaycı... Biraz da özel bir yetenek
isteyen hizmetler olduğu için, bunları, özel
birtakım liyakat belgelerini tevsik eden belgelerle beraber,
Başkanlık almıştır. Yani, burada,
bir usulsüzlük yok. 

Bir insana bir soru yöneltildiği zaman,
eğer, soru yöneltilen o makam görevini yasalara
aykırı yapmışsa o soru yöneltilir.
657 sayılı Kanun Meclis Başkanına yetki
vermiştir ve “bu, istisnaî personeldir; imtihan
yapmadan alabilirsin” demiştir. Meclis Başkanlığı
da, bu konuda, takdir hakkını kullanmıştır.
Ha, kanunu değiştirelim, bu işi kurtaralım
diyorum. Yani, bunu sorup, bu kadar üzerinde durmaya değmez
sayın milletvekilleri. 

Evet efendim, cevaplandırdım soruyu.

BAŞKAN - Sayın Başkan,  tamam
mı? 

TÜRKİYE BÜYÜK MİLLET
MECLİSİ  BAŞKANVEKİLİ KAMER
GENÇ (Tunceli) - Evet efendim.

BAŞKAN - Bu konuları yine yazılı
cevaplayacak mısınız?

TÜRKİYE BÜYÜK MİLLET
MECLİSİ  BAŞKANVEKİLİ KAMER
GENÇ (Tunceli) - Evet, kaç personel alınmıştır
sorusuna yazılı cevap vereceğiz efendim.

BAŞKAN - Peki, teşekkür ediyorum.

Sayın İbrahim Halil Çelik?..
Burada.

Sorunuzu okutuyorum:

Türkiye Büyük Millet Meclisi
Başkanlığına

Aşağıdaki sorularımın,
delaletinizle Anayasa Mahkemesi Başkanı tarafından
cevaplandırılmasını saygıyla
arz ederim.

 İbrahim Halil Çelik

 Şanlıurfa

Soru 1: Mahkeme Başkanı, hâkim
bağımsızlığı ve tarafsızlığı
ilkelerini hiçe sayarak, önüne geldiği yerde,
uluorta konuşmak suretiyle, Mahkemenin tarafsızlığını
tartışılır hale getirmiyor mu?

Soru 2: Başkanın, üniversitelerde,
hemen her hafta konferanslara katılarak yaptığı
konuşmalarda, öğrencileri ve öğretim üyelerini,
özellikle başörtülü öğrencilere
karşı tahrik etme hakkı var mıdır?

Soru 3: Başkan, YÖK Başkanıyla
işbirliği yaparak, bu tür faaliyetlerinden ne zaman
vazgeçecektir?

Soru 4: Başkan, Anayasa Mahkemesi kararlarına
sahip çıkma görüntüsü altında,
inanç gruplarına saldırmaktan vazgeçmeyi
düşünüyor mu?

Soru 5: Sayın Başkan, emekli başsavcı
Nusret Demiral gibi, milletin kendisini ne kadar sevdiğini,
politikaya atılarak test etmeyi düşünüyor
mu?

Soru 6: Dünyada, bizim gibi, bir gazetede köşe
yazarlığı yapan Anayasa Mahkemesi Başkanı
var mıdır? Varsa, öğrenebilir miyiz?

Soru 7: Halk arasında by-pass olarak bilinen
2802 sayılı Hâkimler Kanununda Değişiklik
Yapan Yasanın iptal kararının gerekçesi
ikibuçuk yıldır tamamlanamamış
ve yayımlanamamıştır. Başkan,
bunu, nasıl izah edecektir?

Soru 8: Başkanın, Başbakanlığa
ait, bindiği zırhlı Mercedes kaza yapmış
mıdır? Bu kaza nerede yapılmıştır?
Bu seyahat niçin yapılmıştır?
Araca yapılan masraf ne kadardır? Tamirat parası
kimin cebinden çıkmıştır?

BAŞKAN - Evet, cevap verecek sayın temsilci?..

TÜRKİYE BÜYÜK MİLLET
MECLİSİ  BAŞKANVEKİLİ KAMER
GENÇ (Tunceli) - Herhalde, ilgili kuruluş yazılı
cevap verecektir Sayın Başkan.

BAŞKAN - İlgili kuruluşun temsilcisi
yok mu efendim?

TÜRKİYE BÜYÜK MİLLET
MECLİSİ  BAŞKANVEKİLİ KAMER
GENÇ (Tunceli) - Efendim, temsilci var ; “yazılı
cevap vereceğiz” diyorlar.

BAŞKAN - Peki efendim.

TÜRKİYE BÜYÜK MİLLET
MECLİSİ  BAŞKANVEKİLİ KAMER
GENÇ (Tunceli) - Efendim, yalnız, temsilci arkadaşımız
diyor ki, bu soru bize ulaştırılırsa
biz yazılı cevap verelim...

BAŞKAN - Tamam efendim, öyle aldım;
zabıtlara da öyle geçti.

Sayın Çelik, sorularınız
yazılı cevaplandırılacaktır
efendim.

Sayın Osman Hazer?.. Burada.

Sorularınızı okutuyorum:

 Türkiye Büyük Millet Meclisi
Başkanlığına

Aşağıdaki sorularımın
Meclis Başkanı Sayın Dr. Mustafa Kalemli tarafından
yazılı olarak cevaplandırılmasına
delaletlerinizi saygıyla arz ederim. 10.12.1996

 Osman Hazer

 Afyon

1. Türkiye Büyük Millet Meclisinde
görev yapmakta bulunan geçici kadro statüsündeki
personele kadro vermeyi düşünüyor musunuz?
Bu konuda şu ana kadar ne gibi işlemler yapıldı?

2. Ana bina içinde, kulislerde basın
mensuplarının oturmaması için gerekli
tedbirleri almayı düşünüyor musunuz?

3.  Genel Kurulda yapılan konuşmaların
sıhhatli anlaşılabilmesi için, mevcut
durumdaki ses cihazları için gerekli çalışmaları
yapıyor musunuz?

BAŞKAN - Sayın Hazer, zaten talebinizde
yazılı cevaplandırılması istenilmiştir,
ismen de istediğinize göre, Sayın Başkana
sorularınız iletilecektir.

TÜRKİYE BÜYÜK MİLLET
MECLİSİ  BAŞKANVEKİLİ KAMER
GENÇ (Tunceli) - Efendim, bir açıklama yapayım
isterseniz. Bizim 2919 sayılı Kanunda, Türkiye
Büyük Millet Meclisinin sahip olduğu kadro miktarı
bellidir. Başkanlık Divanının veyahut
da Meclis Başkanının bu kadroyu artırması
mümkün değildir. Yeni kanunla kadro alındığı
zaman bu arkadaşlara kadro verilecektir efendim.

BAŞKAN - Efendim, sualinizin bakiye kısmı
Başkanlık tarafından yazılı
cevaplandırılacaktır.

Sayın Nurettin Aktaş?.. Burada.

Sorunuzu okutuyorum:

Türkiye Büyük Millet Meclisi
Başkanlığına

Aşağıdaki sorumun, delaletinizle,
ilgili Başkan tarafından cevaplandırılmasını
saygılarımla arz ederim.

 Nurettin Aktaş

 Gaziantep

Anayasa Mahkemesinin Başkanı, Türkiye
Cumhuriyeti 54 üncü Hükümetin Başbakanı
ve eşinin bulunduğu bir toplantıda, türban
hakkında yakışıksız sözler
sarf etmiştir. Bu tür davranışlar geleneklerimizle
ne ölçüde bağdaşmaktadır?

İçerik olarak, Anayasa ve insan hak
ve özgürlüklerine de aykırı beyanlarda
bulunan birinin Yüce Mahkeme Başkanlığını
halen sürdürüyor olması nasıl açıklanabilir?

NİHAT MATKAP (Hatay) - Sayın Başkan,
böyle soru olur mu?..

BAŞKAN - Efendim Sayın Matkap.

NİHAT MATKAP (Hatay) - Sayın Başkan,
sorular için bir yöntem geliştirdiniz, sorulan
soruların mahiyetine de lütfen dikkat ediniz. Sizin
açıkladığınız soru yöntemiyle
bu soru yöntemi çelişmiyor mu; hani yorum yapmayacaktık?


SITKI CENGİL (Adana) - Sayın Matkap,
avukat mısınız, malî müşavir
misiniz? 

BAŞKAN - Sayın Matkap, Sayın
Başkan cevaba değer görmezse,  değerlendirir,
öyle bir cevap verir efendim. 

Sayın Başkan?..

TÜRKİYE BÜYÜK MİLLET
MECLİSİ  BAŞKANVEKİLİ KAMER
GENÇ (Tunceli) - Bu sorulara yazılı cevap
verilecektir.

BAŞKAN - Teşekkür ediyorum. 

Sualiniz yazılı cevaplandırılacaktır.


Sayın Aslan Polat?.. Burada. 

Sorunuzu okutuyorum:

Türkiye Büyük Millet Meclisi
Başkanlığına

Sayın Başkan, delaletinizle, Sayın
Cumhurbaşkanımıza şu soruyu sormak istiyorum:


 Aslan Polat 

 Erzurum

1950 yılında çok partili sisteme
geçtiğimiz günden beri, Demokrat Parti döneminde,
AP döneminde devam eden bir ananeyle, Sayın Cumhurbaşkanımız
da Adalet Partisi Genel Başkanıyken, seçim
propagandalarına Erzurum ilinden başlardı.


7 nci Cumhurbaşkanımız Kenan
Evren cumhurbaşkanıyken, 1 hafta Cumhurbaşkanlığı
çalışmalarına Erzurum ilinde devam
etmiştir. 

Sayın Cumhurbaşkanımıza
arz etmek istediğimiz sorumuz şudur: Palandöken
dağlarında başlayan kış turizmini,
Türkiyemize ve yurtdışına tanıtmak
bakımından son derece faydalı olacak şekilde,
Sayın Cumhurbaşkanımız, seçimlere
başlama ananesini, şimdi de, Sayın Kenan Evren'in
başlattığı Erzurum'da, bir hafta, kış
aylarında Cumhurbaşkanlığı çalışmalarını
devam ettirmeyi düşünüyorlar mı? 

BAŞKAN - Buyurun Sayın Başkan.

TÜRKİYE BÜYÜK MİLLET
MECLİSİ  BAŞKANVEKİLİ KAMER
GENÇ (Tunceli) - Efendim, Sayın Cumhurbaşkanımızın
verebileceği bir cevap, kendileri takdir ederlerse cevap verirler.

BAŞKAN - Tabiî, Cumhurbaşkanımızın
takdirine mevduu bir cevap bu. Zannediyorum yazılı
cevap verilecektir. 

Sayın milletvekilleri, soru ve cevap işlemimiz
de, bu suretle, tamamlanmış bulunmaktadır.


Şimdi, sırasıyla birinci turda
yer alan bütçelerin bölümlerine geçilmesi
hususunu ve bölümlerini ayrı ayrı oylarınıza
sunacağım. 

Türkiye Büyük Millet Meclisi 1997
malî yılı bütçesinin bölümlerine
geçilmesi hususunu oylarınıza sunuyorum:
Kabul edenler... Kabul etmeyenler... Kabul edilmiştir.

Bölümlerini okutmadan önce, önergeler
vardır; sırasıyla okutuyorum: 

Türkiye Büyük Millet Meclisi
Başkanlığına

Görüşülmekte olan 1997 Malî
Yılı Bütçe Kanunu Tasarısının
Türkiye Büyük Millet Meclisi Bütçesine
ekli (R) cetvelinde yer alan “100- Personel Giderleri”
harcama kalemine, yedinci bent olarak, aşağıdaki
ibarenin eklenmesini arz ve teklif ederiz. 

 Salih Kapusuz Murat Başesgioğlu Ali Rıza
Gönül

 Kayseri  Kastamonu Aydın

 RP Grup Başkanvekili  ANAP Grup Başkanvekili
 DYP Grup Başkanvekili 

 Hasan Hüsamettin Özkan Nihat Matkap

 İstanbul  Hatay 

 DSP Grup Başkanvekili  CHP Grup Başkanvekili


7. Türkiye Büyük Millet Meclisi Başkanı
emrinde görevli Koruma Müdürlüğü
personelinin giyecek yardımı, bir defaya mahsus
olmak üzere “140- Sosyal Yardımlar” ayrıntı
koduna gider kaydedilir. 

Gerekçe: 1995 ve 1996 Malî Yılları
Bütçe Kanunlarının (R) cetvellerinde
yer almış olan bu ibarenin, 1997 Malî Yılı
Bütçe Kanununa bağlı (R) cetvelinde de
muhafazası uygun görülmüştür.


BAŞKAN - Sayın Komisyon, cetvellerarası
transfer anlamına gelen bu önergeye... 

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Hayır, Sayın
Başkanım; bu, fasıllar arası aktarma
değil. Anayasanın 162 nci maddesine aykırı
olduğu için, zannediyorum ki, zatı âlinizin
de bunu işleme koymaması lazım. Çünkü,
Anayasamızın 162 nci maddesinin son fıkrası
uyarınca, Türkiye Büyük Millet Meclisi üyeleri,
bütçe kanunu tasarılarının Genel
Kurulda görüşülmesi sırasında,
gider artırıcı veya gelirleri azaltıcı
önerilerde bulunamazlar. Bu önerge, giderleri artırıcı
mahiyettedir. Çok açık. 

İkincisi de, tabiî, personel giderleri,
bildiğiniz gibi, sorumluluğu taşımayan bir
gider kalemidir. Buraya atıldığı zaman,
ucu da nereye varacağı belli olmayan bir harcama kalemi
olur. 

Dolayısıyla, Anayasaya aykırı
bir önerge olması sebebiyle, zannediyorum ki zatı
âlinizin de işleme koymaması lazım.


Arz ediyorum. 

BAŞKAN - Sayın Başkan, yalnız,
önergeden anlaşılan şudur: Bütçenin
geneline gider artırıcı bir yük getirmemektedir.


ESAT BÜTÜN (Kahramanmaraş) - Nereden
alacak o zaman Sayın Başkan?

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Sayın Başkan,
nereden alacak o zaman gideri? 

BAŞKAN - Efendim, kendi bölümleri
arasında transfer ediyor. 

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Hayır, hayır.


BAŞKAN - Diyelim ki, şu fasıldan
şu fasıla naklediyor. ..

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Hangi fasıldan hangi
fasıla Sayın Başkanım? 

BAŞKAN - Müsaade buyurun, önergeye
bakayım Sayın Başkan.

SAFFET ARIKAN BEDÜK (Ankara) - Gider artırıcı
değil Sayın Başkan; bir fasıldan bir fasıla
aktarmadır. 

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Sayın Başkanım,
bir hususu daha arz etmek istiyorum. Bu gibi giderler, genel olarak...

İBRAHİM GÜRDAL (Antalya) - Komisyon
hayır diyor, Başkanlık görüşülsün
diyor; hayret edilecek bir şey!.. Yeni yeni usuller çıktı!

BAŞKAN - Efendim, bir şey demiyorum.
Biz, sadece, karşılıklı birbirimizi
iknaya çalışıyoruz. 

Buyurun. 

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Sayın Başkanım,
bu gibi giderler “Diğer Cari Harcamalar” kaleminde
yer alır. Personel giderlerinde personelin giyim masrafları
yer almaz. Dolayısıyla, biraz evvel arz ettiğim
gibi, hem gider artırıcı olması hem
de normal olarak faslının farklı olması
sebebiyle, bu önergenin işleme konulmaması lazım.

Tekraren arz ediyorum. (DYP ve RP sıralarından
gürültüler)

SALİH KAPUSUZ (Kayseri) - Geçen yıllarda
yaptık aynı şeyi.

BAŞKAN - Efendim, bir dakikanızı
rica edeyim...

Sayın milletvekilleri, Başkanlık
olarak biz, Plan ve Bütçe Komisyonu Sayın Başkanından
sorduk. Sayın Başkan -ki, o işin uzmanlık
dalının başında bulunan bir arkadaşımızdır-
gider artırıcı niteliktedir buyuruyor. Gider
artırıcı nitelikte bir teklifi, bizim, işleme
koymamız, Anayasanın 162 nci maddesine göre
mümkün değildir. 

Bu sebeple, bu önergeyi işleme koyamıyorum.

Diğer önergeyi okutuyorum:

Türkiye Büyük Millet Meclisi
Başkanlığına

Görüşülmekte olan, Türkiye
Büyük Millet Meclisi 1997 yılı Bütçe
Kanunu Tasarısına ekli, 1997 yılında
satın alınacak taşıtlar cetvelinde
yer alan, 5 inci sıradan “kaptıkaçtı
minibüs” yerine, Sıra No 10'dan “otobüs”
(takriben 20 kişilik) aracın konulması suretiyle,
gerekli değişikliğin yapılmasını
arz ve teklif ederiz.

 Yusuf Bahadır Hüsamettin Korkutata Temel
Karamollaoğlu

 Trabzon Bingöl Sıvas

 Saffet Arıkan Bedük Ali Rıza
Gönül

 Ankara Aydın

Gerekçe: Türkiye Büyük Millet
Meclisinin konuğu olarak Ankara'ya gelen heyetlerin, gerek
şehiriçi gezileri gerekse kısa mesafeli seyahatleri
için ihtiyaç duyulan taşıma hizmetlerinin
karşılanabilmesi amacıyla, taşıt
sayısı artırılmadan, taşıtın
karakteristiği değiştirilmektedir.

BAŞKAN - Sayın Komisyon Başkanı,
bu önergeyi dinlediniz. Bu konudaki görüşünüz
nedir?

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Sayın Başkan,
tabiî, Komisyonumuz çoğunluk olarak burada değil;
ama, ben, baktım, gider artırıcı mıdır
diye; mevcut olarak alınacakların, yani şu
anda bulunanların değeri 1 milyar 200 milyon lira ilâ
2 milyar 250 milyon lira; halbuki, talep edilenin fiyatı
da 1 milyar 800 milyon ilâ 2 milyar 850 milyon lira. Dolayısıyla,
gider artırıcı mahiyette olmadığından,
bunu benimsiyoruz.

HASAN HÜSAMETTİN ÖZKAN (İstanbul)
- Bunu nasıl gider artırıcı görmüyorsunuz?..

BAŞKAN - Bunu gider artırıcı
telakki etmiyorsunuz...

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Rakamları aldık
Sayın Başkanım.

Tekrar arz ediyorum: 1 milyar 200 milyon ilâ
2 milyar 250 milyon lira arasında halen Komisyondan geçtiği
şekliyle; ama, teklif edileninki de 1 milyar 800 milyon
lira ilâ 2 milyar 850 milyon lira arasında. Dolayısıyla,
1 milyar 800 milyon lira ile 2 milyar 250 milyon lira arasındaki...
Yani, 2 milyar 250 milyon liradan aşağı olduğu
için, gider artırıcı mahiyette değildir;
öyle mütalaa ediyoruz.

BAŞKAN - Böylece, katılıyorsunuz.

Sayın Başkan?..

TÜRKİYE BÜYÜK MİLLET
MECLİSİ  BAŞKANVEKİLİ KAMER
GENÇ (Tunceli) - Biz de katılıyoruz efendim.

BAŞKAN - Siz de katılıyorsunuz...

Efendim, Plan ve Bütçe Komisyonunun görüşüne
göre, önerge gider artırıcı nitelikte
değildir, Başkanlık da bu görüştedir...

ALİ RIZA BODUR (İzmir) - Sayın
Başkan, Plan ve Bütçe Komisyonu Başkanı
“çoğunluğumuz olmadığı için”
diye itirafta bulunuyor; siz katıldığını
ifade ediyorsunuz; olur mu!

BAŞKAN - Müsaade buyurun efendim, ifade
edeyim...

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Sayın Başkanım,
“benimsiyoruz” tabirini kullandım.

BAŞKAN - Plan ve Bütçe Komisyonu
Sayın Başkanı, çoğunluğu olmadığı
için katılma ifadesinde bulunmadığını;
ancak, böyle bir talebi benimsediklerini ifade ediyorlar.
Tabiî, nihaî karar Genel Kurulundur. Sayın
Başkan katılıyor...

ALİ RIZA BODUR (İzmir) - Benimsiyor!..

İSMAİL SAFA GİRAY (Balıkesir)
- Şahsen benimseyebilir, o kadar; Başkan olarak öyle
bir ifadede bulunamaz.

BAŞKAN - Peki efendim...

Sayın Komisyon Başkanı, çoğunluğunuz
olmadığı için katılamıyorsunuz;
öyle mi ifade ediyorsunuz efendim?

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Evet, katılamıyoruz;
ama, önergeyi benimsiyorum dedim; tekrar söylüyorum.

BAŞKAN - Efendim, Sayın Komisyon çoğunluğu
olmadığı için önergeye katılmadı,
Sayın Başkanlık katılıyor.

Önergeyi oylarınıza sunuyorum:
Kabul edenler... Sayar mısınız...

İSMAİL SAFA GİRAY (Balıkesir)
- Karar yetersayısının aranmasını
istiyoruz.

BAŞKAN - Efendim, bu oylamada mı bundan
sonraki oylamada mı?

SUAT PAMUKÇU (Bayburt) - Oylamaya geçildikten
sonra istenmez.

SALİH KAPUSUZ (Kayseri) - Oylamaya geçildi.


BAŞKAN - Efendim, müsaade buyurun da Başkanlık
bu kadarcık şeyi bilsin...

Kabul etmeyenler... Sayar mısınız...

Önerge kabul edilmiştir. 

Sayın Giray, zatı âliniz kalben
mutmain olasınız diye arz ediyorum; oylamaya geçilmeden
önce karar yetersayısının aranması
talep edilebilir. Bendeniz oylamaya geçmiş, hatta
kabul oylarını saymaya başlamıştım
ki, zatı âlinizden bu talep geldi; bu sebeple yerine
getiremedim; kusura bakmayın.

İSMAİL SAFA GİRAY (Balıkesir)
- Efendim, biz, memlekete faydası olsun diye söyledik.
Bu bir minibüstür, gerekirse kiralanabilir; yoksa, kapıda
bekletmek için minibüs alınmaz. 

BAŞKAN - Tabiî, sizi anlıyorum
efendim. 

Bir başka önerge var; okutuyorum:


Türkiye Büyük Millet Meclisi
Başkanlığına

Görüşülmekte olan Radyo ve Televizyon
Üst Kurulu 1997 yılı bütçesine
ekli kadro cetvellerinde yer alan genel idarî hizmetler
ve personel hizmetleri veya genel idarî hizmetler daire
başkan yardımcısı derece 1, adet 11
kadronun metinden çıkarılmasını
arz ve teklif ederiz. 


 Temel Karamollaoğlu Akın Gönen Mehmet
Gözlükaya

 Sıvas Niğde Denizli

 Saffet Arıkan Bedük Ali Rıza
Gönül

 Ankara Aydın

Gerekçe:

Hizmetlerin yürütülmesinde, daire
başkan yardımcılığı kadrolarının
kullanılması, hizmetin verimliliği açısından
faydalı olmamaktadır. İhtiyaç duyulduğu
takdirde, daire başkan yardımcılığı
kadroları yerine, şube müdürlüğü
kadroları ihdas edilmek suretiyle, daha verimli hizmet
yürütmek mümkündür. Teşkilatın
gereksiz büyümesine neden olacağı düşüncesiyle,
daire başkan yardımcılığı
kadrolarının metinden çıkarılması
uygun görülmüştür.

BAŞKAN - Sayın Komisyon Başkanı?..

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Tabiî, yine, çoğunluğumuz
olmadığı için katılamıyoruz;
ancak, şahsî olarak benimsiyorum.

BAŞKAN - Tabiî, biz, Başkanlık
olarak, Komisyon olarak ne düşündüğünüzü
soruyoruz.

Sayın Başkan, ne buyuruyorsunuz?

TÜRKİYE BÜYÜK MİLLET
MECLİSİ  BAŞKANVEKİLİ KAMER
GENÇ (Tunceli) - Katılıyoruz efendim.

BAŞKAN - Çoğunluk olmadığı
için Sayın Komisyon katılamadı, Sayın
Başkanlık katıldı.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmiştir.

Bir önergemiz daha var; okutuyorum :


Türkiye Büyük Millet Meclisi
Başkanlığına

Görüşülmekte olan Radyo ve Televizyon
Üst Kurulu 1997 yılı bütçesinin
(R) cetvelinde yer alan “b) Üst Kurul, kadro cetvellerinde
ek göstergesi belirtilmeyen unvanlara ait ek göstergeleri
belirlemeye yetkilidir” hükmünün metinden
çıkarılmasını ve takip eden
bendin (b) bendi olarak değiştirilmesini arz ve teklif
ederiz.

 Temel Karamollaoğlu Ali Rıza Gönül
Ömer Özyılmaz

 Sıvas Aydın Erzurum

 Muhammet Polat  Memduh Büyükkılıç

 Aydın Kayseri

Gerekçe: 

Kanunda olmayan bir yetkinin, bütçenin
(R) cetveline konulan bir ibareyle Üst Kurul tarafından
kullanılması, gerek 657 sayılı Devlet
Memurları Kanununa ve gerekse Anayasaya aykırı
olduğundan, metinden çıkarılması
teklif edilmiştir.

BAŞKAN - Komisyon ne buyuruyor efendim?

PLAN VE BÜTÇE KOMİSYONU BAŞKANI
İ. ERTAN YÜLEK (Adana) - Sayın Başkanım,
çoğunluk olmamakla beraber; burada, zannediyorum ki,
bir maddî hata olarak gözden kaçmıştır.
Şüphesiz, kanunlara aykırı bir maddenin
bütçe kanununda yer alması veya Anayasaya aykırı
bir hususun bütçe kanununda yer alması, kabul
edilemeyecek bir hadisedir. Dolayısıyla, bir maddî
hata olarak geçmiştir; buna katılıyoruz
efendim.

BAŞKAN - Sayın Başkan?..

TÜRKİYE BÜYÜK MİLLET
MECLİSİ  BAŞKANVEKİLİ KAMER
GENÇ (Tunceli) - Sayın Başkanın dediği
gerekçelerle biz de katılıyoruz.

BAŞKAN - Sayın Komisyon, çoğunluğu
olmadığı için, o anlamda katılamadıklarını;
ancak, bir maddî hatanın bu yolla düzeltilebileceğini
ifade ettiler; Sayın Başkanlık da aynı
görüşe katıldı.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmiştir.

Önergelerimiz tamamlanmıştır.

Şimdi, sırasıyla bölümleri
okutacağım; ancak, bölümlerin biraz zaman
alacağını görüyoruz; o nedenle, Sayın
Divan Üyemizin oturduğu yerden okuması hususunu
oylarınıza sunuyorum: Kabul edenler... Kabul etmeyenler...
Kabul edilmiştir.

Bölümleri okutuyorum :

A)  TÜRKİYE BÜYÜK MİLLET
MECLİSİ BAŞKANLIĞI

1. - Türkiye Büyük Millet Meclisi
1997 Malî Yılı Bütçesi


A - CETVELİ

Program 

Kodu    Açıklama               
                                                             
    Lira             

101 Genel yönetim ve Destek Hizmetleri 10 289
081 000 000

 BAŞKAN - Kabul edenler... Etmeyenler... Kabul
edilmiştir.

111 Yasama Hizmetleri 4 221 174 000 000

 BAŞKAN - Kabul edenler... Etmeyenler... Kabul
edilmiştir.

112 Millî Sarayların İdare ve
Korunması 2 797 270 000 000

 BAŞKAN - Kabul edenler... Etmeyenler... Kabul
edilmiştir.

900 Hizmet Programlarına Dağıtılamayan
Transferler 3 776 928 000 000

 BAŞKAN - Kabul edenler... Etmeyenler... Kabul
edilmiştir

 TOPLAM 21 084 453 000 000

 BAŞKAN - Kabul edenler... Etmeyenler... Kabul
edilmiştir

Türkiye Büyük Millet Meclisi 1997
Malî Yılı Bütçesinin bölümleri
kabul edilmiştir.

BAŞKAN- Böylece, Türkiye Büyük
Millet Meclisi bütçesinin sonunda yer alan Radyo ve
Televizyon Üst Kurulunun toplam 9 601 751 000 000 lira gider
ve aynı miktarda gelirle bağlanan 1997 malî yılı
bütçesi ve ekleri ile kurumun kadro cetvelleri, 13.4.1994
tarihli ve 3984 numaralı kanunun 12 nci maddesi gereğince
karara bağlanmış bulunmaktadır.

Yüce bilgilerinize arz olunur. 

2. - Türkiye Büyük Millet Meclisi
1994 Malî Yılı Kesinhesabı

BAŞKAN - Türkiye Büyük Millet
Meclisi 1994 malî yılı kesinhesabının
bölümlerine geçilmesini oylarınıza
sunuyorum: Kabul edenler... Kabul etmeyenler... Kabul edilmiştir.


Genel toplamı okutuyorum: 

Türkiye Büyük Millet Meclisi
1994 Malî Yılı Kesinhesabı


A - CETVELİ

 Genel Ödenek Toplam İptal Edilen

 Toplamı Harcama Ödenek

TOPLAM : 2 744 864 092 000 2 154 595 207 000 590
268 885 000

BAŞKAN - Kabul edenler... Etmeyenler... Kabul
edilmiştir

Türkiye Büyük Millet Meclisi 1994
malî yılı kesinhesabının bölümleri
kabul edilmiştir.

3. - Türkiye Büyük Millet Meclisi
1995 Malî Yılı Kesinhesabı

BAŞKAN - Türkiye Büyük Millet
Meclisi 1995 malî yılı kesinhesabının
bölümlerine geçilmesini oylarınıza
sunuyorum : Kabul edenler... Etmeyenler... Kabul edilmiştir.

Genel toplamı okutuyorum :

Türkiye Büyük Millet Meclisi
1995 Malî Yılı Kesinhesabı

A - CETVELİ

 Genel Ödenek Toplam İptal Edilen

 Toplamı Harcama Ödenek

TOPLAM : 4 639 544 370 000 3 855 295 919 000 784
248 451 000

BAŞKAN - Kabul edenler... Etmeyenler... Kabul
edilmiştir.

Türkiye Büyük Millet Meclisi 1995
malî yılı kesinhesabının bölümleri
kabul edilmiştir.

Böylece, Türkiye Büyük Millet
Meclisi 1997 malî yılı bütçesi
ile 1994 ve 1995 malî yılı kesinhesapları
kabul edilmiştir; hayırlı olmasını
temenni ederim.

Cumhurbaşkanlığı 1997 malî
yılı bütçesinin bölümlerine
geçilmesini oylarınıza sunuyorum : Kabul
edenler... Etmeyenler... Kabul edilmiştir.

Bölümleri okutuyorum :

B)  CUMHURBAŞKANLIĞI

1. - Cumhurbaşkanlığı
1997 Malî Yılı Bütçesi

A - CETVELİ

Program 

Kodu    Açıklama               
                                                             
    Lira             

101 Genel Yönetim ve Destek Hizmetleri 5 946
752 000 000

 BAŞKAN - Kabul edenler... Etmeyenler... Kabul
edilmiştir.

900 Hizmet Programlarına Dağıtılamayan
Transferler 36 000 000 000

 BAŞKAN - Kabul edenler... Etmeyenler... Kabul
edilmiştir.

 TOPLAM 5 982 752 000 000

 BAŞKAN - Kabul edenler... Etmeyenler... Kabul
edilmiştir.


Cumhurbaşkanlığı 1997 malî
yılı bütçesinin bölümleri
kabul edilmiştir.

2. - Cumhurbaşkanlığı
1994 Malî Yılı Kesinhesabı

BAŞKAN - Cumhurbaşkanlığı
1994 malî yılı kesinhesabının
bölümlerine geçilmesini oylarınıza
sunuyorum: Kabul edenler... Kabul etmeyenler... Kabul edilmiştir.


Genel toplamı okutuyorum: 

Cumhurbaşkanlığı
1994 Malî Yılı Kesinhesabı

A - CETVELİ

 Genel Ödenek Toplam İptal Edilen

 Toplamı Harcama Ödenek

TOPLAM : 302 037 120 000 238 868 722 000 63 168 398
000

BAŞKAN - Kabul edenler... Etmeyenler... Kabul
edilmiştir

Cumhurbaşkanlığı 1994 malî
yılı kesinhesabının bölümleri
kabul edilmiştir.

3. - Cumhurbaşkanlığı
1995 Malî Yılı Kesinhesabı

BAŞKAN - Cumhurbaşkanlığı
1995 malî yılı kesinhesabının
bölümlerine geçilmesini oylarınıza
sunuyorum : Kabul edenler... Etmeyenler... Kabul edilmiştir.

Genel toplamı okutuyorum :

Cumhurbaşkanlığı
1995 Malî Yılı Kesinhesabı

A - CETVELİ

 Genel Ödenek Toplam İptal Edilen

 Toplamı Harcama Ödenek

TOPLAM : 487 659 900 000 432 677 300 000 54 982 600
000

BAŞKAN - Kabul edenler... Etmeyenler... Kabul
edilmiştir.

Cumhurbaşkanlığı 1995 malî
yılı kesinhesabının bölümleri
kabul edilmiştir.

Böylece, Cumhurbaşkanlığı
1997 malî yılı bütçesi ile 1994
ve 1995 malî yılı kesinhesapları kabul
edilmiştir; hayırlı olmasını
temenni ederim.

Sayıştay Başkanlığı
1997 malî yılı bütçesinin bölümlerine
geçilmesini oylarınıza sunuyorum : Kabul
edenler... Etmeyenler... Kabul edilmiştir.

Bölümleri okutuyorum :

C)  SAYIŞTAY BAŞKANLIĞI

1. - Sayıştay Başkanlığı
1997 Malî Yılı Bütçesi 

A - CETVELİ

Program 

Kodu    Açıklama               
                                                             
    Lira             

101 Genel Yönetim ve Destek Hizmetleri     
  1 387 810 000 000

 BAŞKAN - Kabul edenler... Etmeyenler... Kabul
edilmiştir.

111 İnceleme, Yargı ve Karar Hizmetleri
1 444 100 000 000

 BAŞKAN - Kabul edenler... Etmeyenler... Kabul
edilmiştir.

900 Hizmet Programlarına Dağıtılamayan
Transferler 38 000 000 000

 BAŞKAN - Kabul edenler... Etmeyenler... Kabul
edilmiştir.

 TOPLAM 2 869 910 000 000

 BAŞKAN - Kabul edenler... Etmeyenler... Kabul
edilmiştir.


Sayıştay Başkanlığı
1997 malî yılı bütçesinin bölümleri
kabul edilmiştir.

2. - Sayıştay Başkanlığı
 1994 Malî Yılı Kesinhesabı

BAŞKAN - Sayıştay Başkanlığı
1994 malî yılı kesinhesabının
bölümlerine geçilmesini oylarınıza
sunuyorum: Kabul edenler... Kabul etmeyenler... Kabul edilmiştir.


Genel toplamı okutuyorum: 

Sayıştay Başkanlığı
 1994 Malî Yılı Kesinhesabı

A - CETVELİ

 Genel Ödenek Toplam İptal Edilen

 Toplamı Harcama Ödenek

TOPLAM : 474 839 360 000 330 780 436 000 144 112
924 000

BAŞKAN - Kabul edenler... Etmeyenler... Kabul
edilmiştir

Sayıştay Başkanlığı
1994 malî yılı kesinhesabının
bölümleri kabul edilmiştir.

3. - Sayıştay Başkanlığı
 1995 Malî Yılı Kesinhesabı

BAŞKAN - Cumhurbaşkanlığı
1995 malî yılı kesinhesabının
bölümlerine geçilmesini oylarınıza
sunuyorum : Kabul edenler... Etmeyenler... Kabul edilmiştir.

Genel toplamı okutuyorum :

Sayıştay Başkanlığı
1995 Malî Yılı Kesinhesabı


A - CETVELİ

 Genel Ödenek Toplam İptal Edilen

 Toplamı Harcama Ödenek

TOPLAM : 683 746 170 000 555 779 629 000 127 966
541 000

BAŞKAN - Kabul edenler... Etmeyenler... Kabul
edilmiştir.

Sayıştay Başkanlığı
1995 malî yılı kesinhesabının
bölümleri kabul edilmiştir.

Böylece, Sayıştay Başkanlığı
 1997 malî yılı bütçesi ile 1994
ve 1995 malî yılı kesinhesapları kabul
edilmiştir; hayırlı olmasını
temenni ederim.

Anayasa Mahkemesi Başkanlığı
1997 malî yılı bütçesinin bölümlerine
geçilmesini oylarınıza sunuyorum : Kabul
edenler... Etmeyenler... Kabul edilmiştir.

Bölümleri okutuyorum :


D)  ANAYASA MAHKEMESİ BAŞKANLIĞI

1. - Anayasa Mahkemesi Başkanlığı
1997 Malî Yılı Bütçesi

A - CETVELİ

Program 

Kodu    Açıklama               
                                                             
    Lira             

101 Genel Yönetim ve Destek Hizmetleri 217 570
000 000

 BAŞKAN - Kabul edenler... Etmeyenler... Kabul
edilmiştir.

111 İnceleme, Yargı ve Karar Hizmetleri
78 480 000 000

 BAŞKAN - Kabul edenler... Etmeyenler... Kabul
edilmiştir.

900 Hizmet Programlarına Dağıtılamayan
Transferler 2 000 000 000

 BAŞKAN - Kabul edenler... Etmeyenler... Kabul
edilmiştir.

 TOPLAM 298 050 000 000

 BAŞKAN - Kabul edenler... Etmeyenler... Kabul
edilmiştir.

Anayasa Mahkemesi Başkanlığı
1997 malî yılı bütçesinin bölümleri
kabul edilmiştir.

2. - Anayasa Mahkemesi   1994 Malî Yılı
Kesinhesabı

BAŞKAN - Anayasa Mahkemesi Başkanlığı
1994 malî yılı kesinhesabının
bölümlerine geçilmesini oylarınıza
sunuyorum: Kabul edenler... Kabul etmeyenler... Kabul edilmiştir.


Genel toplamı okutuyorum: 

Anayasa Mahkemesi Başkanlığı
 1994 Malî Yılı Kesinhesabı

A - CETVELİ

 Genel Ödenek Toplam İptal Edilen

 Toplamı Harcama Ödenek

TOPLAM : 35 115 760 000 32 109 657 000 3 006 103
000

BAŞKAN - Kabul edenler... Etmeyenler... Kabul
edilmiştir

Anayasa Mahkemesi Başkanlığı
1994 malî yılı kesinhesabının
bölümleri kabul edilmiştir.

3. - Anayasa Mahkemesi  Başkanlığı
 1995 Malî Yılı Kesinhesabı

BAŞKAN - Anayasa Mahkemesi 1995 malî
yılı kesinhesabının bölümlerine
geçilmesini oylarınıza sunuyorum : Kabul
edenler... Etmeyenler... Kabul edilmiştir.

Genel toplamı okutuyorum :

Anayasa Mahkemesi  Başkanlığı
1995 Malî Yılı Kesinhesabı

A - CETVELİ

 Genel Ödenek Toplam İptal Edilen

 Toplamı Harcama Ödenek

TOPLAM : 68 613 750 000 60 267 421 000 8 346 329
000

BAŞKAN - Kabul edenler... Etmeyenler... Kabul
edilmiştir.

Anayasa Mahkemesi  Başkanlığı
1995 malî yılı kesinhesabının
bölümleri kabul edilmiştir.

Böylece, Anayasa Mahkemesi  Başkanlığı
 1997 malî yılı bütçesi ile 1994
ve 1995 malî yılı kesinhesapları kabul
edilmiştir; hayırlı olmasını
temenni ederim.

Sayın milletvekilleri, böylece, Türkiye
Büyük Millet Meclisi Başkanlığı,
Cumhurbaşkanlığı, Sayıştay
Başkanlığı ve Anayasa Mahkemesi Başkanlığı
1997 malî yılı bütçeleri ile 1994
ve 1995 malî yılları kesinhesapları
kabul edilmiştir; hayırlı uğurlu olmasını
temenni ediyor ve kutluyorum.

TÜRKİYE BÜYÜK MİLLET
MECLİSİ  BAŞKANVEKİLİ KAMER
GENÇ (Tunceli) - Biz de teşekkür ederiz Sayın
Başkan. 

Arkadaşlarımıza da emeklerinden
dolayı teşekkür ederiz.

BAŞKAN - Sayın milletvekilleri, saat
17.00'de toplanmak üzere birleşime ara veriyorum.


Kapanma Saati: 16.40



ÜÇÜNCÜ OTURUM

Açılma Saati:17.05

BAŞKAN: Başkanvekili Yasin
HATİBOĞLU

KÂTİP ÜYELER: Ünal
YAŞAR (Gaziantep), Fatih ATAY (Aydın)

 


BAŞKAN - Türkiye Büyük Millet
Meclisinin 29 uncu Birleşiminin Üçüncü
Oturumunu açıyorum.


IV. - KANUN TASARI VE TEKLİFLERİYLE
KOMİSYONLARDAN GELEN

DİĞER İŞLER


1.- 1997 Mâli Yılı Genel ve
Katma Bütçeli İdareler Bütçe Kanunu
Tasarıları ile 1994 ve 1995 Maliî Yılları
Genel ve Katma Bütçeli İdareler veKuruluşlar
Kesinhesap Kanunu Tasarıları (1/518; 1/519; 1/282,
3/314, 1/283, 3/415; 1/492, 3/516; 1/493, 3/517) (S.Sayıları:
134, 135, 103, 102, 151, 150)

E) BAŞBAKANLIK (Devam)

1.- Başbakanlık 1997 Malî Yılı
Bütçesi

2.- Başbakanlık 1994 Malî Yılı
Kesinhesabı

3.- Başbakanlık 1995 Malî Yılı
Kesinhesabı

F) DENİZCİLİK MÜSTEŞARLIĞI
(Devam)

1.- Denizcilik Müsteşarlığı
1997 Malî Yılı Bütçesi

2.- Denizcilik Müsteşarlığı
1994 Malî Yılı Kesinhesabı

3.- Denizcilik Müsteşarlığı
1995 Malî Yılı Kesinhesabı

G) KÖY HİZMETLERİ GENEL MÜDÜRLÜĞÜ
(Devam)

1.- Köy Hizmetleri Genel Müdürlüğü
1997 Malî Yılı Bütçesi

2.- Köy Hizmetleri Genel Müdürlüğü
1994 Malî Yılı Kesinhesabı

3.- Köy Hizmetleri Genel Müdürlüğü
1995 Malî Yılı Kesinhesabı

BAŞKAN - Sayın milletvekilleri, bütçe
müzakerelerine kaldığımız yerden
devam edeceğiz.

İkinci tur görüşmelere başlıyoruz.

Komisyon ve Hükümet hazır.

İkinci turda, Başbakanlık, Denizcilik
Müsteşarlığı, Köy Hizmetleri
Genel Müdürlüğü katma bütçeleri
yer almaktadır. 

Şimdi, grupları ve şahısları
adına söz alan sayın milletvekillerinin isimlerini
okuyacağım.

İkinci tur müzakerelerde grupları
adına söz alan sayın milletvekilleri: Anavatan
Partisi Grubu adına, Sayın Yıldırım
Aktürk, Sayın Emin Kul, Sayın Ali Er; Doğru
Yol Partisi Grubu adına, Sayın Yusuf Bacanlı,
Sayın Kadir Bozkurt; Demokratik Sol Parti Grubu adına,
Sayın Ahmet Tan, Sayın Müjdat Koç, Sayın
Arif Sezer; Refah Partisi Grubu adına, Sayın Bahri
Zengin, Sayın Kemal Albayrak, Sayın Lütfi Yalman;
Cumhuriyet Halk Partisi Grubu adına, Sayın Altan
Öymen.Sayın Ali Rıza Bodur, Sayın Celal
Topkan.

Şahısları adına; lehinde
Sayın Recep Kırış, aleyhinde Sayın
Ahmet Alkan. 

Sayın Alkan, Plan ve Bütçe Komisyonu
üyesi midir? 

BİLTEKİN ÖZDEMİR (Samsun)
- Değil... 

BAŞKAN - Birinci turda bir hataya düştük.
Plan ve Bütçe Komisyonu üyesi olduğu halde,
bir arkadaşımıza, aleyhte söz verdik.
Eğer Plan ve Bütçe Komisyonu üyesiyse, tabiî
muhalefet şerhi yoksa, kendisine, aleyhte söz verme
imkânımız yok. 

Şimdi, okuduğum bütçeler üzerinde
görüşlerini ifade buyurmak üzere, Anavatan
Partisi Grubu adına, Sayın Yıldırım
Aktürk...(ANAP sıralarından alkışlar)


Sayın Aktürk, süreniz üçte
bir mi?..

YILDIRIM AKTÜRK (Uşak) - Sayın
Başkan, sürem 15 dakika. 

BAŞKAN - Buyurun. 

ANAP GRUBU ADINA YILDIRIM AKTÜRK (Uşak)
- Teşekkür ederim. 

Sayın Başkan, değerli milletvekili
arkadaşlarım; Başbakanlık bütçesi
üzerinde Anavatan Grubunun görüşlerini açıklamak
üzere söz almış bulunuyorum; Yüce
Heyetinizi saygıyla selamlıyorum. 

 Sayın Erbakan'ın, Sayın Başbakanımızın
çok renkli ve doyurcu bir takdimini, dün, burada,
heyecanla dinledik. Sayın Erbakan'ın enerjisini,
gayretini, heyecanını takdirle karşılıyoruz.
Başka takdir ettiğimiz hususlar da var. Yüzde 4
millî gelir büyümesine “evet” diyebilmesini
-kendisini tanıyan bir kişi olarak- epey yadırgadım
diyebilirim; ancak, bugün, basında, bunun, -bastırılmış
bir niyetinin de- yüzde 14 olduğu ifadesine yer verilmiş.
Evet, Sayın Erbakan'a -geçmiş hamlelerine
bakılırsa- aslında, yüzde 10'ların
üstü yakışıyor. 

Yine, ağır sanayi ısrarından
vazgeçmiş görünmesini de takdirle karşılıyorum;
çünkü,yirmi senedir dillendirdiği ve söylem
haline getirdiği, vatandaşa ezberlettiği bir slogandan,
bu bütçe tatbikatında vazgeçti; hayırlı,
isabetli bir iştir.

SALİH KAPUSUZ (Kayseri) - Sizin de içinde
bulunduğunuz...

YILDIRIM AKTÜRK (Devamla) - İşaret
edeceğim.

Faize bir müddet için katlanacağını
söyleyebilmesi de, bence, bir erdem işareti; çünkü,
gelir gelmez “faizi sıfırlayacağım,
yok sayacağım, yeni bir rejime geçeceğim”
diyordu; ama, dün güzel bir izahını yaptılar;
dediler ki: Refah ayrı, şu koalisyonun protokolu
ayrı; biz protokolun bir taşeronu gibi bu işi
görmek üzere soyunduk. Çerçevesi neyse...(RP
sıralarından gürültüler)

Taşeron derken, yüklenici firma...Ben
müteahhit ağzıyla söylüyorum. “Yüklenici
firma olarak söylemlerimizi kapıda bıraktık,
şu işi göreceğiz” diyorlar. Bunu da
takdirle karşılıyorum.

Bir de IMF ile anlaşma hususunda “belki”
diyebildiler. Yani diyor ki: “Gerekirse IMF ile de anlaşabiliriz.”
Görüşmeler yapabiliyor. Bunu da takdirle karşılıyorum.

Sayın Erbakan'ın dünkü ana
teşhisine gelelim: Ana teşhisi, güzel, resimli
sloganlarla da işaret etti “bir rantiyeci- faiz- pompa
olgusu var memleketimizi kasıp kavuran, bütçeyi
batıran bu bela” diyor. Sıcakparadan da bahsediyor;
çünkü, aynı zamanda partneri Sayın
Çiller'in de Başbakan olduğunda, hatta ekonomiden
sorumlu bakan olduğunda, en çok üzerinde durduğu...
“Ben şu sıcakparayı yok edeceğim,
sıcakpara bu memleketin belası” diyor.

Aslında, bu teşhisler kısmen
doğru. Yani, bir doktoru hastayla buluşturduğunuzda,
doktorun baktığında gördüğü
şeyler bunlar. Kısmen doğru; ama, başlangıç
noktasına bakarsak, hastalığın temelinde,
müsrif ve verimsiz bir kamu sektörü var arkadaşlar.

Sayın Erbakan, dünkü geniş
takdiminde, aşırı merkeziyetçi, dağınık,
savurgan, etkin olmayan kamu yönetim yapısını
yeterince sorgulamadı. Pompa tabirini kullanarak ifade
etmek istiyorum: Özel sektörün ve vatandaşın
verimli tasarruflarını alıyoruz, müsrif
kamu sektörüne pompalıyoruz ve yok ediyoruz;
heba oluyor. Buna katılmayacak bir arkadaşımız
yok. Hocamız, Sayın Başbakanımız
teşbihi seviyor ve sıkça kullanıyor,
ben de diğer bir teşbih ve ifade kullanayım.
Darıyı -yani, tasarrufları- tavuğun önünden
alıp -tavuk yumurtlayabilir, et bağlar, verimli bir
hayvandır- karganın önüne koyuyoruz; o
da tüketiyor, yok ediyor. Yani, verimsiz kamu sektörü
tavuk-karga misali.

Muhterem arkadaşlarım, Başbakanlık
deyince -Devlet Personel Dairesi var- kamu personel rejimine de
değinmeden geçilemez. Kamu personel rejimi iflas etmiştir.
Anayasamızın 55 inci maddesini kısaltarak
okuyorum: “Ücret emeğin karşılığıdır.
Devlet, çalışanların yaptıkları
işe uygun adaletli bir ücret elde etmeleri için
gerekli tedbirleri alır.” Şimdi, size soruyorum:
Bir devletin valisi, müsteşarı, yerine göre,
emrinde çalışan bir şoförü,
bir sekreteri kadar gelir elde edemiyorsa, bu devleti çalıştırabilir
miyiz? Devlet, yığılmış kadrolarla
dolu, rastgele alınmış üç kişi,
bir kişinin işini yapamaz durumda, aşırı
istihdam var; ama, bir taraftan da, bu arkadaşlar vasıfsız
olduğu için uygun olmayan nitelikteler ve yerine göre
de kalifiye eleman kıtlığı var devlet
sektöründe. Bunu, bakanlıkların bütçelerinde,
teker teker, her sayın bakan dile getirecek veyahut da
konuşmacılardan duyacaksınız. Başka
bir ifadeyle, sorumlu bir kişiye, bir devlet kademesinde
herhangi bir yetkiliye, herhangi bir memura hakkı olan
ücreti vermiyorsanız -yine, Sayın Erbakan'ın
teşbih sever yaklaşımıyla- bu kişi,
şahsî çıkarı için, devlete,
bir karpuza bir bostan zararı veriyor arkadaşlar.


Bütçeler, genelde, çok adam az
iş bütçeleri haline gelmiş -konuşma
fırsatım olsa, bunu, her bakanlığın
bütçesinde dile getirmek isterim- karavana bütçeleri
halini almış, bir sürü personel ve personel
ödenekleri çok gelişmiş; ama, o bakanlıkla
ilgili performansa bakıyorsunuz, çok cücük
kalmış. Vaktimi değerlendirmek için geçiyorum;
hemen bir örnek vereceğim: 

1986 yılında, Tarım Orman ve
Köyişleri Bakanlığı diye bir bakanlık
vardı. Bugün, 1996 yılında, Tarım
Bakanlığı, köy hizmetlerinden sorumlu Devlet
Bakanlığı ve Orman Bakanlığı
diye üç ayrı Bakanlık var. Köy
hizmetlerinde, yollarda ve orman ağaçlandırma
projelerinde, performans, 1986 yılına göre,
üçte bir seviyesine düşmüştür;
ama, kadrolara bakın; yiyen yatan genişlemiş.
Yani, etkinlik, bakanlık kurmakla sağlanamıyor.


Bütçeye baktığımızda,
Sayın Maliye Bakanının dağıttığı
metnin şu tablosunda, Hazine ile birlikte toplam bütçenin
ödenekleri yüzde 81 artmış; Hazineyi hariç
tutarsak, yüzde 98 artış var. Ne demektir bu:
yani, diğer yatırımcı dediğimiz -sözümona-
kuruluşlar, yüzde 98 tempoyla tüketecekler. Hazineye
tek başına baktığımızda,
yüzde 57. O ne demek; Hazine, işte, faizleri düşürecek
ya...  Pompa Balonu söndüreceğiz. Faizleri fos diye
düşürüyoruz. Buradan ettiğimiz tasarrufa
ne oluyor diye bakarsanız, devletin bütün çarkları
yüzde 98 tempoyla devam ediyor; ama, ne diyoruz :”Enflasyon
yüzde 65 olacak, yıl başı- yıl
sonu deflatörü yüzde 57 olacak.” Bu, bana,
çok ümitsiz bir hikâye gibi geldi. Ne demektir
bu; karavana ekonomisine devam ediyoruz, inşallah faizi
düşürürüz. Faizi düşürürsek,
bu yaylacılık, bu çiftlik durumu devam edecektir.
Ya faiz düşmezse, ya 1,5 katrilyon lira beklenen faizde
tasarruf olmazsa, o zaman ne olur biliyor musunuz? Sayın
Erbakan'a bu soruyu IMF yetkilileri sormuşlar; o da diyor
ki: “O zaman, eğer, ben, düşündüğüm
perfonmansı yakalayamazsam burada, hızlı
özelleştirme gayretinde de bir miktar geride kalırsam,
 mecburî harcamalar dışında -yani, personel
harcamaları dışında- diğerlerinden
yüzde 15 ödenek kısıntısı
yaparım, yine bütçeyi denk yapmaya gayret ederim.”

Arkadaşlar, transfer bütçesinde
hiçbir kısıntı yapamazsınız;
Sosyal Sigortaların deliğine atacaksınız
parayı, faiz alıyorsa, haldır haldır
o değirmen öğütecek. Bula bula nereyi bulacaksınız;
yatırımları. Yani, bunun faturası
yatırımlara çıkar. Başlangıçtaki
iyi niyetinizle “bilmem şu kadar artırdık
yatırımları” falan  dersiniz; bir de
nihaî gerçekleşen bütçeye bakarsınız
ki, yatırımlar, ufala ufala soğanın cücüğü
kadar kalmış ve yok olmuş gitmiş. O zaman,
yüzde 4 büyümeyi de yakalayamazsınız
ve hiperenflasyona da gelir dayanırsınız.

Reçete nedir?.. Şimdi, teşhisi
koyduk, teşhiste eksiklikler olduğuna işaret etmeye
çalıştım. Bir oyun planı, Sayın
Erbakan'ın iki satırında var; birisi   “faiz
satırını düşüreceğim”
ikincisi de “hızlı bir özelleştirme
yapacağım.” Ben, bunu, ANAP programının
kötü bir kopyası olarak algılıyorum.
Bonoları tahvillere çeviriyoruz; yani, kısa
vadeli borçlanmanın -devlet kâğıtlarını-
vadelerini uzatıyoruz. Ne oluyor; faizler 1998'i aşacak;
yani, 1997 yılında faiz ödemeyeceğiz, 1998'de
Allah kerim...

Başka ne yapıyoruz; işte, bazı
kâğıtları biraz dolarize edeceğiz,
vade uzatılacak, bilmem...Hep düşük faiz
olgusu.

Şimdi, zaman boyutu çok kritik arkadaşlar.
Dün, Sayın Erbakan “Telekom ne zaman giriyor”
denilince “martta” dedi, 1997  Martını
kastetti; ama, ben, burada iddia ediyorum, zabıtlara da
geçsin, 1998  Martından evvel girmeyecek. Şimdi,
peki, bu zaman boyutundaki bu sapma ne demektir? Hepimiz biliyoruz,
Sayın Erbakan'ı otuz senedir tanıyoruz. Zaman
mefhumu, Sayın Erbakan'ın kuvvetli özelliği
değil. Niçin bunu söylüyorum; basında
da yer alıyor, işte bir toplantıya üç
dört saat rötarla gidebiliyor. Yani, niyet var; ama,
performansa, gerçekleştirmeye gelince, çok
büyük bir rötar olabiliyor. Peki, buna, şimdi,
ağır sanayiden bir misal vereyim: GERKONSAN diye Gerede
de Çelik Konstrüksiyon tesisi kuruldu. Niçin
kuruldu bu; ağır sanayi hamlesinde fabrika hollerini
yapmak için, çelik konstrüksiyonu yapmak için.
Ama, ne zaman devreye girdi bütün o tesisler, ithal
profillerle bu inşaatlarını bitirmişler.
GERKONSAN'ın tezgâhları o zaman geldi; bu
üretimi yapıp da üretimden istifade edilir noktada
işletmeye alındığında da, yüzde
5 kapasiteyle çalıştı. Ee, bu kadar
kusur kadı kızında da bulunur diyeceksiniz.

AHMET DOĞAN (Adıyaman) -O kadar
da değil.

YILDIRIM AKTÜRK (Devamla) - Şimdi, aşırı
kilolu bir hastayı ameliyat etmiyoruz; yani, yağlarını
almıyoruz, eritmiyoruz; bileziklerini satıyoruz.
Ben, özelleştirmeye karşı bir insan değilim;
ama, hastalık iyileşecek mi derseniz, bu aşırı
kilolu hastanın bileziklerini satıp -biraz evvel
verdiğim misalle- al bunları da, oburluğuna devam
et demekten ileri geçmiyoruz. Eğer, devlet çarkını
yüzde 98'le büyütmeye ve tüketimi öğütmeye
devam edeceksek, yaptığımız bu. Dolayısıyla
hazırı yiyoruz; yarının mirasını
da yemiş oluyoruz. Yani buna yakın da, biraz teğet
geçmiş.

Doğrusu nedir? Şimdi, reçeteyi arz
ediyorum. Bakanlar Kurulu 35 kişi yerine 23 kişilik
olmalı. Rahmetli Özal'ın iyi performans gösterdiği
ilk yıllara, 1980'in başlarına bakın;
işte, o altın yıllarda böyle bir Bakanlar
Kurulu vardı. 

Acil olarak, mahallî idareler reformu yapılmalı.
Devletin merkezî teşkilatı bir noktada yok
edilmeli -personel dahil arkadaşlar- eğitim, sağlık,
bayındırlık, turizm, vesaire, her türlü
hizmetler vilayetlerin ve özel idarelerin emrine bırakılmalıdır.
Özelleştirme gayretini de bu şekilde transfer
etmeliyiz. Arsa satışları, gayrimenkul satışları
diyoruz; bunları gerçekleştireceğimizi
zannetmiyorum. Bir an evvel, mahallî idare reformuyla bu
merkezî karar yükünü mahallerine bırakıp,
oralarda bu işlemleri yapılır hale getirmeliyiz.

Kamu bankalarını, sekizer, onar parçaya
bölüp, Ziraat Bankasını, Emlak Bankasını,
Halk Bankasını, bölgesel, mahallî, özel
kalkınma bankaları haline getirmemiz lazım.
Bunu yaptığınız anda... “Lip service”
denir İngilizlerin tabiriyle; Yani, şimdi KOBİ'ler
diye güzel bir moda oldu. İddia ediyorum, hiçbir
şey yapmıyoruz KOBİ'ler konusunda. İşte,
5 trilyon  ödenek koyduk; Hanımefendi, Köşkte,
bu sabah, 100 trilyon dedi. Yani, böyle komik bir vaziyette...
KOBİ'lerin de aynen, 1980 başlarındaki ihracaat
seferberliği gibi, bir noktada yeşertilmesi, geliştirilmesi...
Teknoloji transferleri, ancak ciddî bir fon transferiyle
olur, onların üzerine köklü bir şekilde
gitmekle olur. 

Sosyal güvenlik reformunda, emeklilik yaşında,
Türkiye'ye Avrupa'nın en iyi ülkesi haline getirelim.
Gözünüzü seveyim, her yerde Avrupa normlarını
yakalayalım. Avrupalı olduk diyoruz... Hanımefendi,
geçen sene, seçim kampanyasının yarısını
dış dünyada geçirdi, Avrupa'da geçirdi;
ama, ondan sonra tıs yok ve ciddî bir pazarlık
yapmadan, maalesef, bu işin içerisine girdik ve bugünkü
bilançoyu biliyorsunuz. Daha fazla bir şey söylemeyeyim;
ama, Avrupalı olmak istiyorsak, Avrupa normlarını
olduğu gibi alalım rekabet kurullarından, bu
350 milyonluk toplumun yaşaması gereken her türlü
standarda bir an evvel kavuşalım. 

Şimdi, sevgili arkadaşlarım, son
olarak da, takım meselesine değinmek istiyorum. Yani,
program olduğunda, bu performansı gösterecek bir
de takım lazım. Aslında, bugün, bu hasta
niye hâlâ ölmedi dedirten...

(Mikrofon otomatik cihaz tarafından kapatıldı)


BAŞKAN - Sayın Aktürk, 15 dakikayı
doldurdunuz. 

YILDIRIM AKTÜRK (Devamla) - 2 dakika içerisinde
toparlıyorum Sayın Başkan. 

BAŞKAN - Buyurun efendim. 

YILDIRIM AKTÜRK (Devamla) - Teşekkür
ederim. 

... günü kurtaran, ölümü
geciktiren, ANAP'ın bıraktığı
altyapıdır; enerji, telekomünikasyon, ulaştırma,
turizm, ihracaat... Yıldız ülke mirası
deyip geçeyim. ANAP'ın kurduğu, piyasa mekanizmalarıdır
-eksiğiyle gediğiyle- ve dinamik özel sektörün
yetişmiş kadrolarıdır, bugün, günümüzü
kurtaran. 

Şimdi, takıma bakalım: Vitrinde
Hanımefendiyi görüyoruz. Başbakan Yardımcısı
-Başbakanlık bütçesi konuşulurken
Başbakan yardımcısından da bahsedelim-
Sayın Tansu Çiller- 1994 performansı- 1994
yılı bütçesi için diyor ki: “Bu
sene ekonomimiz yüzde 4,5 büyüyecek, enflasyon
yüzde 54,7 olacak.” Zabıtlara bakın. Performansa
bakalım: Ufak bir hata var, enflasyon yüzde 149,6
olmuş; yine ufak bir işaret hatası var, büyüme
eksi 6,1 olmuş. Peki, bu Hanımefendinin bu ülkeye
faturası nedir diye aritmetik bilen bir arkadaşımız
hesap ederse, sadece bu yılın hasarı 20 milyar
dolar eder. Biz, burada, yolsuzluklar, usulsüzlükler
diye iki tane gayrimenkulün 5 milyon dolarıyla uğraşıyoruz;
gülünç kalıyoruz arkadaşlar. 

Şimdi, ekonomi idaresi, güven veren, kredibilitesi
olan -yani, sözüne inanılır- ciddiyeti
olan, istikrar sağlayabilecek, güvenilir bir kadro ister.
Onun için, Sayın Başbakana acizane tavsiyem,
bu hanımefendiyi vitrinden çok çok gerilere
çeksin; çünkü, özelleştirme
diye ağzını açtığında
bu Hanımefendinin TÖYÖK için ne dediğini,
UDİDEM için ne dediğini -bilmem, havuz sistemi
dediğimizde İNTERKİT'leri- hatırlıyoruz.


Havuz sistemine gelince: Paranın havuzunu
yapacağınıza -parayı herkes kullanmasını
biliyor bu devlette- personelin, kullanamadığınız
personelin havuzunu yapın, ihtiyaç olan yerlere
oradan devşirin ve böylece daha güzel bir dünyaya
geçelim.

Teşekkür ederim, saygılar sunuyorum.
(ANAP sıralarından alkışlar)

BAŞKAN - Teşekkür ediyorum Sayın
Aktürk.

Anavatan Partisi Grubu adına, grup görüşlerini
ifade etmek üzere, Sayın Emin Kul; buyurun.

Zatı âliniz, 25 dakikanın ne
kadarını kullanacaksınız?

EMİN KUL (İstanbul) - 13 dakika efendim.

BAŞKAN - Buyurun Sayın Kul.

ANAP GRUBU ADINA EMİN KUL (İstanbul)
- Sayın Başkan, sayın milletvekilleri; ben,
Denizcilik Müsteşarlığı bütçesi
üzerinde durmak istiyorum.

Ülkemiz denizciliğinin ilgi, çıkar
ve ihtiyaçlarına uygun politikaları tespit
etmek, geliştirmek ve hizmetleri düzenlemek amacına
dayalı bir faaliyet yürütmekle görevli bir
müsteşarlığın bütçesini
10 dakika içinde eleştirmenin, irdelemenin mümkün
olamayacağı kanaatimi takdirlerinize sunarken, sizleri,
Anavatan Partisi Grubu adına saygılarımla
selamlarım.

Kesin bir açıklıkla belirtmek
isterim ki, deniz gibi engin ekonomik ve stratejik bir güç
kaynağından, ülkemiz, en az 250 yıldan
bu yana yararlanmaktan, kahredici bir ilgisizlik ve bilgisizlikle
uzak bırakılmıştır. Bilinmelidir
ki, son yıllarda, denizcilik alanında ve ticaret
filomuzdaki sağlanabilen gelişmelerin temelinde, 1980
sonrasındaki son 10 yılda ilgili yasalar üzerinde
yapılan 11 değişiklik ve bunlarla ilgili kararname,
tebliğ ve kararlar vardır. Ancak, son 5 yıldır,
açık bir tanımlamayla belirtmek gerekirse,
denizciliğin her alanında, özel kesimin yetersiz
gayretleri haricinde tek bir çivi çakılmamıştır.
Bu alandaki, ihtişamlı tarihî mirasımıza
rağmen, son 150 yıllık tarihimiz içinde
de geneliyle sırtımızı denize çevirip
oturmanın aymazlığındaki binbir olayın
yıkıntıları, kayıpları
ve ıstırapları yer alır.

Denizcilik Müsteşarlığı,
sadece bürokratik bir kalıp, eksik kelamla yazılmış
bir kurumlaşma olarak bu aymaz ilgisizliğin kucağında
kalmaya mahkûm gözükmektedir. Zira, sorunları
çözmek yönünde sadece bürokratik kalıplarla
yetinmek söz konusu olacaksa, Padişah III.Sultan Selim
zamanında, 1804'te, Umuru Bahriye Nezaretinin kurulmasıyla
başlanarak, çeşitli değişiklikler,
tanımlar altında başvurulan kurumlaşmaların,
cumhuriyet döneminde, 1924'te kurulan Bahriye Vekâletinin
“Yavuz-havuz” olayını takiben 1928'de
kaldırılmasıyla noktalandığını
görürüz.

Cumhuriyet döneminde, sivil denizcilik alanında
1920 ile 1934 yılları arasında İktisat
Vekâletiyle yönetilen denizciliğin, 1934'te İktisat
Vekâletinde müsteşarlık olarak yer alıp,
1939'da Münakale ve Muhabere Vekâletine intikaliyle
sonuçlandığını ve böylece,
onlarca bürokratik kalıbın denendiğini
tespit edebiliriz. 

Yakın geçmişin gelişmeleri
ise, esasen, hepimizce bilinmektedir. Geçmişte çırpınışlar
içinde sarıldığımız bu
bürokratik yapılanmalar, ne denizcilik alanındaki
tarihî mirasımızın ihtişamını
geri getirdi ve ne de denizciliğimizi, bugün, ülkenin
diğer sektörlerine kıyasen en geri kalmış
ve sorunlarla boğuşan bir sektör olmaktan kurtarabildi.


Bakınız, önümüzdeki
bu bütçe, denizcilik alanındaki aymaz ilgisizliğin
boyutlarını apaçık bize göstermektedir.
6 katrilyon 255 trilyonluk bütçe içinde denizciliğe
ayrılan pay 1 trilyon 50 milyar Türk Lirası
olarak belirlenmiş olup, bu pay, genel bütçeye
oranla binde 67'dir. Genel bütçeye dahil dairelerin
1997  malî yılı bütçe tekliflerinin
geçen yıla göre artırılış
oranı sıralamasında Denizcilik Müsteşarlığı,
65 kuruluşun içinde 46 ncı sırada,
Sahil Güvenlik Komutanlığı ise, sonuncu
sıradadır. Müsteşarlık bütçesi
1996'ya kıyasla, ancak enflasyon oranında artırılmakla,
yerinde sayan, durağan, statik bir bütçe niteliğindedir.
Bütçenin 111 program koduyla “Denizciliğin
Geliştirilmesi Hizmetleri” yaldızlı başlığı
altında tahsis edilen 727 milyar liranın tamamı
cari gider olup, yatırıma ayrılan ciddî
hiçbir pay yoktur. Bu gerçekler, ilgisizliğin
bütçedeki ekonomik boyutunu bize apaçık
göstermektedir. 

Gelelim bütçenin komisyondaki müzakereleri
sırasında gösterilen fikrî ilgiye...
Başbakanlık ve bağlı kuruluşlarının
Plan ve Bütçe Komisyonundaki müzakere zabıtları
79 sayfa ve 2 750 satırdır. İzlediğim
müzakerelerde yer alan 24 sayın milletvekilinden sadece
5'i Denizcilik Müsteşarlığı bütçesi
üzerinde konuşmuştur ve sayın milletvekillerinin
bu konuşmalarında denizciliğe ayırdıkları
eleştirilerin toplamı 71 satırdır.
En kısa konuşan sayın milletvekilleri 4 satırlık,
en uzun konuşan sayın milletvekilleri ise 18 satırlık
görüş beyan etmişlerdir. İşte,
bu tablo da, Parlamentonun, denizciliğimize gösterdiği
fikrî ilginin boyutunu önümüzde sergilemektedir.


Bütçe kısırlığını
bir yana bırakırsak, Denizcilik Müsteşarlığının,
kuruluşundan bu yana, denizciliğimizi ulusal bir politika
içinde geliştirmeye yönelik, elle tutulur hiçbir
faaliyetinin bulunmadığını da üzüntüyle
belirtmek isterim. Bu kanaatime, burada, konuşma süresinin
kısıtlılığı karşısında,
ayrıntılı örnekler verememenin de ıstırabını
duyuyorum.

Bakınız, Müsteşarlığın
kuruluş yasasıyla belirlenen en önemli görevlerinden
birisi de, can ve mal güvenliğini sağlayacak tedbirler
almaktır. Bu meyanda, Müsteşarlığın
en önemli hizmet faaliyeti olarak, Türk boğazları
bölgesindeki, yani, Çanakkale, İstanbul Boğazlar
ve Marmara Denizindeki boğaz geçişleri ve trafik
düzeniyle ilgili, 1 Temmuz 1994 tarihinde yürürlüğe
konulan Boğazlar ve Marmara Bölgesi Deniz Trafik Düzeni
Hakkında Tüzük gösterilmektedir; fakat,
sadece tüzük yapmak ve kurallar koymakla iş yürümüyor.
Tüzüğün yürürlüğe girmesinden
bu yana, üç seneye yakın bir süre geçmiş
olmasına rağmen, hâlâ, tüzüğün
uygulanmasını sağlayacak ve denetleyecek altyapı
kurulamamıştır. 

Radar kontrollü gemi trafik hizmeti sistemi
yoktur. Trafik kontrol istasyonları ile geçiş
yapan gemiler arasında ve kontrol istasyonlarının
kendi aralarında yeterli bir haberleşme ağı
ve kanalı yoktur. Akıntı ölçer,
görüş uzaklığı ölçer
gibi teçhizatlar yoktur. Rapor sistemi işlememektedir,
gemilerin teknik durumları denetlenememektedir. Yeterli
güçte çekme, yedekleme römorkörleri,
yeterli kılavuz, istasyon araç ve gereçleri
yoktur. Bir kaza sonucu akaryakıt taşıyan
gemilerin sebep olacağı yangınları söndürecek
yangın gemileri, kurtarma gemileri, akaryakıt sızıntılarını
önleyecek teçhizat yetersizdir. Geçiş
emniyeti ve denetimini sağlayacak, eğitilmiş, yeterli
lisan bilen personel eksikliği vardır. 

Bu durumda, Türk boğazları bölgesinde
oturan 11 milyonu aşkın yurttaşımız
ile geçiş yapan gemiler ve personelinin can ve mal
emniyetinin kuru bir tüzük düzenlemesiyle sağlanacağı
gibi hazin bir tablo, faaliyet olarak kamuoyuna sunulabilmektedir.

Kaldı ki, Müsteşarlıkça,
bu tüzüğün, hiçbir zorunluluk ve gerek
yokken, Birleşmiş Milletler kuruluşu olan Uluslararası
Denizcilik Örgütüne (IMO' ya) onay için
götürülmek eyleminde bulunulmasıyla, bağımsız
bir devlet olarak, Montrö Antlaşmasıyla bu alanda
sağlanan hükümranlık hakkımızı,
sürekli tartışılır ve örselenir
hale getiren bir hukuksal faciaya da yol verilmiştir.

Bu eylemin olumsuz sonuçları, yakın
bir zaman içinde, hele boğaz geçişlerinde
akaryakıt taşımalarının giderek
sıklaşacağı bir dönemde, boğazlar
bölgesindeki hak ve çıkarlarımız
üzerindeki çalışmalarda ve ihtilaflarda
açıkça görülecektir.

Sayın Başkan, sayın milletvekilleri;
Müsteşarlık, düzenleyici aslî görevlerini
bırakıp, liman tüzükleri üzerinde
hiçbir meslekî gerekçeye dayanmaksızın
düzenlemelere başvurarak ve liman hudutları
koordinatlarıyla oynayarak, bu alanlarda sürdürülen
kılavuzluk, römorkaj gibi güvenlikle ilgili faaliyetleri,
yasal yetkisi dışında, ticarî şirketlere
kaydırmanın ve bu suretle, trilyonlarca lira rant
aktarmanın yolunu açmıştır.

İstanbul Liman Tüzüğüne
yönelik eylemler, Tuzla ve Ambarlı ile ilgili düzenlemeler
yanında bu konuda en somut uygulama 1995 yılında
İzmit Liman Tüzüğü ve özellikle,
tüzüğün 23 üncü maddesi üzerinde
yapılan değişikliklerdir.

Müsteşarlığın, denizciliğin
emek gücüne yönelik fevkalade olumsuz bir uygulaması
da, Türk gemilerinde yüzde 40 oranında yabancı
uyruklu gemi zabiti çalıştırılmasına
yol veren tutumudur. Bu uygulamanın, şiddetli eleştiriler
karşısında, kısa süreli olacağı
ifade edilmesine rağmen, iki yılı aşkın
bir zamandan beri, bu uygulama, maalesef sürdürülmektedir.

Müsteşarlık, bu işlem ve
eylemlerini, ulusal çıkarlarımızı,
yasalarımızı, örf, âdet, teamül
ve yerleşik meslekî kuralları gözetmeyen
bir başıboşluk içinde yürütürken,
devletin düzenleyici bir organı olmaktan ziyade, belli
çıkar çevrelerinin çıkarlarına
hizmet eden bir görünüm sergilemektedir.

Sayın Başkan, sayın milletvekilleri;
Müsteşarlığın 300'ü  aşkın
merkez personeli içinde denizcilikle ilgili eğitim
gören sadece 7 kişi olmasını, yani merkez
personelinin sadece yüzde 2'sinin denizcilikle ilgili bulunmasını
tespit edersek, bu olumsuzluklara şaşmamak gerekir.

Şimdi, denizciler olarak, yıllardır
özlediğimiz ve girişimlerimizle izlediğimiz
bir denizcilik bakanlığı kurulması konusu,
Müsteşarlığın bu müktesebatı
ve bu yapılanması içinde, sorunlarımızı
çözme umudumuzu maalesef gölgelemektedir. 

Sayın Başkan, sayın milletvekilleri;
tarih içerisinde çöküntüye doğru
sürüklenen denizciliğimizin sorunlarına çareler
aranırken, 1701 tarihinde yayımlanan Bahriye Kanunnamesinin
çok önemli bir hükmünü bilgilerinize
sunmak istiyorum. Bakın, ne diyor bu Kanunname:

“Derya kapudanluğu gayre verilmek lazım
geldikte, Fenni Deryaya ve Ahvali Ricali Donanmaya vukufu olmayan
kara paşalarından zinhar ve zinhar birine verulmeyup,
ol vakitte kapudane-i humayun kapudanu her kim bulunur ise yoluyla
ona tevcih ve taklid oluna.”

295 yıl önce Bahriye Kanunnamesine konulan
bu kurala aykırı bir yapılanma tarih içinde
sürmüş ve günümüze kadar gelmişse,
bu anlayışla çalışan Müsteşarlıktan
ve bu bütçesinden umut ve hizmet beklemek mümkün
değildir.

Müsteşarlıkla ilgili genç,
heveskâr ve girişken Sayın Bakana, önündeki
çetin dönem için başarılar diliyorum.
Kabul etseniz de etmeseniz de Türk denizciliği için
hiçbir mana ifade etmeyecek olan bu bütçenin,
yine de Türk denizciliğine hayırlı olmasını
temenni ediyorum.

Bu vesileyle, dünya denizlerinde Türk bayrağını
şerefle dolaştıran çilekeş ve
fedakâr Türk denizcilerine sağlık ve yollarında
selamet, ebediyete intikal eden ve denizde şehit olan denizci
kardeşlerime Tanrıdan rahmetler dileyerek, onları
saygıyla anıyor ve selamlıyorum.

Saygılar sunar, teşekkür ederim.(
ANAP ve DSP sıralarından alkışlar)

BAŞKAN - Sayın Kul, teşekkür
ediyorum.

Anavatan Partisi Grubu adına üçüncü
konuşmacı, Sayın Ali Er.

Sayın Ali Er, buyurun efendim. (ANAP sıralarından
alkışlar)

ANAP GRUBU ADINA ALİ ER (İçel)
- Sayın Başkan, Yüce Meclisin değerli üyeleri;
Anavatan Partisi Grubu adına, Köy Hizmetleri Genel
Müdürlüğü bütçesi üzerinde
söz almış bulunuyorum; Yüce Heyetinizi,
saygıyla, sevgiyle selamlıyorum. 

Muhterem milletvekilleri, Türkiye nüfusunun
yüzde 50'sinden fazlası, köylerde oturur. Tabiî,
hepimiz, seçim zamanı söyleriz; “benim
köylüm, benim çiftçim; bu yiğit insanlara
şu hizmeti vereceğiz, bu hizmeti vereceğiz”
deriz; ama, maalesef, üzülerek söyleyeyim ki, bu
bütçede de görüldüğü gibi,
Türkiye nüfusunun yarısından fazlasını
teşkil eden köylünün değeri, maalesef,
yüzde 1,5. Geçmişten bu tarafa doğru baktığımızda,
bütçelerde, köylere dönük hizmetlere,
üzülerek söyleyeyim ki, fazla bir ödenek aktarılmamış;
ama, bu yılki bütçeye baktığımız
zaman, geçmiş yıllarda, yani Anavatan Partisi
İktidarı döneminde, bütçenin yüzde
3,5'i olan Köy Hizmetleri bütçesi, bu yıl
yüzde 1,5'e düşmüş. Şimdi, Türkiye
nüfusunun yarısını temsil eden kesime
hizmet götüreceğiniz bu bütçeye, 99
trilyon lira ödenek veriyorsunuz. Ondan sonra da, o Bakanlığa,
o Köy Hizmetlerine diyorsunuz ki “köylere hizmet
götür.” Bu 99 trilyon liranın da, en az
yüzde 80'ini işçiye, memura ücret olarak
ödüyorsunuz; geri kalan yüzde 15-20'sini de köylere
hizmet olarak götürün diyorsunuz. Sayın
Bakanın özel bir gayreti var biliyorum. Köy Hizmetlerinde
çalışan insanlar, gerçekten iyi niyetle
koşturuyorlar; ama, muhterem arkadaşlar, 99 trilyon
lira parayla da neyin yapılıp yapılamayacağını
hepiniz burada takdir edersiniz. 99 trilyon lirayla, işçiye
para ver, memura para ver, Köy Hizmetlerinin yakıtını
temin et, köylünün yolunu yap, sulama suyunu getir;
olmaz böyle şey. Meclisin bütçesi bile
20 trilyonun üzerinde, şurada bir avuç yerde.
Meclis, 2-3 bin insanın geçindiği bir yer; ama,
koskoca, 65 milyonluk Türkiye'nin en az 35 milyonu köylü,
35 milyon köylüye ayırdığımız
para da 99 trilyon lira; bu iş böyle yürümez
muhterem arkadaşlar!

Şimdi, dönüp, Köy Hizmetleri
Genel Müdürlüğünün araçlarına
bakıyorsunuz, 1991 yılına kadar, Anavatan
Partisi İktidarı döneminde, 700-800 dozer,
700-800 greyder, kamyonlar alınmış. Şimdi,
o kamyonlar, dozerler, greyderler de hurdaya çıkmış,
çalışmıyor artık. Parçasını
bulamıyorsunuz; bir vida için günlerce yatan
dozeri biliyorum ben, günlerce... Bir teker için günlerce
yatan kamyonu biliyorum ben. 

Muhterem arkadaşlar, bir şey söylediğimiz
zaman alınıyorsunuz; özellikle, Doğru Yol
Partili arkadaşlara ben burada bunu söylemek istiyorum.
Tabiî, bu arkadaşlarımız daha yeni geldi,
ne yapacaklarını göreceğiz; ama, bu Bakanlık
dört beş yıldır sizin uhdenizde. Bakın,
bu Bakanlık dört beş yıldır sizin
uhdenizde; ama, bir yeni makine dahi alamamışsınız.
Bırakın makineyi, Anavatan Partisi döneminde
alınan makinelerin mazotunu dahi alamıyorsunuz,
parçasını alamıyorsunuz, lastiğini
alamıyorsunuz. 

Ee, şimdi, Köy Hizmetlerinde çalışan
insanlar var, işçiler var, 40-50 bine yakın
geçici işçi var. Bu geçici işçiler,
Anavatan Partisi İktidarı döneminde en az dokuz
on ay çalışıyordu; ama, dört beş
yıldır, özellikle Doğru Yol Partisi iktidarı
döneminden bu tarafa doğru, yılda üç
ay, yılda dört ay, en fazla dörtbuçuk
ay çalıştırılıyor; işte
şimdi, Köy Hizmetlerinde çalışan
işçiler işten çıkarıldı,
iki aylık alacağı da ödenmedi. 

Muhterem arkadaşlar, yazık bu insanlara.
Bu insanları çalıştırıyorsunuz,
gece gündüz demeden, soğukta, karda kışta
hizmet ettiriyorsunuz, ondan sonra bu işçileri çıkarıyorsunuz,
çıkardığınız halde iki
aylık maaşını da vermiyorsunuz. 

MEHMET BEDRİ İNCETAHTACI (Gaziantep)
- Siz bütçeye koymadınız.

ALİ ER (Devamla) - Biz mi bütçeye
koymamışız?!. Canım kardeşim,
şu anda siz iktidardasınız yani, o şikâyet
kapısı değil ki, siz koyun da verin.

MEHMET BEDRİ İNCETAHTACI (Gaziantep)
- Şimdi koyduk, Verdik.

ALİ ER (Devamla) - Siz koyun. Biz bütçe
koyduk, bütçeye geçen yıl biz bunu koyduk;
Ama, muhterem arkadaşlar, ödeyemedilerse biz ne yapalım?
Yani, şimdi, Köy Hizmetlerinde çalışan
işçi, Anavatan Partisi döneminde on ay çalışırken,
şimdi beş ay çalışıyorsa,
ne yaparsınız? Beş aylık maaşını
ödeyemezseniz kabahat bizim mi? (RP ve DYP sıralarından
gürültüler)

BAŞKAN - Sayın Er, ben, sürenizi
durduruyorum efendim izninizle.

Sayın milletvekilleri, müsaade buyurun.
Sayın Er'den sonra, hem iktidarda hem muhalefette bulunan
sayın grupların söz hakları var, kişisel
söz hakları var, Hükümetin söz hakkı
var, Komisyonun söz hakkı var. Rica ediyorum... Diyalog
kurarsanız, bu işi bitiremeyiz.

Sayın Er, buyurun efendim.

ALİ ER (Devamla) - Teşekkür ederim
Sayın Başkan.

Muhterem arkadaşlar, gerçekleri söylediğimiz
zaman hemen ayağa kalkmanıza gerek yok. Bu gerçekleri
konuşmamız lazım. Yani niye dokunuyor ki sizlere,
ben anlamıyorum ki, niçin dokunuyor? Yani, bunlar
gerçek değil mi? Millet beni dinliyor, Köy Hizmetlerinde
çalışan işçiler dinliyor. Fırına
borçlu adam; kasaba falan gitmiyor zaten; ev kirası,
elektrik parası; efendim, hepsi borçlu; adam evine
ekmeğini alamayacak; rızkı bu kapıdan,
o insanların bu kapıdan olan rızkını
devlet keser de, iki aylığını ödeyemezse;
yani, bunu buradan dile getirince, niye oradan hemen fırlayıp
da laf atıyorsunuz? Niye orada gocunuyorsunuz? Doğruları
konuşmayalım mı arkadaşlar?

Şimdi, benim şunu mu demem lazımdı:
Çok güzel hizmet ediyorsunuz, Köy Hizmetleri
Genel Müdürlüğünün işçilerine
maaşını ödediniz, köylerimize asfalt
yapıyorsunuz, su getiriyorsunuz, efendim, greyder gönderiyorsunuz,
dozer gönderiyorsunuz; yani, ben bunları söyleseydim
iyi miydi; bunları millet dinlerse kötü değil
mi; yani, ben burada sizin yalanınızı mı
söyleyeceğim arkadaşlar? Şimdi, bunlar yapılmıyor,
yapılmayanı söylüyorum ben burada; yapılmadığı
için söylüyorum muhterem arkadaşlar; bunlar
yapılsa niye söyleyeyim ki?..

Şimdi, bakın, muhterem arkadaşlar,
Türkiye'nin birçok yerinde, Anavatan Partisi döneminde
başlatılan projeler daha bir adım ilerlemedi.
Evet, ben, kendi seçim bölgemden size bir misal vereyim;
yani misal olsun diye : Bizim İçelimizde “Aksuvat
Projesi” diye bir projemiz var. 1990 yılında,
biz, bunun temelini atmışız bakın...

HACI FİLİZ (Kırıkkale)
- Fevzi Arıcı ihya etmiştir orayı da!..

ALİ ER (Devamla) - Efendim, dinlerseniz, ben
anlatırım. İçel'i ben biliyorum, sen
gelirsen sevgili kardeşim, sana da oraları gezdiririm.

Şimdi, bu projenin, 1990 yılında,
temelini biz atmışız, 17 kilometre borusunu
taşımışız, makinesini almışız
-kaynak makinesi- efendim, her şeyini temin etmişiz,
1996 yılının sonuna gelmişiz. Proje,
1990 yılında, 1991 yılında 17 kilometre
ilerlemiş, ondan bu tarafa doğru, daha 12 kilometre
ilerlemiş muhterem arkadaşlar; yani, Türkiye'de
yaptığınız, neticede, Aksuvat Projesi
misali!.. 

Şimdi, tabiî, denk bütçe,
yaptığınızı burada iddia ediyorsunuz.
Denk bütçe, değil mi; onu iddia ediyorsunuz. Temennimiz
Yüce Allah'tan, denk bütçe olsun; yani, dua ediyoruz;
Türkiye'nin denk bütçesini istemeyen biz miyiz;
ama, muhterem arkadaşlar, bakın, şimdi, sizin
denk bütçe neye benzer biliyor musunuz; bizim oralarda,
eskiden, ağalar, işçilere heybeyle su fıçısı
taşıtırlardı; o heybenin bir gözüne
su fıçısını koyarlardı,
tek fıçı olduğu için öbür
gözüne de taş doldururlardı. Şimdi,
sizin denk bütçe, o ağanın taşıttığı
fıçıyla karşısına doldurulan
taşa benzer. Öyle... (ANAP sıralarından
alkışlar) 

Muhterem arkadaşlar, işin enteresan tarafı
da şu: O zavallı işçi, o su fıçısını
taşırdı; ama, beraberinde o taşı
da taşırdı. Şimdi, millete, siz, denk
bütçe diye su fıçısını
taşıtacaksınız, denkleştireceğiz
diye zamları bastıracaksınız, o taşı
da taşıtacaksınız; onu ben size söyleyeyim.
(ANAP sıralarından alkışlar) 

CEMAL KÜLAHLI (Bursa) - Bütçe heybeye
sığmaz. 

ALİ ER (Devamla) - Muhterem arkadaşlar,
bu millet, bu denk bütçeyi yutmaz; ben size söyleyeyim.


Sayın Başkan burada, Yüce Meclisin
değerli milletvekilleri de burada; 1997 yılında,
ya bu denk bütçe denk olmazsa ne olacak sizin haliniz?!.
Kaçarsınız değil mi?!. 

MİKAİL KORKMAZ (Kırıkkale)
- Kaçmayız. 

ALİ ER (Devamla) - Nereye kaçacaksınız?!.


MİKAİL KORKMAZ ( Kırıkkale)
- Osmaniye'ye!.. 

MEHMET BEDRİ İNCETAHTACI (Gaziantep)
- Biz buradayız. 

ALİ ER (Devamla) - Haydi, onlar Amerika'ya
kaçacak; onların başındaki... Onları
demiyorum da... Siz nereye kaçacaksınız;
bana söyler misiniz?.. (ANAP, DSP ve CHP sıralarından
alkışlar, DYP sıralarından gürültüler)


Burada bir denklik daha var, ben size söyleyeyim.


SAFFET ARIKAN BEDÜK (Ankara) - Kimse bir yere
kaçmıyor.  Sözünü geri al! Biz, Türk
milletvekiliyiz. Sözünü düzelt! Kimse bir
yere kaçmıyor. 

ALİ ER (Devamla) - Sayın Bedük...


SAFFET ARIKAN BEDÜK (Ankara) - Rica ediyorum...
Sözünü düzelt! Biz, Türk milletiyiz,
Türkiye'de kalırız. 

ALİ ER (Devamla) - Ben başınızdaki
için söyledim, size söylemedim ki!.. 

SAFFET ARIKAN BEDÜK (Ankara) -  Kendini bil!..
Biz Türk milletvekiliyiz... 

ALİ ER (Devamla) -  Nasırınıza
mı bastım; niye alınıyorsunuz ki?..


SAFFET ARIKAN BEDÜK (Ankara) - Niye alınmayalım
kardeşim!.. 

ERTUĞRUL ERYILMAZ (Sakarya) - Terbiyesizlik yapıyorsunuz...


ALİ ER (Devamla) -  Şimdi, denk bütçe
var...

AHMET İYİMAYA (Amasya) - Buradaki hiçbir
milletvekili Amerika'ya kaçmaz. 

ALİ ER (Devamla) -  Denk bütçe
var... (DYP sıralarından gürültüler)


Sayın Başkan, ben mi konuşacağım,
arkadaşlar mı?..

BAŞKAN - Sayın Er, lütfen, toparlar
mısınız... Lütfen efendim.. Gecenin
bu saatinde... 

ALİ ER (Devamla) - Toparlıyorum Sayın
Başkan. 

Muhterem arkadaşlar, burada bir denklik var;
o denkliği ben size söyleyeyim: Buranın malıyla
buranın malı denk... (ANAP ve DSP sıralarından
gülüşmeler) Evet... Samimî söylüyorum,
denk. Birinin 150 kilo altını var; iki adama yüklesen,
götüremezler. Ötekinin de Türkiye'den Amerika'ya
kadar uzanan malları var; onu, onbeş adama yüklesen,
götüremezler. Burada, hafif bir denklik var; ama, biraz
taş yığmanız lazım üzerine...
(ANAP, DSP ve CHP sıralarından alkışlar;
DYP sıralarından sıra kapaklarına
vurmalar) 

Muhterem milletvekilleri, böyle Köy Hizmetleri
bütçesi olmaz. Ne bu Bakan bu parayla bir hizmet verebilir
ne Köy Hizmetlerinde çalışan insanlar
bu parayla bir hizmet verebilir. 

Şimdi, ben size diyorum ki, daha fazla para
ayırdığınız yerlerden -Türkiye'nin
yüzde 60'ı köylü, bu bütçe de
köylüyü ilgilendirdiği için, köylü
bununla ilgilendiği için- gelin hep beraber karar alalım,
bir yerden eködenek mi bulacaksınız, o çil
çil, fazla fazla paraları biraz da buraya aktaralım.
Sayın Hocam “sığmıyor para”
dedi. Yahu, sığmıyor da, Köy Hizmetlerine
99 trilyon lira ayırırken hiç düşünmediniz
mi; yani, sığmıyorsa, sığmayan şu
paradan Köy Hizmetleri Müdürlüğüne
biraz para aktararak hizmet alalım; yani, kötü
mü söylüyorum, yanlış mı söylüyorum?!
Ama, doğruyu söylediğimiz zaman, işinize gelmediği
zaman...

(Mikrofon otomatik cihaz tarafından kapatıldı)

HÜSAMETTİN KORKUTATA (Bingöl) -
İşimize geliyor da, siz çarpıtıyorsunuz.


BAŞKAN - Sayın Er, son cümlenizi
ifade buyurur musunuz. 

ALİ ER (Devamla) - Sayın Başkan,
1 dakika, 2 dakika herkese verdiniz de, bana vermek işinize
gelmiyorsa, bitiriyorum. 

BAŞKAN - Efendim, tamam size de süre...

ALİ ER (Devamla) - Bu bütçe hayırlı,
uğurlu olsun diyorum; 1997'de denk bütçeyi, hep
beraber, burada tartışacağız diyorum.


Saygılarımla. (ANAP ve DSP sıralarından
alkışlar)

BAŞKAN - Sayın Er, ben size süre
vermiştim; ama, tabiî, ifade edemiyorum... Zararı
yok, sizin sözünüz bitmiş olmasın;
ama, benim sürem bitmiş olsun. 

Teşekkür ediyorum Sayın Er. 

Sayın milletvekilleri, Doğru Yol Partisi
Grubu adına, müzakereye konu bütçelerle
ilgili olarak görüşlerini ifade etmek üzere
Sayın Yusuf Bacanlı; buyurun efendim. (DYP sıralarından
alkışlar)

İkiye mi bölüyorsunuz Sayın
Bacanlı?

YUSUF BACANLI (Yozgat) - Evet efendim. Belki birkaç
dakika da arkadaşımızdan alabiliriz. 

BAŞKAN - Peki. Benden istemiyorsunuz yani,
arkadaşınızdan istiyorsunuz. 

YUSUF BACANLI (Yozgat) - Sizden de isteriz Sayın
Başkan. 

BAŞKAN - Buyurun efendim. 

DYP GRUBU ADINA YUSUF BACANLI (Yozgat) - Sayın
Başkan, Yüce Meclisin saygıdeğer milletvekilleri;
sözlerime başlamadan önce, geçen hafta
vefat eden Kırşehir Milletvekili arkadaşımız
Prof. Dr. Mehmet Ali Altın'a Allah'tan rahmet, kederli
ailesine ve Yüce Meclisimize başsağlığı
diliyorum. (Alkışlar)

Doğru Yol Partisi Grubu adına, 1997 yılı
Başbakanlık ve Denizcilik Müsteşarlığı
bütçeleri üzerinde söz almış
bulunuyorum. Başbakanlık ve Denizcilik Müsteşarlığı
bütçelerinin, milletimize, memleketimize hayırlı
ve uğurlu olmasını temenni ediyor, Grubum ve
şahsım adına, Yüce Meclisin değerli
üyelerini saygıyla selamlıyorum.

Başbakanlık ve Denizcilik Müsteşarlığı
bütçelerinin görüşülmesi, bir
yerde, bütçedeki rakamların bütçe
tekniği açısından analizinin yanında,
ülkemizin içinde bulunduğu ekonomik, sosyal ve
siyasî yapının değerlendirilmesi ve bu
yapıda, iktidara yön verecek çözüm
önerilerinin araştırılması, tartışılması
ortamını yaratması bakımından
fevkalade önemlidir. 

Sayın Başkan, saygıdeğer
milletvekilleri; üç tarafı denizlerle çevrili
olan ülkemizde, denizcilik sektörünün yeteri
kadar geliştiği söylenemez. En ucuz taşıma
yolu olan denizyolu, maalesef, gerektiği gibi değerlendirilememiştir.
Bir malın, İstanbul'dan, İzmir'den denizyoluyla
Trabzon'a, Hopa'ya nakledilip, oradan Kars'a, Erzurum'a dağıtılması
yerine, karayoluyla nakliye tercih edilmiş, karayollarımıza
aşırı bir şekilde yüklenilmiştir.
Bugün, hep birlikte, karayollarımızda yaşamakta
olduğumuz ve her yıl binlerce vatan evladımızı
aramızdan ayıran trafik terörü, ancak,
denizyolu ulaşımı ile karayolu ulaşımını
entegre eden millî bir ulaştırma politikasını
oluşturmakla engellenebilir. Bunun için, kıyı
taşımacılığının önemle
ele alınmasını ve teşvik edilerek,
karayolu ulaşımını tamamlayıcı
bir ulaşım alternatifi olarak değerlendirilmesini
zarurî görmekteyiz. 

Lozan Antlaşması ve Montrö Sözleşmesiyle
boğazlarımız üzerinde elde edilen hükümranlık
haklarımız, çeşitli jeopolitik sebeplerle,
tam olarak kullanılamamaktadır. Boğazlarımız,
ucuz bir su yolu olmaktan çıkarılmalı,
Montrö Sözleşmesiyle kabul edilen sağlık,
kurtarma, fener gibi hizmetlerden alınan ton başına
altın frank esasına dayalı resimler gerçek
değerine yükseltilmelidir. Altın frankın
1971'den itibaren tedavülden kalkmış olması
nazarı itibara alınarak, vergi ve resimlerin günün
rayiç değerine çıkarılması
için gerekli gayretler gösterilmeli ve hatta, yeni
bir ölçü kabul ettirilmesi için Montrö
Sözleşmesinin değişikliği gündeme
getirilmelidir. Böylece, yüzbinlerce ton petrolün
ve yanıcı, patlayıcı maddenin, boğazlarımızdan
bedava denilebilecek bir bedelle geçişi önlenebilecek,
tehlikeler de azaltılabilecektir.

Montrö Sözleşmesine göre ihtiyarî
olduğundan, kılavuz kaptan almayan gemiler yüzünden
boğazlarımızda sık sık kazalar
meydana gelmekte, bilhassa İstanbul büyük tehlikeler
atlatmaktadır. Montrö Sözleşmesinin imzalandığı
1936 yılındaki deniz trafiği yoğunluğu
ve gemi tonajı bugün aynı seviyede değildir.
Bu bakımdan, konunun ele alınması ve ilgili
tarafların görüşmeye davet edilmesi gerektiğine
inanıyorum.

Ülkemizde hızla gelişmekte olan,
uluslararası pazarda rekabet şansı çok
yüksek olan gemi inşa sanayiinin, çevre koruma
şartları da dikkate alınarak desteklenmesi,
hem ülkemizin ihracat girdilerine önemli bir katkıda
bulunacak hem de emek yoğun bir sanayi dalı olması
bakımından, istihdam problemimizi olumlu yönde
etkileyecektir.

Bu dileklerimizin gerçekleştirilmesi
ve denizlerimizden milletimizin daha bilinçli bir şekilde
istifade edebilmesi için, denizcilik bakanlığının
bir an önce kurulmasını zarurî görmekte
olduğumuzu Yüce Meclise arz etmeyi millî bir görev
sayıyoruz.

Sayın Başkan, sayın milletvekilleri;
3056 sayılı Yasayla düzenlenen Başbakanlık
teşkilatının kuruluş amacı, bakanlıklararası
koordinasyonu sağlamak, hükümetin genel siyasetinin
yürütülmesini izlemek, devlet teşkilatının
düzenli bir şekilde işlemesini sağlamaktır.
Daha açık bir ifadeyle, başbakanlık,
hükümetçe vaat edilen hususların yerine
getirilmesinin baş sorumlusu olup, toplumun tüm sorunlarının
ve isteklerinin çözümüyle özdeşleşen
siyaset erkinin odağı ve Anayasanın 112 nci
maddesine göre, hükümetin genel siyasetinden sorumlu
bir koordinasyon makamıdır. 

Kuvvetler ayrılığı ilkesine
uygun olarak, Anayasada, yasama, yürütme ve yargı
organlarının kuruluş ve çalışma
usul ve esasları düzenlenmiş; ancak, tatbikatta,
yasama ile yürütmenin iç içe girmesine,
yasama görevinin kanun hükmünde kararnameler yoluyla
yürütmeye devrine, yürütme organının
tıkanan, iyi görülmeyen hizmetleri için
en küçük idare birimine kadar günlük
10 bini aşan ziyaretçi sebebiyle yasama organı
üyelerinin müdahalesine, teftiş, denetim mekanizmalarındaki
kargaşalığa, Devlet Denetleme Kurulundan genel
müdürlükler teftiş kurullarına kadar
beş ayrı denetim kuruluşuna, adil ve hızlı
karar veremeyen yargı ve bu sebeple umudu kesilen vatandaşın
feryadına her gün tanık olduk ve olmaya da
devam ediyoruz. 

Biraz önce söylediğim gibi, Başbakanlık,
Anayasanın 112 nci maddesine göre, hükümetin
genel siyasetinden sorumlu bir koordinasyon makamıdır;
ancak, 1983 yılından beri bu hüviyetinden gittikçe
uzaklaşan Başbakanlık, bugün, bir hizmetler
bakanlığı haline getirilmiştir. Denizcilikten
gümrüğe, bankacılıktan meteorolojiye
kadar birçok hizmet Başbakanlıkta toplanmış
ve Başbakanlık, bir hizmetler bakanlığı
haline dönüştürülmüştür.


İdare hukukundaki doğurganlık teorisi
tam anlamıyla Başbakanlıkta gerçekleşmiş,
ilgili ilgisiz birçok kuruluş, müsteşarlık,
genel müdürlük, başkanlık şeklinde
Başbakanlığa bağlanmıştır.
Elazığ'daki ferrokrom tesisinden Edremit'teki zeytin
işletmesine, Seydişehir'deki alüminyum işletmesinden
Kütahya'daki azot işletmesine kadar birçok kuruluşun
hangi sebeple Başbakanlığa bağlandığı
belli değildir. Bu durumun ekonomik, hukukî bir gerekçesi
yoktur; olsa olsa, siyaseten birtakım sebepler bulunabilir.
Bu, sadece günümüz için değil, geçmişteki
başbakanlar için de geçerlidir.

Anayasamızda, bakanlıkların
kanunla kurulması öngörülmüş
olmasına rağmen, bugün, kanunla kurulan bakanlıklardan
daha çok devlet bakanlığı vardır.
Bu durum, gelenek haline gelmiştir; ancak, hiç kimse,
artan devlet bakanlığı sayısına
rağmen, Türkiye'nin problemlerinin gittikçe arttığının
farkına varamamaktadır. Her bir devlet bakanlığının
yeni kadrolara, yeni masraflara ve kargaşaya yol açtığı
görmezlikten gelinmemelidir. 

3056 sayılı Kanun, Başbakana
yardım etmek, Bakanlar Kurulunda koordinasyonu sağlamak,
özel önem ve öncelik taşıyan konularda
tecrübe ve bilgilerinden istifade edebilmek amacıyla,
Başbakanın teklifi ve Cumhurbaşkanının
onayıyla devlet bakanlarının görevlendirilebileceğini
hükme bağlamıştır. İdare hukukunda,
devlet bakanlığı diye adlandırılan
bakanlıkların, belli kamu hizmetlerinin olmadığı,
bu bakanlıkların hükümete katılmaları
gerekli görülen ve biraz da, Bakanlar Kurulu içerisinde
müşavir niteliğinde olan kimseler olduğu kabul
edilmektedir. Hatta, bazı ülkelerde devlet bakanlarına,
koltuksuz bakan ve çantasız bakan bile denilmektedir.
Bakanlıkların Kuruluş ve Görevleri Hakkındaki
Kanun da “etkili bir idare, işbölümü,
kontrol ve koordinasyonun sağlanması, aynı ve
benzeri hizmet veya görevlerin tek bir bakanlık tarafından
veya sorumluluğunda yürütülmesi, atıl
kapasite ve kaynak israfının önlenmesi esastır”
denilmekteyse de, uygulamada tam tersi durum hüküm sürmektedir.

Önemle işaret etmek zorunda olduğum
bir başka husus da, son zamanlarda sayıları
hızla artan müsteşarlıkların hangi
hizmeti bakanlıklardan daha iyi yaptığıdır.
Siyasetçilere, bakanlara güvenmeyip de bir kısım
bürokratları müsteşar yapıp, bakanlar
üstü yetki vermek, işleri daha kötü
hale getirmektedir. 

Frenklerin “omlet yapmak için yumurtaların
kırılması lazım” sözü
çok doğrudur. Eğer, fikirler söylenmez, sadece
zihinlerde hapsedilirse, hiç kimseye fayda sağlamaz.
1983 yılından beri, kademeli bir şekilde,
hizmetlere boğulan Başbakanlığın bu
durumundan kurtarılması ve bakanlarımıza
güvenerek, hizmetlerin ilgili olan bakanlıklara acilen
devredilmesi gerekmektedir. 

Anayasanın 112 nci maddesine göre, bakanların,
Başbakana karşı sorumlu olduklarını
kabul edilmiş; ancak, bir yığın hizmeti
üzerine alan başbakanların, hizmetler bakımından
sorumluluğu düzenlenmemiştir. Zira, Anayasamız,
Başbakana koordinasyon ve genel siyaset sorumluluğu
vermiş; ancak, hizmet sorumluluğu vermemiştir.
Bu sebeple, Başbakanlığın bu hizmet yükünden
acilen kurtarılması gerektiğine inanıyorum.
Dünyanın en riskli, riskli olduğu kadar da mükemmel
bir coğrafyasında yaşayan büyük bir
ülkenin her gün artan sorunlarını katı
bir merkeziyetçi anlayışla çözemeyeceğimiz
çok açıktır. Burada, meseleyi, sistemin
eleştirisi olarak ele almıyorum. Bunun ötesinde,
mevcut sistemde yapılacak çok şey olduğuna
inanıyorum. Bunun için de “yetki devri”
ve “işlerin mahallinde çözümü”
kavramlarının idare tarafından benimsenmesi
ve uygulanması için gereken hukukî altyapının
hazırlanması gerekmektedir. 

Sayın Başkan, sayın milletvekilleri;
devletin Millî İstihbarat Teşkilatı,
demokratik, parlamenter rejim içerisinde Başbakana
bağlıdır. Bir istihbarat teşkilatı,
devletin gözü ve kulağıdır. Doğru
ve zamanında bilgi alamayan devlet, doğru kararları
da alamaz. Ayrıca, alınan bilgilerin de, devlet
sırrı olarak emin bir şekilde saklanması
ve sorumsuz kişiler aracılığıyla
kamuoyuna aktarılmaması gerekir. Bu konuda, sorumluluk
makamında bulunan herkesin sorumluluğunun gereğini
yerine getirmesi, devletimize karşı millî bir
görevdir. Herkes bilmelidir ki, bu yüce devleti yıpratmaya
hiçbir kurumun ve şahsın hakkı yoktur.
(DYP sıralarından alkışlar) 

Sayın Başkan, sayın milletvekilleri;
son onaltı yılda 600 bin devlet memuru işe
alınmıştır. Şu anda, devlet memuru
sayısı 2 milyona yaklaşmıştır;
bunun yarısı kadar devlet memuru çalıştırılsa,
devlet işlerinde en küçük aksama olmaz;
devlet kadrolarını bu şekilde şişirmekle
işsizlik de önlenemez. 

YUSUF SELAHATTİN BEYRİBEY (Kars) -
Doğru Yol şişirdi efendim. 

YUSUF BACANLI (Devamla) - Bunu Doğru Yol da şişirdi,
Anavatan da şişirdi, gelmiş geçmiş
tüm iktidarlar da yaptı. Biz, burada, şu parti
veya bu parti değil, bir  problemi ortaya koyuyoruz. Bir problemin
eleştirisini yapıyoruz. (DYP sıralarından
“Bravo” sesleri, alkışlar) 

Teşebbüs ruhlu insanlar yetiştirerek
özel yatırımları teşvik etmek,
işsizlere istihdam imkânı yaratmak gerekir.
Ülkemizde devlet memurlarının dağılımında
bölgelerarası ve hatta illerin içerisinde dengesizlik
vardır. Bu dengesizliğin baş sorumlusu, başta
milletvekilleri olmak üzere, siyasî partilerin genel
merkezleri, il ve ilçe teşkilatlarıdır.
Birçok kurumda personel fazlalığı olmasına
rağmen, bu dengesizlik yüzünden personel ihtiyacı
gözükmektedir. 

Bürokratlarımız siyasî nüfuzla
göreve geliyor ve yine aynı şekilde siyasî
nüfuzla görevden alınıyor. Peygamber Efendimizin,
hadisi şerifinde buyurduğu üzere “emaneti
ehline verin” prensibinden uzaklaşılmıştır.
Devlet Memurları Kanunun ehliyet, liyakat ve kariyer esasına
dayalı sistemi bile altüst edilmiştir. 657 sayılı
Devlet Memurları Kanununa tabi birkısım memurlar,
asansör madde olan 68 inci maddeye göre, jet hızıyla
yükseltilmiş, çoğunluk ise, kadrosuzluk
sebebiyle terfi edememiştir. Bu durum, kırgınlığa,
küskünlüğe ve işlerin sürüncemede
bırakılmasına sebep olmaktadır. 

Bugün, eğri oturup, doğru konuşalım.
Parlamenterler iş bulma hizmetinden, hastanelere hasta yatırmaya
varıncaya kadar, milletvekilliğiyle ilgilisi olmayan
daha birçok işle meşgul edilmektedir. Parlamento,
Anayasanın 87 nci maddesine göre, kanun yapmak, değiştirmek,
milletlerarası anlaşmaları uygun bulmak, sözlü
ve yazılı soru önergesi, 

Meclis araştırması, Meclis soruşturması
ve gensoru gibi yollarla yürütme organını
denetlemekle görevli ve yetkilidir. Her gün Meclise
gelen on onbeş bin civarındaki ziyaretçinin
işi sebebiyle idareye müdahelede bulunan parlamenterlerin,
bu müdahalelerini unutup işlerin niye iyi gitmediğinin
hesabını sormaya hakkı var mıdır?!
(DYP sıralarından alkışlar)

Türkiye Cumhuriyetinin ilkokullarında
okuyan öğrenci sayısı Yunanistan'ın
nüfusundan fazladır. Bu çocuklar, çok
değil, on yıl sonra ev isteyecekler ve iş isteyeceklerdir.
Şu anda, beş milyonu aşkın işsizimiz
vardır. Çalışabilir her 100 kişiden
22' si işsizdir. En son Sosyal Sigortalar Kurumunun ve diğer
kamu kurumlarının yaptığı sınavlara
başvuran insanların çaresizliğini ve ümitsizliğini
görmezlikten gelmek mümkün değildir. (CHP sıralarından
alkışlar) Eğer yatırım yapmaz,
herkesi devlet kapısında açılacak
memur ve işçi kadrolarını beklemek
zorunda bırakırsak, komünist ülkelerden
kötü duruma düşeriz.

Şu özelleştirme meselesinde, içimizdeki
çeşitli kurumlarda yuvalanmış sosyalist
devletçi zihniyetlerin engellemeleri yüzünden
başarısız olunduğu malumlarınızdır.
Karabük Demir ve Çelik Fabrikasını bedavaya
verdik, özelleştirdik; Türkiye Cumhuriyetinin
ne zararı oldu? İşçilerimiz çalışıyor,
üretiyor, yeni yatırımlar yapıyor, yüzleri
gülüyor. Devlet mülkiyetindeki diğer işletmeleri
de süratli bir şekilde özelleştirerek milletimizin
sırtında kambur olmaktan kurtarsak ne olur? Örneğin,
Et ve Balık Kurumu... Türkiye'nin et tüketimi
750 bin tondur. Et ve Balık Kurumu 35 bin tonla, bunun,
sadece yüzde 5'ini üretir. Bu yüzde 5 için
bu milletin ödediği para ne kadardır biliyor musunuz;
13 trilyon lira civarındadır. Bu kurumu tamamen
özelleştirsek, vatandaşlarımıza
güvensek, uygun kredilerle hayvancılığımızı
teşvik ederek, kapasiteyi artırmalarını
sağlayarak, köylümüz biraz daha fazla gelir
elde etse kötü mü olur; ama, özelleştirmeyle
ilgili aleyhdeki “devlet malı çarçur
ediliyor” propagandası yüzünden Hükümet,
bir türlü özelleştirmeyi yapamıyor,
durmadan borçlanıyor ve zam yapıyor. Ekonomiyi
kendi kuralları içerisinde idare etmek varken, hâlâ
müdahalede ısrar edenler bilsinler ki, bu ülkeye
kötülük ediyorlar. 

ALİ DİNÇER (Ankara) -Çarçur
etmeyin, çalıp çırpmayın, iş
yapın!..

YUSUF BACANLI (Devamla) - Herhalde biz de, çarçur
edilsin, çalıp çırpılsın
demiyoruz! (DYP sıralarından “Bravo” sesleri,
alkışlar)

HACI FİLİZ (Kırıkkale)
-Ali Bey, siz öyle mi yapıyorsunuz?!

YUSUF BACANLI (Devamla) - Rüşvet
ve yolsuzluklar en çok, müdahaleci -sizin gibi- devletçi
ve sosyalist ülkelerde oluyor. Siz, devasa bütçeli
bir kuruluşun hantal yapısını devam
ettirmeye çalışırsanız, onun
yönetimindeki insanların ve arkasındakilerin
rant paylaşımını engelleyemezsiniz.
Bugün, söylentilerin son bulmasının ve
toplum hayatından çıkarılıp
atılmasının çaresi, devletin aslî
görevleri olan adalet, millî savunma, millî eğitim,
sağlık, emniyet ve sosyal güvenlik gibi hizmetleri
yerine getirmesi...

(Mikrofon otomatik cihaz tarafından kapatıldı)

ALİ HAYDAR ŞAHİN (Çorum)
- Kimlerin rantçı olduğunu halk iyi biliyor;
rantçıları iyi tanıdılar! 

BAŞKAN - Evet, Sayın Bacanlı.


YUSUF BACANLI (Devamla) - Arkadaşım
Kadir Beyin süresinden 5 dakika alacağım. 

BAŞKAN - Kadir Bey, Sayın Bacanlı
5 dakikanızı rica ediyor efendim. 

KADİR BOZKURT (Sinop) - Kaç dakika
konuşma sürem var. 

BAŞKAN - 20 dakika konuşma süreniz
var. 5 dakikanızı verirseniz, 15 dakikanız
kalacak.

3 dakika siz verin, 2 dakika da ben veriyorum değerli
Bacanlı'ya.

ALİ DİNÇER (Ankara) - Sayın
Başkan, Sayın Bacanlı muhalefet gibi konuşuyor,
ANAP'ın vaktini de verelim ona (!)

BAŞKAN -Teşekkür ederim efendim,
nasıl olsa alkış da alıyor. 

Buyurun efendim. 

YUSUF BACANLI (Devamla) - Devletimiz, gaz, bez, tuz,
şeker ve ayakkabı imalatı veya ticaretiyle
uğraşırken, başka milletler teknolojide
uzay araştırmalarında dev adımlarla
büyük atılımlar yapmaktadır. 

Devlet katında mesuliyet ve mevki sahibi olanlara
yakışan, kin gibi, öfke gibi, intikam gibi,
aşağılatıcı duyguların zinciriyle
bağlanmak değil, fazileti tercih ederek, kendisini ve
zaafını aşmaktır. Devlet ve siyaset
adamlarının öç alma duygularının
faturasını, çoğu kez, acı bir
biçimde bu millet öder. 

Türkiye'de, temiz toplum, temiz politika özlemlerimiz
bugüne kadar hiç dinmedi, bitmedi; ya suçlamalar
dayanaksız oldu ya da ortaya atılan iddiaların
araştırılmasına hukukî değil,
politik olarak yaklaşılıyor. Temiz toplum
veya temiz siyaset, partilerarası bir mücadele olmaktan
artık çıkmalı, partilerüstü
bir fazilet mücadelesi haline gelmelidir. Sonuca varmak istiyorsak,
siyasî hesaplaşmaları bir tarafa bırakıp,
Anayasadaki değişiklikleri yaparak, parlamenterlerin
dokunulmazlıklarını siyasî işlerle
sınırlandırmak gerekmektedir.

Evet, adil ve şeffaf yönetimi hayata geçirmek
istiyorsak, milletvekillerinin ve kamu yöneticilerinin mal
beyanlarını, Meclis Başkanlığınca
veya kurum yöneticilerince saklanması yerine, bu beyanların
gerçeğe uygunluğunun bağımsız
mercilerce kontrol edilebilmesini sağlayacak gerekli hukukî
düzenlemeleri, Meclis olarak gerçekleştirmek
zorundayız. (DYP, ANAP, DSP ve CHP sıralarından
alkışlar)

Güzel ülkemizde, temiz toplum ve temiz
politika ortamını kurmak, kamu vicdanında
kirlenen siyaseti aklamak istiyorsak, bugün, önümüzde
tarihî bir fırsat vardır. Parlamentomuz elbirliğiyle,
bu çürümüşlüğe, çözülmüşlüğe
son vermek için gerekli adımları, cesurca
atmalıdır. (RP sıralarından alkışlar)

Türkiye'de, temiz toplum, sadece bireylerin
peşine düşmekle gerçekleştirilemez;
kamu kaynaklarının suiistimaline açık
mevcut ekonomik yapıyı soygun aracı olmaktan
çıkaracak köklü çözümleri
hayata geçirmek, Parlamentomuzun önünde tarihî
bir görevdir. 

Siyasî partilerimizin temsilcilerini ve sözcülerini,
bu kürsüden dinledik; hepsi de çok güzel
konuşuyorlar; hiçbirine kötü demek mümkün
değil; ama, gelin, elbirliğiyle, bu güzel konuşma,
bu güzel nutuk atma devrini kapatıp, artık,
güzel, dürüst işler yapma devrinin açılması
gerektiğine inanalım ve hep birlikte bunu sağlayalım.
(Alkışlar) Artık, Yüce Türk Milleti,
iyi yetişmiş vatan evlatlarının siyasî
arenada yok olup gitmesini istememektedir. 

Bu inancımla, Yüce Meclisi, Doğru
Yol Partisi Grubu ve şahsım adına selamlıyor;
hepinize hürmetlerimi sunuyorum. (Alkışlar)

BAŞKAN - Sayın Bacanlı, teşekkür
ediyorum. Efendim, yüksek müsamahanıza sığınarak;
bir ifadede bulundunuz -bunu başkaları da sık
kullanıyor- “eğri oturup doğru konuşalım”
dediniz. Doğru konuşmak için eğri oturmaya
gerek yok; bir. İki, eğri oturanın doğru
konuşması da pek kolay olmaz.

Teşekkür ediyorum; buyurun.

YUSUF BACANLI (Devamla) - Bir deyim olarak ifade
ettik biz onu...

BAŞKAN - Peki efendim; teşekkür
ediyorum.

Sayın Bozkurt, buyurun efendim. (DYP sıralarından
alkışlar)

DYP GRUBU ADINA KADİR BOZKURT (Sinop) - Sayın
Başkan, sayın milletvekilleri; Köy Hizmetleri
Genel Müdürlüğü bütçesi üzerinde,
Doğru Yol Partisi Grubu adına söz almış
bulunmaktayım; bu vesileyle, Yüce Heyetinizi saygıyla
selamlıyorum.

Konuşmama, Köy Hizmetleri Genel Müdürlüğü
çalışma prensipleri ve uygulamaları,
Köy Hizmetlerinin genel sorunları ve öneriler
olarak devam etmek istiyorum.

Köy Hizmetleri Genel Müdürlüğü
çalışma prensipleri ve uygulamaları:


Köye ve köylüye götürülen
hizmetlerden beklenilen faydanın alınabilmesi, hizmetlerin
en kısa yoldan ve en ekonomik olarak köylümüzün
kalkınımına sunulabilmesiyle mümkün
olacaktır. Bu amaç doğrultusunda, 1984 yılında,
YSE, Toprak-Su ve Toprak İskân Genel Müdürlüklerinin
birleşmesiyle Köy Hizmetleri Genel Müdürlüğü
kurulmuştur. Genel Müdürlüğün kurulmasındaki
esas amaç, çeşitli sektörlerle köye
hizmet götüren kuruluşların, personel,
makine parkı ve yapım kapasitesi gibi güçlerini
birleştirerek, köylümüze hizmet götürürken,
kendilerine bütçeden ayrılan ödeneklerin
yurt gerçeklerine uygun olarak kullanımının
teminiyle millî ekonomiye katkı sağlamaktır.


Genel Müdürlük, kırsal alana,
ulaştırma sektörüyle köy yolu hizmeti;
diğer kamu hizmetleri sektörüyle içmesuyu,
iskân, çevre ve teknolojik araştırmalar
hizmeti; tarım sektörüyle sulama, toprak muhafaza,
drenaj ve tarla içi geliştirme hizmeti; konut sektörüyle
de lojman yapımı hizmetlerini götürmektedir.
Görüleceği gibi, Genel Müdürlük,
kırsal alana yedi ana sektörde hizmet götürmektedir.
Bu kadar geniş bir sahaya, bu kadar çok ve önemli
sektörle hizmet götüren başka bir kuruluş
yoktur. 

Ülkemizdeki 37 435 adet köyden 32 581 adedine,
 köy yolu hizmeti, 34 836 adedine içmesuyu hizmeti
ve gerekli hallerde de tarımsal altyapı hizmetleri
ile iskân hizmetleri götürülmektedir. Bu
hizmetler, aynı zamanda, yaklaşık 43 bin adedi
bulan köy ve mahallelere götürülmektedir.


Burada, çok önemli gördüğüm
bir noktaya değinmek istiyorum. Köy Hizmetleri Genel
Müdürlüğünün hizmetlerinden sorumlu
Devlet Bakanımız Sayın Bekir Aksoy, Genel
Müdürlüğün 1997 yılı bütçesinin
Plan ve Bütçe Komisyonunda görüşülmesi
esnasında yaptıkları konuşmalarında,
köyişleri bakanlığının kurulmasının
önemine işaret ederek, bu konuda, kanun ve kuruluş
çalışmalarına başladıklarını
ifade etmişlerdir. Yukarıda da izaha çalıştığım
gibi, 780 bin kilometrekarelik sahaya hizmet götüren
Genel Müdürlüğün, bakanlık şeklinde
yeniden örgütlenmesi, hizmetlerin etkinliği ve verimliliği
açısından önem arz etmektedir. Sayın
Bakanın bu konudaki çalışmalarını
takdirle karşılıyoruz. 

Bu arada, Genel Müdürlüğün
almış olduğu bir kararı da, çok
önemli ve köye hizmet götürülmesinde
çok yararlı bulduğum için açıklamak
istiyorum. Genel Müdürlük, yatırımlara
daha fazla ödenek ayırabilmek, yıllık
programları program hedefleri doğrultusunda gerçekleştirmek
üzere bir dizi tedbir almıştır. Genel
Müdürlük bünyesinde çalışan
ve aşırı istihdam yaratan geçici işçi
sayısı 48 binden 42 bine, araç sayısı
28 binden 23 bine düşürülmüştür.
Bu sayede, yatırımlara daha fazla kaynak ayırma
imkânı doğmuştur. Daha bundan birkaç
yıl önce, yatırımlara yüzde 15,
cari giderlere yüzde 85 oranında ödenek ayırabilen
Genel Müdürlük, almış olduğu bu
tedbirler sonucu, 1997 yılında, yatırımlara
yüzde 47, cari giderlere yüzde 53 oranında ödenek
ayırmak durumuna gelmiştir. Diğer yandan, Genel
Müdürlük makine parkı yeniden değerlendirilerek,
bilhassa bakım hizmetlerinde kullanılacak olan iş
makinelerinin temin edilmesi gerekmektedir. 

Diğer bir konu da, Genel Müdürlüğe
ayrılan akaryakıt ödenekleri, genellikle ağustos
ayı itibariyle bitmektedir. Hizmetlerin en yoğun olduğu
aylarda, Genel Müdürlük yetkilileri, işlerini
güçlerini bırakıp, ödenek peşinde
koşmaya başlamaktadırlar. 

Bu arada, bir de, Maliye Bakanlığının
uygulamalarına değinmek istiyorum. Yıllık
yatırım ödenekleri zamanında ve yeterli
oranlarda serbest bırakılmadığı
için, istihkak ödemelerinde sorunlar yaşanılmaktadır.
Yılın son günleri gelmiş olmasına
rağmen, Genel Müdürlük ödeneklerinin bir
kısmı hâlâ serbest bırakılmamıştır.


Köy Hizmetlerinin genel sorunları: 

Köy Hizmetleri Genel Müdürlüğüne
1986 yılından sonra kadro verilmediği için,
kadrolu işçi sayısında, emeklilik vesaire
gibi nedenlerle büyük miktarda azalma olmuştur.


Emekli olan personelin tamamına yakını
atölye ustası, şoför, operatör, kompresörcü
gibi üretici personel olduğu için, çalışmalarda
büyük ölçüde  aksama olmuştur.


Bu boşluklar geçici işçilerle
doldurulmuştur; ancak, geçici işçilerin
gerek iyi yetişmemiş olması gerekse toplu giriş,
toplu çıkış yöntemiyle yılda
dört beş ay çalıştırılmaları,
üretimde istenilen seviyenin yakalanmasını
sağlayamamıştır. 

Ayrıca, kış aylarında
geçici işçi çalıştırılmadığı
için, iş makinelerinin bakım, onarım
ve revizyonları yapılamamaktadır. 

Köy Hizmetleri Genel Müdürlüğü
uzun bir süredir yeni iş makinesi almamaktadır.
Bu nedenle makine parkının yüzde 75'ine yakını
ekonomik ömrünü doldurmuştur. Ekonomik ömrünü
doldurmuş makinelerle yapılan çalışmalar
çok rantabl olmamaktadır; ayrıca, işletme
giderleri  çok yüksek olmaktadır.

Köy Hizmetleri Genel Müdürlüğünün
kuruluş kanunu çıktıktan sonra, atama
yönetmeliği, kadro şeması gibi konular yürürlüğe
girmediği için, bölgelerarası personel
ve makine dengesizliği olmaktadır. Öyle ki, bir
ilde hiç olmayan bir mühendislik dalı, diğer
ilde 15-20 adet olmaktadır; bunun sonucu da, bir ilde mühendis
olmayan dalda işler aksamakta iken, diğer ilde, o dalda
birçok mühendisin boşta kalması veya
ilgisi olmayan bir görevde görevlendirilmesi gibi sonuçlar
ortaya çıkmaktadır.

Köy Hizmetleri Genel Müdürlüğü,
icracı bir bakanlık bünyesi içerisinde
örgütlenmelidir; yeni bir reorganizasyon düşünülmelidir.
Ödenekler hem genel bütçeden temin edilmekte
hem de özel idareden program yapılmaktadır;
bu da bütünlüğü bozmaktadır.

Öneriler:

Köy Hizmetleri Genel Müdürlüğü,
icracı bir bakanlık bünyesinde, yeniden reorganizasyona
gitmelidir; bu reorganizasyon sırasında ilçeler
gruplaştırılarak, belli merkezler tespit edilmeli,
buralarda örgüt kurulmalıdır. Buralara
 bir adet yönetici, yeteri kadar teknik eleman, bekçi
ve ahçılar tayin edilmelidir. Ayrıca iş
makinesı kullanan personel, çalışma
mevsimi içerisinde geçici olarak tayin edilmelidir;
bu durumda iş makineleri program durumuna göre il merkezinden
planlanarak sevkedilecek, kontroller ilçe teşkilatı
tarafından yapılacaktır.

Köy Hizmetleri Genel Müdürlüğü
makine parkı eskimiştir, bu makinelerin  çalışmaları
ekonomik olmamaktadır; bu nedenle Köy Hizmetleri Genel
Müdürlüğü, yapım işlerini
ihale suretiyle, gerekirse bu işte kullanılacak makineleri
idareten birim dışı kullandırarak yapmalıdır.
Bakım ve onarım işleri pür emanet olarak
dairece yapılmalıdır. Makine parkının
yenilenmesi çok büyük finansman gerektirdiği
için, bu sisteme geçilmesi yararlı olacaktır.

Geçici işçiler bir yıl
boyunca, en az sekiz ay çalıştırılmalı
ve giriş çıkışları toplu
olmamalıdır; idareler mevcut geçici işçilerin
pozisyonlarına göre çalışacakları
ayları tespit edip, yılın son ayında
ilan etmelidir. Bu durumda yılın her ayında,
idarenin ihtiyaç duyduğu hizmetleri yapabilmek için,
personel çalıştırabilecektir; bu sağlandığı
takdirde, özellikle kış aylarında atölyede
revizyonlar yapılabilecek ve bu iş makineleri iş
mevsimine iyi hazırlanmış olacaktır.


Köy Hizmetleri Genel Müdürlüğünün
birimlerinin mahallî idarelere bağlanması gündemde
tutulan bir olaydır; bu belki mümkündür;
ancak, şu anda Köy Hizmetleri Bölge Müdürlüklerinin
ve Köy Hizmetleri Genel Müdürlüğünün
yetkisindeki işleri yapacak birimler, mahallî idarelerde
bulunmamaktadır. Bunları yapabilmek için,
mahallî idarelerde yeni bir altyapının oluşturulması
lazımdır. Bu altyapı hazırlanmadan,
Köy Hizmetleri, mahallî idarelere bağlandığı
takdirde işlerde aksamalar olacak, hizmet götürülen
kırsal kesim vatandaşları haklı olarak
şikâyetçi olacaktır; bu çıkmaz
ise, devleti daha büyük sıkıntıya
sokacaktır. Köy Hizmetleri Genel Müdürlüğü
gibi çok büyük bir kuruluşun, herhangi
bir yasaya eklenen geçici bir maddeyle kaldırılarak,
mahallî idarelere bağlanması, işlerin daha
da aksamasına neden olacak ve büyük problemler
doğuracaktır. Bu konunun, sadece merkezde değil,
taşrada ilgili birimlerin katılımıyla
daha geniş bir şekilde değerlendirilmesinin faydalı
olacağı kanısındayım.

Sayın Başkan, sayın milletvekilleri;
Köy Hizmetleri Genel Müdürlüğünün
1997 yılı bütçesinin ülkemize,
çiftçimize ve tüm çalışanlara
hayırlı olmasını diler; bu vesileyle,
Yüce Heyetinize saygılar sunarım. (DYP sıralarından
alkışlar)

BAŞKAN - Sayın Bozkurt, teşekkür
ediyorum efendim.

Şimdi, sıra, Demokratik Sol Parti Grubunun.

Grup adına, Sayın Ahmet Tan; buyurun
efendim. (DSP sıralarından alkışlar)

Efendim, üç sayın arkadaşımız
Grubunuzun görüşlerini ifade edecekler; zatı
âliniz sürenin ne kadarını kullanacaksınız?

AHMET TAN (İstanbul) - Üç kişi
kullanacağız; takdir sizin efendim. 

BAŞKAN - Buyurun efendim.

DSP GRUBU ADINA AHMET TAN (İstanbul)- Sayın
Başkan, değerli milletvekilleri; Başbakanlık
bütçesi üzerinde Demokratik Sol Partinin görüşlerini
açıklamadan önce Genel Kurulu saygıyla
selamlıyorum. 

Dün akşam üzeri buraya bir perde;
bir hayal perdesi kuruldu ve bu perdeyle, bu yılki Türkiye
bütçesinin de, Başbakanlık bütçesinin
de en iyi özeti, simgesel de olsa verildi. Bu hayal perdesi,
ayrıca, bizleri, başka perdeyi hatırlatmaya
yöneltti. Dört yıl önce de Başbakanlık
toplantı salonuna bir perde kurulmuştu. O zaman da
perdenin önünde, Koalisyonun küçük
ortağının şimdiki lideri vardı,
o perdenin önünde de projektörlü bir şov
yapıldı rakamlar, grafikler, çizelgeler sunuldu.
O perde önünde sergilenen şovun adı UDİDEM
Projesiydi. O hayal perdesi, daha sonra, Türkiye'ye 5 Nisan
kâbusunu yaşattı. İnşallah, dünkü
hayal perdesine yansıtılan denk bütçe
projesi de, aynı kâbusu Türk Milletine bir daha
yaşatmaz.

Sayın Başbakan, bu bütçeyi
denkmiş gibi göstermeyi kafasına koymuş
bir kere. Dünkü perde, işin süsüydü,
örtüsüydü; çünkü, “bütçe
denktir” demekle bütçeler denk olmuyor; gelirler
hanesine temenni rakamları yazmakla da denklik sağlanamıyor.
Sayın Başbaktan, bu gerçeğin herhalde
kendisi de farkında olmalı ki, bu yılki bütçe
kalemleri arasına en yüksek beş ödenek
artışını kendisine, yani Başbakanlığa
ayırdı; evet, yüzde 140'lık bir artış
sağladı. Evet, geçen yılki 23 trilyon
987 milyar lira olan Başbakanlık bütçesi,
bu yıl 57 trilyon 595 milyar liraya çıkarılmıştır.


Enflasyonun yüzde 60'lara indirilmesini hedef
alan bir Hükümet Başbakanının neden
böylesine yüksek miktarlı, yüksek oranlı
bir bütçe artışını talep
ettiğini sormak gerekiyor. Başbakanlık, yatırımcı
bir kuruluş değildir; Başbakanlık, bir
koordinasyon, bir eşgüdüm merkezidir. Anayasamız,
yönetim sistemimiz, Başbakanlığın
işlevinin bakanlıklar arasındaki uyumun sağlanmasını
öngörürür; yani, başbakan, icracı
değildir, yapmaz, yaptırtır; başbakan,
bir orkestra şefine benzer, uyum sağlar; çalmaz,
çaldırır!.. (DSP sıralarından
gülüşmeler)

Sayın Başkan, değerli milletvekilleri;
cumhuriyet tarihimizde, ilk kez, devlet bakanlıklarının
sayısı, hizmet bakanlıklarının
sayısını geçmiştir; bir başka
deyişle, bir anlamda ricacı bakanlık olan
devlet bakanlıkları, icracı bakanlıkların
sayısını sollamıştır;
herhalde, rica etmek, icra etmekten daha zor hale geliyor; yoksa,
bu artıştaki bir başka neden de, pahalı
hale gelen Başbakanlık saltanatı mıdır?
Saltanat deyince, halkımızın da, bu Yüce
Meclisteki siz sayın milletvekillerinin de aklına,
elbette ki, taşıt saltanatı geliyor. Taşıtlar,
yine baktığımız zaman, bütçede
birinci sırayı tutuyor; bu yıl sadece binek
otolarına ayrılan ödenek 171 milyar liradır.


HÜSAMETTİN KORKUTATA (Bingöl) -
Milyarsa, bir şey değil...

AHMET TAN (Devamla) - Evet, sizin için, trilyonlarla
götüren bir siyasî parti mensubu... 

CEMAL KÜLAHLI (Bursa) - Neyi götüren?..
(DSP sıralarından “malı götüren”
sesi)

HÜSAMETTEN KORKUTATA (Bingöl) - Sizi götüren...

CEMAL KÜLAHLI (Bursa) - Neyi götüren...

AHMET TAN (Devamla) - Bilmiyorum... Veyahut da malı
götüren...

CEMAL KÜLAHLI (Bursa) - Azıcık
terbiyeli ol!..

AHMET TAN (Devamla) - Vallahi, ben terbiyeliyim...

CEMAL KÜLAHLI (Bursa) - “Çalmak,
çaldırmak,  malı götürmek”
ne demek?!.

AHMET TAN (Devamla) - Sizin arkadaşınız
laf atmazsa eğer, konuşmama devam eder ve terbiyemden
yeni örnekler sunarım. (DSP sıralarından
“Bravo” sesleri, alkışlar) Burada, Sayın
Başbakanı ve Başbakanlık bütçesini
eleştiriyorum. Eğer, Sayın Başbakanı,
eleştirmeye değer bulmuyorsanız, onu söyleyin,
eleştirmeyelim. (DSP sıralarından alkışlar)


Bizim taşıt mevzuatımızda
iki tür araç vardır: Birincisi, kişiye
tahsis edilmiş araçlar; ikincisi, kamu hizmetine
verilmiş araçlar. Kamu hizmetine tahsis edilmiş
araçların özel amaçlarla kullanılmasına
kesinlikle izin yoktur. Başbakanlıkta kişiye
tahsis edilmiş otomobiller, çeşitli araçlar
vardır. Ayrıca, hepimizin bildiği gibi, bir
de jet uçağı vardır; ancak, bu uçak,
kişiye tahsisli bir araç değildir, kamu hizmetine
ayrılmış bir araçtır; çünkü,
237 sayılı Yasa, gemiler gibi, uçakların
da zata tahsis edilemeyeceğini öngörür; yani,
Başbakanlığa tahsisli uçak, Başbakanlığa
verilmiş makam otomobillerinden farklıdır.
Bu uçağa, konu komşu, çoluk çocuk
bindirilerek, sayfiye yerlerine gidilemez.

AYHAN GÜREL (Samsun) - Hizmetçisini de
taşıyor. 

MUSTAFA CUMHUR ERSÜMER (Çanakkale) -
Her hafta gidilmez en azından.

HÜSAMETTİN KORKUTATA (Bingöl) -
Biz, kimlerin gittiğini gayet iyi biliyoruz!..

AHMET TAN (Devamla) - Gidilirse ne mi olur; hem söz
konusu 237 sayılı Yasa çiğnenmiş
olur hem de halka ayıp edilmiş olur. 

HÜSAMETTİN KORKUTATA (Bingol) - Biz biliyoruz
hepinizin ne yaptığını!..

BAŞKAN - Sayın milletvekilleri, müsaade
buyurun da, Sayın Tan ifade etsin efendim. 

Sayın Tan, siz buyurun. 

AHMET TAN (Devamla) - Teşekkür ederim
Sayın Başkanım. 

Sayın Başbakanın, kamu hizmetine
tahsisli Başbakanlık uçağıyla hafta
sonlarında ailesiyle birlikte yaptığı
ve yapacağı özel gezilerin masraflarını
maaşından kestirmesi, devlete iade etmesi şart
görünüyor. Yoksa, temiz toplumdan, dürüst
siyasetten, adil düzenden söz etmesi boştur ve
moda haline getirdiği kendi deyimiyle fasa fisodur.

Söz uçaktan açılmışken,
Sayın Başbakanın, sayın ortağına
bu uçağı niçin kullandırdığını
da sormak gerekir; çünkü, basından öğrendiğimize
göre, bu uçağı Sayın Başbakan
ve ortağı Dışişleri Bakanı
Sayın Çiller birlikte kullanıyorlar. 

YALÇIN GÜRTAN (Samsun) - Ortaklık
gereği!..

AHMET TAN (Devamla) - Bilindiği gibi, bu uçak
Başbakanın hizmetine tahsislidir -Tanrı saklasın-
acil bir sağlık nedeni yoksa, bu uçağın,
Dışişleri Bakanının hizmetine
verilmesi, yasanın amacına ters düşer.
Nasıl ki makam otoları birlikte kullanılmıyor,
ortaklaşa kullanılmıyor, bu uçağın
da birlikte kullanılmaması gerekir. Niçin
birlikte kullanılıyor; yoksa, bu Hükümetin
kuruluşunda sözü edilen gizli koalisyon protokolünde
bu yönde bir hüküm de mi var acaba?! Sayın
Dışişleri Bakanını, Başbakanlığa
ruhen hazır tutmak üzere birlikte uçak kullanılmasını
öngören bir madde...

MEHMET GÖZLÜKAYA (Denizli) - Başbakan
Yardımcısı olduğunu unuttun herhalde.


YAKUP BUDAK (Adana) - Burası milletin kürsüsü,
gazete köşesi değil. 

AHMET TAN (Devamla) - ...ama, Kurul, bu yetkisini,
yalnızca ve yalnızca Başbakanın özel
emri veya onayıyla kullanabilir yönünde bir yetki
mi alınmıştır? Bu bir araştırma
konusudur ve bu araştırmayı da -söz konusu
Başbakanlık olduğuna göre- Başbakanlık
 Teftiş Kurulunun yürütmesi gerekir. Bu noktada
bir anımsatma yapmak gerekiyor. Böyle bir araştırmayı
yapmak için, Sayın Başbakanın, yasaya
göre, Bütçe Kanununda da belirtildiğine göre,
doğrudan doğruya onayı ve emri gerekir; yani, bu
tür araştırmalar yapması mümkün
değildir. Demokratik Sol Partinin, bu anlamda verdiği
yasa önerisinin ne kadar haklı olduğu ortaya çıkmıştır;
çünkü, özerk, bağımsız
bir araştırma kurulunun, teftiş kurulunun oluşması
ve Meclise bağlı olması gerekmektedir. (DSP
sıralarından alkışlar)

Sayın Başbakan, icracı ve ricacı
bakanlıklar yetmiyormuş gibi, “koordinasyon”
adı altında, icracı başmüşavirlikler
kurmaya da yönelmiştir. Bu konuda kesin bilgiler almaktayız.
Bu başmüşavirliklerin, devletin bürokratik
yapısına ne tür katkı yapacağı
bilinmez; ama, şimdiden siyasî mizah yaşamımızı
zenginleştireceği anlaşılmıştır.
Başbakanlıkta ihdas edilmeleri öngörülen
şu başmüşavirliklerin adlarına bir
göz atalım:

Flaş Yatırımlar Başmüşavirliği,
Havuz İşleri Başmüşavirliği,
Stratejik Projeler Başmüşavirliği, Özelleştirmeyi
İzleme Başmüşavirliği, İsrafla
Mücadele Başmüşavirliği. Herhalde işi
en zor olan da bu sonuncusudur; çünkü, hedefi,
bizzat Sayın Başbakan olacaktır bu başmüşavirliğin;
zira, Mercedes 500 meraklılarının arasında,
başta Sayın Başbakan gelmektedir. Bugün,
Ankara'nın çeşitli semtlerine dağılmış
10'un üzerinde binada ve 3 binden fazla personelle çalışan
Başbakanlık, hem minyatür bir bakanlıklar
topluluğu haline dönüşmüştür
hem de dünyanın en kalabalık başbakanlıkları
arasına girmiştir. Bu personel kalabalığı,
Sayın Başbakanın da başını
döndürmüş olmalı ki, bakanların
birbirlerine talimat vermesine bile artık ses çıkaramıyor.
Örneğin, Dışişleri Bakanının
kendisini Başbakan sanmasına aldırmıyor;
İçişleri Bakanının, yüksek
kamu görevlilerine işten el çektirmesi konusunu
sineye çekiyor. 

Susurluk konusunda, Sayın Başbakan,
bir aya yakın bir suskunluktan sonra sessizliğini bozdu
ve atı alanın Üsküdar'ı geçmesini
bekledikten sonra, göz yummuş duruma düştükten
sonra, şimdi, “üç koldan soruşturma
başlattığını” söyledi.


LÜTFİ YALMAN (Konya) - Baştan başlattı...

AHMET TAN (Devamla) - Başbakanlık Teftiş
Kurulunun görevi ve kuruluş nedeni, birden çok
bakanlığı ilgilendiren konularda eşgüdümlü
denetim yapmaktır. Oysa, üç koldan yapılacak
bir araştırma, üç ayrı rapor ve
üç ayrı sonuca götürür ki, bu,
yargı sistemimizde bir kaos yaratır. 

Sayın Başkan, değerli milletvekilleri;
Başbakanlık bütçesi söz konusu olunca,
örtülü ödenek üzerinde durmamak olmaz;
çünkü, devletin, gizli ve çok önemli
meşru çıkarları için kullanılması
gereken bu ödeneğin, Sayın Çiller tarafından,
tartışmalı uygulamalara konu olduğu ibretle
görüldü. Sayın Çiller, görevi
devrettiği Sayın Mesut Yılmaz'a, “devlet
sırrıdır” diyerek, bu konudaki açıklamaları,
gerekli devir teslim işlerini yapmaktan kaçındı.
Oysa, örtülü ödeneğin hangi alanlardan
harcandığını kamuoyuna açıklamak
başka şeydir, bu konuda görevi devralan Başbakana
bilgi aktarmak bir başka şeydir. Kendisinden başka
hiç kimsenin bilmesine izin verilmeyen ve Başbakandan,
Cumhurbaşkanından, Genelkurmay Başkanından
bile gizlenen sırra, “devlet sırrı”
denmez “özel sır” denir; özel sırların
ise, devlet geleneğinde yeri yoktur. Hele, bu sırların,
karşı tarafın, bu sırra ihanet edecekmiş
gibi gösterilmesi, özrü kabahatinden büyük
olduğu anlamına gelir ki, bu, sergilenmiştir.


Örtülü ödenek, son üç
yıldır, başlangıçta ayrılan
bütçe ödeneğiyle kıyaslanmayacak bir
miktara ulaşmıştır. 1994 yılı
bütçesindeki çok ibret verici rakamları,
eğer dikkat buyurursanız, şu anda size söyleyeceğim:
7,5 milyar lira, başlangıç ödeneği
olarak örtülü ödeneğe konuluyor; fakat,
yılın sonunda bu ödenek, 466 milyar liraya
çıkarılıyor. Geçen yıl
-1995 yılında- ayrılan miktar ise, 15 milyar
lira. Bir yıl geçmeden örtülü ödenekten
harcanan miktarın -Sayıştay rakamlarına
göre- 1 trilyon 275 milyarı bulduğu anlaşılıyor.


Gelelim içinde bulunduğumuz bu yıla...
Bu yılın başında hazırlanan
bütçede, oyladığımız ve onayladığımız
bütçede -1996 yılındaki- 30 milyarlık
başlangıç ödeneği, yılın
sonunda 3 trilyon 455 milyar 221 milyon liraya şimdiden
varmış bulunuyor. Bu muazzam rakama nasıl
ulaşılır, niye ulaşılır?
Yetkililer, bu ödeneğe, Maliye yedek ödeneğinden
 2 trilyon 780 milyar, Tanıtma Fonundan 347 milyar, Türk
Kültür Varlığını Koruma Projesinden
76 milyar, Dış Ülkelere Siyasî Tanıtma
Projesinden 271 milyar liralık ödenek aktarıldığını
ve bu rakamlara böyle ulaşıldığını
söylüyorlar. Bu büyüklükteki bir paranın
harcanmasıyla ilgili hiçbir başbakan kendisini
sorumsuz sayamaz; bugünkü yolsuzluk ve şaibe ortamı
nedeniyle hiç sayamaz. O yüzden, ya bu söz konusu
aktarma yapılan vakıfları ortadan kaldırmak
için bir kanun çıkarmak ya Başbakanın
kendisinin, centilmence, bunu ortadan kaldırması
ya örtülü ödeneği başta neyse öyle
götürmesi gerekiyor yahut da daha sonraki başbakana
hesap vermesi... Yoksa, özel sırra dönüşür
devlet sırları.

MUSTAFA YILMAZ (Gaziantep) - Hesap sorarsa, Hükümeti
bozar o zaman. 

AHMET TAN (Devamla) - Sayın Başkan,
sayın milletvekilleri; Başbakanlığı
büyütmenin bir başka gerekçesi de şudur:
Başbakanlıkla hiç ilgisi bulunmayan bazı
kurumların, Başbakanlığa bağlanması...
Bunu yaparken “halka daha iyi hizmet etmek üzere”
diye açıklama yapılmaktadır.

(Mikrofon otomatik cihaz tarafından kapatıldı)


BAŞKAN - Buyurun Sayın Tan.

AHMET TAN (Devamla) - Efendim, 2 dakika eksüre
istiyorum.

BAŞKAN - Niye 1 dakika değil de 2 dakika
Sayın Tan?

AHMET TAN (Devamla) - Peki efendim, takdiriniz öyleyse,
1 dakikada da söyleyeceklerimi söyleyebilirim. 

BAŞKAN - 2 dakika... Buyurun efendim. 

AHMET TAN (Devamla) - Bugünkü yapısı
içerisinde, Başbakanlığın önemli
fonlarından birisi de, Başbakanın denetiminde
olan Tanıtma Fonudur. Bu Fonun kaynakları arasında,
Milli Piyango hâsılatının yüzde
10'u, müşterek bahis oyunlarının yüzde
5'i gibi kaynaklar vardır. Bu oyunları kumar kabul
eden Refah Partisi, Tanıtma Fonu eğer, gerekliyse,
niçin her fırsatta bu Fonu örtülü
ödeneğe aktartmaktadır ve sayısal Loto
oynayanları, Milli Piyango oynayanları, hesabı
verilemez durumdaki örtülü ödeneği destekler
duruma düşürmektedir; bu konuda sorular sormak
gerekiyor. Soruyoruz; ama, bu soruların cevabını,
Meclis gündeminin tıkanıklığından
yahut da Sayın Başbakanın zamana verdiği
değerden dolayı alamıyoruz. Milletvekilinin
soru sorması anayasal bir hak; hele sözlü soru
sorması, görevi ve işlevi gereğidir. Bugüne
kadar, Meclis gündemindeki sayısız sorudan
birçoğu Başbakana yöneltilmiştir;
ama, yanıt alınamamıştır. Sayın
Mesut Yılmaz'a, Başbakan iken sorulan bir soruya
daha yeni sıra gelmiştir. Sayın Erbakan sorulan
soruların yanıtlarını vermek için,
herhalde, Demokratik Sol Partinin iktidara gelmesini bekliyor.


Saygılar sunarım. (DSP sıralarından
alkışlar)

BAŞKAN - Teşekkür ediyorum Sayın
Tan. (RP sıralarından “çok bekleyeceksiniz,
çok” sesleri)

A. TURAN BİLGE (Konya) - Siz nasılsa
beklediniz, biz de bekleriz. 

HÜSAMETTİN KORKUTATA (Bingöl)- Öbür
dünyada, öbür dünyada...

BAŞKAN - Sayın milletvekilleri, efendim,
iltifat teatileri tamamlandıysa, sayın hatibi çağıracağım.

Demokratik Sol Parti Grubu adına Sayın
Koç, buyurun. (DSP sıralarından alkışlar)

Sayın Koç, sürenin ne kadarını
kullanacaksınız efendim?

MÜJDAT KOÇ (Ordu) - 12-13 dakika.

BAŞKAN - 12-13 dakika diyorsunuz; peki.

Efendim, saat 19.00'u aştığı
takdirde, Sayın Koç'un konuşmasının
bitimine kadar süre uzatımını oylarınıza
sunuyorum: Kabul edenler... Etmeyenler... Kabul edilmiştir.

Buyurun Sayın Koç.

DSP GRUBU ADINA MÜJDAT KOÇ (Ordu) - Sayın
Başkan, değerli milletvekilleri; Denizcilik Müsteşarlığımızın
bütçesi üzerinde Demokratik Sol Partinin görüşlerini
açıklamak üzere söz almış
bulunmaktayım; Yüce Heyetinizi saygıyla selamlıyorum.

Türkiye, üç tarafı denizlerle
çevrili olan, Avrupa ve Asya'yı birleştiren,
dünyada sayılı bir stratejik konuma ve aynı
nitelikte boğazlara sahip uluslararası deniz ulaşımı
yollarının merkezinde bulunan, 8 330 kilometrelik
bir bölümü sahil şeridiyle çevrili
kıyılarında ekonomik ve stratejik açıdan
önemli ulusal ve uluslararası limanlar, canlı
ve cansız doğal kaynaklara sahip ender ülkelerden
biridir. 

Şimdiye kadar işbaşına gelmiş
hükümetler, denizcilik sektörüyle yeterince
ilgilenmemişlerdir. Ülkemizin, kalkınma hedeflerine
varmasında denizcilik sektörünün önemli
bir potansiyele sahip olduğu; ancak, bugüne kadar bundan
yeterince faydalanamadığımız, yine hepimizin
bildiği bir konudur. Komşumuz Yunanistan'ın millî
gelir hesaplarında deniz ticaretinin payı neredeyse
yarı yarıyadır. Bizde ise bu pay, yıllara
göre ya yüzde 5 ya da yüzde 6'dır. 

Ülkemizin deniz ticaretinin, gelişmesi
ve ülke ihtiyaçlarından öte üçüncü
ülkelere de hizmet verecek hale getirilmesi için gerekli
önlemlerin alınması şarttır. Güçlü
ticarî filolara sahip ülkelerde ticaretin en önemli
kaynaklarından birini de, deniz ticareti teşkil etmektedir.
Diğer ülkeler, bu sektörden fevkalade büyük
gelir temin edebilmiş ve bundan istifade etme imkânını
elde etmişlerdir. 

Dünyanın en yüksek tonajına
sahip Liberya, Panama, Yunanistan ve Japonya gibi ülkelerin
filolarının yanında, bizim filomuz, maalesef,
çok küçük boyutta kalmaktadır.
Ayrıca, filomuzda yer alan gemilerin yaş ortalamasındaki
yükseklik nedeniyle de yabancı limanlarda bazı
olumsuz yaptırımlarla karşılaşmamaları
için teknik donanımda gerekli iyileştirmenin
yapılması sağlanmalıdır.

Kıyılarımızda 150 liman,
iskele ve barınak bulunmasına rağmen, kamu kuruluşları
ve işletme limanlarımızın yükleme
ve boşaltma kapasitesi ancak 100 milyon tonda kalmaktadır.


Dünya taşımacılığının
yüzde 90'ının deniz taşımacılığıyla
yapıldığını hepimiz biliyoruz.
Bizde ise durum, bunun tam tersidir. Gelişmiş ülkelerin
finans kuruluşlarının dikte ettirdiği;
fakat, kendilerinin tam aksini yaptıkları program
ve modeller yüzünden, salt karayollarının
üzerine kalmış bir taşımacılığın
yükü altında neler çektiğimizi, Trafik
Kanunu görüşmelerinin her aşamasında
uzun uzun ortaya koymuştuk. Ancak, sektörde, önünü
görebilecek gelişmeler için ilk yapılması
gereken, limanlar master planıdır. Böylece,
sektörün altyapı politikasını oluşturma
hususunda gereken kararlar verilmeli ve bir an önce harekete
geçilmelidir. Unutulmamalıdır ki, limanlar,
bir ülkenin dünyaya açılan kapılarıdır.


Biz, ilke olarak, limanlar gibi stratejik önemi
olan tesislerin özelleştirilmesinden yana değiliz.
Özelleştirme Kanunu çerçevesinde yapılan
özelleştirme uygulamaları konusundaki görüşümüz
ise şudur: Limanların özelleştirilmesi,
hiçbir biçimde, oralarda çalışan
işçilerin, işten çıkarılması
sonucunu doğurmamalıdır. Limanların işletme
hakkının özelleştirilmesinde yerel girişimcilerin,
çalışanların ve yöre halkının
oluşturacağı anonim şirketlere öncelik
verilmelidir. 

Sayın Başkan, sayın milletvekilleri;
denizciliğe ve denizcilik eğitimine önem veren ülkelerin
daima geliştiklerini hatırımızdan çıkarmamalıyız.
Türkiye'de de denizcilik eğitimi veren kurumların
ihmal edilmemesi, Millî Eğitim Bakanlığının,
denizcilik eğitimine özen göstermesi gereği,
bizce, Hükümet tarafından dikkatle not edilmelidir.
Uluslararası standartlarda gemi adamı yetiştirebilmek
için mevcut eğitim kurumlarına yeteri kadar
destek verilirken, denizcilik fakültesi mezunu pırıl
pırıl denizcilerden de sivil denizciliğimiz
mahrum kalmamalıdır. Bu nedenle, halen, öğrenime
başarıyla devam edilen Fatsa Anadolu Denizcilik Lisesinin
yanında denizbilimleri fakültesi kurulması
için verdiğimiz yasa önerimize, Hükümetimizden
destek bekliyoruz. 

Türkiye'de balıkçılığa
ve balıkçılara gereken sektörel destek,
hiçbir zaman sağlanmadığından, balıkçılık
yok olmakla karşı karşıyadır.
Türkiye'ye gelen yatlara sağlanan ucuz mazot, bizim balıkçılarımıza
da verilmelidir. Balık üretimi, hem besin hem de işlenmiş
haliyle gelir kaynağı olarak bu kadar önemliyken,
balıkçılarımız, bugünkü
sahipsizliğinde dev dalgalı denizlere yenilmezken,
bir günlük yakıt masrafını çıkaramamak
kaygısı içinde, âdeta denizlerimizdeki
balık nesli gibi tükenmektedirler. 

Av rezervlerinin korunması bakımından,
trol ve gırgırla avlanma uygulamasının
kontrol altına alınması mutlaka sağlanmalıdır.


Balıkçılık sektörünün,
Tarım Bakanlığının bir genel müdürlüğüne
bağlı daire başkanlığından
alınarak, kurulacak denizcilik bakanlığı
bünyesinde “kıyı ve açıkdeniz
balıkçılığı ve tatlı
su kültür balıkçılığı
genel müdürlüğü” şeklinde teşkilatlanmasının
daha sağlıklı bir düzenleme olup olmayacağını
tartışmamızda fayda vardır.

Özellikle, İstanbul ve Çanakkale
Boğazları, gerek ülkemiz ve gerekse denizciliğimiz
açısından çok önemli bir konuma
sahiptirler. Bu kritik konumları gereği, gemilerin
giriş çıkışlarıyla ilgili
trafik istasyonlarının artırılması
ve güvenliğin sağlanması, boğazlarımızda
radar kontrol sistemi projesinin bir an önce hayata geçirilmesi
ihmal edilmemelidir. 

Hazar havzası petrollerinin dünya pazarlarına
ulaştırılmasında seçilecek güzergâh,
ülkemiz ve boğazlar trafiği açısından
büyük önem taşımaktadır. Bakü-Ceyhan
boru hattı, en uygun çözümdür. Tüm
dünya bu gerçeği bilmektedir. Uluslararası
politik oyunlar nedeniyle, bu proje engellenirse, İstanbul
ve Çanakkale Boğazları ve çevresindeki
kentlerimiz yaşamsal bir tehdit altına gireceklerdir.
Petrol taşımacılığının
mevcut trafiğinin boğazlarda yarattığı
tehlikeler bilinirken, bunu çok daha büyük boyutlara
çekecek gelişmelere Türkiye duyarsız
kalamaz. Hükümeti bu konuda kararlı olmaya ve
boğazlar üzerinde Hazar petrolleri taşımacılığı
için oldu bittilerin kabul edilemeyeceğini açıklamaya
davet ediyoruz. 

Deniz kirliliği, maalesef, artık büyük
bir sorundur. Karadeniz'de oldukça yoğun bir kirlenme
var. Tuna Nehrinin Baltık Denizine bağlanmasıyla,
büyük çapta gemilerin Karadeniz'e gelmesi, Karadeniz'i
kirletmektedir. Hatırlanacağı üzere, Çernobil
olayı, Dnieper Nehri üzerinde ve yakınında
cereyan etti; bu yolla, kazanın pek çok atığı
Karadeniz'e aktı. Tuna Nehri yoluyla da pis atıkların
Karadeniz'e gelmesinin etkileri görmezden gelinemez.

Çernobil'in, hâlâ, yeraltından
Karadeniz'e sızdığı gerçeği
unutturulmamalıdır; ancak, bölge insanımızı
çok kaygılandıran bu konuyu, Denizcilik Müsteşarlığının
yeterince ciddiye almadığını görüyoruz.


Denizcilik Müsteşarlığı
bütçesine bakıldığında, ayrılan
yaklaşık 1 trilyon liranın, denizlerde seyir
güvenliğinin sağlanması, can ve mal güvenliğinin
korunması amacıyla yapılacak çalışmalara
bile yetmeyeceği anlaşılacaktır. Denizcilikle
ilgili bütçeye konulan bu rakam, Hükümetin
denizciliğimize bakış açısının
olumsuzluğunun bir göstergesidir.

İşte, biz de, bunun için diyoruz
ki, denizcilik bakanlığının kuruluş
çalışmaları, bir an önce tamamlanarak,
konuyla ilgili tüm yetki ve sorumluluk tek çatı
altında toplanmalıdır. Sektöre yön
veren mevzuat güncelleştirilerek, günün ihtiyaçlarına
göre düzenlenmelidir. 

Bu görüşmeyi izleyen vatandaşlarımız,
limanları, gemi inşa sanayii, emekçileri,
tüm kuruluşları, denizcilik hukuku ve mevzuatı,
konunun gerektirdiği araştırma, eğitim, devletlerarası
ilişkileri, güvenlik, çevre, istatistik ve bilimsel
toplantıları, finansman teşvik ve kredilendirme
konularından sorumlu, bunların hepsini birimleriyle
kapsayan ve kadroları denizcilerden oluşan bir Türkiye
Cumhuriyeti Denizcilik Bakanlığının kurulacağını
duymak istiyor.

Konuşmamı, bu temennilerle tamamlarken,
dünya denizlerinde Türk bayrağını
onurla dolaştıran, ülke ekonomisine ve zenginliğine
katkılarda bulunan çilekeş ve fedakâr
Türk denizcilerine, yollarında esenlikler, vefat edenlerine
ve denizde yitirdiklerimize Tanrı'dan rahmet diliyor, Yüce
Heyetinizi saygıyla selamlıyorum. (Alkışlar)

BAŞKAN - Sayın Koç, çok
teşekkür ediyorum.

İHSAN ÇABUK (Ordu) - Sayın Başkan,
2 dakika alacağımız var.

BAŞKAN - Efendim, gayet tabiî; 24 dakika
kullandınız, bakiye 16 dakikanız var.

Sayın milletvekilleri, bütçe üzerindeki
görüşmeleri devam ettirmek için, 19.30'da
toplanmak üzere, birleşime ara veriyorum.


Kapanma Saati : 19.00

DÖRDÜNCÜ OTURUM

Açılma Saati: 19.30

BAŞKAN: Başkanvekili Uluç
GÜRKAN

KÂTİP ÜYELER : Ali GÜNAYDIN
(Konya), Mustafa BAŞ (İstanbul)



BAŞKAN - Türkiye Büyük Millet
Meclisinin 29 uncu Birleşiminin Dördüncü
Oturumunu açıyorum. 

Görüşmelere kaldığımız
yerden devam edeceğiz.

IV. - KANUN TASARI VE TEKLİFLERİYLE
KOMİSYONLARDAN 

GELEN DİĞER İŞLER

1. - 1997 Malî Yılı Genel
ve Katma Bütçeli İdareler Bütçe
Kanunu Tasarıları ile 1994 ve 1995 Malî Yılları
Genel ve Katma Bütçeli İdareler ve Kuruluşlar
Kesinhesap Kanunu Tasarıları (1/518, 1/519, 1/282,
3/414, 1/283, 3/415, 1/492, 3/516; 1/493, 3/517) (S. Sayıları
: 134, 135, 103, 102, 151, 150) (Devam)

E)BAŞBAKANLIK (Devam)

1. - Başbakanlık 1997 Malî
Yılı Bütçesi

2. - Başbakanlık 1994 Malî
Yılı Kesinhesabı

3. - Başbakanlık 1995 Malî
Yılı Kesinhesabı

F) DENİZCİLİK MÜSTEŞARLIĞI
(Devam)

1. - Denizcilik Müsteşarlığı
1997 Malî Yılı Bütçesi

2. - Denizcilik Müsteşarlığı
1994 Malî Yılı Kesinhesabı

3. - Denizcilik Müsteşarlığı
1995 Malî Yılı Kesinhesabı

G) KÖY HİZMETLERİ GENEL MÜDÜRLÜĞÜ
(Devam)

1. -Köy Hizmetleri Genel Müdürlüğü
1997 Malî Yılı Bütçesi

2. - Köy Hizmetleri Genel Müdürlüğü
1994 Malî Yılı Kesinhesabı

3. - Köy Hizmetleri Genel Müdürlüğü
1995 Malî Yılı Kesinhesabı

BAŞKAN - Komisyon ve Hükümet hazır.

Demokratik Sol Parti Grubu, 40 dakikalık konuşma
süresinin 24 dakikasını kullanmıştı.


Demokratik Sol Parti Grubu adına son sözcü,
Sayın Arif Sezer; buyurun. (DSP sıralarından
alkışlar)

Sayın Sezer, süreniz 16 dakika. 

DSP GRUBU ADINA ARİF SEZER (Adana) - Teşekkür
ederim Sayın Başkanım.

Sayın Başkan, Yüce Parlamentonun
değerli üyeleri; Köy Hizmetleri Genel Müdürlüğünün
1997 yılı bütçesi nedeniyle söz
almış bulunuyorum; Partim ve şahsım
adına, hepinize saygılarımı sunarım.

Sayın üyeler, şu anda bütçesini
görüştüğümüz Kurum, Türkiye'nin
en önemli kurumlarından biridir. Ülkemiz nüfusunun
yüzde 45'ten daha fazlası halen köylerde yaşamaktadır;
fakat, Köy Hizmetlerine bütçeden ayrılan
pay, yıllardır üretime katkıda bulunan
bu insanlara verilen komik bir rakamdan ibarettir. Aslında,
Köy Hizmetlerinin bağlı olduğu Sayın
Bakan, mahallî idarelerin içinden gelmektedir, valilik
yapmıştır, köylerin sorunlarını
çok iyi bilir. Bilmem sözü mü geçmedi,
yoksa, Hükümet içerisinde birtakım uyumsuzluklar
mı oldu? 

Evet, ayrılan pay 45 trilyon, bunun da yüzde
55'i personel giderlerine gitmektedir. Ülkemizde, 550 kişilik
Parlamentomuza en çok oy veren bu kesime yapılan
büyük bir haksızlık bulunmaktadır;
ama, 12 Eylül sonrası izlenen politikalarda, maalesef,
Türk tarımına, Türk köylüsüne
yanlışlık yapmayan hangi bakanlık oldu
ki. Tarım Bakanlığının izlemiş
olduğu politikalarda köylüye darbe atılır,
Sanayi ve Ticaret Bakanlığına bağlı
birliklerde köylü yere vurulur, Köy Hizmetlerinde
de, maalesef, bu böyledir. Bugüne kadar umudumuz o idi
ki, köylü gözden çıkarılmasın.
Bütün bu yanlış politikalar sonucu izlenen
yollar, Türk köylüsünü köyden kente
göç zorunluluğunda bırakmıştır.
Yılda, ortalama 1 ilâ 1,5 milyon arası nüfus
köyden kente göçmektedir. Bugün, Hükümeti
eleştirmek için değil; ama, arasından
çıktığımız bu insanlara
karşı ne yapabiliriz, bunu konuşmak için
söz aldım. 

Bu göçler, büyük kentlerin
varoşlarında işsizliği, evsizliği artırmış;
çıkan hadiseleri yıllardır hükümetler
polisiye vaka olarak görmüşlerdir; ama bu varoşlar,
bugün, her an patlayabilecek bir saatli bomba haline maalesef
gelmiştir. 

12 Eylül öncesine baktığımızda,
bir Köy Hizmetleri Bakanlığı vardı.
Bu Bakanlığa bağlı birimler Yol Su Elektrik
Genel Müdürlüğü (YSE), Toprak - Su ve
Kooperatifler Genel Müdürlüğü idi; çünkü,
ülkemizde parçalanan aileler nedeniyle toprak da parçalanmış,
ortalama 50 dekara düşmüştür. 

Biz, köylüyü entegrasyona sokamaz
isek, maalesef, köyden kente göçü engelleyemeyiz.
Bunu önlemek için, Kooperatifler Genel Müdürlüğünü
el zanaatları konusunda, kalkınma kooperatiflerini
hayvancılık, arıcılık ve toprağın
üretimi konusunda faaliyette bulundurmak gerekiyordu; fakat,
acı bir dönemi, acı bir reçeteyi, maalesef,
köylü halen yaşıyor ve bütün
bunlar, köyden kente göç nedeniyle de, ülkemizin
temel politikası, en ağırlıklı
politikası tarım ürünlerinde ithalatı
da beraberinde getirdi; şekeri ithal eder duruma düştük,
buğdayı ithal eder duruma düştük ve
birtakım ürünleri de ithal eder duruma geldik.


Peki, Gümrük Birliğine girdik de ne
oldu?.. Lütfen söyleyelim, benim tarımım,
köylüm, artık, Avrupa Birliğiyle rekabet
edecek durumda mı? (DSP sıralarından alkışlar)
Planlı dönemde başlayan tarımsal politikalarda
köylüye destek veriliyordu. 1970'li yıllara geldiğimizde,
kendi kendine yeten 7 ülkenin arasında bulunuyoruz
diye onur duyuyorduk, mısırımızı
da ithal ediyoruz; evet, ikinci ürün Çukurova'da
ekiliyor; ama, biz, halen, bu üretim artışına
rağmen, ithal eder durumdayız. 

Sevgili, değerli milletvekili arkadaşlarım,
bu Parlamento, başta bulunan hükümetler, muhalefetiyle,
iktidarıyla, artık, köy hizmetleri bakanlığını
kurmak zorundadır. Nedeni, saydığım gerekçelere
dayalı. Yoksa, Bakan, genel müdür gibi bırakılmaz;
eli kolu bağlanmış...

Demin de söyledim, Sayın Bakan ilimde
valilik de yaptı, köyleri en az benim kadar bilir.
Bugün, halen, Adana'nın köylerinde, inanın,
100'den fazla köyde su yok, içme suyu yok, ciddî,
gidilebilir yol yok. 

Siz de, kendi bölgenize, seçim bölgenize
bakın. Lütfen, bu insanlara karşı, birazcık
da, artık, insaflı olun; 21 inci Yüzyılın
eşiğindeyiz. (DSP, RP ve CHP  sıralarından
alkışlar) 

Erozyondan altyapıya, yoldan içme suyuna,
sulama göletlerinden onarım ve bakıma, her
türlü hizmetin getirilmesi, personelde de şaşkınlık
yaratmaktadır. 

Bir de geçici personel olayı var. Değerli
üyeler, bugün, Köy Hizmetlerinde, DSİ'de,
Karayollarında, onbeş yirmi yıldır
geçici olarak çalışan insanlar var.
 Devletin bir görevi vardır; onlara sosyal güvenlik
sağlamak. Biz, bu insanlarımıza bir kadro vermezsek,
bu ülkede, özel sektöre nasıl örnek
oluruz; siz, nasıl taşeron kuruluşları,
firmaları kaldırabilirsiniz?!. Çünkü,
başta, devlet taşeronluk yapıyor. 

Bugün, inanın, köyler çekilmez
bir konumda -ben köylü çocuğuyum- tenhalaşmış.
Yol olayını, ciddî şekilde yapmamız
gerekiyor. 

Geçmişte, göletler yapılırdı.
Yıllar oldu, yedi küpeli gelin, güneydoğuda,
GAP, henüz bitirilemedi; fakat, hiç olmazsa ülkenin
çeşitli yörelerinde, belirli kaynaklarla göletler
yaptırılıp, hem üretime hem de köylünün
refahına katkıda bulunabiliriz. Artık, proje
bazında, ciddî bazda, Sayın Hükümetin,
bu konuda, Köy Hizmetlerine destek olmasını
diliyorum. (DSP, RP ve CHP sıralarından alkışlar)


Geçmişten bu yana, Genel Başkanımızın
köy-kentler projesi vardır. Karakterin siyaseti olmaz.
Biz, siyasetlerin doğruluğunu yanlışlığını
tartışırız. Karakter hiçbir
siyasetçinin tekelinde değildir, hiçbir partinin
tekelinde değildir; ama, bugün, köy-kentler gerçeğine
varmış bulunduğumuzu sevinçle görüyorum.
Biz de Hükümetin her doğrusunun yanında olmayı
görev sayarız. (DSP, RP ve CHP sıralarından
alkışlar) 

Sadece muhalefet yapmak için muhalefet yapmıyoruz.


ALİ RIZA BODUR (İzmir) - Sen de çok
yapıcı yapıyorsun...

ARİF SEZER (Devamla) - Bugün, halen birtakım
vakıflar kuruluyor. Örneğin, erozyon olayıyla
ilgili TEMA Vakfı. Sanıyorum, bu da Köy Hizmetlerinin
aslî görevleri arasında. Taşkınlarla
giden toprak bir daha geri gelmiyor. 

Bu kurumun hizmetlerinde sağlanan gelişmeler,
aslında geleceğe yapılan bir yatırımdır.
Buraya yapılan yatırımlar, ileride büyük
metropollerdeki yığılmayı engelleyeceği
için, ülkenin kaynak tasarrufunu ortaya koyacaktır.
Konunun, bu açıdan da ele alınması
ve bütçede gerekli aktarımın yapılmasını
zorunlu görüyorum. 

Hizmetlerin, ödeneklerin dağıtılmasında
siyasî kaygılardan uzak olmak görevimiz olmalı.
Bilim kaynaklarında, kullanımda optimum kurallara
dikkat etmek zorundayız. Şu anda, Sayın Bakanın
tüm iyi niyetine rağmen bu kurallara riayet edilmemekte,
bölge milletvekilleri hangi yatırımların
hangi köye gittiğini bir diğerinden öğrenip
veya kitabı eline geçirip telgraf çekmektedir.
Artık bu dönemi geride bırakmak zorundayız.
(DSP, RP ve CHP sıralarından alkışlar)

Sayın Başkan, sayın üyeler;
burada özellikle belirtmek istediğim önemli bir
konu, böyle yatırımcı olması
gereken bir genel müdürlüğümüzün
-Hükümet teklifinde- toplam bütçesinin yüzde
53'ü cari giderlere gitmektedir, yatırım harcamaları
ise toplam harcamaların yüzde 46'sını
oluşturmaktadır. Harcamaların önemli
bir kısmı -demin de söyledim- yüzde 55'i
personel giderlerine gitmektedir. Bu durum dikkate alındığında,
bu hizmetlerin çok daha rasyonel kullanılması
gerektiği ortaya çıkmaktadır. Sayın
Bakanın, bu konuya daha çok dikkat edeceğine
inanmak istiyorum ve inanıyorum.

Sayın Başkan, sayın üyeler;
kırsal kesimdeki vatandaşlarımızın
mağduriyetine merhem olmak zorunda bu Meclis ve gerçekten,
artık, köy-kent projeleriyle toplumsal, sosyal, kültürel
gelişimini sağlayıp, yerinde, ekonomik tedbirleri
almak zorunda bu Meclis.

BAŞKAN - Sayın Sezer, son 3 dakikanız.

ARİF SEZER (Devamla) - Onun için, Köy
Hizmetleri Genel Müdürlüğünü,  ne
Tarım Bakanlığından farklı ne
Sanayi ve Ticaret Bakanlığına bağlı
birliklerden farklı bir kurum olarak görüyorum.
Dilerim, en güzel günlerde icraat yaparlar; yaparlarsa,
alkışlarız; ama, yapmazlarsa da, eleştiri
en doğal hakkımızdır.

Hepinizi, bu vesileyle, sevgi ve saygıyla
selamlıyor, başarılar diliyorum. (Alkışlar)

BAŞKAN - Teşekkür ediyorum Sayın
Sezer.

Başbakanlık, Denizcilik Müsteşarlığı
ve Köy Hizmetleri Genel Müdürlüğü
bütçeleri üzerinde söz sırası
Refah Partisi Grubunda. 

Refah Partisi Grubunun ilk konuşmacısı
Sayın Bahri Zengin; buyurun efendim. (RP sıralarından
alkışlar)

Sayın Zengin, sürenizi nasıl paylaşıyorsunuz?

BAHRİ ZENGİN (İstanbul) - 15
dakika konuşacağım Sayın Başkan.

BAŞKAN - Buyurun Sayın Zengin.

RP GRUBU ADINA BAHRİ ZENGİN (İstanbul)
- Sayın Başkan, değerli milletvekili arkadaşlarım;
Başbakanlık bütçesi üzerinde, Grubum
adına görüşlerimi arz etmek üzere
huzurlarınızda bulunuyorum; hepinize, saygı
ve sevgilerimi sunuyorum. 

Konuşmama başlarken bir iki temel hususu
huzurlarınızda arz etmek istiyorum. 

Her şeyden evvel, insanın yüce
olduğuna inanmamız gerekiyor. İnsan, varlık
âleminin en yüce yaratığıdır.
Dolayısıyla, her şey insan içindir;
yeryüzünde yaratılmış her şey
insan içindir, gökyüzünde yaratılmış
her şey insan içindir, yasalar da insan içindir,
devlet de insan içindir, kanunlar da insan içindir,
hükümet de insan içindir.

Bütün bunları niçin söylüyorum;
ne yazık ki, ülkemizde, insanın konumu ve yeri,
maalesef, tam olarak bu söylediğim konuma oturmuş
değil. Değerli arkadaşlarım, kişilerle
ilgili kuşkularımız olabilir, kişilerle
ilgili endişelerimiz olabilir, hatta, kişileri suçlu
görebilecek birtakım kanıtlarımız
olabilir, galip zanlarımız olabilir; ama, şunu
bilmemiz lazım ki, bizler yargıç değiliz.
Yargıç olduğumuz zaman da, gerçekten,
konuyu titizlikle inceleyerek o konu hakkında vicdanlarımızın
sesini mutlaka yerine getirmeliyiz. Bu durumlarda bize düşen,
yargının işlemesini sağlamaktır,
suçlamaya devam etmek değil.

Değerli milletvekili arkadaşlarım,
bakın, devletler de, siyasî partiler de insan için
kurulurlar, insana hizmet vermek için kurulurlar dedim.
Hizmetin ölçüsü ise, hayırda yarıştır;
yani, siyasî partiler, sadece muhalif partilerin yanlış
yerlerini, eksikliklerini, çirkinliklerini sergileyen partiler
değildir. Onlar, topluma, ülkesiyle ilgili, insanla ilgili,
insanın evrenle ilişkisiyle ilgili, hatta, dünyayla
ilgili yeni projeler sunmak zorundadırlar. Bu projeleri,
insanlarına, halklarına, yurttaşlarına
anlatmak zorundadırlar; bunu yaptıkları ölçüde
hayırda yarışırlar, bunu yapamadıkları
takdirde de, ne yazık ki, o ülke kan kaybeder, zaman
kaybeder ve gerçekten, ileri bir düzeyde olsa dahi,
zaman içerisinde, diğer devletler arasında yarışta
geri kalır ve alt sıralara düşer. Uygarlıklar
tarihine bakıyoruz; nice devletler gelmiştir; gerçekten
ekonomik bakımdan da, askerî bakımdan da en
üst düzeyde olmasına rağmen, bir müddet
sonra geride kalıyorlar; neden; çünkü,
ölçüleri değişmiştir, doğru
ölçülerden yanlış ölçülere
geçmişlerdir, yanlış ölçüler
kullanmaya başlamışlardır da ondan.

Değerli arkadaşlar, bütün bunları,
sözü bir noktaya getirmek için söylüyorum.
Yakın zamanda, biliyorsunuz, bir Susurluk meselesi oldu
ve bu konuda, o günden beri, gerçekten, basın,
muhalefet, halkımız, kamuoyumuz meşgul ediliyor.
Başbakanın suskunluğu uzun zaman dile getirildi;
bunu, diğer arkadaşlarımız da dile getirdiler.
Ancak, bir alışkanlığımızı
değiştirmemiz lazım. Eğer, gerçekten,
Susurlukta ortaya çıkan hadise basit bir kaza hadisesi
ise bunun üzerinde acaba niçin bu kadar duruluyor;
yok, basit bir kaza olayı değilse, gerçekten,
yirmi yıl öncesine kadar uzanan çok karmaşık
bir olaysa, o halde, neden bu konuda hemen bir açıklama
yapması isteniyor, bunu anlamak mümkün değil.
Sayın Başbakan, üç ayrı koldan
inceleme yaptırıyor. Bu bile birçokları
tarafından eleştiri konusu ediliyor. Elbette, bir
konu gerçekten derinse, yirmi yıl öncesine
kadar giden bir yumak haline dönüşmüşse,
bu noktada, gerçekten ciddî araştırmalar
yapılması lazım. Şimdi, bir alışkanlık
edinmişiz öteden beri; başbakanlar, uluorta,
her meselede, hemen konuşurlar. İsteniyor ki, 54
üncü Hükümetin Başbakanı Sayın
Erbakan da öyle yapsın. Bu, biraz da totaliter bir
anlayışın ifadesi; çünkü,
Başbakan önce konuşursa ondan sonra diğerleri
yönlendirilir ve gerçekten belki de gerçeklerin
ortaya çıkması da önlenir. 

Şimdi, burada, başbakanın görevi
polemiklere girmek değildir; olur olmaz konularda yeterli
araştırmalar, incelemeler yapmadan, birtakım
beyanatlar vermek de değildir. Başbakanın görevi,
hükümetin başı olarak, ilgili herkesi dinlemek;
gerekli araştırmaları ve incelemeleri yaptırmak
ve bundan sonra da, doğru olan son sözü söylemektir.
(RP sıralarından “Bravo” sesleri, alkışlar)
Şimdi, gerçekten bugüne kadar alışmadığımız
bir şey. İşte, bunun için, sözü
bu noktaya getirmek istiyorum. Türkiye'de, gerçekten
54 üncü Hükümetle beraber birçok alışkanlığımız
değişmektedir; teamüller değişmektedir
ve ciddî olarak söylüyorum, inanarak söylüyorum,
ekonomide olsun, dışpolitikada olsun, içsiyasette
olsun, çok ciddî değişimler yaşanmaktadır.


Bazı değişiklikler var ki, biz hissetmeyiz.
Özellikle, global tarzda, hepimizi kuşatan değişiklikleri
zor hissederiz. Dünya dönüyor; ama, biz, dünyanın
döndüğünü hissetmiyoruz, sadece biliyoruz.
Küçük değişiklikler değil, aslında,
54 üncü Hükümetle birlikte Türkiye'de
büyük değişiklikler olmaktadır. 

Sayın Başkan, değerli arkadaşlar;
bakın, bu Hükümet döneminde neler yapılmak
isteniliyor: Tabiî, Başbakan, bildiğiniz gibi,
Anayasaya göre, bakanlıklararası ilişkileri
gözetir, düzenler ve aynı zamanda, genel siyaseti
gözetir. Bu bakımdan, Türkiye'nin genel siyasetinde
ne gibi değişiklikler oluyor; ne gibi değişiklikler
olmaktadır, bunları ana hatlarıyla, kısaca
arz etmeye çalışacağım. 

Evvela, bütçeden başlayalım
isterseniz; çünkü, Sayın Tan da bütçe
üzerinde durdular, Sayın Yıldırım
Aktürk de bütçe üzerinde durdular ve bütçenin
hayalî olduğunu ifade ettiler. Değerli arkadaşlar,
denk bütçe yapmak, gerçekten bazıları
için bir hayal; inanamıyorlar bunlar; evet, inanamadıkları
şeyleri yapmaya teşebbüs de edemezler. Burada,
işte, bir önemli değişiklik, bir önemli
yaklaşım farkı ortaya çıkıyor.
Önce inanacaksınız, yani, denk bütçenin
yapılabileceğine inanacaksınız, sonra
bu iradenizi uygulamaya koyacaksınız. İşte,
biz, buna inanıyoruz. Bakın, memurlara yüzde
50 zam vereceğimiz zaman da, bu, aşağı yukarı
haftalarca kamuoyunda tartışıldı; köşeyazarları
tartıştı, politikacılar tartıştı,
muhalefet tartıştı. “Zam veremezsiniz,
kaynağınız yoktur, bu hayalî olur”
denildi; ama, gördüğünüz gibi, yüzde
50 zam verildi, kaynakları da bulundu ve şimdi, memurlarımız
bu zamları almaya devam ediyorlar. Yani, birilerine göre,
kaynakları olmayan, sözümona, bir şey gerçekleşti;
ama, kaynakları da bulundu. Demek ki, hayal değil.


Değerli arkadaşlar, varsayalım ki,
biz, şimdi, denk bütçe hazırladık
ve önümüze koyduk. Hükümet olarak, bütünüyle,
bu denk bütçeyi gerçekleştirmek üzere
çaba harcayacağız. Diyelim ki, başarılı
olamadık...

AHMET ALKAN (Konya) - Olamayacaksınız!

BAHRİ ZENGİN (Devamla) - Bir an için,
diyelim ki başarılı olamadık -oysa
bildiğiniz gibi, bütçe, gerçekten denk
bütçedir- ama, en azından, en kötü
durum, bundan önceki gibi olabilir; başkası
olamaz. (RP sıralarından alkışlar)


Şimdi, değerli arkadaşlar, peki,
kim denk bütçe hazırlayacak? Bakın,
yıllardan beri bütçe açığı
devam ediyor. Birileri gelecek, tıpkı yumurtayı
kırması gibi, İskender'in kılıcıyla
kördüğümü kesmesi gibi, elbette, denk
bütçe hazırlayacak ve onu hayata geçirmek
için de gayret sarf edecek, çaba harcayacak, kendisini
de riske atacak. En azından, bu iradeyi gösteren,
bu inancı gösteren Hükümeti alkışlamamız
lazım, tebrik etmemiz lazım, destek olmamız
lazım. (RP sıralarından alkışlar)
Ama, ne yazık ki, kimileri, gerçekten, destek olmak
bir yana, köstek olmaya devam ediyorlar. 

Değerli kardeşlerim, değerli milletvekili
arkadaşlarım; bakınız neler yapılıyor:
Bir kere, dargelirli vatandaşlarımız önemli
ölçüde rahatlatıldı. Bunu hepimiz
gördük, yaşadık. Yüzde 50 zam verildi,
önümüzdeki bütçe döneminde yüzde
30 zam verilecek ve yine söylüyoruz, yeni kaynak paketleri
oluşturacağız. Türkiye'nin atıl kaynaklarını
harekete geçireceğiz. Dargelirli vatandaşlarımıza,
tıpkı geçmişte olduğu gibi, gelecekte
de daha büyük imkânlar sağlayacağız.


BAŞKAN - Sayın Zengin, 3 dakikanız
var. 

BAHRİ ZENGİN (Devamla) -Yoksullara,
özürlülerlere el atıldı, öğrencilerin
yükü hafifletildi ve bunun gibi, sosyal alanda, ekonomik
alanda birçok işler yapıldı. 

KOBİ'lere gelince, KOBİ'ler önümüzdeki
yüzyılın en önemli kuruluşlarıdır.
KOBİ'ler, Anadolu'da, gerçekten, yaygın kalkınmayı
sağlayacak kuruluşlardır. KOBİ'ler, sermayenin
tabana yayılmasını sağlayacak kuruluşlardır.


Şimdi, bir husustan daha bahsetmek istiyorum.
Zaman dar, elbette, bütün notlarımı aktarma
imkânım yok. Değerli arkadaşlar, dünyaya
ilişkin projeniz yoksa, yeryüzünde saygınlığınız
da yoktur. 6 milyar insanın derdini dert edinmek lazım.
Refah Partisi olarak, Türkiye'ye ilişkin projeleri
bütün dünyaya ilettiğimiz gibi, dünyaya
ilişkin projelerimizi de bütün dünyaya açıklıyoruz.


D-8'ler... (DSP sıralarından “hayalî
onlar” sesleri) 

Bugün, siz “hayal” diyorsunuz; ama,
önemli bir projedir D-8'ler Projesi.

AYHAN GÜREL (Samsun) - Aç toplum onlar...


BAHRİ ZENGİN (Devamla) - Bakın,
D-8'ler Projesi şu demektir: Yeryüzünde, dünyanın
hiçbir tarafında, hiçbir döneminde,
bir taraf sömürücü olarak, bir taraf sömürülen
olarak uzun yıllar birlikte yaşayamamıştır.
İşte, antik Mısır'a bakıyorsunuz,
eski Çin'e bakıyorsunuz, eski Hint'e bakıyorsunuz...
Bu dönemde de, bu yüzyılda da, bu asırda
da dünyanın dörtte üçünün
sömürge olarak, Batılılar tarafından
sömürülmesi devam ederken, birlikte yaşaması
mümkün değildir. O halde, barış içerisinde
bir dünyayı kurmak istiyorsak, mutlaka bu insanlar,
bu ülkeler arasındaki sömürü ve baskıyı
durdurmamız lazım. 

BAŞKAN - Sayın Zengin, son dakikanız...

BAHRİ ZENGİN (Devamla) - Bitiriyorum
efendim.

Barış ve işbirliği esastır.
Sömürü ve baskı felakettir. Ürettiklerimizin
büyük bir bölümü, uluslararası
çatışma ve çekişmelerde israf
edilmektedir; bütün dünyanın ürettiklerinin
önemli bir bölümü israf edilmektedir. Sömürüsüz
bir dünyada, Batı da Doğu da bugünkünden
çok daha yüksek bir refah düzeyinde yaşayabilir.
İşte, bu gerçeği bütün dünyaya
anlatmak üzere, Türkiye'nin inisiyatifiyle, Türkiye'nin
başlattığı bir D-8'ler Projesi bugün
hayata geçirilmek üzeredir. Bunu kim anlatacak; işte,
bunu, geçmişinde olduğu gibi, yine Türkiye
anlatacak ve Türkiye, dünyanın, bölgenin
öncü gücü olacak; ancak, projeleriyle olabilir.

(Mikrofon otomatik cihaz tarafından kapatıldı)

BAŞKAN - Sayın Zengin, eksüre vermem
halinde arkadaşlarınızın süresini
kullanacaksınız.

BAHRİ ZENGİN (Devamla) - Sayın
Başkan, diğer konuşmacılara, önceki
Başkan, Yasin Hatiboğlu Bey 1'er dakika eksüre
veriyordu.

BAŞKAN - En sonunda, sadece son sözcüye
1 dakika eksüre verebilirim. Şu anda Grubunuzun tüm
süresinden kullanıyorsunuz.

BAHRİ ZENGİN (Devamla) - Sayın
Başkan, değerli arkadaşlar; gerçekten,
D-8'ler Projesi önemli bir projedir. Türkiye, bölgesinde
önemli bir güç haline gelmiştir. Eskiden,
Londra'da yapılan görüşmeler, bugün,
Türkiye'de yapılmaktadır. Türkiye, Irak'ta,
bölgede gerçekten büyük bir güç
haline gelmiştir.

Bir hususu daha ifade edeyim : Çekiç
Güç, emekliye sevk edilmiştir ve yakın
bir zamanda da inşallah ülkesine dönecektir. 

Hepinizi saygıyla selamlıyorum. (RP
sıralarından alkışlar)

AYDIN TÜMEN (Ankara) - Zaten görevi  bitti.

BAŞKAN -Refah Partisi Grubunun ikinci
sözcüsü Sayın Kemal Albayrak; buyurun efendim.
(RP sıralarından alkışlar)

Sayın Albayrak, siz ne kadar süre kullanacaksınız?

RP GRUBU ADINA KEMAL ALBAYRAK (Kırıkkale)
- 12 dakika afendim. 

BAŞKAN -Peki. 

KEMAL ALBAYRAK (Devamla) - Sayın Başkan,
sayın milletvekilleri; Denizcilik Müsteşarlığı
1997 yılı bütçesi üzerinde Refah
Partisi Grubu adına söz almış bulunuyorum.
Sözlerime başlarken, Plan ve Bütçe Komisyonunun
Değerli Başkan ve üyelerine, bir aya yaklaşan
yoğun ve yorucu çalışmaları, olumlu
katkıları için, şahsım ve Grubum
adına huzurlarınızda teşekkürlerimi
sunarken, Yüce Meclisimizin muhterem üyelerini de saygıyla
selamlıyorum. Bu vesileyle, bütçemizin milletimize,
memleketimize hayırlı olmasını Cenabı-Hak'tan
niyaz ediyorum. 

Sayın milletvekilleri, bütçeler,
hükümetlerin, gelecek günler için bir plan,
program içerisinde ortaya koydukları ekonomik ve
siyasî tercihlerini belirten, görüşlerini
yansıtan çalışma ürünüdür.
54 üncü Hükümetimizin, hiç karamsar
olmadan umutla ortaya koyduğu bu bütçe, bir çalışmanın,
bir gayretin neticesidir. Her sektörde her bakanlıkta
olduğu gibi, Denizcilik Müsteşarlığımızın
da, geçen seneye oranla yüzde 100,9'luk artışla
bütçesi planlanmıştır ve inşallah,
memleketimize, bu sektör de faydalı işler yapacaktır,
bu inançtayız. Bunun için, Hükümetimize,
ilgili Bakanımıza ve bürokratlarına,
huzurlarınızda başarılar diliyor, kendilerine
teşekkür ediyorum.

Sayın milletvekilleri, bütçe tasarısı
üzerinde, dün, Genel Kurulumuzda konuşmalar yapılırken,
hatiplerimizi özellikle dinledim. Sayın Baykal'ı,
Sayın Güner'i, Sayın Ecevit'i ve diğer
hatipleri; özellikle de, Sayın Güneş Taner'i
dinledim. Ben, Sayın Baykal'ın, 1997 Malî
Yılı Bütçe Kanunu Tasarısı
üzerinde ciddî bilgiler vereceğini ve hem bizi
mahçup edeceğini hem de -sosyal demokrat kardeşlerimizin,
vatandaşlarımızın umut kapısı
olan Sayın Baykal'ın- değişik bir üslupla
ortaya çıkacağını zannetmiştim.
Fakat, daha önce hiç koalisyonda bulunmamış
bir tarzda, kronik enflasyondan, hayat pahalılığından
bahsetti; hatta, yirmi yıldan beri, Türkiye'nin, yüzde
90'lara varan enflasyonla karşı karşıya
olduğunu söyledi. Doğru, biz, bu doğruları
kabul ediyoruz; çünkü, kendisi Hükümet
ortaklığı yaptı, bu yaralarda onun da
payı vardır.

İç ve dışborçlar,
fakirlik, çalışanların durumları,
sosyal güvenlik kurumlarının durumu... Bunlar
hep tenkit ediliyor; ancak, bunların bu hale gelişini,
şu anki, beş aylık Hükümete yüklemek
herhalde insafsızlık olur. 

Sayın milletvekilleri, Anavatan Partisinden
Sayın Taner'i de can kulağıyla dinledim; onun
da bazı sözlerine katılmamak mümkün
değil. O da pahalılıktan, enflasyondan, işsizlikten
bahsettiler. Hatta “biz, bu İktidarı 51 milyar
dışborçla bıraktık” diyerek,
doğru bir konuyu dile getirdiler. Kendilerine teşekkür
ediyorum; ancak, keşke, Sayın Taner'i burada tanımamış
olsaydım. Meclise gelmeden önce, televizyonlarda,
medyada, ekonominin kurmayları olarak boy boy resimleri
çıkardı ve imrenirdik; ama, görüyorum
ki, bu ekonomi kurmayları, ülkemizi bugünlere
getirdi; benim gibi pek çok insan da, böyle, çok
ekonomi kurmaylarını tanımış
oldu!..

Sayın Ecevit'e de konuşmalarından
dolayı teşekkür ediyorum. Konuşmalarında,
yararlandığımız konular var; ama, bunlar,
asıl, Anavatan Partisi Genel Başkanının
ilgi alanına girecek konulardır; bunu da içtenlikle
söylüyorum. Ecevit'ten asıl yararlanacak olan,
başı sıkıştığı
zaman ona koşan Sayın Genel Başkan Mesut Yılmaz
Beydir; onun yararlanmasında daha büyük fayda
vardır.

AYHAN GÜREL (Samsun) - Siz de koşacaksınız!..
Siz de geleceksiniz!..

KEMAL ALBAYRAK (Devamla) - Sayın milletvekilleri,
54 üncü Cumhuriyet Hükümetimizin bütçesini,
elbette, tenkit edebilirsiniz; bu, demokrasinin, parlamenter sistemin
vazgeçilmez unsurudur. Bunda güzellik aramak mümkündür;
ancak, vicdanen, bazen de gerçekleri anlatmak, doğruları
vurgulamak, bir karakter meselesidir. Biz, bu tenkitlerden kesinlikle
alınmayız; hatta, faydalı şeyler olursa,
onları alırız; eğer faydasız şeyler
olursa, onları da iade ederiz. 

Bakınız, Sayın Başbakanın
yaptığı dış geziler bile tenkit
edildi, feryatlar koparıldı; netice alınmadığı
söylendi; ama, artık, neticeler de ağır
ağır ortaya çıkıyor. Zaman zaman,
fikirlerinden istifade ettiğim, saygı duyduğum
Sayın Kâmran İnan'ın şu tespitini
belirtmeden geçemeyeceğim; bakınız, ne
diyor Sayın İnan: “Başbakanın
on günlük geziye çıkmasını
eleştirmiştik; ama, bugün, o gezi sayesinde Batı'nın,
Türkiye'yi görmesini sağladık; Ankara'ya
biri gidip biri dönüyor” Bu yaklaşım,
Türkiye çıkarlarına duyarlı bir
insanın örnek tavrı bakımından
dikkat çekicidir; kendilerine, huzurlarınızda
teşekkür ediyorum.

Sayın Başkan, değerli milletvekilleri;
Allah rahmet eylesin, Sultan Abdülhamid de, gününde,
pek çok sağlık, ulaşım ve diğer
sektörlerde yaptığı yatırımlardan
dolayı çok tenkit aldı; hizmetleri, yerli
kaynaklarla, hatta, Hicaz demiryolunu kendi kaynaklarıyla
yaptığı halde, o da tenkit aldı. Bakınız,
işte o günlerde, Osmanlı Devleti aleyhine casusluk
yapan İngiliz Şarkiyatçısı Profesör
Wambery'in Londra'da söylediği söz çok enteresandır;
diyor ki: “Ondan korkabilirsiniz, ondan nefret edebilirsiniz,
her şeyi söyleyebilirsiniz; ama, onun çalışkanlığını
inkâr etmek mümkün değil”.

Ben, burada, şunu demek istiyorum değerli
arkadaşlar. Doğru olanları gerçekten söylemek
lazım. Elbette tenkit edilecek; ama, her şey mi kötü?..
Bu Hükümetin yaptığı programların
doğruları hiç mi yok?.. Bunları anlatırsanız,
bu toplum size inanır; yoksa, her geçen gün
kan kaybetmeye devam edersiniz.

Sayın milletvekilleri, konuşmama, biraz
da Denizcilik Müsteşarlığıyla ilgili
konularla devam etmek istiyorum.

HASAN GÜLAY (Manisa) - Tamam... Tamam... Kırıkkale'de
deniz yok ama.!..

KEMAL ALBAYRAK (Devamla) - Bekleyin; onu da söyleyeceğim.

En az on bakanlığın, kısmen
de olsa sahasına giren Denizcilik Müsteşarlığının,
1997'de, idarî, ekonomik, siyasal açıdan,
geçmişe oranla çok daha iyi olacağını
huzurlarınızda belirtmekte fayda görüyorum.


Denizcilik sektörü, tümüyle,
milletlerarası bir sektördür. Konumumuz itibariyle,
üç kıtanın kesiştiği odak
noktasında, hinterlandı, Cebelitarık vasıtasıyla
Atlantik Okyanusuna; Süveyş-Kızıldeniz-Basra
yoluyla Uzakdoğu'ya hâkim durumdayız. Geçmişte,
ecdadımız, bu önemden yola çıkarak
deniz gücünü geliştirmiş ve tüm
hinterlanda, ekonomik olarak da hâkim olmuştur. Büyük
insan Kaptanı Derya Barbaros Hayrettin Paşa “Denizlere
hâkim olan, cihana hâkim olur” sözünü
boşa söylememiştir. 

Muhterem milletvekilleri, yurdumuz, bu açıdan,
üç tarafı denizlerle çevrili, Avrupa
ve Asya'yı birleştiren, milletlerarası deniz
ulaşım yolları merkezinde, 8 333 kilometrelik
bölümü sahil şeridiyle çevrili kıyılara,
ekonomik ve stratejik açıdan önem taşıyan
milletlerarası limanlara, canlı ve cansız
doğal kaynaklara sahip sayılı ülkelerden
biridir. İşte, bu durumdan hareketle, Hükümetimiz,
ülke ihtiyaçlarına ve dünya piyasasında
gelişen talebe uygun olarak, iyi bir planlama ve organizasyonla,
daha genç ve dinamik bir filoya kavuşmamızı
hedeflemiştir. 

BAŞKAN - Sayın Albayrak, 2 dakikanız
var efendim.

KEMAL ALBAYRAK (Devamla) - Kendi ithalat ve ihracat
taşımacılığımızın
bile hali hazırda yüzde 35'ini yapabildiğimiz
ve her yıl, yabancı bayraklı gemilere 1,5
milyar dolar ödediğimiz göz önüne alındığında,
bu zaruret daha da belirgin hale gelmiştir.

İşte, Hükümetimizin aldığı
tedbirlerle, bu fonksiyonlar tam olarak icra edilecek; ülke
olarak da, neticede, uluslararası platformlarda saygınlığımız
artacağı gibi, gemilerimiz de, gittikleri yabancı
limanlarda, standartların üzerinde denetim ve baskılara
maruz kalmayacaklardır. 

Denizcilik konusunda ülkemiz açısından
en önemli meselelerden biri de, 1 Temmuz 1994'te yürürlüğe
giren Boğazlar ve Marmara Bölgesi Deniz Trafiği Düzeni
Hakkındaki Tüzük uygulamalarının,
malum ülkeler tarafından, katıldığımız
ve hatta, katılamadığımız her
uluslararası platformda sürekli gündeme getirilerek,
tartışmaya açılma çabalarını
gösterebiliriz. 

Yine, aynı şekilde, gemi trafik yönetim
hizmetleri servisinin bir an önce kurulması büyük
önem taşımaktadır.  Bu hususta en önemli
noktalardan biri de, gerek boğazlar konusunda gerek ülkemizi
ilgilendiren denizcilik konularında, uluslararası
platformdaki çalışma ve gelişmelerin
anında ve yerinde takibinin, yüksek malumları
olduğunu ifadeye gerek yoktur. 

Tuna-Ren-Main hattının, Orta Asya Türk
Cumhuriyetlerine bağlanması projesi kapsamında,
Karadenizde bir Türk limanının, aktarma limanı
ve serbest bölge olarak tefrik edilmesi...

(Mikrofon otomatik cihaz tarafından kapatıldı)


BAŞKAN - Sayın Albayrak, vereceğim
eksüre, arkadaşınızın süresinden
olacaktır. 

KEMAL ALBAYRAK (Devamla) - Tamam, bitiriyorum. 

BAŞKAN - Buyurun. 

KEMAL ALBAYRAK (Devamla) - Bu konudaki en önemli
hususlardan biri de, GAP Projesine yönelik olarak, bölgenin
ithalat ve ihracat limanı da olabilecek, bir derin liman
projesinin bir an önce uygulamaya konulmasıdır.


Yine, aynı zamanda, millî denizcilik
politikasının, zaman geçirilmeden tespiti
ve yürürlüğe konulması, Hükümetimizin
ana hedeflerindendir. 

Ben, bu vesileyle, şimdiden, Denizcilik Müsteşarlığımız
bütçesinin, memleketimiz ve milletimiz için
hayırlara vesile olmasını diler, Yüce
Heyetinizi hürmet ve saygıyla selamlarım. (RP
sıralarından alkışlar) 

BAŞKAN - Teşekkür ederim Sayın
Albayrak. 

Refah Partisi Grubu adına son konuşmacı,
Sayın Lütfi Yalman; buyurun efendim. (RP sıralarından
alkışlar) 

Sayın Yalman, Grubunuz adına kalan
süreniz 11 dakika.

RP GRUBU ADINA LÜTFİ YALMAN (Konya) -
Sayın Başkan, değerli milletvekilleri; Köy
Hizmetleri Genel Müdürlüğünün 1997
malî yılı bütçesi üzerinde
Refah Partisi Grubu adına konuşmak üzere huzurlarınızdayım;
şahsım ve Grubum adına hepinizi saygıyla
selamlıyorum. 

Değerli arkadaşlarım, Köy Hizmetleri
Genel Müdürlüğü, 80 bine yakın
yerleşim birimimize içmesuyu, sulama suyu, yol, kanalizasyon
ve diğer altyapı hizmetlerini götürmek; tarım
için ayrılan alanlarımızın
amacına uygun ve verimli olarak kullanılmasını
sağlamak; gölet yapmak, denetlemek; göçmen,
 göçerler ve kamulaştırma gibi, evsiz
kalan vatandaşların iskân edilmesi gibi, geniş
bir alana hizmet etmektedir. 

Ben, bütçenin teknik ve rakamsal boyutlarına
geçmeden önce, mukaddime babında, köyde
yaşayan vatandaşlarımız açısından
birkaç şeyi ifade etmek istiyorum. Hepimizin bildiği
gibi, ülke nüfusunun yaklaşık 25 milyonu
köylerde yaşamaktadır. Bu rakam, genel nüfusun
yüzde 45'ini teşkil etmektedir. Ancak, şu bir
gerçektir ki, direkt olarak köyde yaşayan insanlarımızın
sayısı, her ne kadar  ülke nüfusunun yüzde
45'ine  yaklaşsa da, köyle irtibatını
koparmayan; ancak, şehirde yaşayan insanlarımızı
da bu nüfusa dahil edecek olursak, bu oran, ülke nüfusunun
yüzde 50'sini aşar.

Değerli arkadaşlarım, resmî
kayıtlara göre 37 435 köyümüz vardır.
Ayrıca, yayla ve mezra olarak kullanılan köyaltı
küçük yerleşim birimlerinin sayısı
da 40 binlere ulaşmıştır. Bunlarla beraber,
köy statüsündeki yerleşim birimlerinin sayısı
80 bine yakındır; çünkü, bu yayla
ve mezraların birçoğunda köylülerimiz
şu anda mevsimlik olarak değil; artık, devamlı
kalmaktadırlar. 

Yine, resmî kayıtlara göre, köy
yollarımızın uzunluğu 324 bin kilometre
kadardır. Köylerimizin ana arazi yollarıyla.
Yayla ve mezra yolları bu rakamın dışındadır.
Halbuki, bu arazilerden köylülerimiz, ülke üretimine,
ülke ekonomisine geniş katkılarda bulunmaktadırlar.
Yayla ve mezralarda yaşayan köylülerimizin bir
çocuğu, ya hayvancılık veya besicilikle
uğraşmakta, oralarda devamlı kalmaktadır.

Arazi yollarını, mezra ve yayla yollarını
bir kenara bırakacak olursak, 324 bin kilometrelik köy
yolunda, uzun yıllardan bu yana yapılabilen asfalt
kaplama miktarı, ancak 36 bin kilometredir; bu da, köy
yollarının ancak yüzde 11-11,5'unu kapsar.
Köy yolları açısından, stabilize
yol miktarı 157 bin kilometredir ve genele oranı
yüzde 48'dir, ham yolların uzunluğu ise 130 bin
kilometre ve bunun da oranı yüzde 40 civarındadır.
Demek ki, 324 bin kilometrelik köy yollarından asfalt
yapılabilen miktar, sadece yüzde 11 civarındadır
ve yüzde 89 civarındaki köy yolu, henüz
asfalt değildir. 

Değerli arkadaşlarım, elbette ki,
bu oran -dikkat edilecek olursa- üzüntü vericidir.
Ayrıca, 8,5 milyon hektar sulama arazisine sahip olan köylerimizde,
ancak 2,9 milyon hektarlık bir arazi sulanabilmektedir.
Bu rakam da oldukça düşüktür ve üzüntü
vericidir. Yine, köylerimizin birçoğunda içmesuyunun
bulunmadığını hepimiz bilmekteyiz. 

Köy Hizmetleri Genel Müdürlüğümüz,
yaklaşık 76 500 personel ve 23 bin civarında
iş makinesiyle, bu geniş alandaki hizmetleri yürütmektedir.
Yine, Köy Hizmetleri Genel Müdürlüğümüzden
aldığımız bilgilere göre, mevcut
iş makinelerinin birçoğu demode olmuş ve
eskimiş durumdadır; dolayısıyla, bu
geniş alana hizmette birtakım aksamalar meydana gelmektedir.
Mevcut personelin 42 655'i Köy Hizmetleri geçici işçisidir.
Köy Hizmetleri geçici  işçileri, birkaç
ay çalıştırıldıktan sonra
işten çıkarılıyorlar; bu, hem
onlar açısından hem de devlet açısından,
maalesef, verimliliği düşürmektedir. Bu konunun
dikkatle incelenmesi ve bir sonuca bağlanması lazım.

Değerli arkadaşlarım, Köy Hizmetlerinin
1984 yılında kurulduğunu hepimiz biliyoruz.
Ben, 1985 yılından bu tarafa, Köy Hizmetleri
Genel Müdürlüğü bütçelerinin
tümünü tetkik ettim, üzülerek ifade etmek
istiyorum, şu sonucu gördüm: Köy Hizmetleri
Genel Müdürlüğü bütçesinin,
genel bütçeden aldığı en yüksek
pay oranı binde 3,3 civarındadır; bu da,
zamanla, bugüne kadar; maalesef, düşerek devam
edegelmiştir. 

“Köylü, milletin efendisidir”
diye hep söyler dururuz; fakat, köylüler, hiç,
efendilere yapılan hizmetleri görmedikleri gibi, geri
plana itilmişler ve bu devletten, hakları olan hizmeti
de yeterince alamamışlardır. “Benim köylüm,
benim çiftçim demişiz” ama, geçmiş
iktidarlar, şu ana kadar, uzun yıllardır köylülere
hiç sahip çıkmamıştır.
Köylü, hep unutulmuş, maalesef, gözardı
edilmiştir.

YUSUF SELAHATTİN BEYRİBEY (Kars) -
Ortağınıza mı söylüyorsunuz?!..

LÜTFİ YALMAN (Devamla) - Şu ana
kadar iktidar olanların hepsini kastediyorum. Bu, Refah
Partisi de olabilir.

Kısacası, Anadolu'nun bağrı
yanık, eli nasırlı, fedakâr, üretken
köylüleri, devletten, yeterince hizmet alamamışlardır.
Bu, hepimizin bildiği bir gerçektir. Halbuki, köylülerin
yaşadığı alan, coğrafî sınırlar
açısından, bu ülke alanının
yüzde 60'ını aşmaktadır. Nüfus
oranı da, kentte yaşadıkları halde,
köyle iç içe yaşayan insanları
da düşündüğümüz zaman yüzde
50-55'leri aşmaktadır; ama, Türkiye'nin genel
bütçesinden almış olduğu pay, binde
2'ler civarında bulunmaktadır. Bu, elbette ki, düşündürücüdür;
düşünülmesi gereken bir konudur. 

Değerli milletvekilleri, yirmibeş otuz
yıl kadar öncesine şöyle bir baktığımız
zaman, köyde yaşayan insanlarımızın
sayısının, ülke nüfusunun geneline
oranla yüzde 75'ine ulaştığını
görürüz. O günden bugüne, köyden
kente, sürekli  bir göç yaşanmaktadır.
Göçlerden hepimizin şikâyetçi olduğunu
biliyoruz; ama, ne hikmetse, şu ana kadar, köyden kente
göçün sebepleri, ne tam araştırılmış
ne de ,araştırılsa bile, elde edilen neticeler
ortadan kaldırılmıştır. 

Bu sebeplerden bir ikisini ifade etmek istiyorum.
Bakınız, sanayileşme ve modern hayat şartlarının
kentlerde gelişmesi, ilerlemesi, köyden kente göçü
hızlandırmıştır. Ayrıca,
köylere yeterince hizmetin olmayışı,
yolu olmayan; suyu olmayan ve hatta çocuk okutacak bir
okulu olmayan, okulu olsa bile, birçok köyde olduğu
gibi, öğretmeni olmayan bir köyde, elbette ki, insanlar
barınmayacaktır. 

YUSUF SELAHATTİN BEYRİBEY (Kars) -
Bravo, çok doğru söylüyorsun...

LÜTFİ YALMAN (Devamla) - Değerli
arkadaşlarım, bir başka gerçeği
daha ifade etmek istiyorum: Bu ülkede, gayri safî millî
hâsılanın, ülke gelirlerinin yüzde
55'ini, yüzde 20'lik bir üst grup almaktadır.
Halbuki, yüzde 20'lik bir alt grup ise, ülkenin millî
hâsılasının ancak yüzde 5'ini
almaktadır. 

BAŞKAN - Sayın Yalman, son 3 dakikanız...

LÜTFİ YALMAN (Devamla) - İşte,
bu gelir dağılımındaki dengesizliklerden
en fazla payı, yine, maalesef, köylülerimiz almıştır.
Dolayısıyla, köyden kente göç,
bu sebeplerden dolayı hızlanmıştır.


Rakamsal olarak, bir başka gerçeği
daha ifade etmek istiyorum: Köylü vatandaşlarımızın
millî gelirden aldığı pay, Türkiye
ortalamasının -şahıs başına
gelir bazında söylüyorum- ancak üçte
biri kadardır. Demek ki, köylülere -şu
ana kadar verilen- ne hizmet bakımından ne de benzeri
konularda herhangi bir şey sağlanmamıştır.


Sayın milletvekilleri, milletimizin ihtiyaçları
ve beklentilerinin çok olduğunu hepimiz biliyoruz;
fakat, devletin imkânları da dar. Kısacası,
şunu ifade etmek istiyorum: Milletin ihtiyaçları
ve beklentileri -üzülerek söylemek gerekir ki-
devletin imkânlarının çok çok
üzerindedir; fakat, biz, ümitsiz değiliz. 54 üncü
Hükümet, denk bütçeyi hazırlamış,
kaynakları harekete geçirmiş, eski yıllara
oranla, yatırımlarda oldukça büyük
artışlar sağlamıştır. 

Bizler, kulağımızı, Anadolu'nun
bağrına koyarak, bir doktor hassasiyetiyle, köylülerimizi
ve dertlerini dinlemek mecburiyetindeyiz. Bakın, köylülerimiz,
“okul” diyor, “yol” diyor, “su”
diyor, “tarıma destek” diyor. Bunları
isterken, fazlasıyla karşılığını
vereceğini de biliyor. Bu doktor hassasiyetini, iktidar muhalefet
ayırımı yapmadan, hep beraber göstermek
mecburiyetindeyiz. 

YALÇIN GÜRTAN (Samsun) - Onun için
mi, gübreye zam yaptınız?

LÜTFİ YALMAN (Devamla) - Anadolu köylüsü,
yazın tozdan bunalıyor, kışın
çamurdan çıkamıyor. Birçok
köy, içmesuyunu bir iki kilometre uzaktan getiriyor
veya dere suyu kullanıyor. 

Değerli arkadaşlarım, ben, bütün
bunlara rağmen, bir karamsar tablo çizmiş olmamak
için, şunları ifade etmek istiyorum.

BAŞKAN - Sayın Yalman, son dakikanız...

LÜTFİ YALMAN (Devamla) - 54 üncü
Hükümetin, bütün kıt imkânlara
rağmen gayret göstereceğine ve hatta, Köy Hizmetlerinin
1997 yılında belirlenen hedefleri ikiye katlayacağına
hatta aşacağına inanıyorum. Köy Hizmetleri
bütçesinde, eski yıllara oranla, yüzde
100'ü aşkın artışın sağlanmasını,
yine, Köy Hizmetleri bütçesindeki yatırımlarda
yüzde 250'ye varan oranlarda artışın
sağlanmasını, bu gerçeğin ifadesi
olarak görüyorum. 

Bu bütçenin, 1985 yılından
bu tarafa yapılan bütçelerden farkı,
yatırımlara ağırlık vermesidir.


Bakınız, bir iki misal vermek istiyorum.
Köy Hizmetleri 1996 bütçesi 48 trilyon lira,
bütçe geneline oranla payı binde 1,3; 1997
yılındaki Köy Hizmetleri bütçesi
yüzde 100'ü aşkın bir artışla
97 trilyon lira. 

(Mikrofon otomatik cihaz tarafından kapatıldı)

BAŞKAN - Sayın Yalman, süre bakımından
mağduriyetinizi kısmen giderebilmek için, size
1 dakika eksüre veriyorum. 

LÜTFİ YALMAN (Devamla) - Sayın
Başkan, daha önceki uygulamada 10 dakikaya 1 dakika
eksüre verildi.

BAŞKAN - Benim uygulamam 1 dakika; böyle
uygulayacağım. 

LÜTFİ YALMAN (Devamla) - Değerli
arkadaşlarım, 1995 yılında Köy
Hizmetleri bütçesi yatırıma 9,8 trilyon
lira ayırmış, yatırımdaki payı
yüzde 40; 1996'da 18 trilyon lira, yüzde 41; 1997 yılında
ise yüzde 250'lik bir artış sağlanmış
45 trilyon lira ve yatırımdaki payı yüzde
46. 

Değerli arkadaşlarım, hızla
bir şeyi daha ifade etmek istiyorum: Rakamlara baktığımız
zaman, köylülerimizin, devletin imkânlarından
yeterince yararlanamadıkları bir gerçek.
Bunun için, biz, acilen Cevat Ayhan Beyle beraber hazırlamış
olduğumuz ve Refah Partisi Grubunun hepsinin imzaladığı
köy kanunu teklifinin Genel Kuruldan mutlaka geçirilmesi
ve kanunlaştırılması gerektiğine
inanıyorum. 

Bu duygularla, bütçemizin hayırlara
vesile olmasını temenni eder, hepinizi saygıyla
selamlarım. (RP sıralarından alkışlar)

BAŞKAN - Teşekkür ediyorum Sayın
Yalman.

Sayın milletvekilleri, bu arada, eğer
sorular varsa, grupların konuşmaları tamamlanıncaya
kadar, lütfen, Başkanlığa sunun. Grup konuşmaları
tamamlandıktan sonra, soru kabul edemeyeceğiz.

Başbakanlık, Denizcilik Müsteşarlığı
ve Köy Hizmetleri Genel Müdürlüğü
bütçeleri üzerinde söz sırası
Cumhuriyet Halk Partisi Grubunda. 

Cumhuriyet Halk Partisi Grubunun ilk sözcüsü
Sayın Altan Öymen.(CHP sıralarından
alkışlar)

Sayın Öymen, süreyi nasıl
paylaşıyorsunuz?

ALTAN ÖYMEN (İstanbul) - 15 dakikasını
ben kullanacağım.

BAŞKAN - Buyurun efendim. 

CHP GRUBU ADINA ALTAN ÖYMEN (İstanbul)
- Sayın Başkan, sayın arkadaşlarım;
Başbakanlık bütçesi üzerinde, Cumhuriyet
Halk Partisi Grubunun görüşlerini sunmak üzere
huzurlarınızdayım; hepinizi ve ekranları
başında bizleri izleyen vatandaşlarımızı,
Cumhuriyet Halk Partisi Grubu adına, saygı ve sevgiyle
selamlarım. 

Başbakanlığın, devlet sistemimiz
içerisindeki yeri ve teşkilatı, özellikle,
1984 yılından sonra giderek büyümüştür;
arkadaşlarımız, bunun çok belirgin
örneklerini verdiler. Bu büyüme, şimdi, gittikçe
artmaya devam etmektedir. Öyle ki, Başbakanlık
bütçesinin bu yılki bütçede artışı
yüzde 140 oranındadır; ki, Millî Eğitim
Bakanlığı bütçesindeki artış
ile Bayındırlık ve İskân Bakanlığı
bütçesindeki artış yüzde 100 civarındadır.
Yani, Başbakanlık, devletin içinde en fazla
para harcayan, en fazla büyüyen organ olmaya, birim
olmaya devam etmektedir; bunun sakıncaları ortadadır.

1984'ten beri, Başbakanlığa, önce
kanunla, sonra da fiilen birçok teşkilat bağlanmıştır;
kaldı ki, başbakanlar bu teşkilatlarla da yetinmemeye
başlamıştır; artık, fiilî
olarak, devletin diğer bakanlıklarının
işlerini de üstlenmektedirler; işte, Enerji Bakanlığının
bir ihalesi varsa, Başbakanlıkta açılmakta;
Sağlık Bakanlığında doktorların
teftişi gerekiyorsa, bizzat yapmaktadırlar. Yani,
Başbakanlık, hem teşkilat itibariyle bir dev
bakanlık haline gelmiştir hem de başbakanlar,
öteki bakanları birer memur haline getirmiştir.
Bunun örneklerini hergün televizyonlarda izliyoruz.
Başbakan, Sağlık Bakanına “şu
doktor oraya gitsin” diye emir veriyor; o da bunu uygulamak
durumunda kalıyor.

Böyle bir büyüme, verimli değildir,
makul değildir, rasyonel değildir; bir yeniden yapılanmayla
bu işin düzeltilmesi lazımdır; fakat,
Hükümette, daha doğrusu, Başbakan ve Yardımcısında
böyle bir istek görünmüyor; bugünkü
durumdan memnun görünüyorlar. Ancak, en azından
şunu görmelidirler: Bu büyümeyi içlerine
sindirmişlerdir; ama, bu büyüme, kendi üzerlerindeki
sorumluluğu daha da artırmıştır;
çünkü, her iş ayrıntılarına
kadar onlardan sorulmaktadır, bu ikisinden sorulmaktadır.
Böyle olunca, vatandaş devletten ne bekliyorsa, devlet
adına, Başbakan ve Yardımcısından
beklemektedir. Vatandaş devletten ne bekler; doğru dürüst
iş yapmasını bekler, kendisini inandırmasını
bekler, kendisine güven vermesini ister, geleceğe umutla
bakmasını sağlayacak hem sözler hem de
icraat bekler. Bugünkü durumda ise, Başbakan ve
Yardımcısının, vatandaşa güven
vermek, vatandaş önünde inandırıcı
olmak bir yana, bunun tam tersine bir durumda olduğu bellidir.
Başbakanla Yardımcısının sözlerine,
değil güvenmek, onların sözlerinin doğru
olmadığını esas kabul ederek; acaba,
içlerinde doğru var mıdır diye araştırmak,
haklı bir şüphe haline gelmiştir. Bunun
örneklerini, dün, burada, bütçenin tümü
üzerinde görüşürken, arkadaşlarımız
sıraladılar; Cumhuriyet Halk Partisi Genel Başkanı
Baykal, 41 balonla bütün örneklerini verdi. Yine,
Anavatan Partisinden bir arkadaşımız, neler
söylediklerini ve nasıl bunların tersinin çıktığını
anlattı. Bunları tekrarlayacak değilim. Hatta,
Anavatan Partili arkadaşımız, burada, konuşmasının
tümünü, Sayın Erbakan'ın çıkmayan,
gerçekleşmeyen sözlerini nakletmekle doldurdu.
Sayın Başbakan Erbakan da, burada, kendisini sükunetle
dinledi; buna, bir tepki göstermek yahut “böyle
değildir” demek ihtiyacını bile duymadı.
Yani, o da, bunu, artık doğal karşılamaktadır.


Bu örnekler çok. Aslında, bunlardan
bir kitap yapılabilir. Bir projeksiyon aleti olsa -dün,
Sayın Başbakanın gösterdiği gibi-
burada, ne zaman ne dediği; “olağanüstü
hal kalkacak” dediği halde kalkmadığı
“doların fiyatı ancak ay sonunda 104 bin lira
olacak” dediği halde, bugün 104 bin lirayı
aşmış olduğu filan; yani, bunların
hepsi mukayeseli olarak gösterilse, sanıyorum, dünkü
projeksiyon gösterisinden çok daha enteresan bir manzara
ortaya çıkar. Ayrıca, bunları, geriye
dönük olarak derlemeye falan da gerek yok. Ben, size,
bir şey hatırlatmak istiyorum : Dün, bir arkadaşımız,
burada, haklı olarak dedi ki: “Başbakan Yardımcısı
nerede; o niye gelmiyor?” Çünkü, iktidar,
iki parti arasında paylaşılıyor, Başbakanlık
da iki lider arasında paylaşılıyor,
onun da burada bulunması lazım. Çünkü,
bu bütçe, bu Meclisin fevkalade önemli bir faaliyeti.
Senede bir defa oluyor, Hükümetin genel siyaseti görüşülüyor,
Sayın Başbakanın deyimiyle, burada, Türkiye
görüşülüyor. Türkiye görüşülürken
“Hükümetin ikinci ortağının liderinin
burada olması gerekmez mi” diye sordu. Sayın
Başbakan çıktı -Zabıtlardan
aynen okuyorum- dedi ki, “hemen belirteyim ki, biraz evvel,
Sayın Başbakan Yardımcımızın
burada bulunmadığı konusu görüşülmüştür.
Kendileri, Brüksel'de çok önemli bir NATO toplantısına
gitmek üzere yola çıkmışlardır.
Elbette, böyle önemli bir memleket meselesi münasebetiyle
ayrılmaları çok faydalı bir hizmettir.”
Tabiî, NATO toplantısı önemli, NATO zirvesi
hakikaten toplanıyor -gerçi, dün değil,
bugün toplanıyor- ama, Başbakan Yardımcısının
oraya gitmesi normal deyip, hiç kimse de sesini çıkarmadı.
Dün -bilmiyorum, akşam televizyonları izlediniz
mi- Başbakan Yardımcısının hiçbir
yere gittiği yoktu. Başbakan Yardımcısı,
dün, ekonomik kurullar topladı, gazetecileri etrafına
topladı, çay fiyatlarından enflasyonun durumuna
kadar bir sürü şey anlattı ve Brüksel'e,
ancak bu sabah saat 7.30'da, uçakla gitti. (CHP sıralarından
alkışlar) 

Sayın arkadaşlar, burada zabıtlarda
gördünüz “yola çıktı”
deniliyor. Burada bir aldatma var. Kim kimi aldatıyor...
Başbakan mı bizi aldatıyor, Başbakan
Yardımcısı, Başbakanı aldattı
da, o bunun nakilliğini mi yapıyor, naklediciliğini
mi yapıyor bize; yoksa, ikisi birden mi aldatıyor?!.
(CHP sıralarından alkışlar) Hangisi
doğruysa bunun... Ortada bir aldatılma var.

YUSUF SELAHATTİN BEYRİBEY (Kars) -
Bir defa yalan söylemekle ne olur!

ALTAN ÖYMEN (Devamla) - Bir defa yalan söylemekle
bir şey olmaz diyebilirsiniz. Tabiî, bunlar çok
silsile halinde geliyor da, sadece dünden örnek vererek
söylüyorum.

MEHMET BEDRİ İNCETAHTACI (Gaziantep)
- Muhtevaya uygun değil.

ALTAN ÖYMEN (Devamla) - Nasıl muhtevayla
ilgili değil?!.. “Muhteva” derken, eğer  bütçeyi
bahsediyorsanız, Başbakanlığı konuşuyoruz.
Dedim ki, Başbakanlığın yetki alanı
çok genişledi, büyüdü. Buna göre
de, sorumluluğu büyüdü. Bu sorumluluğun
gereği midir ikide bir ayaküstünde doğruyu söylememek,
gerçeği gizlemek “yalan söylemek” dememek
için böyle söylüyorum. Bu, bir kere, hangi
açıdan... Hem bu doğru olmayan şey burada
söyleniyor hem Başbakan Yardımcısı
buraya gelmiyor!.. Bu doğru olmayan şeye dayanarak buraya
gelmemesinde, bir kere doğru söylememe tarafı
var da; bir de saygısızlık yok mu Meclise
karşı?! (CHP sıralarından “var,
var” sesleri). Yani, enflasyondan bahsediyor, çay
fiyatlarından bahsediyor; bunların hepsi, burada
konuşuluyor. Başbakan projeksiyon gösterileri
yapıyor; işte, burada, herkes  fikrini söylüyor
falan; o, gidiyor, orada, beş gazeteciye basın toplantısı
yapıp, bunları anlatıyor; buraya gelmiyor.
“Ee, çok işi var, Dışişleri
Bakanlığı yapıyor” diyecek olsanız,
Dışişleri Bakanlığı bütçesi,
Bütçe Komisyonunda görüşülürken;
-belki, ilk defa- bir Dışişleri Bakanı,
o bütçe görüşmelerine katılmadı.
Demek ki, onu da yapmıyor!.. 

ALİ DİNÇER (Ankara) - Gazetecilik
yapıyor!

ALTAN ÖYMEN (Devamla) - Dediğim gibi, bu
güvenilirlilik asıl, devletin güvenilirliği,
böyle, her gün, bir çok örneğiyle, ayaküstünde,
doğruyu söylememe marifetleriyle, gerçeği
gizleme, gerçeğin tam tersini söyleme marifetleriyle,
devletin itibarı, Başbakanın itibarı
sarsıldıkça sarsılıyor. 

METİN PERLİ (Kütahya) - Sarsılsa
da bir şey olmaz...

ALTAN ÖYMEN (Devamla) - Olur veya olmaz; o,
sizin takdiriniz de...

Şimdi, yine, dünden misal vereyim -misal
çok da, hatırımızdadır diye-
Sayın Başbakan, burada, dünkü projeksiyon
gösterisinde, muhalefete “siz, bizim hayallerimize yetişmezsiniz”
falan dedi. Bütçe denkliği meselesi konuşuldu,
arkadaşımız Bahri Zengin Bey de “bütçe
denktir, denkliği şöyledir...” falan dedi;
fakat “bu bütçe denkliği nasıl olacak”
diye sorulduğunda -eğer, zabıtlardan bulursam söyleyeceğim-
yine, Sayın Başbakan “asıl, siz baktınız
mı özelleştirme faslına bunun; biz, özelleştirmeye
4,7 milyar dolar koymuşsuz. Nereden alacağız
bunu; Yüce Meclis bunun kanununu çıkardı.
Telekomun hizasında 1 milyar var, Telekomun hizasında
3,5 milyar...” falan sayıyor. Agâh Oktay Bey
-zabıtlarda- soruyor “ne zaman” diye bu mart
ayına kadar alınacak” deniliyor. Şimdi,
bu, doğru mu değil mi? “Doğru” derseniz,
o zaman, açıp, Sayın Maliye Bakanının
burada yaptığı konuşmaya bakınız.
O diyor ki “bu özelleştirme gelirlerininin bir
bölümünün, yılın ilk altı
ayında, gerisinin de ilk dokuz aylık dönemde,
ancak alınabileceği, alınması mümkündür...”
Şimdi, mart ayı nerede, o nerede; mart ayına
kadar kesin bir tarih veriyor. Hangisine inanalım, işte,
onu demek istiyorum.

NECDET TEKİN (Kırklareli) - Hiçbirisine
inanma!..

ALTAN ÖYMEN (Devamla) - Şimdi, aslında,
diğer arkadaşlarım da söylüyor ki;
bu sene falan bir kenara, gelecek sene de bunların alınması
kolay değildir. Ee, ondan sonra “bütçe denktir”
diyebilirsiniz; ama, bu doğru olmayan şeylerin bir kısmı
-bir kere, hepsinin doğru olmadıkları er geç
ortaya çıkar da- böyle, dokuz ay sonra çıkar;
bir kısmı da, işte, dün “Başbakan
Yardımcısı yoldadır, Brüksel'e
gidiyor” filan denildiği gibi, iki üç saat
sonra, televizyonlarda da çıkar!.. 

Arkadaşlar, bunu bir âdet haline getirmek,
doğru söylememeyi, âdet haline, huy haline getirmek,
övünülecek yahut mazur gösterilecek bir marifet
midir? “Bir kere olsa...” diyorsunuz. Bir kere olsa
değil, binlerce defa olmuş; kitap yapılabilir
bunlar!..

Şimdi, bu arada, zaten, Hükümetin
kuruluş şekli malum; onu, tekrar tekrar -çok
söylendiği için belki- söylemek, tekrar etmek
olur; fakat, bunun da unutulmaması lazım. Unutulmaması
için, arada bir, en azından, şunun vurgulanması
lazım: Bu Hükümet, iki tarafın birbiri
hakkındaki yolsuzluk iddialarını gizleme
esası üzerine, örtme esası üzerine
kurulmuş bir hükümettir. Güven duyulamaması
oradan başlıyor ve bu, dizi dizi yalanlarla devam
ediyor ve -Başbakanlık bütçesini konuştuğumuz
için söylüyorum- Başbakanlık Makamı,
dolayısıyla, devlet, bu yüzden, büyük
ölçüde yıpratılıyor. 

MEHMET BEDRİ İNCETAHTACI (Gaziantep)
- Yargıç mısınız siz?

ALTAN ÖYMEN (Devamla) - Devletin yıpratılmasının
asıl, en önemli noktası -yine, güncel
bir olaydır- bu, Susurluk olayı.

BAŞKAN - Sayın Öymen, son 3 dakikanız...

ALTAN ÖYMEN (Devamla) - Sayın Bahri Zengin
arkadaşımız -kendisini iyi tanırım-
burada “niçin, bu iş bu kadar kurcalanıyor;
eğer, bu iş, basit bir işse, bir trafik kazasından
ibaretse, bunu kurcalamayın; eğer, yirmi senelik bir
işse, onu büsbütün kurcalamayın; çünkü,
bunun tahkikatı çok uzun sürer” diyor
aldığım notlarda; öyle değil mi?

MEHMET BEDRİ İNCETAHTACI (Gaziantep)
- Hayır, öyle değil; öyle bir şey olamaz.

ALTAN ÖYMEN (Devamla) - Aşağı
yukarı böyle....

MEHMET BEDRİ İNCETAHTACI (Gaziantep)
- Siz de doğru konuşun Sayın Öymen.

ALTAN ÖYMEN (Devamla) - Ben, tamamen doğru
konuşuyorum. Hatta, burada notumu buldum, söyleyeyim:
“Bunun üzerinde niçin duruluyor? Bir alışkanlığımızı
değiştirmeliyiz -başında onu söylüyor-
yirmi yıl öncesine kadar uzanmış bir
olaysa, niçin duruluyor; basit bir olaysa, niçin
duruluyor?” dedi. Neyse, bu önemli değil; öyle
dedi, böyle dedi... “Başbakan, uluorta konuşmaz.
Biz, bu âdetleri değiştiriyoruz -bir değişim
yapılıyor ya- polemiklere girmesi doğru değildir”
diyor...

MEHMET BEDRİ İNCETAHTACI (Gaziantep)
- Hayır, öyle bir şey olamaz. 

ALTAN ÖYMEN (Devamla) - Ama, çok müdahale
ediyorsunuz...

Tabiî, doğru değildir; Başbakanın
polemiklere girmesi doğru değildir. Başbakanın,
öyle sık sık konuşması da doğru
değildir; ama, gereğinde de konuşması lazım;
ancak, “fasa fiso” demesi doğru mudur; mesela, bu
bir polemik değil midir? Sadece o da değil “bu, rantiyeci
medyanın abartmasıdır” demesi doğru
mudur? 

MEHMET BEDRİ İNCETAHTACI (Gaziantep)
- Doğru...

ALTAN ÖYMEN (Devamla) - “Bu olayla, Hükümette
yaptığımız hizmet örtülmeye
çalışılıyor” demesi doğru
mudur? Yani, Susurluk'taki kamyon şoförü, Refah
Partisine karşı biri, gidip, o kazayı mahsus
yaptı “aman, şu ortaya çıksın
diyerek” öyle mi?!.. Örtülmesi için
yapılmış bu iş demek!.. 

Şimdi, burada, Susurluk kazasının
en önemli tarafı şu -teferruatını
bir kenara bırakıyorum- birçok iddia ortaya
çıktı; bir kısım devlet birimleri,
devletçe aranan bazı sanıkları, devlete
teslim etmek mecburiyetinde oldukları halde etmemişlerdir,
gizlemişlerdir. Bu, normal vatandaşlar için
de suçtur. Biz, bir sanık bulsak, onu gizlesek bu
bir suçtur Türk Ceza Kanununa göre; ama, devlet
görevlileri bunu yaparsa, bu, büsbütün suçtur.
Kaldı ki, devlet görevlileri bunu yapmakla kalmamışlar;
aynı zamanda, bu zevatı, bu sanıkları,
devlet görevlisi yapmışlardır. Bu da
katmerli bir suçtur... 

(Mikrofon otomatik cihaz tarafından kapatıldı)


BAŞKAN - Sayın Öymen, Grubunuzun
süresinden eksüre veriyorum. 

ALTAN ÖYMEN (Devamla) - Lütfedersiniz.


Arkadaşlar, bu suçun  vahameti meydandadır.
Şimdi, vatandaşlarda şu şüphe yaygınlaşmış
bulunmaktadır. Kendisine “polisim” diyen, elinde
polis hüviyeti, kimliği olan bir kimseye, acaba, gerçek
polistir diye gönül rahatlığıyla bakılabilecek
midir? Bu gerçek ortaya çıktıktan
sonra bu mümkün müdür? Faili meçhul
dünya kadar cinayet var; devletin bu şekilde kullandığı
sanıklar vasıtasıyla onların işletildiği
konusunda şüpheler -zaten mevcut olan şüpheler-
artmayacak mıdır? Vatandaş, bu şekilde
bozulmuş olan bir devlet mekanizmasına karşı
nasıl güven duyacak, nasıl kendini rahat hissedebilecektir?


Şimdi, bu böyle yapılırken,
bir de tam tersine, bu işi normal telakki etmek gibi bir
hastalık var; o hastalık da en başta Sayın
Başbakan Yardımcısında görülüyor.
Söyledikleri sözler, işte “devlete vuran
da, kurşun atan da devlet için...” gibi sözler;
bir tane iki tane değil. Anamuhalefet Partisi Başkanı,
kendisinden, bu işin soruşturulmasını
istiyor; cevap “sen, ASALA'nın avukatı mısın,
PKK'nın avukatı mısın?” Arkadaşlar,
bu ne demek; yani, “bu iş soruşturulsun”
diyen adam ASALA taraftarı mı, düşman
mı? Bu, devam edip gidiyor... 

Dün, burada, Mehmet Gölhan arkadaşımız
bir açıklama yapmak istedi “efendim, biz, onları
onun için söylemedik, devletimizin çok şehidi
var, güvenlik gücü mensuplarından kayıplar
var, Başbakan onu kastetmiştir; ben de öyle bir
beyanat vermiştim, ben de onu kastetmiştim” dedi.
Açtım baktım kupürlere, Sayın
Gölhan, basın toplantısında sorulan
sorular üzerine cevap veriyor; Susurluk üzerine sorulan
soruya cevap veriyor. Ondan sonra “hepimizin saygı
duyduğumuz; fedakârane çalışmalarını
takdirle, şükranla ve saygıyla andığımız
oradaki askerlerimizle bir tuttum, onları kastettim”
diyor. Yani, burada mütemadiyen gerçekler çarpıtılıyor,
akla gelmeyecek şeyler söyleniyor; ispatı kolayca
mümkün olan bir şeyin tersi söyleniyor. Sonuçta
da, devletin içinde sanık bulundurma gibi, çok
vahim bir hadise; devletin başındakiler tarafından
alenen müdafaa ediliyor. Dün, yine bir arkadaşımız,
buradan “efendim, devleti yıpratmayalım”
dedi. Devleti yıpratmamak böyle olmaz. Devleti yıpratmamak
için, devletin içindeki bu urun çıkarılması
lazım ve bu işin bir an önce başlaması
lazım.

Sayın Başbakan, hadiseden 29 gün
sonra, fasa fiso deme politikasından vazgeçip, nihayet
“bu işin üstüne gideceğiz” dedi.
Bugün, yine bir hafta on gün geçti, hâlâ
bir ses yok. 

BAŞKAN - Sayın Öymen, arkadaşlarınızın
süresinden 4 dakika kullanmış vaziyettesiniz.

ALTAN ÖYMEN (Devamla) - Bitiriyorum efendim.

ALİ DİNÇER (Ankara) - Sayın
Başbakanın kendi sözleri fasa fiso...

RIZA ULUCAK (Ankara) - Aynaya bakıp konuşuyorsun!

ALTAN ÖYMEN (Devamla) - Bunun  en  başlangıç;
 adama bir hüviyet verilmiş; merhuma -elbette ölen
herkes gibi- hüviyet verilmiş, bu hüviyetin altında
imza var; Kimin bu imza; bunun bulunması güç
bir şey mi? Bu bile daha şimdiye kadar yapılmamıştır.

Arkadaşlar, dün, burada, Doğru Yol
Partisinden Sayın Cevheri arkadaşım güzel
bir misal verdi “soruşturmalar yapılıyor”
dedi ve Büyük Frederik'in bir köylüyle konuşmasından
çıkan bir sözü burada hatırlattı
“Berlin'de hâkimler var” diye, arkasından
da “Türkiye'de hâkimler var” dedi. Evet,
Türkiye'de de hâkimler var; ama, o hâkimlere
bilgi ulaşmasını tıkama, tıkayabilecekleri
şüphesi altında bulunan devletin siyasetçileri
de var, Başbakan Yardımcıları var.
Onlar, eğer, bu tıkama işinden uzak kalırlarsa,
buna herkesi inandırırlarsa, o zaman, elbette “Türkiye'de
hâkimler var” işler; ama, bu soruşturmaları
hızlandırmak gibi bir görevi yerine getirmelidirler.


“Berlin'de hâkimler var” sözü,
Büyük Frederik'e karşı söylenmiştir,
o, ona bir haksızlık yapmak üzereyken; ama,
asıl marifet ondadır; çünkü, o
da, o köylüye “evet, sen haklısın,
Berlin'de hâkimler var” demiştir. Türkiye'de
de “Türkiye'de hâkimler var” deyip, onları
etki altında bırakmaya çalışmayacak,
onlara bilgi akımını sağlama hususunda
kararlı olacak iktidara ihtiyaç var, Başbakana
ihtiyaç var, Başbakan Yardımcısına
ihtiyaç var.

Hepinizi saygıyla selamlıyorum. (CHP
ve DSP sıralarından alkışlar)

BAŞKAN - Teşekkür ederim Sayın
Öymen. 

Cumhuriyet Halk Partisi Grubunun ikinci sözcüsü
Sayın Ali Rıza Bodur; buyurun efendim. 

Sayın Bodur, Grubunuz adına 19 dakika
süre kaldı; ne kadarını siz kullanacaksınız?

ALİ RIZA BODUR (İzmir) - 10 dakikasını,
Sayın Başkan.

BAŞKAN - Buyurun efendim.

CHP GRUBU ADINA ALİ RIZA BODUR (İzmir)
- Sayın Başkan, değerli milletvekilleri; Başbakanlık
Denizcilik Müsteşarlığı 1997 malî
yılı bütçesiyle ilgili olarak, Cumhuriyet
Halk Partisi Grubunun görüşlerini sizlerle paylaşmak
için söz almış bulunuyorum. Yüce
Meclisi ve televizyonları başında bizi izleyen
halkımızı saygılarımla selamlıyorum.


Bu arada, geçen hafta yitirdiğimiz Kırşehir
Milletvekili Mehmet Ali Altın'ın ailesine, Anavatan
Partisi Grubuna ve tüm Meclisimize başsağlığı
dileklerimi iletiyorum. (Alkışlar) 

Denizcilik Müsteşarlığı,
10.8.1993 tarihinde 491 sayılı Kanun Hükmünde
Kararnameyle kurulmuş  genç bir kuruluşumuzdur.
Ne yazık ki, üç yılı aşkın
bir süredir, denizcilik bakanlığı statüsüne
kavuşturulamamıştır. Yetki ve sorumluluk
bağlamında birçok kargaşa hâlâ
sürmektedir. Dileğimiz, 54 üncü Hükümetin,
denizcilik bakanlığı kuruluş yasa tasarısını,
zaman yitirmeksizin, Yüce Meclisin gündemine getirmesidir.


Bugün, Denizcilik Müsteşarlığı,
benden önce konuşan arkadaşlarımın
da sıraladığı gibi, birçok bakanlıkla
iç içe çalışmak zorunluğunda
kalmıştır. Örneğin; arama-kurtarma
çalışmaları, liman işletmeciliği
için Ulaştırma Bakanlığı,
sahil güvenlik hizmetleri için İçişleri
Bakanlığı, denizlerin gemilerden dolayı
kirlenmesi konusunda Çevre Bakanlığı,
yatçılık ve yatların sertifikalandrılmaları
konusunda Turizm Bakanlığı, açıkdeniz
balıkçılığı ve su ürünleri
konusunda Tarım Bakanlığı, seyir hidrografi
ve oşinografi hizmetleri bakımından Millî
Savunma Bakanlığı gibi birçok bakanlıkla
iç içe çalışmak durumunda bırakılmıştır.
Dilerim ki, denizcilik bakanlığı kurulur ve
bu yasa tasarısında, Yüce Meclisimiz, bu yetki
ve sorumluluk bölüşümünü dikkate
alarak denizcilik bakanlığının ulusumuza
hizmet etmesine katkı koyar.

Tabiî ki, Refahyol Hükümetinin 5,5
aylık uygulamalarında bu  dileklerimizin yaşama
geçmesi yönünde karamsar olmamak olanaklı
değil. Hükümet ettikleri süreç içinde
hiçbir hayırlı iş yapmayan... Pardon...
Çalışanların zorunlu  tasarruflarının
üzerine yatan, “kıymetli madenlerin stok affı”
adı altında çıkardıkları
yasayla karapara aklayıcılarına yol gösteren;
demokratik haklarını kullanan kamu çalışanlarını
ve üniversite öğrencilerini coplatan, dövdüren,
üniversitelerdeki silahlı faşist saldırılara
duyarsız kalan, Aczimendilere ve onların polise
hakaretlerine kulak tıkayan... 

MEHMET BEDRİ İNCETAHTACI (Gaziantep)
- Ne alakası var, hangi haklardan bahsediyorsun? (RP sıralarından,
gürültüler)

KAHRAMAN EMMİOĞLU (Gaziantep) - Çifte
standart; size hiç yakışmıyor...

ALİ RIZA BODUR (Devamla) - Refahyol Hükümetinin
böylesine ülkemiz ekonomisi açısından...

MEHMET BEDRİ İNCETAHTACI (Gaziantep)
- Hangi haklardan bahsediyorsun? 

ALİ RIZA BODUR (Devamla) - Otobüse alırken
polise eliyle yaptığı  saldırıyı
görmediniz mi?

BAŞKAN - Sayın Bodur... 

Sayın milletvekilleri... Lütfen... Hükümet
adına cevap hakkı var.

Sayın Bodur, devam edin...

ALİ RIZA BODUR (Devamla) - Değerli arkadaşlarım,
televizyon  ekranlarının başında 65
milyon insanın gördüğünü siz burada
gizleyemezsiniz; ben, tespitimi söylüyorum, siz de aykırısını
savunursunuz. (CHP sıralarından alkışlar)

ALİ DİNÇER (Ankara) - Sayın
Başkan, süre ilave edin.

ALİ RIZA BODUR (Devamla) - Değerli arkadaşlarım
“devletin içerisindeki çeteler” diye toplumun
gündeminde bulunan karanlık birtakım güçlerin
üzerine gitmemeyi yeğlerken, devletin itibarının
ardına sığınan; sesini kesmeye uğraştıkları
medya, her gün yeni bir karanlık olayın perdesini
araladığında; bir söyledikleri diğerini
tutmayan, tutarsız, ciddiyetten uzak, samimiyetsiz ve beceriksiz
bir yönetim anlayışının Hükümette
bulunmasını Türk halkı için büyük
bir talihsizlik sayıyoruz. (CHP sıralarından
alkışlar)

İstanbul Emniyet Müdürü Sayın
Kemal Yazıcıoğlu'nun görevinden alınması
nedeniyle, beş gündür, Refah Partisi ve Doğru
Yol Partisi yetkililerinin sergiledikleri tablo komedi gibi görünse
dahi, ciddî ciddî düşünüldüğünde,
ülkemiz açısından bir kanlı trajedi
olduğu ortadadır. 

Refah Partisinin tüm bakanlıklarında
olduğu gibi, Denizcilik Müsteşarlığında
da tam bir kıyımcı anlayış egemendir.
Neden gösterilmeksizin, birçok kamu görevlisi
yerlerinden edilmişlerdir. 

Sayın Bakan, bir televizyon programında,
tüm ulusumuzun emrinde olması gereken bakanlığının,
hemşerilerinin emrinde olduğunu açıklamıştır;
kendisini de kaptanıderya ilan ederek, Barbaros Hayrettin
Paşa, Turgut Reis, Piri Reislerle eşdeğer gösterme
aymazlığına düşmüştür.


Görevden aldığı tüm kamu
görevlilerinin yerine, denizcilikle hiçbir ilgisi
olmayan, sadece Sayın Bakana ve partisine yakın
olan birtakım kişiler atanmıştır.
Kıyım o boyuta ulaşmıştır
ki, Kardak krizi sırasında gösterdiği üstün
başarılar nedeniyle dört ayrı takdirname
alan Güllük Liman Başkanı Yaşar Işıkhan
görevinden alınmış; yerine, meslekle
hiç ilgisi olmayan bir zat liman başkanı olarak
atanmıştır. 

Geçen yıl, denizcilik bütçesi
görüşülürken, Refah Partisi Grubu adına
konuşan Sayın İsmail Yılmaz'ın
birtakım görüşlerini zamanınızı
almamak için sıralamak istemiyorum; ancak, o görüşlere
aynen katılıyorum; Özellikle yat turizmi konusundaki
önerilerine; özellikle bakanlık içerisindeki
yeni tasarıda yetki kargaşasının giderilmesi
dileklerine aynen katılıyorum. Ancak, bir tek tereddütüm
var, bir tek kuşkum ve kaygım var: O da, denizcilik
gibi, böylesine, ulusumuzun can damarı olan bir konuda,
denizciliğin bütün yetenekli elemanlarını
sürerek, hiç ilgisi olmayan bir kadrolaşma hareketi
içerisinde olan müsteşarlık, bakanlık
olunca, bu konuların nasıl üstesinden gelecek?!..


Ülkelerin ekonomik kalkınma politikaları
içerisinde, deniz ve denizciliğe verdikleri önem
hiç küçümsenmeyecek boyuttadır.


Dünyada hızla gelişen teknolojilere
paralel olarak, günümüzde, deniz ve denizcilik,
yolcu ve yük taşımacılığı,
gemi inşa sanayii, liman hizmetleri, acentelik, gemi kurtarma,
deniz turizmi, canlı ve cansız doğal kaynakların
üretimi gibi birçok yönleriyle, ekonomilerin
çok önemli yerini işgal etmektedir. Dünya
ticaretinin yaklaşık yüzde 80'i, ülkemizin
dışalım ve dışsatım taşımalarının
ise yüzde 90'lık bölümü deniz yoluyla
yapılmaktadır. Bunun, demiryolu taşımacılığına
göre üçbuçuk kat, karayolu taşımacılığına
göre yedi kat ucuz olduğu gözlenirse, ülkemiz
için ne kadar yaşamsal önem arz ettiği ortadadır.

Ülkemiz, üç tarafı denizlerle
çevrili, Avrupa ile Asya kıtalarının
birleştiği uluslararası deniz ulaşım
yolları merkezindedir. Ben, 8 330 kilometrelik kıyı
şeridimizde hâlâ bir denizcilik master planının
yapılmamış olmasını ulusal kaybımız
olarak değerlendiriyorum. 

Dünyada deniz ticaret filosu kapasitesi 700
milyon DWT, ülkemizde ise 11 milyon DWT civarındadır.
Taşıma kapasitesi sıralamasında ülkemiz
18 inci sıradadır. Filomuzun 19-20 yaş civarında
olması dünya ortalaması olan 17 yaşın
üzerindedir. Ülkemizin gereksinimlerine uygun iyi bir
planlama ve organizasyonla, deniz ticaret filomuzun gençleştirilmesi
zorunluluktur. Kendi dışalım ve dışsatım
taşımacılığımızın
ancak yüzde 35'ini Türk Bayrağı taşıyan
deniz ticareti filosuyla gerçekleştirebilmekte ve
geriye kalan yüzde 65'lik bölümünü yabancı
bayrak taşıyan deniz ticaret filolarıyla sağlamaktayız.
Bu ise, biraz önce Refah Partili arkadaşımın
da tespit ettiği, ülkemize 1,5 milyar dolarlık
bir döviz transferine neden olmaktadır. 

Değerli arkadaşlarım, deniz ticaret
filomuzun inşa kapasitesinin yıllık 1 milyon
DWT gemi inşa etmeyi hedeflememiz zorunluluktur; Eğer,
bu sektörü ciddiye alıyorsak, bu sektörün
ulusal ekonomimize katacağı değerleri gerçekten
önemsiyorsak. Hükümetin önündeki en önemli
gündem, gemi inşaına önem vermektir.

İstanbul ve Çanakkale Boğazlarına
ait, gerek ülkemiz açısından gerek denizciliğimiz
açısından büyük ve özel bir
önem taşıyan 1 Temmuz 1994 tarihli Boğazlar
ve Marmara Bölgesi Deniz Trafiği Düzeni Hakkındaki
Tüzük, boğazların ve çevresinin güvenliğiyle
ilgili güvencemizdir. Montrö Antlaşmasının
özüne uygun olan bu tüzüğe karşı,
komşularımız Yunanistan ve Rusya'dan gelebilecek
ve gelen her türden olumsuz tavra karşı koyarak
direnmeliyiz. 

Seyir güvenliğinin sağlanması
için, gemi trafik yönetim hizmetleri servisinin kurulması
konusunda Sayın Bakan ne düşünüyor
acaba? Çünkü, boğazlardaki gemi seyir güvenliğinin
sağlanması için, daha önceden atılmış
olan radarlı güvenlik sistemlerinin bir aşamaya
geldiğine, zaman zaman tanıklık etmiştik.
Bu, hangi noktadadır, Sayın Bakanın bu konudaki
tercihleri nelerdir; bunları öğrenmek istiyoruz.

BAŞKAN - Sayın Bodur, son dakikanız.

ALİ RIZA BODUR (Devamla) - Sayın Başkan,
bana, Refahlı sayın arkadaşlarımızın
aldıkları zamanımı, 2 dakika eksüre
olarak verirseniz; ben de konuşmamı tamamlamış
olurum.

BAŞKAN - Sadece Sayın Topkan'ın
süresinden alabilirim.

ALİ RIZA BODUR (Devamla) - Sayın Başkan,
değerli milletvekilleri; Marmara ve boğazların
yerleşim alanı içindeki milyonlarca insanın,
tarihî, kültürel ve ekonomik zenginliklerin herhangi
bir felaket karşısında korunması, bugün
için -üzülerek söylüyorum- mümkün
değildir, çok güçtür; çünkü,
henüz, bir deniz itfaiyesi konusu Türkiye'de oluşturulmamıştır.
Geçenlerde, Samsun'da, Sarayköy Tankerinin yaşadığı
yangın felaketinin, bir boğazlarda veya Marmara Denizinde
olduğunu düşünecek olursak, bu konudaki aczimizin
ne kadar vahim sonuçlar doğuracağına hep
beraber tanıklık etmiş oluruz.

Değerli arkadaşlarım, bu, yat limanlarıyla
ilgili, denizcilik turizmiyle ilgili birçok öneriler
Yüce Meclisin huzuruna getirildi; ancak, bir değerli
arkadaşımızın bütün milletvekillerine
gönderdiği...

(Mikrofon otomatik cihaz tarafından kapatıldı)

BAŞKAN - Sayın Bodur, şu an, Grubunuzun
kalan 7 dakikalık süresini kullanmaktasınız.

ALİ RIZA BODUR (Devamla) - Peki Sayın
Başkan.

Ben, diğer konudaki görüşlerimi
grup toplantısında arkadaşlarıma anlatırım;
gerekirse...

İBRAHİM HALİL ÇELİK
(Şanlıurfa) - Biz de gelelim; anlat!

ALİ RIZA BODUR (Devamla) - ...bu konuda, benden
bilgi almak isteyen diğer partili arkadaşlarım
da olursa, seve seve bilgi sunarım. (Alkışlar)

Değerli arkadaşlarım, limanların
özelleştirilmesiyle ilgili olarak, bir vatandaş,
kendisine iş edinmiş, bütün milletvekillerine
mektup yazmış. Lütfen, bu demokratik toplumda,
tek başına birtakım iddiaları sergileyen
bu vatandaşın mektubuna, ilgililerin, yetkililerin
kulak vermesini, özelleştirmede olası dönecek
dolaplar varsa, onu engellemesini diliyorum; Yüce Milletimize
ve Parlamentoya saygılar sunuyorum. (CHP sıralarından
alkışlar)

BAŞKAN - Teşekkür ederim.

Cumhuriyet Halk Partisi Grubu adına son konuşmacı,
Sayın Celal Topkan; buyurun efendim.

Sayın Topkan, kalan süreniz 6 dakikadır.

CHP GRUBU ADINA CELAL TOPKAN (Adıyaman) -
Sayın Başkan, sayın milletvekilleri; Köy
Hizmetleri Genel Müdürlüğü Bütçesi
üzerinde Cumhuriyet Halk Partisi Grubunun görüşlerini
açıklamak üzere söz aldım. Hepinizi
saygılarla selamlarım.

Yıllar önce köy ve köylünün
ihmal edilmişliğini anlatmak isteyen şair bakınız
ne demiş: 

“Orda bir köy var uzakta; o köy, bizim
köy; gitsek de olur gitmesek de.”

Şair, bu şekilde söyleyerek, köy
ve köylüye karşı iktidarların ve
yöneticilerin tavrını dramatik bir şekilde
ortaya koymuştur. Şairler, geleceği gören
insanlardır. Yıllar geçmiş, ancak yöneticiler
köy ve köylüye yönelik sorunları çözmeyerek,
sanki şairi, köy ve köylünün sorunlarına
yönelik düşüncesinden dolayı mahcup
etmek istememişlerdir. Keşke şair mahcup olsaydı.

Şimdi, köylerimizin sorunlarına
şöyle bir bakarsak; ülkemizde yaşayan nüfusun
hâlâ yüzde 40'ı köylerde yaşamaktadır.
Yine, ülkemizde, çalışan nüfusun
yüzde 45'i geçimini tarımdan sağlıyor
ve bu insanlar köylerde yaşıyorlar. Bu nüfusun
gayri safî millî hâsıladan aldığı
pay yüzde 15'tir. Ülke nüfusunun yarısına
yakın insanının yaşadığı
köylerin temel altyapısını yapmak amacıyla,
1996 yılı bütçesinde ayrılan
pay, genel bütçenin büyüklüğü
içerisinde yüzde 1,35'tir. 1997 yılı
genel bütçesinde ayrılan pay da, yaklaşık
olarak, aynı düzeydedir. Bu, büyük bir haksızlık;
bu, bir adil düzen adaletsizliğidir. 

Şimdi, size, Köy Hizmetleri Genel Müdürlüğüyle
ilgili bilgi vermek istiyorum. 1985 yılında, köye
hizmet veren birçok müdürlük, Köy Hizmetleri
Genel Müdürlüğü adı altında
birleştirilmiştir. Amaç, tek elden, köylüye
daha hızlı ve daha verimli hizmet götürmektir.


Bu kurumun yönetimini yıllardan beri
hiç kimseye bırakmayan Doğru Yol Partisi iktidarları,
kuruma hep partizanca yaklaşmış, yandaşlarına
iş bulma yeri olarak görmüşlerdir. 1985
yılında 6 300 kişi olan geçici işçi
sayısı, 1991 yılına gelindiğinde
38 bin kişiye çıkarılmış;
1991 tarihinden sonra da, kurumu yöneten aynı zihniyet,
kuruma yandaş doldurmaya devam etmiş ve bugün,
bu rakam, 44 bin kişiye çıkarılmıştır.


ALİ RIZA GÖNÜL (Aydın) -
Kim çıkarmış onu?!.

CELAL TOPKAN (Devamla) - Siz...

ALİ RIZA GÖNÜL (Aydın) -
6 binden 35 bine kim çıkarmış?!

CELAL TOPKAN (Devamla) - Bir kısmını
da Anavatan... 

ALİ RIZA GÖNÜL (Aydın) -
Onu söylesene!.. 

CELAL TOPKAN (Devamla) - Fark etmez; zihniyet aynı,
birbirinin devamı...

ALİ RIZA GÖNÜL (Aydın) -
Onu söylemen lazım!..

CELAL TOPKAN (Devamla) - Peki, Anavatan ile Doğru
Yol...

ALİ RIZA GÖNÜL (Aydın) -
Onu söyle!...

CELAL TOPKAN (Devamla) - Size, kurumla ilgili bilgi
vermeye devam ediyorum. Daha doğrusu, bilgiyi, ben değil,
Köy Hizmetlerinden sorumlu Devlet Bakanı Sayın
Bekir Aksoy veriyor. Bakınız, Sayın Aksoy,
1997 yılı Köy Hizmetleri bütçesi
Plan ve Bütçe Komisyonunda görüşülürken
ne diyor; aynen okuyorum: “İşçiler konusunda,
mevcut personelimizin yaklaşık yüzde 55'i yani,
43 bini geçici işçi. Yani, bu 43 bin işçiden
istediğimiz verimi almamız mümkün değil.
Bunların içinde vasıflı eleman sayısı
fevkalade az. Esasında, bizim 20 bin civarında geçici
işçiye ihtiyacımız var; maalesef, bu
sayı, 43 bin. Tabiî, teşkilat içerisinde
çalışanla çalışmayanın
aynı düzeyde tutulması veyahut o durumun ortaya
çıkması, verimliliği etkileyen en önemli
sebeplerden birisidir.”

Sağ zihniyetin ve bu zihniyetlerin yönetim
anlayışının, kurumu nasıl yönettiğinin
acı ve suçüstü bir itirafıyla karşı
karşıyayız. Açıkyürekli
bu itiraf karşısında, Sayın Bakana
ve şahsında Hükümete sormak istiyorum;
yıllardan beri yönetiminizde olan bu kurumu, vasıfsız
ve verimsiz olan siyasî yandaşlarınızla
doldurmaya hakkınız var mı? Sizin deyiminizle,
teşkilat içinde, çalışanla çalışmayanın
aynı düzeyde tutulması doğru bir siyaset
midir? Kurum içinde, siyaseten size yakın olan insanların,
çalışmadan, üretmeden aybaşlarında
kuruma gelerek maaş almalarına hangi hakla göz
yumuyorsunuz? 

Bakınız, bu sorumsuz anlayış,
köylüyü ve sorunlarını hangi noktaya
taşımıştır. Ülkemizde 76
500 köy ve mezra mevcuttur. Ülke nüfusunun yarısına
yakını, hâlâ, köylerde yaşamaktadır.
Tüm bu köy ve mezraların yollarının
toplamı 320 bin kilometredir. Bugüne kadar, bu yolların,
36 bin kilometresi asfalt kaplama yapılabilmiştir.
Hâlâ, asfalt kaplama yapılması gereken
234 bin kilometre yol vardır. 1996 bütçesinde,
bu amaçla, 8,1 trilyon para ayrılmış
ve ancak 4 bin kilometre asfalt kaplama yapılabilmiştir.
1997 yılı bütçesinde ayrılan
parayla, aynı miktarda yol yapılması hedeflenmiştir.
Bu şekilde devam ederse, köy yollarının
asfalt kaplaması 71 yılda tamamlanacaktır.

11 290 köyde su yetersizdir, 14 965 köyde
ise sağlıklı içme suyu yoktur. 1996 bütçesinde
bu amaçla ayrılan parayla...

BAŞKAN - Sayın Topkan, son dakikanız.

CELAL TOPKAN (Devamla) - Sayın Başkan,
işçilerin sesi vardı; ama, işçilerin
sesini dile getiremedim. Yalnız, 1 dakikada şunu
söylemek istiyorum: Bu sese kulak vermek yerine, bir taraftan,
20 bin işçiyle hizmet verilmesi imkânı
varken, Köy Hizmetleri kurumunu siyasî yandaşlarınıza
peşkeş çekecek -43 bin işçiye
çıkaracaksınız- vasıfsız,
verimsiz kişilerle dolduracaksınız; kurumu,
seçimlerde, partinizin bir yan kuruluşu gibi kullanacaksınız;
ülkeyi ve ülkenin kaynaklarını bu şekilde
tahrip ettiğiniz yetmiyormuş gibi, bu işçilerin
Türkiye'de çalışan örgütlü
yapısının en büyük işçi
teşkilatına hitaben -dolaylı olarak Türk
işçisine hitaben- “İşçiler
ne yapıyorlar ki adını anacağım?
Ülkenin kanını, kamu işçisi, SSK
ve TÜSİAD emiyor. Kamu işçisi, ülkenin
sırtında kambur. Geçici işçiler
ne yapıyorlar ki, yedi ay çalışacaklar?
Köy Hizmetlerindeki geçici işçilerin
tamamını dağıtacağım”
diyerek, işçilerin bu dünyada karşılaşabilecekleri
en ağır hakareti edeceksiniz...

(Mikrofon otomatik cihaz tarafından kapatıldı)

BAŞKAN - Sayın Topkan, mağduriyetinizi
kısmen giderebilmek için 1 dakika eksüre veriyorum.

CELAL TOPKAN (Devamla) - Teşekkür ederim
Başkanım.

Bu sözlerin sahibi Sayın Çiller'e
seslenmek istiyorum. Türk demokrasi ve parlamento tarihinde
böyle bir vefasızlık örneği görülmemiştir.
Hem bu işçilerin sırtında iktidar olacaksınız
hem de bu işçilere kin ve nefret dolu olacaksınız...
Sizi ve zihniyetinizi, Türkiye'yi bugünkü gelişmişlik
düzeyine taşıyan, yıllardır ülkesinin
geleceği ve kalkınması için özveri
ve vefa duygusuyla alınteri döken Türk işçisinin
sağduyusuna emanet ediyorum. Sizin, kin ve nefret duygusuyla
dolu olduğunuz Türk işçisi, yıllardan
beri alınteri ve emeğini bu ülkenin kalkınmasına
katmış, ülkesinin kalkınması ve
gelişmesi uğruna canını vermiştir.
Halbuki, siz, bu ülkeyi yatırım açısından
güvenli ve güvenceli görmeyip ABD'de yatırım
yapıyorsunuz. Şimdi sormak istiyorum; bu ülkenin
sırtında kambur olan siz misiniz, yoksa bu ülkenin
geleceğine ve kalkınmasına kendisini adamış
olan Türk işçisi mi? (CHP sıralarından
alkışlar)

Köy Hizmetleri Genel Müdürlüğünde
çalışan işçilerin sorunlarına
değinemedim; onlardan özür diliyorum.

Size saygılar sunuyorum. (CHP sıralarından
alkışlar)

BAŞKAN - Teşekkür ederim Sayın
Topkan.

Gruplar adına konuşmalar tamamlanmıştır.

Şahıslar adına konuşmalara
geçiyoruz.

Aleyhinde, Sayın Ahmet Alkan; buyurun. (ANAP
sıralarından alkışlar)

Sayın Alkan, süreniz 10 dakikadır.

AHMET ALKAN (Konya) - Sayın Başkan,
Yüce Meclisin değerli üyeleri; sözlerimin başında
hepinizi saygıyla selamlıyor ve yeni bütçenin
milletimize hayırlar getirmesini temenni ediyorum.

Ayrıca, henüz kaybettiğimiz, değerli
kardeşim merhum Mehmet Ali Altın'a Cenabı
Hak'tan rahmet diliyorum, kederli ailesine başsağlığı
diliyorum.

Bütçenin bütünü üzerinde
yapılan görüşmelerde, çok değerli
milletvekilleri, bu kürsüden, hitabet sanatının
nadide örneklerini verdiler. Ne var ki, bu konuşmaları
keyifle ve umutla izlediğimi söyleyemem. Doğrusunu
isterseniz, yeni bir şeyler öğrenmenin heyecanıyla
da izlediğimi söyleyemem. 

Oysa, dün, Sayın Başbakanımız
ne güzel başlamıştı, “bütçeyi
konuşmak, Türkiye'yi konuşmaktır”
demişti. Doğru, bütçeyi konuşmak,
Türkiye'yi konuşmak; ama, arkasından, Hayalî
Küçük Ali'yi rahmetle andıracak bir şov
başladı; muhatabı kesinlikle bu Meclis olmayan
bir şov ve zannediyorum, bu Mecliste, yeni bir geleneğin
de başlangıcı oldu; Meclisin dışına
konuşma geleneğinin başlangıcı.
Halbuki, kendisiyle, Türkiye'yi konuşmak isterdik...

KAHRAMAN EMMİOĞLU (Gaziantep) - Yatırımın
dışında dedikodu.

AHMET ALKAN (Devamla) - Ben, Türkiye'yi konuşmaktan
ne anladığımı sizlerle paylaşmak
istiyorum. 

Birincisi, Türkiye'nin gündemini, sokaktaki
insanımızın, Anadolu'nun dört bir yanında,
kulakları Ankara'da “bu bütçeden, bizim
derdimize deva olacak, sadra şifa ne çıkacak”
diye bekleyen insanımızın problemlerini konuşmaktır;
bunu anlıyorum. 

Nedir bu insanımızın, vatandaşımızın
beklentileri bizden? Bugün, birinci problemimiz, insanımız,
kendisini idare edenlere güvenmiyor, problemlerini çözebileceğine
inanmıyor; ama, inanmak, güvenmek istiyor. Bir anlamda,
buna muhtaç, mecbur. Onun için de gözü
Parlamentonun üzerinde. Zannetmeyiniz ki, gündemi değiştirmek
için uygulanan “cambaza bak” politikalarına
inanıyor; hayır, inanmıyor. Siz, soruşturma
dosyalarını, kendi verdiğiniz dosyaları
bir bir kapattıkça, vatandaş, gözünü,
gönlünü, biraz daha Meclise dönüyor,
biraz daha kırılıyor, biraz daha küsüyor.
Politikaya, politikacıya güvensizlik de, artık
ciltlere sığmayan çelişkileriniz, milletin
bize olan güveninde de zirveyi gösteriyor. Bunun karşılığı
ağır bir vebal. Bunu ödeyeceksiniz; ama, asıl
ağır faturayı vatandaş ödüyor;
çünkü, vatandaşın güvenmediği
bir Parlamentoyla hiçbir problemi çözme imkânına
sahip değiliz...

MEHMET BEDRİ İNCETAHTACI (Gaziantep)
- Belediyeleriniz bile güvenmiyor size!..

AHMET ALKAN (Devamla) - Sayın Başkan,
değerli milletvekilleri...

ABDULLAH ÖRNEK (Yozgat) - Ayda mı yaşıyorsun
kardeşim!..

AHMET ALKAN (Devamla) - .Bu konuda, elinizde son
bir şans var.

Ben nerede yaşadığımı
biliyorum; siz, nerede olduğunuzu, lütfen, bilin. 

ÖMER ÖZYILMAZ (Erzurum) - Parlamentoya
değil, Grubunuza güven yok. 

AHMET ALKAN (Devamla) - Bu konuda elinizde son bir
şans vardır; o da, mal varlığı
soruşturması ve devletin içerisinde yuvalandığı,
siyasîlerimize kadar uzandığı iddia edilen
çetelerin ortaya çıkarılmasıdır.
Bu noktada da basiretle hareket edemezsek, bugünün Türkiyesinin
önemli problemlerini çözmek, daha da zorlaşacaktır.
Bu konuda da görev, başta, Sayın Erbakan'ın
ve onun Kabinesinindir. Sayın Erbakan, bu konuda gerekli
adımları atmazsa, her geçen gün daha
da şişen, âdeta, bütün kabineye eş
kadro, yetki ve imkânlarla donatılan Başbakanlığın
bütçesi üzerinde konuşmak bir anlam ifade
etmez; kendi tabirleriyle, bu eğik masaya sofra kurulmaz.
 

Bugünün kısa vadeli problemlerinden
ikincisi ve belki de en önemlisi iştir, aştır.
1996'da, beşbuçuk aylık icraatın sonunda
gelinen nokta, ne yazık ki, iç açıcı
değildir. Köylü, çiftçi perişan
olmuştur; bahar aylarında, haziranda sattığı
fiyattan, bugün, buğday satamaz durumdadır. Ofis
devreye sokulmamış, çiftçi, buğdayını
14-15 bin liraya elden çıkarmış ve
sizin son kararınız da, savunduğunuz, serbest
piyasa rekabet ortamına ters düşen kararınız
da, ekmeği 15 bin liraya indirme kararınız da
bir fayda sağlamamıştır. 

Tarım kredi kooperatifleri borçları,
banka borçları ödenmemiş, çiftçi
gübre atamamıştır. Uygulanan yanlış
politikanın sonucu, şimdi, tıpkı, şekerde
olduğu gibi, bizim çiftçimizden esirgenen para,
Arjantin çiftçisine, Amerikan çiftçisine
ödenme noktasına gelinmiştir. 

Bu ülkede fırından hazır
ekmek alamayacak kadar yoksul milyonlarca insanımız,
ekmek üzerine yapılan politikaları buruk bir
gülümsemeyle ve ibretle izlemektedir.

MEHMET BEDRİ İNCETAHTACI (Gaziantep)
- Kaça yeseydik ekmeği; 20 bin liraya mı?..


AHMET ALKAN (Devamla) - Memurun durumu bellidir.
İstediğiniz kadar iyileştirme yaptık deyin;
o, şiddetle tenkit ettiğiniz 1991'deki seviyenin, reel
olarak, yarısına inmiştir. 

Şimdi, özetle şunu söylüyorum.
Hükümet Programınızda ne vaat etmişseniz,
onun tam tersini yaptınız. Ama, bundan memnun olan
bir kesim var; rantiye kesimi. Çok sevgili ortağınız,
kendinizi korumakla mükellef addettiğiniz ortağınızdan
sonra rekor seviyeye getirdiniz, yüzde 140'lara tırmandırdınız
faizi. Onun için, rantiye sınıfı hayatından
son derece memnun, mutlu. 

Bakınız, köylü hangi noktaya
gelmiş; şimdi, şu hesabı yapıyor:
Ben elimdeki tarlayı, motoru, biçeri satsam şu
kadar lira kazanırım; ama, pancardan, buğdaydan,
pamuktan bunun yüzde 10'unu kazanıyorum... Bu, tehlikeli
bir noktadır, üretimi durdurma noktasına giden
bir düşüncedir ve köylü bunu yüksek
sesle konuşur hale gelmiştir. Acil tedbir alma mecburiyeti
hepimizin boynundadır, üzerinde ciddî düşünme
zarureti vardır. 

LÜTFİ YALMAN (Konya) - Hemşerim,
beş ayda gelinmedi bu noktaya... 

AHMET ALKAN (Devamla) - Bakınız, sizden,
daha mart ayında vaat ettiğiniz, verilmesi gereklidir
dediğiniz 32 milyar doları filan istemiyorum. Ben,
gerçekçi insanım; sadece, devlet ciddiyeti
içerisinde, devlet kurumlarını işleterek
bu insanlara karşı görevlerinizi yapınız;
bu yeter. 

Sayın Başkan, değerli milletvekilleri;
bir iki temel konuya da temas edip konuşmamı bitirmek
istiyorum. Otuz yıla yakın zamandır savunduklarını
reddeden, seçim öncesi konuşmalarını,
bunları bir kenara koyun diyen Sayın Başbakanın
hangi sözüne inanacağımızı
düşünürken, dün kendileri dedi ki, biz,
bir Koalisyon Hükümetiyiz; seçim beyannamemize
değil, Koalisyon Protokolümüze bakınız,
Hükümet Programımıza bakınız...

ABDULLAH ÖRNEK (Yozgat) - Doğru söylüyor.

AHMET ALKAN (Devamla) - Ben de baktım, ne
yazmış iseniz, onların hepsi orada yazılı
kalmış. Sadece bir tanesini söylüyorum;
belki, bugün en çok ihtiyacımız olan,
elbirliğiyle yapmamız gerekeni söylüyorum;
“devletin yeniden yapılandırılması
 mutlaka gerçekleştirilecektir” denilmiş.
Doğrudur, katılıyorum; getirin, elbirliğiyle
yapalım; ama, bunu, bu bütçede konuşmayacaksak,
bunu bugün yapmayacaksak, bunu bugün başlatmayacaksak,
seçime üç gün kala mı başlatacağız?..


BAŞKAN - Sayın Alkan, son dakikanız.


AHMET ALKAN (Devamla) - Efendim, konuşmamı
yarım bırakıyorum.  Bugün, Konya'da
Mevlana törenleri başladı; ona atfen, Hazreti
Pir'den bir kıssa ile konuşmamı bitirmek istiyorum.
Hepimize, yediyüz sene öncesinden güzel bir mesaj
veriyor. Hazreti Pir, eviyle pazarlık eder “sakın
bana haber vermeden yıkılma, tamam mı”
der; ev “olur” der; anlaşırlar. Aradan
zaman geçer, evin orasında burasında çatlaklar
başlar; Hazreti Pir, eline çamur alıp, çatlayan
yerleri sıvar. Böyle devam eder bir süre. Bir
gün gelir, Hazreti Pir, bakar ki, ev göçmüş.
“Hani, ne oldu, kavlimiz vardı seninle, haber verecektin”
der. Enkaz der ki, “ben söyledim, söylemeye çalıştım;
ama, ağzımı her açtığımda
sen bir avuç çamur sürdün.” 

Şimdi, geliniz, konuşan insanların,
ikaz eden insanların ağızlarına çamur
tıkamaktan vazgeçiniz; elbirliğiyle, Türkiye'yi
konuşalım, Türkiye'yi bir noktaya götürelim.

Hepinize saygılar sunuyorum. (ANAP ve RP sıralarından
alkışlar)

BAŞKAN - Teşekkür ediyorum Sayın
Alkan.

Sayın Bakan, Hükümet adına...

DEVLET BAKANI BEKİR AKSOY (Çorum) -
Sayın Başkan, önce Sabri Bey, sonra ben konuşacağım
ve süreyi paylaşacağız.

BAŞKAN - Buyurun Sayın Bakan.

Sayın Bakan, süreyi paylaşıyorsunuz;
20 dakika süreniz var.

MEHMET BEDRİ İNCETAHTACI (Gaziantep)
- Sayın Başkan, anlatılan hikâye Şirazi'nindir,
Mevlana'nın değildir. (RP sıralarından
gülüşmeler)

BAŞKAN - Sayın milletvekilleri, sizin
Hükümetiniz adına yanıt verilecek; lütfen...
Sükûneti  temin ederseniz...

Buyurun Sayın Bakan.

DEVLET BAKANI SABRİ TEKİR (İzmir)
- Sayın Başkan, Yüce Meclisimizin çok
değerli üyeleri; Başbakanlık bütçesi
üzerinde yapılan tenkitleri cevaplandırmak
üzere, Hükümet adına söz almış
bulunuyorum; hepinizi saygıyla selamlıyorum.

Muhterem milletvekilleri, dört saate yakın
bir süre içerisinde, gerek Başbakanlık
bütçesine ilişkin olmak üzere gerekse Müsteşarlık
ve Genel Müdürlüğümüzle ilgili, çeşitli
gruplar adına yapılmış olan konuşmaları
burada dinledik. Yapılan tenkitleri kısaca cevaplandırma
cihetine gideceğim.

Başbakanlık bütçesi üzerinde
yapılan tenkitlerin başta geleni, hemen hemen, özellikle
Anavatan Partisi Grubu temsilcisi ve Cumhuriyet Halk Partisi ile
Demokratik Sol Parti Grup temsilcilerinin üzerinde ittifakla
durdukları bir konu, Başbakanlığın
büyümesi meselesidir. Doğrudur; Başbakanlık
büyümüştür, Başbakanlık
güçlenmiştir, Başbakanlık son derece
etkili hale gelmiştir; ama, bu hale gelirken...

AHMET ALKAN (Konya) - Şişti, şişti...

DEVLET BAKANI SABRİ TEKİR (Devamla)
- Şişme olayı cereyan etmişse, sizin
döneminizde şişmiştir, özellikle Anavatan
Partisi döneminde şişmiştir. Neden Anavatan
Partisi döneminde şişmiştir diye sorarsanız;
bakınız, ben iktisadî konulara yabancı
olan bir kişi değilim, idareye de yabancı olan
bir kişi değilim; kamu ekonomisinin genel ekonomi içerisindeki
payı, özellikle Anavatan Partisi iktidarları
döneminde büyümüştür. Eğer
bunun hesaplarını çok iyi bir şekilde
tetkik ederseniz, kamu ekonomisinin genel ekonomi içerisindeki
payının özellikle bu dönemde büyüdüğünü
görürsünüz. O zaman, kamu ekonomisini bu şekilde
şişiren ve de devleti küçültme adı
altında şişiren böyle bir iktidarın
bugünkü temsilcilerinin böyle bir tenkiti yöneltmeleri
doğru değildir. (RP sıralarından “Bravo”
sesleri, alkışlar)

1984 yılından itibaren takip edin;
1984 yılından itibaren bütün rakamlar,
kamu ekonomisinin genel ekonomi içerisindeki payının
son derece ciddî bir şekilde büyümüş
olduğunu gösterecektir. Dolayısıyla, şimdi,
meseleyi, gelin, birlikte mütalaa edelim, meseleyi, gerçekten,
bugünkü Türkiye'nin gelişmişliği
açısından mütalaa edelim, kalkınmışlığı
açısından mütalaa edelim ve insanımıza
güven açısından mütalaa edelim.
Açıkça söylüyorum; eğer, bugün
Başbakanlık büyümüşse, kamu
ekonomisi büyümüşse ve genel ekonomi içerisinde
kamu sektörünün etkinliği büyümüşse,
bu, şuradan kaynaklanmıştır: Ta, Cumhuriyet
Halk Partisi döneminden tevarüs eden, insanımıza
güvenmeme duygusundan kaynaklanmıştır.
(RP sıralarından alkışlar) 

AHMET ALKAN (Konya) - Sekiz sene özelleştirme
yaptırmadınız memlekette.

DEVLET BAKANI SABRİ TEKİR (Devamla)
- Neden diye sorarsanız, insanımızın
kendi kendisini yönetmesine güven hâsıl
olmamıştır, yönetmesine güven duyulmamıştır;
ama, o zaman da şöyle bir soruyla karşı
karşıya gelmiş oluruz: Meşhur Amerika
Birleşik Devletlerinin kurucu başkanlarından
birisinin ifadesiyle, eğer, insanın kendi kendisini
yönetmesine güven duymazsanız, insanın
insanı yönetmesine güven duyamazsınız;
o da sağlıklı bir şey olmaz. Biz, insanımıza
güveniyoruz, biz, milletimize güveniyoruz ve milletimizin
kendi işlerini kendisinin çok daha verimli bir tarzda
yürütebileceğine inanıyoruz. Dolayısıyla,
bakınız, Anavatan Partisi temsilcisi de aynı
şeyi söyledi, Demokratik Sol Parti temsilcisi de aynı
şeyi söyledi ve Cumhuriyet Halk Partisinin temsilcisi
de aynı şeyi söyledi. Sayın Altan Öymen'in
konuşmasını ben hayretle karşıladım;
senelerce yazılarını zevkle okuduğum
bir gazeteci büyüğümüzün kalkıp
da, bu şekilde, gayri mütecanis bir şekilde,
gayri mütecanis bir konuşma yapmasını
hiçbir zaman uygun bulmadım. 

YILDIRIM AKTÜRK (Uşak) - Son beş
senede 600 bin memur alındı.

DEVLET BAKANI SABRİ TEKİR (Devamla)
- Bakınız, burada yapılan tenkitlerin başında
şu da gelmektedir: Başbakanlık başmüşavirlikleriyle
ilgili birtakım tenkitler yöneltildi.

 Arkadaşlar, açık bir şekilde
söyleyeyim; Başbakanlığın, şu
anda, sadece 15 başbakan başmüşavirliği
kadrosu ve 20 adet de başbakan müşavirlik kadrosu
bulunmaktadır; bunlara ilave bir tek başmüşavirlik
kadrosu ihdas edilmemiştir, müşavirlik kadrosu
ihdas edilmemiştir. (RP sıralarından alkışlar)
Bunların hemen hepsi Anavatan Partisi İktidarı
döneminde ihdas edilmiş kadrolardır ve Cumhuriyet
Halk Partisinin iktidara iştirak ettiği dönemlerde
de kullanılmış olan kadrolardır. Bugün
kullanılıyorsa, gerektiği için kullanılmaktadır.
(CHP, DSP ve ANAP sıralarından gürültüler)

Bakınız, bir şey daha söyleyeceğim.
Burada, yine, aynı şekilde bir başka üyemiz
kalktı, havuz meselesinden bahsetti. Gerçekten de
bu iktidarın yaptığı en önemli icraat
havuz meselesidir. 

AHMET TAN (İstanbul) - Milleti boğacaksınız.

DEVLET BAKANI SABRİ TEKİR (Devamla)
- Neden diye sorarsanız; açıkça söylüyorum,
devletimizin, bundan üç ay öncesine gelinceye
kadar ne kadar paraya sahip olduğu bilinmemekteydi. Devleti
yöneten insanlar, devletin sahip olduğu paraların
miktarını bilmemekteydiler. Bunun da ötesinde
bir şey daha vardı, devletin parasını
devlete yüksek faiz oranlarıyla satma cihetine gidiyorlardı.
Devletin parasını, Allah aşkına, devlete
nasıl satabilirsiniz, böyle bir mekanizmayı
nasıl geliştirebilirsiniz!..

YALÇIN GÜRTAN (Samsun) - Ortağınız
yaptı onu.

DEVLET BAKANI SABRİ TEKİR (Devamla)
- Bu mekanizmanın devlete mi yararı vardır;
yoksa, birilerine mi yararı vardır!..

ALİ RIZA GÖNÜL (Aydın) -
Kim yapmış Sayın Bakan?

DEVLET BAKANI SABRİ TEKİR (Devamla)
- Bunun hesabını çok iyi bir şekilde
yapmak gerekmektedir. 

Bakınız, havuz sisteminde, -birikmiş
olarak kabul etmiyorum- sadece, tablo şeklinde karşımıza
çıkan ve devletin parası olarak kabul ettiğimiz
miktar, bugün, 600 trilyonu geçmiştir. Şimdi,
ben size soruyorum, 600 trilyona sahip olan bir devlet, nasıl
olur da yüzde 120'lerle, yüzde 130'larla borçlanır!
Bu, yazık değil midir!..

ALİ RIZA GÖNÜL (Aydın) -
Kim yapmış Sayın Bakan...

DEVLET BAKANI SABRİ TEKİR (Devamla)
- Böyle bir mekanizmayı geliştirmek doğru
bir şey midir ve böyle bir mekanizmanın geliştirilmesi
sonucunda bütçe açıklarını,
özellikle 1,5 katrilyona yakın bir miktarda faiz yükünü
bütçeye bindirmek doğru bir şey midir?!


HALİT DUMANKAYA (İstanbul) - Sayın
Bakan, neyin faizinden bahsediyorsunuz... 

DEVLET BAKANI SABRİ TEKİR (Devamla)
- Ve bütün bunların ötesinde de 1,5 katrilyonluk
faiz yükünü, müdafaa etmekte olduğumuz
çiftçinin sırtından ödetmek doğru
bir şey midir? (RP sıralarından alkışlar)
Bu borçlanma mekanizması -bazı arkadaşlar
işaret ediyorlar- doğrudan doğruya ilk önce
Anavatan Partisi İktidarı döneminde oluşturulmuştur;
geliştirilmiştir. (RP ve DYP sıralarından
alkışlar)

HALİT DUMANKAYA (İstanbul) -Ne
diyorsunuz!

DEVLET BAKANI SABRİ TEKİR (Devamla)-
Bir şey daha söyleyeceğim. Efendim, bazı
arkadaşlar çıktılar, denk bütçe
konusunu da ifade ettiler, denk bütçenin hayalî
olduğunu ifade ettiler. 

Muhterem arkadaşlar, açıkça
söylüyorum, hayali dahi cihana değecek olan bir
uygulamadır. (RP sıralarından “Bravo”
sesleri, alkışlar) Bu memlekette, gerçekten,
tam otuz yılı aşkın bir zaman içerisinde
denk bütçe kavramına yabancı bir kamuoyu
oluşmuştur; siyasî iktidarlar, denk bütçe
kavramına yabancı hale gelmişlerdir; milletimiz,
denk bütçe kavramına yabancı hale getirilmiştir;
bu, doğru bir şey değildir. Bir aile bütçesini
gelirine ve giderine göre düzenlersiniz. Bir devletin
bütçesini de gelirine ve giderine göre düzenlersiniz;
eğer geliriniz yoksa bu giderleri yapma cihetine gidemezsiniz.


YALÇIN GÜRTAN (Samsun) - Sonunda milleti
mi denkleyeceksiniz?!.

DEVLET BAKANI SABRİ TEKİR (Devamla)
- Anavatan Partisi temsilcisi bu konu üzerinde özellikle
durduğundan dolayı, ben rakamları arz edeceğim.
Sayın Yıldırım Aktürk bakıyor
ve gülüyor. Ben, şimdi, rakamları size
arz edeyim: Bakınız, 1986 senesinde borçların
gayri safî millî hâsılaya oranı
yüzde 60'tır; 1987 senesinde borçların
gayri safî millî hâsılaya oranı
yüzde 65'tir.

İHSAN ÇABUK (Ordu) - Yüzde 58.

DEVLET BAKANI SABRİ TEKİR (Devamla)
- 1987 senesinde... Ben rakamlara yabancı değilim,
hiç merak etmeyin. Bu rakamlara benim yabancı olmadığımı
siz de biliyorsunuz. İsterseniz, başka rakamlar da
size verebilirim.

Bakınız, 1986 senesinde içborçların
gayri safî millî hâsılaya oranı
yüzde 18'di; sonra yüzde 19'a yükselmiştir.
Aynı şekilde, açıkların bütçeye
oranlarına gelince; esas tartışılması
gereken konu odur. 

Açıkların 1986 senesinde bütçeye
oranı yüzde 13,9'dur; çok güzel. 1987
senesinde yüzde 18,3'e yükselmiştir; niçin
diye sorarsanız -yine kendisinin ifadesiyle- kamu bütçesini
karavana bütçesi olarak gördüklerinden dolayıdır.
(RP sıralarından “Bravo” sesleri, alkışlar)
Bakınız, şimdi oranları da söyleyeceğim,
size daha başka oranlar da vereceğim: 1987 senesinde
açıkların bütçeye oranı
yüzde 18,3, ondan sonra, 1991 yılına gelindiği
zaman, yüzde 25,2'ye fırlamış. Neden;
tabiî, 1987 senesinde de genel seçim var ve bu seçime
hazırlık mahiyetinde bütçe imkânlarını
kullandınız. (RP sıralarından alkışlar)
Tabiî, 1991 senesinde genel seçim var ve bu seçimlerden
dolayı da bütçe imkânlarını
kullandınız; karavana gibi mütalaa ettiniz.
(RP sıralarından alkışlar) 

HASAN GÜLAY (Manisa) - Sayın Bakanım,
1997'ye gel... 

DEVLET BAKANI SABRİ TEKİR (Devamla)
- Hayır, bu oranlar çok önemli. Bir yerde,
sizin iddialarınızı çürütmek
bakımından ve sizin politikanızın
doğru ve gerçekten de samimî olmadığını
ifade etmek bakımından önemlidir bu rakamlar.
Nitekim, nihayetinde iktidara geldiğiniz zaman, bundan başka
bir şey mi ortaya koyacaksınız?! 

HASAN GÜLAY (Manisa) - Sayın Çiller'e
söylediniz mi Sayın Bakanım.

BAŞKAN - Sayın milletvekilleri, lütfen...


DEVLET BAKANI SABRİ TEKİR (Devamla)
- Sayın Çiller'in rakamları da var. Sayın
Çiller'in rakamlarına siz de ortaksınız.
(RP sıralarından alkışlar) 

BAŞKAN - Sayın milletvekilleri, lütfen,
müdahale etmeyelim. 

Sayın Bakan, lütfen Genel Kurula hitap
edin. 

DEVLET BAKANI SABRİ TEKİR (Devamla)
- Bakınız, yine, Anavatan Partisinden bir arkadaşımız
kalktı...

AYHAN GÜREL (Samsun) - Bizi karıştırmayın;
 biz hiçbir şeyde yokuz...

DEVLET BAKANI SABRİ TEKİR (Devamla)
- Sizinle ilgili değil; affedersiniz, ben, öbür
tarafa işaret etmek istemiştim. Yani, ikinizi kardeş
olarak kabul ettiğim için, ikinizin arasında
bir farklılık da mütalaa etmek istemiyorum.
(RP sıralarından alkışlar) 

BAŞKAN - Sayın Bakan, lütfen Genel
Kurula hitap edin. 

DEVLET BAKANI SABRİ TEKİR (Devamla)
- Bakınız, Anavatan Partisinin temsilcilerinden
Ali Er arkadaşımız kalktı bir konuşma
yaptı. Ben, tabiî -Plan ve Bütçe Komisyonundan-
onun konuşmalarına son derece aşinayım.
Güzel bir benzetme yaptı; ama, bu benzetme bizim için
değil, kendileri için güzel. (RP sıralarından
alkışlar) Efendim, dedi ki: “Bizim o taraflarda,
merkebe yüklenen fıçıya denk düşsün
diye öbür tarafa da daş yüklerler.”


AHMET TAN (İstanbul) - Merkep kim, fıçı
kim? 

DEVLET BAKANI SABRİ TEKİR (Devamla)
- Merkebin bir tarafına fıçıyı
yüklemeyi bilir de, öbür tarafına ikinci
bir fıçıyı yükleme beceresini
gösteremezse, daş yükler tabiî. (RP sıralarından
“Bravo” sesleri, alkışlar) Ondan sonra
da hem merkebe eziyet çektirir hem de kendisi susuz kalır.
Memleketi de bu şekilde susuz bırakma becerisini
gösterdiklerinden dolayı, kendilerini tebrik etmek
gerekir!..

Muhterem arkadaşlarım, bir kere, samimî
bir şekilde, oturup da konuşmamız lazım.
Bu memleketin kalkınması, gelişmesi noktasında
birlikte hareket etmemiz lazım. Bu memlekette kamu kesimi
borçlanma gereği fevkalade yüksek oranlara yükselmiştir,
kim ne derse desin; A partisi iktidarda olsa dahi bu böyledir,
B partisi iktidarda olsa dahi bu böyledir, C partisi iktidarda
olsa dahi bu böyledir.

HALİT DUMANKAYA (İstanbul) - Ha, esasa
gel Hocam.

DEVLET BAKANI SABRİ TEKİR (Devamla)
- Biz, kamu kesimi borçlanma gereğini düşürmek
mecburiyetindeyiz. Kamu kesimi borçlanma gereğini düşürmediğimiz
müddetçe, bu memleketin kamu maliyesini düze
çıkarmamız mümkün değildir.


MUSTAFA CUMHUR ERSÜMER (Çanakkale) -
Mani olan yok; düşürün Sayın Bakan.

DEVLET BAKANI SABRİ TEKİR (Devamla)
- Bizim kaynak paketlerimiz de, işte bunu düşürmek
için uygulanmaktadır. (RP sıralarından
alkışlar)

MUSTAFA CUMHUR ERSÜMER (Çanakkale) -
Hayalî paketler. İçi boş... İçi
boş...

DEVLET BAKANI SABRİ TEKİR (Devamla)
- İçborçların ve dışborçların
gelişme seyrine de dikkat ettiğimiz zaman, son derece
dikkat çekici birtakım gelişmelerle karşı
karşıya olduğumuzu görürüz. Bu
memleketi içborç sarmalından kurtarmak mecburiyetindeyiz.
İçborç sarmalından kurtarmadığımız
müddetçe, bu memleketin kamu maliyesini düze
çıkaramadımız gibi, vatandaşın
devlete olan güvenini de temin etme imkânımız
olmaz; çünkü, bu kadar borç batağı
içerisine girmiş olan bir devletin, kamu hizmetlerini
verimli bir şekilde yürütmesi mümkün
değildir...

HASAN GÜLAY (Manisa) - Çiller'in haberi
var mı?

DEVLET BAKANI SABRİ TEKİR (Devamla)
- ...kamu hizmetlerinde kaliteyi geliştirmesi mümkün
değildir. Bunun da ötesinde, yine, kamu hizmetlerinde,
gerçekten vatandaşı bugünkü çağdaş
seviyeye yükseltecek, refah seviyesine yükseltecek şekilde
tedbirler almamız mümkün değildir.

Şimdi, geçen seneki iktidarı
düşünelim, geçen seneki üç
aylık iktidar dönemini de düşünelim,
daha önceki dönemde getirilmiş olan bütçeyi
düşünelim. Muhterem arkadaşlarım,
burada, beraber çalıştığımız,
Plan ve Bütçe Komisyonu üyesi arkadaşlarımız
var. 1995 senesinde 1996 yılının bütçesi
düzenlenirken, bu düzenleme sırasında,
bütçe 2 katrilyon 700 küsur trilyon liralık
bağlanmıştı, Meclise gelmişti; Mecliste
müzakere edilememişti. Ama, bu 2 katrilyon 700 trilyon
liralık bütçenin 450 trilyon liralık
açığı vardı. Bütçe
Meclisimizde müzakere edilemedi. Sonra ne oldu; seçime
gidildi. Daha sonra, mart ayında da Plan ve Bütçe
Komisyonunda müzakere edilmeye başlandı. Sonra
ne oldu; 3,5 katrilyon liraya yükseldi bütçemiz.
İyi de o zaman açık ne kadar oldu; 800 küsur
trilyon liraydı. Ne oldu, ne bitti de 800 trilyon liraya
yükseldi açık? 1996 senesi için düzenlenmiş
olan bir bütçe, daha önceden bürokratlar
tarafından bu şekilde düzenlenmiş olmasına
rağmen, altı ayda ne oldu ne bitti, neler oldu da bu
800 trilyon liraya yükseldi? Bunun cevabını
vermek lazım. (CHP sıralarından “ortağına
sor” sesleri) Önce, size sormamız lazım;
çünkü, iktidardınız, hükümet
olarak siz getirmiştiniz. 

REFİK ARAS (İstanbul) - Şimdi
niye yükseldi, dört ayda?!

DEVLET BAKANI SABRİ TEKİR (Devamla)
- Arkasından da, aynı şekilde geliyorum...
Biz bunu -arkadaşlarımız çok iyi biliyorlar-
Plan ve Bütçe Komisyonunda müzakere ederken,
 biz, arkadaşlarla beraber dedik ki: Bu açıklar
850 trilyonla kapanmayacaktır. Bizim tahminimiz, 1 katrilyon
200 küsur trilyon civarında olacaktı. Gerçekten
de 1 katrilyon 300 trilyon civarında teşekkül
etti. Ben, hiçbir partiyi itham ederek söylemiyorum
hiçbir partiyi kötülümek için de
söylemiyorum; ama, bu malî sistem yanlıştır.
Bu malî sistem yanlıştır ve yanlışın
mutlaka düzeltilmesi gerekir. 

HASAN GÜLAY (Manisa) - Düzelt o zaman.

DEVLET BAKANI SABRİ TEKİR (Devamla)
- Bunu hep beraber düzelteceğiz. Bu, düzeltilmediği
takdirde ne size yarar ne bize yarar ne de milletimize yarar.


AYHAN GÜREL (SAMSUN) - Bizi karıştırmayın.


BAŞKAN - Sayın Bakan, 3 dakikanız
var. 

DEVLET BAKANI SABRİ TEKİR (Devamla)
- Teşekkür ediyorum Sayın Başkan. 

Özelleştirme gelirleri, meselesinde de
yine aynı şekilde hayalî olarak birtakım
nitelendirmeler oldu. 

Muhterem arkadaşlar, bütçenin,
kendine mahsus bir sistematiği vardır, gelirleri vardır,
giderleri vardır. Elbette ki özelleştirme gelirleri
de hemen birden elde edilecek gelirler değildir, kendine mahsus
bir süreci olacaktır. Tıpkı gelirlerin
toplanmasında kendine mahsus bir sürecin söz
konusu olduğu gibi. Giderlerin yapılmasında
da yine aynı şekilde oniki aylık bir sürecin
söz konusu olduğu gibi.

FATİH ATAY (Aydın) - Kaçıncı
pakette yer alacak acaba?!

DEVLET BAKANI SABRİ TEKİR (Devamla)
- Ha, o pakete gelince. O paketler, esas itibariyle sizin bütün
düşüncelerinizi ortadan kaldıracak ve çürütecek
olan paketler olacaktır. (RP sıralarından
alkışlar)

FATİH ATAY (Aydın) - Paketin sayısı
kaç, sayısı?!

DEVLET BAKANI SABRİ TEKİR (Devamla)
-Şimdi, burada laf atan arkadaşlarımıza
söyleyeyim. Yolsuzluk iddialarını onlar ileri
sürdüler. 

Muhterem arkadaşlarım, dört seneden
beri birlikte iktidar olduğunuz insanlardan biri veya birkaçı
yolsuzluk yapmışsa siz iştirak halindesiniz
(RP sıralarından alkışlar)

FATİH ATAY (Aydın) - Siz iddia edip,
vazgeçtiğiniz.

DEVLET BAKANI SABRİ TEKİR (Devamla)
- O zaman tedbir almanız gerekiyordu, o zaman araştırmanız
gerekiyordu. İktidar olma pahasına eğer böyle
bir şeye katlanmışsanız yanlış;
o yanlışı da sizin kabul etmeniz gerekirdi.
(ANAP, DSP ve CHP sıralarından gürültüler)

FATİH ATAY (Aydın) - Hükümet
olmak için siz ne yaptınız?!

BAŞKAN - Sayın milletvekilleri, lütfen
müdahalesiz dinleyelim.

DEVLET BAKANI SABRİ TEKİR (Devamla)
- Dolayısıyla, bu memlekette eğer hâkimler
varsa, hâkimlere, mahkemeye intikal edecek olan bir şeyde,
hâkim kararının istihsalini beklemeyi de,
hukuk devletinin bir gereği olarak nitelendiriyorum.

ALİ HAYDAR ŞAHİN (Çorum)
- Biz attık, size hayırlı olsun.

DEVLET BAKANI SABRİ TEKİR (Devamla)
- Burada, işaret etmek istediğim bir husus var. Özellikle,
bir arkadaşımız işaret ettiği için
söylüyorum, Boğazlar ve Marmara Bölgesinde,
deniz trafiğinin daha emniyetli yapılabilmesi_

AHMET TAN (İstanbul) - Deniz trafik polisi
kim?!

DEVLET BAKANI SABRİ TEKİR (Devamla)
- _ve risklerin azaltılmasını teminen, anılan
bölgede kurulması istenen bilgisayar kontrollü
radar trafik sisteminin, şu anda, hem yer tespit işlemi
yapılmaktadır hem de bu hizmetin en kısa
zaman içerisinde gerçekleştirilmesine çalışılmaktadır;
bunu da, bilgi mahiyetinde arz etmek istiyorum.

BAŞKAN - Sayın Bakan, son dakikanız.

DEVLET BAKANI SABRİ TEKİR (Devamla)
- Efendim, şimdi, Başbakanlık bütçemizin,
memleketimiz için hayırlara vesile olmasını
diliyorum ve bu alınan ekonomik tedbirlerin de, öyle
zannediyorum ki, Türk maliyesi açısından,
Türk ekonomisi açısından ve bütün
bunların ötesinde Türk milleti açısından,
önemli bir dönemeç noktası olduğunu
da kabul ediyorum.

Bu duygu ve düşüncelerle, hepinize
tekrar saygılarımı sunuyorum. (RP ve DYP
sıralarından alkışlar)

BAŞKAN - Teşekkür ediyorum Sayın
Bakan.

YILDIRIM AKTÜRK (Uşak) - Sayın
Başkan, ismimi zikrederek, konuşmamada işaret
ettiğim karavana meselesiyle ilgili, yanlış ve
saptırılmış beyanları oldu Sayın
Bakanın; müsaadenizle, düzeltmek istiyorum.

BAŞKAN - Buyurun; yerinizden lütfen.

FATİH ATAY (Aydın) - Sayın Başkan,
duyamıyoruz, kürsüden konuşsun. 

BAŞKAN - Sayın milletvekilleri, sükûneti
temin edersek duyulacaktır.

YILDIRIM AKTÜRK (Uşak) - Ben, iki rakam
vereceğim izninizle: 

Birincisi, ANAP döneminde, 30 milyar dolar dışborç
ilave alınmıştır.

SITKI CENGİL (Adana) - Karavanayla bunun ne
alakası var...

BAŞKAN - Sayın Aktürk, lütfen,
sadece o sözünüzle ilgili...

YILDIRIM AKTÜRK (Uşak) - 30 milyar dolar
dışborç alınmıştır;
bunun 25 milyar doları, Telekom, ulaştırma,
enerji, limanlar ve toplukonut olmak üzere, altyapı
yatırımlarında eserimizdir. 

İkincisi; ANAP bıraktığında,
memur adedi 1,3 milyondu...

BAŞKAN - Sayın Aktürk, ANAP programını
değil, lütfen, sizin “karavana” sözünüzle
ilgili yanlış izlenimi...

YILDIRIM AKTÜRK (Uşak) - Devlet memuru
adedi 1,3 milyondan 2 milyona çıkınca -işaret
ettim- performans üçte bir düşmüştür;
misal olarak da, Köy Hizmetleri, Tarım Bakanlığı
ve Orman Bakanlığını verdim. Orman alanı,
ağaçlandırma alanı olarak ve Köy
Hizmetlerinde köy yolu olarak yapılan bu icraat, 3
iken 1'e düşmüştür; 1986 ile 1996 mukayese
edildiğinde... (RP sıralarından “karavanayla
ne alakası var” sesleri, gürültüler)

BAŞKAN - Sayın Aktürk, bu nedenle,
karavana değildi diyorsunuz; tutanaklara geçti.

Sayın Bakan, buyurun. (DYP ve RP sıralarından
alkışlar) 

Sayın Bakan, süreniz 20 dakikadır.

DEVLET BAKANI BEKİR AKSOY (Çorum) -
Sayın Başkan, sayın milletvekilleri; Köy
Hizmetlerinin 1997 yılı bütçesi münasebetiyle
huzurlarınızdayım; bu vesileyle, hepinizi
saygıyla selamlıyorum.

Öncelikle, Allah'ın rahmetine kavuşan
Kırşehir Milletvekili arkadaşımız
Mehmet Ali Altın için de Allah'tan rahmet diliyorum;
hepimizin başı sağ olsun diyorum. (Alkışlar)

Muhterem arkadaşlarım, değerli grup
sözcülerinin olumlu eleştirileri ve önerileri
için teşekkür ediyorum. Hele, Sayın Celal
Topkan arkadaşımızın bu şiirsel
konuşmaları için teşekkür ediyorum;
ancak, rakamlara biraz daha dikkat etseydi, daha düzenli
olurdu.

FATİH ATAY (Aydın) - Zamanı
azdı...

DEVLET BAKANI BEKİR AKSOY (Devamla) - Efendim,
şöyle...

CELAL TOPKAN (Adıyaman) - Sayın Bakanım,
tamamen, sizin 1997 bütçesi üzerindeki konuşmanızdan
aldım.

BAŞKAN - Sayın Topkan, lütfen,
sükûnetle dinleyin.

DEVLET BAKANI BEKİR AKSOY (Devamla) - Efendim,
cevap vereceğim.

Şimdi, işçi rakamını
söylerken, arkadaşımız, 1985 yılında
6 300 işçi varken, bugün 42 binlere ulaştı
diyor. 1985 yılında Köy Hizmetlerinin işçi
sayısı 28 500'dür; 6 300 değildir.

FATİH ATAY (Aydın) - Bravo Sayın
Bakan!.. Çok önemli bir şey!..

DEVLET BAKANI BEKİR AKSOY (Devamla) - Evet,
önemli efendim... Önemli...

FATİH ATAY (Aydın) - Çok önemli;
takdir ettik efendim.

DEVLET BAKANI BEKİR AKSOY (Devamla) - Şimdi,
efendim...

FATİH ATAY (Aydın) - Tabiî, çok
önemli...

DEVLET BAKANI BEKİR AKSOY (Devamla) - Rakam
önemlidir; eğer, bunu bilmiyorsa kabahat bende değil.
Öğrenin... (DYP sıralarından alkışlar)

Diğer taraftan, 1996 yılında 4
bin kilometre asfalt yapıldığını
söyledi. 4 bin kilometre 1996 yılında programa
konulan rakamdır; 1 Aralık 1996 tarihi itibariyle
11 050 kilometre asfalt yapılmıştır.
(DYP sıralarından “Bravo” sesleri, alkışlar)

Efendim, arkadaşımız, işçiye
kin ve nefretle dolu olduğumuzu beyan ettiler; bizler, hiçbir
zaman işçilerimize kin ve nefretle dolu olmadık,
muhabbetle dolu olduk, sevgiyle dolu olduk; çünkü,
geldiğimiz yerler orası. Kimimiz esnaf çocuğuyuz,
kimimiz işçi çocuğuyuz, kimimiz köylü
çocuğuyuz... (DYP sıralarından alkışlar)
Biz, aslımızı da unutmayız.

CELAL TOPKAN (Adıyaman) - Efendim, Sayın
Çiller'in sözleri.

YAHYA ŞİMŞEK (Bursa) - İyi
ki 6 dakika konuştu Sayın Bakanım; bir de
16 dakika konuşsaydı ne olacaktı?!

DEVLET BAKANI BEKİR AKSOY (Devamla) - Efendim,
Sayın Yıldırım Aktürk, performans
-Plan ve Bütçe Komisyonunda da aynı şeyi
söylediler- düşüklüğünde de
Köy Hizmetlerini örnek olarak verdiler; karşılaştırma
olarak da 1986, nihayet 1996'yı örnek gösterdiler.


Şimdi, bu memlekette yıllarca müsteşarlık
yaptınız, kamu görevi yaptınız;
ben rakam vereceğim, ondan sonra da performans değerlendirmesini
takdirlerinize bırakacağım.

Şimdi, efendim, 1986 yılında
Türkiye'de yapılan asfalt 3 047 kilometre, 1996 yılında
yapılan 11 050 kilometre...

İBRAHİM ÇEBİ (Trabzon)
- O zaman, yollarda standart yoktu Sayın Bakanım.

DEVLET BAKANI BEKİR AKSOY (Devamla) - Efendim,
itiraz etmeyin hemen, durun bir... (ANAP sıralarından
gürültüler) Efendim bir saniye... İtiraz
etmeyin... Performanssa, performansı söylüyoruz
şimdi...

BAŞKAN - Sayın milletvekilleri, lütfen...
Karşılıklı diyalog halinde bir konuşmaya
zorlamayalım kürsüdeki hatipleri.

Sayın Bakan, lütfen, Genel Kurula hitap
ediniz.

DEVLET BAKANI BEKİR AKSOY (Devamla) - 1986
yılında, 7 bin kilometre stabilize kaplama, 10 bin
kilometre de yol yapımı gerçekleşmiş.

MUSTAFA BALCILAR (Eskişehir) - Karadeniz'de
yalnız; Konya'da değil.

DEVLET BAKANI BEKİR AKSOY (Devamla) - Efendim,
o benim meselem değil.

1996 yılında -1 Aralık tarihi
itibariyle- 3 676 kilometre yeni köy yolu, 6 186 kilometre
de stabilize kaplama yol yapılmış; ancak,
1986 ile 1996 yıllarında... Siz de takdir edersiniz
ki, her geçen yıl, arazi şartları zor
yollar kalmıştır. Arazi şartları,
coğrafya şartları zor yollar kaldığı
için de, düşüklük bundandır;
yoksa, bir performans düşüklüğü
söz konusu değildir. Bunun yüksekliği, asfaltta
da kendisini göstermiştir.

YILDIRIM AKTÜRK (Uşak) - On sene evvel
yapılan yolu tekrar asfaltlıyorsunuz, o kadar.

DEVLET BAKANI BEKİR AKSOY (Devamla) - Hayır,
hayır, hepsi yeni efendim. 

Sayın milletvekilleri, İçel
Milletvekili Ali Er arkadaşımız, işçi
paralarının ödenmediğinden, sıkıntı
yaratıldığından bahsetti. 1996 yılı
bütçesi, Anavatan Partisinin Maliye Bakanlığı
döneminde gerçekleşti. Bu bütçeye
konulan para, çalışacak işçiler
için dört aylığına yetti ve Bütçe
Kanununun 50 nci maddesine de  “süre uzatılamaz,
ödenek aktarılamaz” diye bir hüküm
konuldu. Biz, buna rağmen, muhabbetle dolu olduğumuz işçilerimizi
mağdur etmemek için, önce bir ay, sonra da kırk
gün uzattık, kanunî engelden mütevellit
1996 yılı aslî bütçesinden ödeyemediğimiz
paraları, ekbütçede gündeme getirdik;
ekbütçe çıktı, önümüzdeki
hafta da işçilerin parası ödenecek. Bu,
bizden kaynaklanan bir yanlışlık değil.
1996 yılı bütçesini yapıp, o
maddeyi koyan, oraya parayı koymayanlarda kabahat. (DYP
ve RP sıralarından alkışlar, CHP ve
ANAP sıralarından gürültüler) 

BAŞKAN - Sayın milletvekilleri, lütfen
Sayın Bakanı, sükûnetle dinleyelim. 

REFİK ARAS (İstanbul) - Kendinizi ortak
kabul etmiyor muydunuz? 

ALİ RIZA GÖNÜL (Aydın) -
Bir daha anlatıverin efendim!..

BAŞKAN - Sayın Bakan, lütfen siz
devam edin. 

DEVLET BAKANI BEKİR AKSOY (Devamla) - Muhterem
milletvekilleri, şimdi, müsaade ederseniz, Köy
Hizmetleriyle alakalı çok kısa bilgiler takdim
etmek istiyorum; çünkü, bu mesele, hepimizin
meselesi, hep birlikte çözebileceğimiz bir mesele.


A. TURAN BİLGE (Konya) - Sayın Bakan,
bunların hepsini kadroya alın, tamam...

DEVLET BAKANI BEKİR AKSOY (Devamla) - Efendim,
onu da arz edeceğim... Müsaade ederseniz, arz edeceğim...

A.TURAN BİLGE (Konya) - En güzelini yaparsınız...

DEVLET BAKANI BEKİR AKSOY (Devamla) - Bütün
arkadaşlarımız söylediler, ben de söylüyorum,
Türkiye nüfusunun yüzde 45'ine hizmet veren bir
kuruluş. Yüzde 45'ine hizmet veren bu kuruluş,
hangi alanlarda hizmet veriyor; üç ana dalda hizmet
veriyor. Bunlardan birincisi, yol-su -bunun detayları var,
takip eden -toprak-su ve toprak-iskân. Alan olarak saydığımız
zaman 17 kaleme ulaşıyor. 

Bu hizmetleri neyle yapıyor? Köy Hizmetleri
Genel Müdürlüğü 76 555 personelle yapıyor.
Bunun 42 500'ü geçici işçi, bir miktarı
daimî işçi, 5 bin küsuru da 657 sayılı
Devlet Memurları Kanununa tabi memur. 

 Bu hizmetleri 23 042 iş makinesiyle yapıyor.
Bu makinelerin, maalesef, şu anda yüzde 55'i 15 yaşın
üzerinde, yüzde 45'i de 0-15 yaş arasında.
İş makinelerinin -pek çok teknik arkadaşımız
da var- ekonomik ömrü on yıldır. Makineler
eskidi, verimler düştü ve bu makinelere, 1997
yılında, yaklaşık 11 trilyon akaryakıt
parası, yaklaşık 11-12 trilyon da parça
parası vermek durumundayız.   

Sektörler itibariyle 1996 yılında
neyi hedefledik ne yaptık, 1997'de ne yapacağız;
bunları da kısaca sizlere arz etmek isterim. Ulaştırma
sektöründe, köy yollarında hitap ettiğimiz
birim sayısı 75 588; cumhuriyet hükümetleri
bunlara 320 bin kilometre yol ağı yapmış;
bunun 36 bin kilometresi asfalt, 157 bin kilometresi stabilize,
74 bin kilometresi tesviyeli yol, 53 bin kilometresi ham yoldur.
Genelde daha üretim yollarına, arazi yollarına
girememişiz; bunları da kattığımız
zaman Türkiye'nin, 320 bin kilometre ile birlikte, toplam
500 bin kilometre yola ihtiyacı var. 1997'de programda
hedeflediğimiz, 4 bin kilometre tesviyeli yol, 7 bin kilometre
stabilize kaplama yol, 7 bin kilometre onarım, 4 bin kilometre
asfalt yoldur.

Muhterem arkadaşlarım, 1996 yılında
bu işler için 8,1 trilyon harcamışız,
bütçeye bu kadar ödenek konmuş; 1997 yılında
bu rakam 19 küsur trilyon yani yaklaşık 20 trilyon
olarak tespit edilmiş; bu, 54 üncü Cumhuriyet
Hükümetinin Köy Hizmetlerine vermiş olduğu
önemin bir işaretidir, ifadesidir; verilen ödenek
2,5 kat artmıştır.

İçmesuyu konusu: Toplam 76 558 üniteye
hitap etmek zorundayız. Bunlardan 53 303'ünde yeterli
ve sağlıklı içmesuyu var; 11 290'ında
yetersiz sayabileceğimiz içmesuyu var; 14 965'inde
sağlıksız ve tamamen yetersiz su var. Bunları
yok kabul edebiliyoruz. Ancak, bu 14 bin küsur yerde yaşayan
nüfus 1 milyon 400 bindir. Nüfusu ne olursa olsun, hem
bu Hükümet olarak hem daha önceki cumhuriyet hükümetleri
olarak, burada özeleştiri yapmak mecburiyetindeyiz.
14 bin, 15 bin birimde suyun olmayışı, bizim
ayıbımızdır; biz bu ayıbı
kapatacağız, bunda da kararlıyız. (DYP
ve RP sıralarından “Bravo” sesleri, alkışlar)

Mesele, sadece içmesuyunun olmasıyla
da bitmiyor. 76-77 bin birime içmesuyu götüreceğiz;
ancak, bunların sadece 28 bin adedinde kapalı şebeke
içmesuyu var. Yine, aşağı yukarı
50 bininde kapalı şebeke olmuyor. Kapalı şebekenin
olmaması, bana göre, gayri medenî bir şey;
bunu da yapmak mecburiyetindeyiz.

Muhterem arkadaşlarım, 54 üncü
Cumhuriyet Hükümetinin bu konuya verdiği önemin
bir ifadesi olarak, 1996 yılında içmesuları
için 2,5 trilyon liralık ödenek konmuş,
biz, 1997 bütçesinde bunu 10 trilyon liraya çıkardık;
yeterli değil; ama, onu 4 katına çıkardık.


Efendim, üçüncü bir konumuz
-çok önemli bu- toprak-su hizmetleridir. Köyden
şehre göç var diyoruz. Köylü boşuna
göç etmiyor. Köylümüzü köyünde
tutabilmenin asgarî şartlarını temin
etmek mecburiyetindeyiz. Bunun temel şartı da sulama
suyudur. Sulama suyunu temin etmediğimiz müddetçe,
köyde üretimi de verimi de artıramayız.
Bunun için, özellikle göletlere, kanallara, sulama
sularına, arazi ıslahına önem vermek
mecburiyetindeyiz. 

Türkiye'de, bugün, elimizdeki proje paketine
göre, 10 bin noktada gölet yapımına müsait
yer var; tabiî, bunlar çok büyük paralara
baliğ şeyler. Arkadaşlarımıza talimat
verdim, hiç olmazsa, önümüzdeki beş
yılı, on yılı kapsayan master planlar
yapılıp, nerede ne yapacağımızı,
önümüzdeki yıllar içerisinde bizim
kaç trilyon liraya ihtiyacımız olduğunu;
bunları çok ciddî rakamlarla sergileyip, nüfusun
yüzde 45'ine hizmet veren bu kuruluşa, genel bütçeden
yeteri kadar pay almanın gayreti içerisinde olmak
mecburiyetindeyiz. 

Muhterem arkadaşlarım, Türkiye'de
8,5 milyon hektar verimli, sulanabilir arazi var; bunun 4,6 milyon
hektarı, Devlet Su İşlerinin yapacağı
barajlarla sulanacak. Köy Hizmetlerinin standartlarında
2 milyon 900 bin hektar sulanabilir arazi var. Biz, bunun 1 milyon
150 bin hektarını, Köy Hizmetlerinin yaptığı
göletlerle, kanallarla sulamışız. Geriye
1 milyon 750 bin hektar kalıyor. Önümüzde
daha yapacağımız çok iş var. Bunun
için de gerekli kaynakları yaratıp, bu hizmetlerin
en kısa zamanda temini için gereğini yapacağız.

Yine, 54 üncü Cumhuriyet Hükümetinin
bu konuya verdiği önemin bir ifadesi olarak, ne yapmışız;
1996 yılında, bu konuda, 2,2 trilyon ayırmış,
harcamışız; 1997 yılında bu
konuda, 3 kat artırarak, 6,5 trilyon ödenek tespit
etmişiz. Yeterli mi?..

MUSTAFA BALCILAR (Eskişehir) - Dolar bazında
mı artış olmuş? 

DEVLET BAKANI BEKİR AKSOY (Devamla) -Hayır,
reel olarak...

 MUSTAFA BALCILAR (Eskişehir) - Hocam dolardan
bahsediyor da... 

DEVLET BAKANI BEKİR AKSOY (Devamla) - Hayır,
reel olarak. Şöyle söyleyeyim: Yani, geçen
sene dolar 61 bin, 62 bin liraydı; şimdi de 100 bin
lira. Reel olarak artış...

İSMET ÖNDER KIRLI (Balıkesir)
- Yılbaşında 50 bin liraydı.

DEVLET BAKANI BEKİR AKSOY (Devamla) - Hayır,
yılbaşında 61 bin liraydı.

BAŞKAN - Sayın Bakan, lütfen karşılıklı
diyaloğa girmeyin.

DEVLET BAKANI BEKİR AKSOY (Devamla) - Reel
artış var. Eğer, çarpıp bölerseniz,
reel artış çıkar. 

MUSTAFA BALCILAR (Eskişehir) - 86'ya göre
bir hesapla bakalım; dolar bazında.

DEVLET BAKANI BEKİR AKSOY (Devamla) -Efendim,
diğer taraftan -bunlar temel hizmetler; tabiî, bununla
bitmiyor- erozyonla mücadele, Köy Hizmetleri Genel Müdürlüğünün
en önemli konularından biri. Türkiye, erozyon
konusunda çok büyük bir tehlikeyle karşı
karşıya. Tabiî, bu konulara yeteri kadar kaynak
ayıramıyoruz. Bunun üzerinde de ciddiyetle
durmak mecburiyetindeyiz. 

Hemen arkasından, köyün aslî
hizmetlerinden olan kanalizasyon, köy imarı, bakım
hizmetleri, kar mücadelesi fevkalade önemli şeyler.
Özellikle, bundan sonra bakım hizmetleriyle, kar mücadelesi
çok önem kazanmaktadır. Bunun için gerekli
makinelerin alınması konusunda, gereken gayreti
göstereceğiz. 

Muhterem arkadaşlarım, şimdi,
bir de, Köy Hizmetlerinin yapısından bahsetmek
istiyorum. Plan ve Bütçe Komisyonunda da aynı
şeyi söyledim. Plan ve Bütçe Komisyonunda
söylediğim sözleri aynen tekrar edeceğim. Köy
H izmetleri Genel Müdürlüğü, maalesef,
hantal bir yapıda. Bu hantal yapıyı işletmek
mecburiyetindeyiz. Bunun için de birtakım kararlı
davranışlar içerisinde olmak mecburiyetindeyiz.


A. TURAN BİLGE (Konya) - Toprak-Su'yu ayırıverin
Bakanım.

DEVLET BAKANI BEKİR AKSOY (Devamla)- Efendim,
şimdi, pek çok arkadaşımız da
burada bahsetti. Niye hantal, onu söyleyeyim. Van'ın
bilmem ne köyünün deresinde yapılacak on
metrelik köprünün tasdikini Ankara yaparsa; bu,
hantallıktır. Açık konuşalım
bunu. (DYP ve RP sıralarından alkışlar)
Efendim, Çorum'un Çiftlikköy'ünün
içmesuyunun tasdikini Ankara yapacaksa, bu, hantallık
getiren bir uygulamadır. 

NEZİR BÜYÜKCENGİZ (Konya)
- Değiştiriver Sayın Bakan.

DEVLET BAKANI BEKİR AKSOY (Devamla) - Efendim,
değiştireceğiz inşallah, değiştireceğiz.

BAŞKAN - Sayın Bakan, 3 dakikanız
var.

DEVLET BAKANI BEKİR AKSOY (Devamla) - Takip
ediyorum Sayın Başkan.

Muhterem arkadaşlarım, şimdi,
yapı olarak, artık, Köy Hizmetleri Genel Müdürlüğü
bu elbiseye sığmıyor; üç ayağı
var; Yol-Su, Toprak-Su, Toprak-İskân. Maalesef, Toprak-Su
ayağı ile Toprak-İskân ayağı
topal; buna işlerlik kazandırmak mecburiyetindeyiz.


Onun için, Plan ve Bütçe Komisyonunda
da söylediğim gibi, eğer, üç genel müdürlükten
oluşan -ayrıca Kooperatifler Genel Müdürlüğünü
de buraya dahil ederek- köy hizmetleri bakanlığını
kurabilirsek, bu köy hizmetleri bakanlığı
da, kaynak temin eden, genel denetim yapan, etüt ve proje
yapan bir yapıya sahip, diğer detayları taşraya
devreden bir bakanlık şeklinde teşekkül
ettirilirse, Türkiye'de, bu konularda, pek çok meselenin
daha düzenli yürüyeceği kanaatindeyim. Bu konuda
da hazırlıklarımız var; inşallah,
bütün partilerin desteklerini bekleyeceğiz, kendilerine
daha önceden arz edeceğiz, fikirlerini alacağız,
bir mutabakat sağlandığında Yüce Meclisin
huzuruna getireceğiz.

Muhterem arkadaşlarım, 1997 yılı
bütçesinin, memleketimize, milletimize, hepimize hayırlı
olmasını diliyor, hepinize saygılar sunuyorum.
(Alkışlar)

BAŞKAN - Teşekkür ediyorum Sayın
Bakan.

Son söz, lehinde olmak üzere, Sayın
Recep Kırış'ın. 

Yalnız, Sayın Kırış
konuşmasına başlamadan önce, biraz önce
şahsı adına aleyhte konuşan Sayın
Ahmet Alkan'ın konuşmasında bir beyan tereddüdümüze
yol açmıştı Başkanlık
olarak; tutanakları getirdik. 

Sayın Alkan “Vatandaşımızın
gözü Parlamentonun üzerinde; politikaya, politikacıya
güvensizlik de zirveyi gösteriyor. Bunun karşılığı
ağır bir vebal, bunu ödeyeceksiniz; ama, asıl
faturayı vatandaş ödüyor; çünkü,
vatandaşın güvenmediği bir Parlamentoyla
hiçbir problemi çözme imkânına
sahip değiliz” demişsiniz. 

Sayın Alkan, bu sözlerinizi, özellikle
son cümleyi “vatandaşın güvenmediği
bir Parlamentoyla” deyimini, maksadı aşan bir
beyan sayıyorum; yoksa, vatandaşımızın
parlamenter demokratik sisteme olan güvenini yitirdiğini,
sizin de, sorunların çözümü konusunda
iktidar ve muhalefetiyle demokrasinin vazgeçilmez unsuru
olan siyasî partilerin bir arada temsil edildikleri Parlamentonun
dışında bir anlayış içinde
olmadığınızı kabul ediyorum. Bu
vesileyle, anlayışınızı böyle
olarak teyit etmek istiyorum. 

AHMET ALKAN (Konya) - Teşekkür ederim
Sayın Başkan. 

Bir cümle ifade edebilir miyim? Bu, sadece,
Parlamentoya olan güvenin kaybedilmesi halinde ortaya çıkacak
durumu ifade etmek için kullanılmış
bir sözdür; onun için, tamamen Parlamentoya olan
güven kaybedilmiştir anlamında değildir;
öyle alınmışsa, yanlış anlaşılmış
demektir efendim. 

BAŞKAN - Sözlerde tam açıklık
yoktu. Bu vesileyle, tutanaklara açıklık
getirmiş olduk. 

Teşekkür ediyorum. 

Sayın Kırış, buyurun.

Süreniz 10 dakika. 

RECEP KIRIŞ (Kayseri) - Sayın Başkan,
sayın milletvekilleri; sözlerime başlarken,
hepinizi, Büyük Birlik Partisi ve şahsım
adına saygıyla selamlıyorum. 

Muhterem arkadaşlar, bütçeyi görüşmeye
devam ediyoruz. Bütçe, gerçekten, fevkalade
önemli bir konu; ama, şu ana kadar yapılan görüşmeleri
izlediğimiz zaman, iktidar partileri adına konuşan
arkadaşlarımız genelde hep olumlu şeyler
söylediler, muhalefet partileri adına konuşan
arkadaşlar da hep olumsuz şeyler söylediler.


BAŞKAN - Sayın Kırış,
bir dakikanızı rica edeceğim. 

Sayın milletvekilleri, görüşmeleri
tamamlamak üzereyiz. Lütfen, kısa bir süre
daha sükûnetle, sabır içerisinde izlemenizi
diliyorum.

Buyurun Sayın Kırış.

RECEP KIRIŞ (Devamla) - Ben, sözlerime,
önce, muhalefet partilerine söylenecek şeyleri
söyleyerek başlamak istiyorum.

Değerli arkadaşlar, elbette ki, bu Hükümeti
eleştirmek hepimizin hakkı, hepimizin görevi;
hakikaten, Hükümetin de eleştirilecek birçok
yanı var, yönü var, icraatı var. Bunlar
doğru; ama, acaba bu Hükümetin yapmış
olduğu olumlu hiçbir şey yok mu? İsterseniz,
konuya buradan girelim.

Değerli arkadaşlar, Büyük Birlik
Partisi olarak, bu Hükümetin denk bütçe
arayışını, en azından, bir hedef
olarak, bir gayret olarak olumlu bulduğumuzu ifade ediyorum.
(RP sıralarından alkışlar) Ama, diğer
taraftan, önümüzdeki dönemde, memur maaşlarına
ocak ayında öngörülen yüzde 30 zammı,
Türkiye'deki reel enflasyon rakamları karşısında,
asla yeterli bulmadığımızı da
burada ifade ediyorum. (CHP ve DSP sıralarından
gürültüler)

Değerli arkadaşlar, diğer taraftan,
Türkiye'nin, son zamanlarda, dışpolitikada,
özellikle İslam ülkelerine, Ortadoğu'ya ve
Uzakdoğu'ya yeni açılımlar içerisine
girerek, birtakım ilişkilerimizi daha da geliştirme
gayretlerini olumlu bulduğumuzu ifade ediyorum; ancak, Türk
cumhuriyetlerine daha fazla ağırlık vermemizin,
bu yapılan faaliyetler yanında, önemli olduğunu
da belirtiyorum.

Değerli arkadaşlar, Türkiye'nin doğalgaz
konusunda tek kaynağa bağımlı olmaması
bakımından yeni arayışlarını
olumlu buluyor; yine, geçenlerde Meclise getirilen ve Özürlüler
İdaresi Başkanlığı kurulması
konusundaki Yetki Yasasını da, gerçekten,
özürlülerimizin birtakım sorunlarının
halledilmesi bakımından, yararlı bulduğumuzu
ifade ediyorum.

Diğer taraftan, öğrencilerimiz için
kredi ve burs miktarlarının, hem sayısal
anlamda hem de miktar olarak artırılmasını
olumlu bulduğumuzu, Sosyal Dayanışma Fonundan
fakir fukaraya, ihtiyaç sahibi birtakım kişilere
yönelik kaynakların daha da artırılmasını
olumlu bulduğumuzu ve yurtdışındaki işçilerimizin
birtakım problemlerinin halledilmesini, onların
talepleri doğrultusunda yeni birtakım arayışlar
içine girilmesini -henüz yeterli olmamakla beraber-
olumlu bulduğumuzu burada ifade ediyorum.

Değerli arkadaşlar, bu misalleri belki
biraz daha çoğaltmak mümkün; ama, hemen,
diğer muhalefet partilerine mensup olan arkadaşlarımız,
belki, sabırsızlanacaklar... İyi; ama, bu
Hükümetin, hakikaten, tenkit edilecek tarafları
yok mu? Elbette ki, var. Ben, her ne kadar, bütçeyle
ilgili, özellikle Başbakanlık bütçesiyle
ilgili tasarladığım bu konuşmada, elbette
ki, lehine bir konuşma yapmayı planlamış
bulunuyorum; ama, şu andan itibaren söyleyeceğim
şeylerin de Hükümetin fevkalade lehinde olduğunu,
Hükümeti eleştiri gibi ortaya koyduğum şeylerin
de aslında kendi lehlerine olduğunu ve bundan almaları
gereken birçok dersin bulunduğunu arz etmek istiyorum;
çünkü, “Dost acı söyler”
diye bir atasözü var.

Değerli arkadaşlar, “Kişi, noksanını
bilmek gibi irfan olmaz” denilmiştir. Elbette ki, Hükümetin
yapmış olduğu her şeyi karalamak asla doğru
değil; ama, her şeyi tozpembe göstermek de doğru
değil. Nedense, Türkiye'de, siyasîler olarak biz,
bir orta yolu ve gerçekten objektif birtakım kıstaslar
etrafında bir mutabakatı, bir türlü temin
edemiyoruz. Bu, maalesef, acı. 

Değerli arkadaşlar, işte “dost
acı söyler” kabilinden, başta Sayın
Başbakanımız olmak üzere, burada, Hükümete,
Büyük Birlik Partisinin bir milletvekili olarak söylemek
istediğim şeyler var:

Birincisi: Değerli arkadaşlar, biz inanıyoruz
ki, iktidar demek, gerçekte, muktedir olmak demektir; çünkü,
ikisi de aynı kökten gelen kelimelerdir. Siz, gerçekten
muktedir olamazsanız, muktedir olduğunuz konusunda
herkesi ikna edecek icraatları ortaya koyamazsanız,
o zaman, iktidar mısınız değil misiniz,
tereddüt meydana gelir. Doğrusu, şu ana kadar,
muktedir olma konusunda, bu İktidarı, bu Hükümeti
yeterli bulmadığımızı ifade ediyorum.

Değerli arkadaşlar, bir örnek vermek
istiyorum: Sayın Başbakan, bundan bir süre önce
“ben müsteşarımı bile henüz
değiştirmedim” dedi. Böyle bir ifadenin çok
övünülecek bir beyan olmadığını
söylüyorum; çünkü, bir hükümetin,
işbaşına geldiği zaman, üst düzey
bürokratlardan, kendileriyle uyumlu çalışacak
insanları uygun yerlere getirmesi kadar tabiî bir
şey yoktur; bu, hem lazım hem gereklidir. 

Değerli arkadaşlar, bunu ifade ettikten
sonra, Hükümetin kanatlarının, iktidar
olmadan önce söylemiş olduğu birtakım
konularla ilgili sözlerini, görüşlerini burada
hatırlatmak istiyorum. 

Değerli arkadaşlar, sözlerimiz fevkalade
önemlidir. Türkiye'de şu an en çok sıkıntısını
çekmiş olduğumuz husus, maalesef, siyasîlerin
sözlerindeki güvenilirliğin büyük ölçüde
kaybolmuş olmasıdır. Sözlerimizin güvenli
hale gelmesi, Türkiye'de siyasetin yeniden itibar kazanması
konusunda, elbette ki, bütün siyasî partilerimize
görevler düşmektedir. Bu bağlamda, başörtüsü
konusunda, iktidarın geçmişte söylemiş
olduğu, yakın zamanda söylediği, hâlâ
söylemekte olduğu sözleri, artık, icra noktasına
getirmesini talep ediyoruz. Artık, başörtüsü
konusundaki sıkıntılar bitmelidir. (RP sıralarından
alkışlar)

Değerli arkadaşlar, karayoluyla hacca gidilmesi,
vatandaşların kurban derisini istediği yere verebilmesi,
olağanüstü halin sona erdirilmesi, Çekiç
Güç'ün bir an önce gitmesi, İsrail'le
anlaşmanın gözden geçirilmesi ve iptal
edilmesi, faizlerin düşürülmesi, borçlanma
ihtiyacının azaltılması ve kumara
karşı alınacak tedbirler konusunda söyledikleri
şeyler yanında, öbür taraftan, Sayısal
Loto gibi yeni birtakım kumarların gündeme
getirilmesi, Sayın Başbakanımızın,
ekonominin bir gereği olarak, Türkiye'nin şartları
olarak, aslında, neden bu zamlar, neden birtakım
yeni vergiler -belki gerekiyor- gerekiyoru izah etmek yerine,
kalkıp da “efendim, bizim aldığımız
tedbirler içinde zam da yok, vergi de yok” diye ikide
bir konuşmasını asla doğru bulmadığımızı...
Çünkü, her gün her şeye zam gelirken,
bir petrole yapılan zamlarda bile vatandaş “kaçıncı
zam” diye âdeta şaşırmış
bir halde bulunurken, siz, kalkar da “efendim, aldığımız
tedbirler içinde, bakın, görüyorsunuz,
zam da yok, vergi de yok” derseniz, o zaman, şurada
doksandokuz tane doğru söyleseniz, bu yanlışınız,
o doksandokuz tane doğruyu da gölgelemiş olur.


Değerli arkadaşlar, bunları, hakikaten,
samimî bir dost uyarısı olarak ifade ediyorum.


Bunları ifade ettikten sonra, yapılması
gereken birtakım şeyleri de kısaca ifade etmek
istiyorum. 

 Değerli arkadaşlar, mahallî yönetimlerin
yetkilerini artıralım diye hep söylüyoruz,özelleştirmeyi
bir an önce yapalım diye hep ifade ediyoruz, devlet
bankalarından başlayalım diye hep söylüyoruz;
ama, nedense, bunlar unutuluyor. 

HALİT DUMANKAYA (İstanbul) - Recep
Bey, TOFAŞ'ı söyle...

RECEP KIRIŞ (Devamla) - Ama, tabiî, özelleştirme
konusunda da, mesela “Erdemir'in (Ereğli Demir-Çelik'in)
blok satışına karşıyız”
diye Hükümetin yapmış olduğu açıklamalar
var; çünkü, orada bir tekelleşme durumu
söz konusu olacak. Bütün bunları da dikkate
alarak; ama, özelleştirmeden prensip olarak vazgeçmeyerek
ve devlet bankalarından başlanarak bunların
yapılmasına; gerçekten, kamuda, kamunun hantal
yapısına son vermek üzere yeniden bir yapılanmanın
gündeme getirilmesine; millî iradenin daha hâkim
kılınması ve “egemenlik kayıtsız
şartsız milletindir” sözünün,
gerçekten, tecelli ettirilmesine; Türkiye Büyük
Millet Meclisinin daha etkin hale getirilmesine; şeffaf
bir denetimin bütün kamu kurumları için
geçerli olmasına; herkesin yapmış olduğu
işlerden hesaba çekilebileceği bir yapının
oluşturulmasına mutlaka ihtiyaç vardır;
ama, bunların olabilmesi için de, gerçekten
dürüst -ama, sadece dürüst olması kafi
değil- cesur bir yönetime ihtiyaç vardır.

Değerli arkadaşlar, o bakımdan sözlerimiz
önemlidir. Ben, daha önce verilen sözleri o bakımdan
hatırlatıyorum. Bu sözleri dün söyledik;
ama, bugün görmezlikten gelemeyiz, “dün, dündür;
bugün, bugündür” diyemeyiz. 

CAFER GÜNEŞ (Kırşehir) -
Diyen kim!..

RECEP KIRIŞ (Devamla) - Değerli arkadaşlar,
yine bu bağlamda söylüyorum. Dün, sözgelimi,
Ankara-Kayseri arasındaki yol otoban hale gelecek veya
çift yol olacak, doğalgaz gelecek, havaalanı
uluslararası standartlara sahip kılınacak,
serbest bölge yapılacak gibi birtakım şeyler
söylemişsek, bunları bugün unutamayız,
bunları bugün yok sayamayız; bunların
gereğini yapmak durumundayız.

Değerli arkadaşlar, sözlerimi bağlayacağım;
ama, Sayın Başkan, acaba, diğer arkadaşlar
gibi bana da bir eksüre verecek mi, bilmiyorum.

BAŞKAN - Lütfen, 1 dakika içerisinde
tamamlayın.

RECEP KIRIŞ (Devamla) - Değerli arkadaşlar,
bu 1 dakikada, tabiî, fazla bir şey söylemem
mümkün değil; ama, ben, biraz önce söylemiş
olduğum konulara ilaveten şunu da ifade ediyorum: Bundan
bir iki gün önce, ANAP'lı bir milletvekili ve
eski bakan arkadaşımızın bir orduevinde
düğünü oluyor. Bu düğüne, geçmişte
Doğru Yol Partisinden milletvekili adayı olan bir arkadaşımızın
hanımı, kapıda “idare amiriyim”
diyen birileri tarafından, başörtülü
diye alınmıyor. 

Şimdi, değerli arkadaşlar, Tükiye,
artık, bu noktaları aşmalı. Gerçi,
aynı yere, yine başörtülü olduğu
halde alınan bazılarını görüyoruz.
Demek ki, aslında, bu, genel bir uygulama değil; ama,
birileri, keyfî bir uygulama içine girebiliyor ve
bunlar da, Türk Silahlı Kuvvetlerini yıpratıyor.
Türk Silahlı Kuvvetleri, bizim gözümüz,
canımız, ciğerimiz; ama, Türk Silahlı
Kuvvetlerini milletin gözünden düşürmeye,
ordu-millet birliğini bozmaya kimsenin hakkı yok; buna
itina göstermeliyiz.

Hepinizi, sevgiyle, saygıyla selamlıyorum.
(BBP ve RP sıralarından alkışlar)

BAŞKAN - Teşekkür ederim Sayın
Kırış.

Sayın milletvekilleri, ikinci tur görüşmeleri
tamamlanmıştır. 

Şimdi, 20 dakika süreyle soruları
yanıtlamaya çalışacağız.

Öncelikle, çok soru olduğu için,
soru sahibi sayın milletvekillerinin isimlerini okuyorum:
Aslan Ali Hatipoğlu, Selahattin Beyribey, Hakan Tartan, Aydın
Tümen, Mustafa Karslıoğlu, Cafer Tufan Yazıcıoğlu
-üç adet soru- Boray Baycık, Halil Çalık,
Hasan Gülay -iki adet soru- Müjdat Koç -iki adet
soru- Erol Karan, Emin Kul, Osman Hazer -iki adet soru- Ahmet
Küçük, Celal Topkan -beş adet soru- Yalçın
Gürtan, Erdoğan Toprak, İhsan Çabuk, Ahmet
Çelik, Abdulbaki Gökçel, Yalçın
Gürtan, İlhan Sungur, Mustafa Güven Karahan,
Fevzi Aytekin, Aslan Polat, Mustafa Yünlüoğlu -iki
adet soru- Zeki Çakıroğlu, Abdulkadir Öncel,
Hasan Hüseyin Öz, Hüseyin Arı.

Soruları okutmadan önce, soru sahibi
sayın milletvekilinin burada olup olmadığını
kontrol edeceğiz.

Sayın Aslan Ali Hatipoğlu?..

ASLAN ALİ HATİPOĞLU (Amasya) -
Burada.

BAŞKAN - Soruyu okutuyorum: 


Türkiye Büyük Millet Meclisi
Başkanlığına

Saygıdeğer Başkanım, aşağıdaki
sorularımın, aracılığınızla,
Köy Hizmetleri Genel Müdürlüğünün
bağlı bulunduğu Sayın Bakandan cevaplanması
için, müsaadelerinizi arz ederim.

 Aslan Ali Hatipoğlu 

 Amasya

1. Amasya İli Merkez İlçeye
bağlı İpekköy, Tofaz Köyü ve
Boğazköy'ün kanalizasyonları, 1997 programına
alınacak mı?

2. Amasya İli merkez ilçeye bağlı
Yavru Köyü içmesuyu şebekesi, Aydınlık
Köyü Göleti, 1997 programına alınacak
mı?

3. Suluova Bağlıboyalı Köyünün
kanalizasyonu ve yolun asfaltlanması ve sulama göletleri
ihtiyacına ne zaman cevap verilecektir? Suluova Yolpınar
Köyü sulama kanaletlerinin yenilenmesi 1997 yılında
yapılacak mıdır?

4. Merzifon Yeşilören Baraj ve Yeşilören
Köyü içmesuyu ihtiyacını 1997'de
giderebilecek miyiz?

5. Göynücek İlçesi Yassıkışla-Grup
yolunun, heyelandan bozulduğu için, güzergâhının
değiştirilmesi düşünülüyor
mu? 

BAŞKAN - Sayın Bakan?..

DEVLET BAKANI BEKİR AKSOY (Çorum) -
Yazılı cevap vereceğim efendim. 

BAŞKAN - Sayın milletvekilleri, lütfen
sükûnetle dinleyelim, soru sahibi arkadaşlara
saygının gereği olarak. 

Sayın Selahattin Beyribey?.. Buradalar.

Sorusunu okutuyorum: 


Türkiye Büyük Millet Meclisi
Başkanlığına

Aşağıda yazılı sorularımın
Köy Hizmetleri Genel Müdürlüğünden
sorumlu Devlet Bakanından sorulmasına emir ve izinlerinizi
arz ederim. 

 Yusuf Selahattin Beyribey

 Kars

Soru:

1. Halen Kars'ta 70 köyün içmesuyu
problemi ve bunun 22'sinde de hiç içmesuyu yoktur.
Bu köylere içilebilecek su, 1997 yılında
götürülecek mi?

2. Köy hizmetleriyle, köy yolları
asfaltlanmasından en az fayda gören yöre olan
Kars'ta, ilk defa 1996 yılında 3 köy yolu asfaltlandı.
1997 yılında Türkiye asfaltlanması kadar
Kars'ta da asfaltlama yapılacak mı; yoksa, üvey
evlat muamelesi mi görecek?

BAŞKAN - Sayın Bakan?..

DEVLET BAKANI BEKİR AKSOY (Çorum) -
Sayın Başkan, yazılı cevap vereceğim.


BAŞKAN - Sayın Hakan Tartan?.. Yok.

Sayın Aydın Tümen?.. Burada.

Soruyu okutuyorum: 


Türkiye Büyük Millet Meclisi
Başkanlığına 

Aşağıdaki sorularımın
Sayın Başbakan tarafından yanıtlanmasını
arz ederim. 

 Aydın Tümen

 Ankara

Soru:

1. Başbakanlığa bağlı
Teftiş Kuruluna, her gün ayyuka çıkan
yolsuzluk ve suiistimal haberleri üzerine, kaç tane,
tarafınızca araştırma talimatı
verildi? Bunlardan kaç tanesi hakkında kovuşturma
açıldı? 

2. Başbakanlık Yüksek Denetleme
Kuruluna, denetimlerini Başbakanlığın
etkisi altında kalmadan, bağımsızlık
kazandırılmasına yönelik yasal düzenleme
önlemlerini destekliyor musunuz?

3. Başbakanın yabancı heyet ve
misyon temsilcileriyle yaptığı görüşmelerin
tutanakları Dışişleri Bakanlığına
verilmekte midir?

4. Başbakanlığın tanıtma
fonundan 1995 ve 1996 yıllarında harcadığı
miktar ne kadardır ve kimlere hangi amaçla ödeme
yapılmıştır?

BAŞKAN - Sayın Bakan?..

DEVLET BAKANI SABRİ TEKİR (İzmir)
- Yazılı cevap verelim Sayın Başkan;
çünkü, bazı sayısal rakamları
vermek lazım.

BAŞKAN - Teşekkür ederim.

Sayın Mustafa Karslıoğlu?.. Yok.


Sayın Cafer Tufan Yazıcıoğlu?..
Burada.

Üç sorusunu bir arada okutuyorum efendim:

Türkiye Büyük Millet Meclisi
Başkanlığına

Başbakanlık bütçesiyle ilgili
sorum gereği için bilgilerinize arz ederim.

 Cafer Tufan Yazıcoğlu

 Bartın

Soru:

1. Özelleştirme kapsamında bulunan
Bartın ORÜS Kereste Fabrikasının, Bartın
Orman Fakültesine devri mümkün müdür?


2. Bartın İli, Köy Hizmetleri
İl Müdürlüğünün makine parkının
iş makineleri ve özellikle vogandiril makinesi ihtiyacı
ile teknik eleman ihtiyacı karşılanacak mıdır?
1996 yılında, Bartın İlinde, niçin,
programlanan asfalt çalışması yapılmamıştır?
Bartın İlindeki köy yollarının
bakımı niçin yapılmamaktadır?
Bartın İli Hasankadı -Cihanbeyli- Balıkısık
yolu ile Arıt-Kurucaşile ve Arıt-Ulu yolları
programa alınmış mıdır? 

3. Bartın İli dahilindeki limanların
Samsun Bölge Müdürlüğünden ayrılıp,
eskiden olduğu gibi, İstanbul Bölge Müdürlüğüne
bağlanması olanağı var mıdır?
Bartın İli Kurucaşile Limanı için
liman başkanlığı kurulması düşünülmekte
midir?

BAŞKAN - Sayın Bakan?..

DEVLET BAKANI BEKİR AKSOY (Çorum) -
Sayın Başkan, bütün sorulara yazılı
cevap vereceğiz.

BAŞKAN - Sayın Boray Baycık?..
Burada.

Soruyu okutuyorum:


Türkiye Büyük Millet Meclisi
Başkanlığına

Köy Hizmetleri Genel Müdürlüğü
bütçesi ile ilgili Bakana sorularım, gereği
için bilgilerinize arz olunur.

Saygılarımla.

 Boray Baycık

 Zonguldak

1. Zonguldak İli Armutçuk-Karadeniz
Ereğli arasındaki 14 kilometrelik yolun asfaltlanması;
1997 yılında asfaltlanacak mıdır?

2. Zonguldak İli Karadeniz Ereğli İlçesi
Güneşli beldesindeki Kelçe Köprü 1997
yılında bitirilecek midir?

3. Zonguldak İli Devrek İlçesindeki
yeni köprünün inşaatı 1995 yılında
tamamlanmıştır. Ulaşıma 1997
yılında açılacak mıdır?

BAŞKAN - Sayın Bakan, yazılı
cevaplayacaksınız...

DEVLET BAKANI BEKİR AKSOY (Çorum) -
Yazılı cevap vereceğiz Sayın Başkan.

BAŞKAN - Sayın Halil Çalık?..
Burada.

Soruyu okutuyorum:

Türkiye Büyük Millet Meclisi
Başkanlığına

Aşağıdaki sorularımın,
Sayın Başbakan Necmettin Erbakan tarafından
sözlü olarak yanıtlanmasını emir
ve delaletlerinize arz ederim.

 Halil Çalık

 Kocaeli

1. Öğretmenler, 70'li yıllarda, 1
saat ek ders karşılığı 15 gazete
satın alabilirken, bugün ise yalnızca 1,5 gazete
satın alabilmektedirler. Ücretleri artırmayı
düşünüyor musunuz? Düşünüyorsanız
miktarı ne olacak ve ne zaman artırılacak?

2. Kamu personeline toplu sözleşmeli sendikal
hak ne zaman verilecek?

3. Emekli vatandaşlarımızın
durumu yürekler acısıdır. Bu vatandaşlarımızın
aldığı maaş 17-18 milyon lira civarındadır.
Oysa ki, bugün, ev kiraları 10 milyon lira civarındadır.
Bu vatandaşlarımızın durumlarının
iyileştirilmesi için ne düşünüyorsunuz?

BAŞKAN - Sayın Bakan?..

DEVLET BAKANI SABRİ TEKİR (İzmir)
- Sözlü olarak cevap vermek istiyorum.

BAŞKAN - Buyurun.

DEVLET BAKANI SABRİ TEKİR (İzmir)
- Tabiî, öğretmenlerimizin ücretlerinin artırılması,
bizim hedeflediğimiz bir husustur. Bütün kamu personelinin
olduğu gibi, ücretlerini artırmak suretiyle öğretmenlerin
durumlarını da iyileştirmek, özellikle,
1997 bütçemizde hedeflediğimiz hususlardan bir
tanesidir. Bunu da açıkça belirtmek istiyoruz.


Toplusözleşme hakkı konusunda da
yine çalışmalar vardır. Bu çalışmalar,
öyle zannediyorum ki, Çalışma ve Sosyal
Güvenlik Bakanı tarafından yürütülmektedir.
Emeklilerin durumunu iyileştirici mahiyette, zaten, 1996
Temmuzunda aldığımız kararlarla epey
mesafe alınmıştır. Bundan sonraki çalışmalarla
da, ileri düzeyde mesafe alacağımızı
zannediyorum. 

Teşekkür ederim. 

BAŞKAN - Teşekkür ederim Sayın
Bakan. 

Sayın Hasan Gülay?.. Burada. 

İki sorusunu bir arada okutuyorum: 


Türkiye Büyük Millet Meclisi
Başkanlığına

Aşağıdaki sorumun Sayın Başbakan
tarafından cevaplandırılması hususunu
bilgilerinize arz ederim. 

 Hasan Gülay

 Manisa

Seçim bölgem Manisa ve tüm Ege Bölgesinde
bu yaz mevsiminde yağan aşırı yağmurlar,
pamuk ürününün yüzde 80'ini ıslatmıştır;
kalite düşmüştür. Üretici çok
zor durumdadır. Pamuk üreticisinin bankalara olan
borçlarını ertelemeyi düşünüyor
musunuz?

Türkiye Büyük Millet Meclisi
Başkanlığına

Aşağıdaki sorumun Sayın Başbakan
tarafından cevaplandırılması hususunu
bilgilerinize arz ederim. 

 Hasan Gülay

 Manisa

Seçim bölgem Manisa ve tüm Ege Bölgesinde
bu sene yağan aşırı yağmurlar yüzünden
üzüm üreticisi çok zor durumda kalmıştır;
ürünün yüzde 30'u elden çıkmıştır.
Üzüm üreticilerinin 1996 yılı bankalara
olan borçlarının ertelenmesini düşünüyor
musunuz?

BAŞKAN - Sayın Bakan?..

DEVLET BAKANI SABRİ TEKİR (İzmir)
- Durum tetkik edilecek, kendisine bilgi verilecektir.

BAŞKAN - Teşekkür ederim.

Sayın Müjdat Koç?.. Buradalar.

İki sorusunu bir arada okutuyorum:

Türkiye Büyük Millet Meclisi
Başkanlığına

Aşağıdaki sorularımın
ilgili sayın bakan tarafından yanıtlanması
için gereğini saygılarımla arz ederim.

 Müjdat Koç

 Ordu

Soru 1. Köy Hizmetleri Genel Müdürlüğünce
kesinleştirilen yol ve su ile ilgili programların,
iktidar partisi il ve ilçe parti başkanlarının
keyiflerine değiştirildiği iddiası vardır;
bu iddia, doğru mudur ?

Soru 2. Köy Hizmetlerinin çalışanları
program uygulamada yeterli midir? 

Soru 3. Fındık üreticileri yatırdıkları
fındık ürün bedellerini 20 Eylül
1996 tarihinden bugüne, yani, yaklaşık üç
aydır alamamışlardır. Daha önce
peşin ödeme sözü vermenize rağmen, bu
sözünüz bugüne kadar yerine getirilememiştir.
Ödemeleri ne zaman ve ne şekilde yapmayı düşünüyorsunuz?

BAŞKAN - Sayın Bakan?..

DEVLET BAKANI BEKİR AKSOY (Çorum) -
Yazılı cevap vereceğiz efendim.

BAŞKAN - Teşekkür ederim.

Sayın Erol Karan?..Burada.

Sorusunu okutuyorum :


Türkiye Büyük Millet Meclisi
Başkanlığına

Başbakanlık bütçesiyle ilgili
sorum gereği için bilgilerinize arz olunur.

Saygılarımla.

 Erol Karan 

 Karabük

Soru 1. Bulundukları ilçelerde yüzde
20 oranında ekonomik katkı sağlayan Yenice ve
Eskipınar ORÜS kereste fabrikalarının
Zonguldak Karaelmas Üniversitesine bağlı Karabük
Tekel Eğitim Fakültesiyle entegre hale getirilmesi konusundaki
düşünceleriniz nedir ?

BAŞKAN - Sayın Bakan?..

DEVLET BAKANI SABRİ TEKİR (İzmir)
- Tetkik edilip kendilerine bilgi verilecektir.

BAŞKAN - Teşekkür e derim.

Sayın Hasan Gülay?.. Burada.

Sorusu okutuyorum:

Manisa Milletvekili Hasan Gülay'ın sorusu:



Türkiye Büyük Millet Meclisi
Başkanlığına

Aşağıdaki sorumun Sayın Başbakan
tarafından cevaplandırılması hususunu
bilgilerinize arz ederim.

Ege Bölgesi tütün piyasasını,
1997 yılı ocak ayında açmayı
düşünüyor musunuz? Bu konuda ilgili bakanlığınızın
bir çalışması var mıdır?

BAŞKAN - Sayın Bakan?..

DEVLET BAKANI SABRİ TEKİR (İzmir)
- Bakanlığımız tarafından çalışmalar
yürütülmektedir; zamanı geldiğinde açılacaktır.

BAŞKAN - Sayın Emin Kul?.. Burada.

Sorusunu okutuyorum:

Türkiye Büyük Millet Meclisi
Başkanlığına

Sayın Başkanım, Denizcilik Müsteşarlığı
bütçesiyle ilgili olarak, ekte takdim ettiğim
sorularımın, yüksek delaletlerinizle cevaplandırılmasını
takdirlerinize arz ederim.

 Emin Kul

 İstanbul

Denizcilik Müsteşarlığı
bütçesiyle ilgili sorular:

1- Türk gemilerinde yüzde 40 oranında
yabancı zabit çalıştırılmasına
yer veren uygulamaya son verilmesi düşünülmekte
midir? Ne zaman son verilecektir?

2-Türk boğazlar bölgesi trafik düzeninin
uygulanabilmesi ve denetlenebilmesi için,

a) Radar kontrollü gemi trafik hizmeti sisteminin
yıllardır kurulamamış,

b) Trafik kontrol istasyonları ile geçiş
yapan gemiler arasında ve kontrol istasyonlarının
kendi aralarında yeterli bir haberleşme ağının
yine yıllardır kurulamamış olmasının
sebepleri nedir? Bu konuda hangi çalışmalar
yapılmıştır? Açılan ihaleler
niçin iptal edilmiştir? Halen çalışmalar
hangi aşamadadır? Sistem, ne zaman kurulacaktır?

3- Türk boğazları bölgesinde
vuku bulabilecek deniz kazalarına ve gemi yangınları
ile akaryakıt sızmalarına karşı,
ülkemiz, hangi nitelik ve sayıda vasıta ve
teçhizata sahiptir? Bu alanda, yangın söndürme
gemileri, kurtarma gemileri, yedekleme ve çekme römorkörleri
ne zaman devreye ve hizmete sokulacaktır?

4-Liman tüzükleri üzerine yapılan
düzenleme ve değişiklikler sonucu, hangi limanlar
ve kılavuzluk sahaları ve römorkör hizmetleri
ticarî kuruluşlara açılmıştır?
Bu kuruluşların unvanlarıyla,  sahip oldukları
vasıta ve personelin nitelik ve sayıları
nelerdir? Yapılan düzenlemelerin meslekî ve
bilimsel gerekçesi nedir?

5- Hiç bir yasal dayanağı, teknik
niteliği olmaksızın İzmit Körfezinde
kurulan iskele ve deniz doldurularak yapılan rıhtımlar
hakkında hangi yasal kovuşturma yapılmıştır?
Bu tesislere hangi makam izin vermiştir? Bu tesislerin faaliyetlerinin
durdurulması düşünülmekte midir?

6- Türk limanlarından hareket ederek
yabancı limanlara giden Türk ve yabancı bayraklı
gemilerin yabancı limanlarda denetimi sonucu seferden men
edilmelerinin sebepleri ne olabilir?

7- Denizcilik alanı ile ilgili düzenlemeler
yapılırken denizciliğin emek gücü
kuruluşlarının en büyüğü
olan Türkiye Denizciler Sendikasından niçin
görüş alınmamaktadır? Oluşturulan
hazırlık çalışması kurullarına
niçin sendikanın temsilcileri davet edilip görevlendirilmemektedir?

8- Gemi adamlarının yeterlik belgeleri
ve belgelendirilmeleri ile ilgili yönetmelikte deniz emekçilerinin
kazanılmış hakları niçin ellerinden
alınmak istenmektedir? Bu tutuma derhal son verilecek midir?

9- İstanbul Boğazında cereyan eden
Nassıa tankeri yangınına ve deniz kirlenmesi
önlenmesine dair çalışmalarda Kabotaj
Kanununa ve denizcilik işletmeleri kuruluş ve görevleriyle
ilgili hükümler ile sair mevzuata aykırı
olarak yabancı kuruluşlar ile kurtarma, yardım
faaliyeti bağlantısı sözleşmesi veya
görevlendirilmesi hangi makam tarafından ve hangi
yetkiyle ne kadar bir meblağ karşılığı
yapılmıştır? Denizcilik Müsteşarlığının
bu konudaki tavrı, işlemleri ve girişimleri
nelerden ibarettir?

BAŞKAN - Sayın Bakan?..

DEVLET BAKANI SABRİ TEKİR (İzmir)
- Sorular iç içe karakterlidir; dolayısıyla
tetkik, edilip, her birisine ayrıca cevap verilecektir.

BAŞKAN - Teşekkür ederim Sayın
Bakan.

Sayın Osman Hazer?.. Burada.

İki sorusunu bir arada okutuyorum:


Türkiye Büyük Millet Meclisi
Başkanlığına

Aşağıdaki sorularımın
Devlet Bakanı Bekir Aksoy tarafından yazılı
olarak cevaplandırılmasına delaletlerinizi
saygıyla arz ederim.

 Osman Hazer

 Afyon

1- Afyon İlindeki köylerin asfaltlanmasının
yüzde kaçı yapılmıştır?

2- 1997 yılında, Afyon'da kaç
kilometre asfalt yapılması düşünülüyor?

3- Afyon İlinde, köy hizmetlerinin su
sorununun yüzde kaçı yapılmıştır?

4- 1997 yılında, Afyon'da ne kadar
köyün su sorununu çözeceksiniz?

5- Afyon İlinde köylerimizin kanalizasyonunun
yüzde kaçı yapılmıştır?

6- Ayfon İlinde köylerimizde ne kadar
köyün kanalizasyonu yapılacaktır?

Osman Hazer'in diğer sorusu:

Köy Hizmetlerinde geçici olarak ne kadar
işçi çalıştırılmaktadır?
Bu işçilere, 1997 senesinde kadro vermeyi düşünüyor
musunuz?

BAŞKAN - Sayın Bakan?

DEVLET BAKANI BEKİR AKSOY (Çorum) -
Sayın Başkan, yazılı cevap vereceğim.

BAŞKAN - Teşekkür ederim.

Sayın milletvekilleri, sorular için
ayrılan 20 dakikalık süre tamamlanmıştır.

Ahmet Küçük, Celal Topkan (5 adet),
Yalçın Gürtan, Erdoğan Toprak, İhsan
Çabuk, Ahmet Çelik, Abdülbaki Gökçel,
Yalçın Gürtan, İsmail İlhan Sungur,
Mustafa Güven Karahan, Fevzi Aytekin, Aslan Polat, Mustafa
Yünlüoğlu (2 adet), Zeki Çakıroğlu,
Abdulkadir Öncel, Hasan Hüseyin Öz, Hüseyin
Arı'nın soruları, sayın bakanlara,
yazılı olarak cevaplandırılmak üzere
iletilecektir.

Şimdi, sırasıyla, ikinci turda
yer alan bütçelerin bölümlerine geçilmesi
hususunu ve bölümleri ayrı ayrı okutup
oylarınıza sunacağım:

Başbakanlık 1997 malî yılı
bütçesinin bölümlerine geçilmesini
oylarınıza sunuyorum :Kabul edenler... Etmeyenler...
Kabul edilmiştir.

Bölümleri okutuyorum :

E) Başbakanlık

1. - Başbakanlık 1997 Malî
Yılı Bütçesi


A - CETVELİ

Program 

Kodu    Açıklama               
                                                             
         Lira                 

101 Genel yönetim ve Destek Hizmetleri 30 669
440  000 000

 BAŞKAN - Kabul edenler... Etmeyenler... Kabul
edilmiştir.

Program 

Kodu    Açıklama               
                                                             
         Lira                 

111 Bakanlıklararası İşbirliğini
Sağlamak ve Hükümetin Genel

 Siyasetini İzlemek 723 470 000 000

 BAŞKAN - Kabul edenler... Etmeyenler... Kabul
edilmiştir.

112 Millî Güvenlik Hizmetlerinin Yürütülmesi
316 014 000 000

 BAŞKAN - Kabul edenler... Etmeyenler... Kabul
edilmiştir.

113 Devlet Personel Rejiminin Düzenlenmesi ve
Geliştirilmesi 345 290 000 000

 BAŞKAN - Kabul edenler... Etmeyenler... Kabul
edilmiştir.

114 Enformasyon Kamuoyu Oluşturma ve Halkla
İlişkiler Hizmetleri 2 626 550 000 000

 BAŞKAN - Kabul edenler... Etmeyenler... Kabul
edilmiştir.

116 Kadın ve Aile Hizmetleri 314 501 000 000

 BAŞKAN - Kabul edenler... Etmeyenler... Kabul
edilmiştir.

900 Hizmet Programlarına Dağıtılamayan
Transferler 22 556 672 000 000

 BAŞKAN - Kabul edenler... Etmeyenler... Kabul
edilmiştir

999 Dış Proje Kredileri 43 500 000 000

 BAŞKAN - Kabul edenler... Etmeyenler... Kabul
edilmiştir.   

 TOPLAM 57 595 437 000 000

 BAŞKAN - Kabul edenler... Etmeyenler... Kabul
edilmiştir

Başbakanlık 1997 malî yılı
bütçesinin bölümleri kabul edilmiştir.

2. - Başbakanlık 1994 Malî
Yılı Kesinhesabı

BAŞKAN - Başbakanlık 1994 malî
yılı kesinhesabının bölümlerine
geçilmesini oylarınıza sunuyorum :Kabul edenler...
Etmeyenler... Kabul edilmiştir.

Genel toplamı okutuyorum :

Başbakanlık 1994 Malî Yılı
Kesinhesabı

A - CETVELİ

     1050 S.K. 83.

     madde gereğince

 Genel Ödenek Toplam İptal Edilen Ödenek
Dışı saklı tutulan

         Toplamı                Harcama
                 Ödenek                 Harcama         
   ödenek      

TOPLAM : 23 493 513 589 000 21 405 203 285 000 2
088 360 003 000 49 699 000 3 134 199 000

BAŞKAN - Kabul edenler... Etmeyenler... Kabul
edilmiştir

Başbakanlık 1994 malî yılı
kesinhesabının bölümleri kabul edilmiştir;
hayırlı ve uğurlu olmasını temenni
ederim.

3. - Başbakanlık 1995 Malî
Yılı Kesinhesabı

BAŞKAN - Başbakanlık 1995 malî
yılı kesinhesabının bölümlerine
geçilmesini oylarınıza sunuyorum :Kabul edenler...
Etmeyenler... Kabul edilmiştir.

Genel toplamı okutuyorum :

Başbakanlık 1995 Malî
Yılı Kesinhesabı

A - CETVELİ

     Akreditif, taahhüt

     art. ve Dış Proje krd.

 Genel Ödenek Toplam İptal Edilen Ödenek
Dışı saklı tutulan

         Toplamı                Harcama
                 Ödenek                 Harcama         
   ödenek      

TOPLAM : 13 341 529 812 000 13 001 677 959 000 340
934 220 000 1 082 367 000 86 297 690 000

BAŞKAN - Kabul edenler... Etmeyenler... Kabul
edilmiştir

Başbakanlık 1995 malî yılı
kesinhesabının bölümleri kabul edilmiştir.

Böylece, Başbakanlık 1997 malî
yılı büçtesi ile 1994 ve 1995 malî
yılları kesinhesapları kabul edilmiştir;
hayırlı olmasını temenni ederim.

Denizcilik Müsteşarlığı
1997 malî yılı bütçesinin bölümlerine
geçilmesini oylarınıza sunuyorum : Kabul
edenler... Etmeyenler... Kabul edilmiştir.

Bölümleri okutuyorum :

F) DENİZCİLİK MÜSTEŞARLIĞI

1. - Denizcilik Müsteşarlığı
1997 Malî Yılı Bütçesi


A - CETVELİ

Program 

Kodu    Açıklama               
                                                             
         Lira                 

101 Genel yönetim ve Destek Hizmetleri 235 650
 000 000

 BAŞKAN - Kabul edenler... Etmeyenler... Kabul
edilmiştir.

111 Denizciliğin Geliştirilmesi Hizmetleri
727 350 000 000

 BAŞKAN - Kabul edenler... Etmeyenler... Kabul
edilmiştir.

900 Hizmet Programlarına Dağıtılamayan
Transferler 87 151  000 000

 BAŞKAN - Kabul edenler... Etmeyenler... Kabul
edilmiştir       

 TOPLAM 1 050 151 000 000

 BAŞKAN - Kabul edenler... Etmeyenler... Kabul
edilmiştir.

Denizcilik Müsteşarlığı
1997 malî yılı bütçesinin bölümleri
kabul edilmiştir.


2. - Denizcilik Müsteşarlığı
1994 Malî Yılı Kesinhesabı

BAŞKAN - Denizcilik Müsteşarlığı
1994 malî yılı kesinhesabının
bölümlerine geçilmesini oylarınıza
sunuyorum :Kabul edenler... Etmeyenler... Kabul edilmiştir.

Genel toplamı okutuyorum :Denizcilik Müsteşarlığı
1994 Malî Yılı Kesinhesabı


A - CETVELİ

 Genel Ödenek Toplam İptal Edilen Ödenek
Dışı Ertesi yıla

         Toplamı                Harcama
                 Ödenek                 Harcama      devreden
ödenek

TOPLAM : 270 307 896 000 133 122 708 000 105 600
438 000 49 124 000 31 633 874 000

BAŞKAN - Kabul edenler... Etmeyenler... Kabul
edilmiştir

Denizcilik Müsteşarlığı
1994 malî yılı kesinhesabının
bölümleri kabul edilmiştir; hayırlı
ve uğurlu olmasını temenni ederim.


3. - Denizcilik Müsteşarlığı
1995 Malî Yılı Kesinhesabı

BAŞKAN - Denizcilik Müsteşarlığı
1995 malî yılı kesinhesabının
bölümlerine geçilmesini oylarınıza
sunuyorum : Kabul edenler... Etmeyenler... Kabul edilmiştir.

Genel toplamı okutuyorum :

Denizcilik Müsteşarlığı
1995 Malî Yılı Kesinhesabı


A. - CETVELİ

 Genel Ödenek Toplam İptal Edilen Ertesi
yıla

         Toplamı                Harcama
                 Ödenek           devreden ödenek

TOPLAM : 407 698 171 000 291 148 318 000 100 257
253 000 16 292 600

BAŞKAN - Kabul edenler... Etmeyenler... Kabul
edilmiştir

Denizcilik Müsteşarlığı
1995 malî yılı kesinhesabının
bölümleri kabul edilmiştir.

Böylece, Denizcilik Müsteşarlığı
1997 malî yılı büçtesi ile 1994
ve 1995 malî yılları kesinhesapları
kabul edilmiştir; hayırlı olmasını
temenni ederim.

Köy Hizmetleri Genel Müdürlüğü
1997 malî yılı bütçesinin bölümlerine
geçilmesini oylarınıza sunuyorum : Kabul
edenler... Etmeyenler... Kabul edilmiştir.

Bölümleri okutuyorum :

G) KÖY HİZMETLERİ GENEL MÜDÜRLÜĞÜ

1. - Köy Hizmetleri Genel Müdürlüğü
1997 Malî Yılı Bütçesi


A - CETVELİ

Program 

Kodu    Açıklama               
                                                             
         Lira                 

101 Genel yönetim ve Destek Hizmetleri 46 543
746  000 000

 BAŞKAN - Kabul edenler... Etmeyenler... Kabul
edilmiştir.

111 Köy Hizmetleri 49 626 339 000 000

 BAŞKAN - Kabul edenler... Etmeyenler... Kabul
edilmiştir.

900 Hizmet Programlarına Dağıtılamayan
Transferler 222 201  000 000

 BAŞKAN - Kabul edenler... Etmeyenler... Kabul
edilmiştir.

999 Dış Proje Kredileri 1 049 015 000
000

 BAŞKAN - Kabul edenler... Etmeyenler... Kabul
edilmiştir       

 TOPLAM 97 441 301 000 000

 BAŞKAN - Kabul edenler... Etmeyenler... Kabul
edilmiştir.

(B) cetvelini okutuyorum :


B - CETVELİ

Gelir

Türü    Açıklama     
                                                             
                   Lira                 

2. Vergi Dışı Normal Gelirler
500 000 000 000

 BAŞKAN - Kabul edenler... Etmeyenler... Kabul
edilmiştir.

3 Özel Gelirler ve Hazine Yardımı
ve Devlet Katkısı 96 941 301 000 000

 BAŞKAN - Kabul edenler... Etmeyenler... Kabul
edilmiştir       

 TOPLAM 97 441 301 000 000

 BAŞKAN - Kabul edenler... Etmeyenler... Kabul
edilmiştir.

Köy Hizmetleri Genel Müdürlüğü
1997 malî yılı bütçesinin bölümleri
kabul edilmiştir.


2. - Köy Hizmetleri Genel Müdürlüğü
1994 Malî Yılı Kesinhesabı

BAŞKAN - Köy Hizmetleri Genel Müdürlüğü
1994 malî yılı kesinhesabının
bölümlerine geçilmesini oylarınıza
sunuyorum :Kabul edenler.... Etmeyenler... Kabul edilmiştir.

(A) cetvelinin genel toplamını okutuyorum
:Köy Hizmetleri Genel Müdürlüğü 1994
Malî Yılı Kesinhesabı

A - CETVELİ

      1050 S.K. 83.

      madde gereğince

      Genel Ödenek         Toplam        İptal
Edilen Ödenek Dışı Ertesi yıla
devreden saklı tutulan

         Toplamı                Harcama
                 Ödenek               Harcama          Ödenek
            ödenek         

TOPLAM : 24 288 178 390 000 22 816 707 930 000 1
446 860 877 000 689 069 000 25 298 652 000 54 985 550 000

BAŞKAN - Kabul edenler... Etmeyenler... Kabul
edilmiştir.

(B) cetvelinin genel toplamını okutuyorum
:

B - CETVELİ

  Tahmin Tahsilat

               Lira                         
Lira            

 TOPLAM 23 212 666 000 000 22 733 113 494 000

BAŞKAN - Kabul edenler... Etmeyenler... Kabul
edilmiştir.

Köy Hizmetleri Genel Müdürlüğü
1994 malî yılı kesinhesabı kabul edilmiştir.

3. - Köy Hizmetleri Genel Müdürlüğü
1995 Malî Yılı Kesinhesabı

BAŞKAN - Köy Hizmetleri Genel Müdürlüğü
1995 Malî Yılı Kesinhesabının
bölümlerine geçilmesini oylarınıza
sunuyorum : Kabul edenler.... Etmeyenler... Kabul edilmiştir.

(A) cetvelinin genel toplamını okutuyorum
:

Köy Hizmetleri Genel Müdürlüğü
1995 Malî Yılı Kesinhesabı

A - CETVELİ

     Akreditif, taahhüt

     art. ve Dış Proje krd.

      Genel Ödenek         Toplam  
     İptal Edilen Ödenek Dışı
Ertesi yıla devreden saklı tutulan

         Toplamı                Harcama
                 Ödenek               Harcama          Ödenek
            ödenek         

TOPLAM : 36 963 155 113 000 35 936 948 790 000 1
003 143 378 000 3 802 416 000 26 865 361 000 19 698 796 000

BAŞKAN - Kabul edenler... Etmeyenler.... Kabul
edilmiştir.(B) cetvelinin genel toplamını
okutuyorum :

B - CETVELİ

  Tahmin   Tahsilat

               Lira                         
Lira            

 TOPLAM           23 784 691 000 000            
 35 022 936 249 000

BAŞKAN - Kabul edenler... Etmeyenler... Kabul
edilmiştir.

Köy Hizmetleri Genel Müdürlüğü
1995 malî yılı kesinhesabı kabul edilmiştir.

Böylece, Köy Hizmetleri Genel Müdürlüğü
1997 malî yılı bütçesi ve 1994
ve 1995 malî yılları kesinhesapları
kabul edilmiştir; hayırlı ve uğurlu olmasını
temenni ederim.

Sayın milletvekilleri, Başbakanlık,
Denizcilik Müsteşarlığı ve Köy
Hizmetleri Genel Müdürlüğünün 1997
malî yılı bütçeleri ile 1994 ve
1995 malî yılları kesinhesapları kabul
edilmiştir.; hayırlı olmalarını
dilerim. (Alkışlar) 

Sayın milletvekilleri, ikinci tur görüşmeler
ve bugünkü program tamamlanmıştır.


Programda yer alan kuruluşların bütçe
ve kesinhesaplarını görüşmek için,
11 Aralık 1996 Çarşamba günü  saat
10.00'da toplanmak üzere, birleşimi kapatıyorum.
 


Kapanma saati: 22.52

V. - SORULAR VE CEVAPLAR

A) YAZILI SORULAR VE CEVAPLARI

1. -Rize Milletvekili Ahmet Kabil'in, Rize'nin
1 inci derecede kalkınmada öncelikli yöreler
kapsamına alınmasına ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1560)

Türkiye Büyük Millet Meclisi
Başkanlığına

Aşağıdaki sorularımın
Sayın Başbakan tarafından yazılı
olarak cevaplandırılması için gereğini
saygılarımla arz ederim.          24.10.1996

 Ahmet Kabil    Rize

DPT'nin raporlarından temel göstergeler
incelendiğinde Rize İli Türkiye'de en çok
göç veren 3 üncü İldir.

Türkiye'de bugün ortalama büyüme
hızı %7 iken, Rize binde 8'le küçülmeye
devam ediyor. 1992-1995 yıllarında Türkiye'de
ortalama kamu yatırım harcaması kişi
başına 7 milyon iken, Rize'de sadece kişi başına
0.99 milyonla son sıradadır.

Türkiye'de en çok öğretmen açığı
olan son 8 il arasındadır. Türkiye'de ortalama
yolların (Devlet, il ve köy yolları dahil)
%22'si asfalttır.

Rize'de mevcut yolların sadece %6.13'ü
asfalttır. Bu oranla sondan 2 nci ildir. Bu temel göstergeler
mukayesesini arttırabiliriz.

Hal böyle iken, 18 Ekim 1996 tarih ve 22791
sayılı Resmi Gazetenin mükerrer sayısında
kalkınmada öncelikli yöreler listesinde birinci
derecede öncelikli yöreler sıralanırken,
büyük bir çoğunluğunun her türlü
temel göstergesi Rize'den iyi olan 38 il birinci derecede
kalkınmada öncelikli iller listesine alınmış,
ama Rize her nedense alınmamıştır.

Soru 1.Kalkınmada 1 inci derecede öncelikli
38 ilden Bartın, Kahramanmaraş, Malatya, Tokat, Yozgat
ve Çanakkale (Bozcaada ve Gökçeada), Şanlıurfa'nın
hangi göstergeleri Rize'den kötüdür.

Soru 2.Bu temel göstergelere rağmen,
bu Hükümetin ilk icraatının Rize'ye 53
üncü Hükümetçe gönderilen paranın
kesilmesi ve bu 38 il kalkınmada öncelikle il yapılırken
Rize'nin alınmaması hangi gerekçelere dayanmaktadır?

 Soru 3.Rize'yi kalkınmada öncelikli
il listesine ne zaman alacaksınız?

 T.C.

 Devlet Bakanlığı  9.12.1996

Sayı : B.02.0.0010/01252

Türkiye Büyük Millet Meclisi
Başkanlığına

İlgi : a) TBMM Başkanlığının
6.11.1996 tarih ve A.01.0.GNS.0.10.00.02-7/1560-3942/10874 sayılı
yazısı.

b) Başbakanlık Kan. ve Kar. Gen. Müd.'ün
12.11.1996 tarih ve B.02.0.KKG/106-394-1/4508 sayılı
yazısı.

Rize Milletvekili Sayın Ahmet Kabil'in; Sayın
Başbakanımıza tevcih ettiği ve Sayın
Başbakanımızın da kendileri adına
Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

  Lütfü Esengün    Devlet Bakanı

Rize İli Hakkında Açıklama
Notu

1985-1990 döneminde net göç oranı
en yüksek il sıralamasında Rize İli
76 il arasında; binde eksi 79, 47 ile 14 üncü
sırada yeralmaktadır.

Türkiye'de 1990-1994 döneminde kişi
başına ortalama kamu yatırım harcaması
1987 fiyatlarıyla 2 232 243 TL. iken; Rize ilinde 857 130
TL. dır. Bu değer ile; Rize ili 76 il arasında
Bartın ve Tokat dahil onbeş ilden daha iyi konumda
olup, 61 inci sırada bulunmaktadır.

Kırsal yerleşmelerde Türkiye'de
asfalt yol oranı ortalaması yüzde 22 89'dur.
Bu oran Rize ilinde yüzde 610 olup, 76 il arasında
75 inci durumdadır. Devlet Karayollarında ise; illerin
asfalt yol oranı ortalaması yüzde 83, 41 iken
Rize ilinin asfalt yol oranı yüzde 95, 33'tür.
Bu değer ile Rize İli Türkiye ortalamasının
üzerinde ve 76 il sıralamasında 16 ncı
sırada bulunmaktadır.

Rize İli ile; Soru Önergesinde belirtilen
Kalkınma Birinci Derecede Öncelikli Yörelere
dahil altı ilin (Malatya, Kahramanmaraş, Bartın,
Tokat, Yozgat, Şanlıurfa) önemli bazı
göstergeler açısından karşılaştırılması
EK Tablo-1'de yapılmıştır. Buna göre;
Rize İlinin hemen hemen tüm göstergelerde söz
konusu altı ilden daha iyi durumda olduğu görülmektedir.
Çanakkale İlinin sadece ada konumundaki Gökçeada
ve Bozcaada ilçeleri Kalkınmada Öncelikli Yöre
kapsamında bulunduğundan, Çanakkale İli
değerlendirme dışı tutulmuştur.

Ayrıca; Devlet Planlama Teşkilatı
Müsteşarlığınca 76 ili kapsayan ve
58 gösterge kullanılarak yürütülen
“İllerin Sosyo-Ekonomik Gelişmişlik Sıralaması”
araştırması sonuçlarına göre;
gelişmişlik sıralamasında 37 nci sırada
bulunan Rize İlinin diğer altı ilin önünde
bulunduğu görülmektedir. (EK Tablo-2)

Ek Tablo-1 : İllerin Sosyo-Ekonomik Gelişmişlik
Seviyelerinin Belirlenmesinde Kullanılan Önemli Bazı
Göstergeler Açısından Rize İli
ile Kalkınmada Öncelikli Yöreler Kapsamındaki
6 İlin Karşılaştırılması

 İ   L   L   E   R

Göstergeler Rize Malatya K.Maraş Bartın
Tokat Yozgat Ş.Urfa

Sanayi iş kolunda çalışanların

toplam istihdama oranı 

(Yüzde) 1990 10.84 7.09 7.86 9.52 6.68 3.19
3.69

Okur-yazar nüfus oranı

(Yüzde) 1990 80.02 78.21 73.98 78.78 76.31 75.96
56.20

Liseler okullaşma oranı

(Yüzde) 1994-95 46.43 52.15 33.28 42.34 36.36
32.70 23.10

Onbin kişiye düşen hekim 

sayısı (Adet) 1994 7.47 7.81 3.90 6.68
5.11 4.93 2.84

Onbin kişiye düşen diş 

hekimi sayısı 1994 1.13 0.97 0.58 0.98
0.57 0.43 0.35

Onbin kişiye düşen eczane

sayısı 1994 2.19 1.39 1.30 0.34 1.23
1.25 1.21

Onbin kişiyşe düşen hastane

yatağı sayısı 1994 22.8
14.7 10.6 13.8 16.2 13.8 6.8

İmalat Sanayi işyeri sayısı

1994 70 27 45 17 56 20 15

İmalat Sanayii yıllık çalışanlar

ortalam sayısı 1993 11 666 6 643 5
338 1 468 5 147 1 051 1 177

İmalat Sanayi kurulu güç 

kapasite miktarı 

(Beygir gücü) 1993 63 969 45 086 70 999
9 376 45 710 24 209 22 040 

Onbin kişiye düşen 

özel otomobil sayısı 1994 305
267 189 238 233 139 154

Onbin kişiye düşen motorlu

kara taşıt sayısı 1994
553 355 271 349 322 215 215

Fert başına telefon kontör

değeri (adet) 1994 750 438 301 359 346 371 258

Onbin kişiye düşen faks sayısı

1994 9.91 5.01 2.65 10.37 5.47 3.48 2.27

Fert başına imalat sanayi 

elektrik tüketimi (KWS) 1993 168 134 181 171
111 125 55

Fert başına Gayri Safi Yurt İçi

Hasıla (BİN TL) 1993 26 525 22 511
18 139 13 644 22 398 15 072 16 371

Fert başına banka mevduatı

(BİN TL) 1993 4 227 2 722 1 512 4 873 1 778
3 270 722


Ek Tablo-2 : İllerin Gelişmişlik
Sıralaması

İller Rize Malatya K.Maraş Bartın
Tokat Yozgat Ş.Urfa

Gelişmişlik

Sıralaması 37 38 50 51 52 58 59

 

2. -Samsun Milletvekili Yalçın
Gürtan'ın, 1993 yılında yapılan
sınavın akibetine ilişkin sorusu ve Devlet
Bakanı Nafiz Kurt'un yazılı cevabı
(7/1602)

Türkiye Büyük MilletMeclisi
Başkanlığına

Aşağıdaki sorularımın
Tekel'den sorumlu Devlet Bakanı Sayın Nafiz Kurt
tarafından yazılı olarak cevaplandırılması
hususunu tensiplerinize arz ederim.   6.11.1996

     Av.Yalçın Gürtan        
      Samsun

1.Samsun Tekel İşletmeleri'nde
görevlendirilmek üzere, 1993 yılında açılan
sınava 48 000 kişi toplam 19 milyar 300 milyon masraf
yaparak katıldı. Bu sınava girenlerin sınav
netilceleri ne oldu?

2.Sınava girenlerin sınav kâğıtlarını
ne zaman değerlendirmeye alıp neticeyi açıklamayı
düşünüyorsunuz? Sınavı kazananları
hangi tarihte işe başlatacaksınız?

3.Bu sınavların sonuçlarını
açıklamadan 7.11.1996'da yapılacak olan sınavın
nedenini açıklar mısınız?

4.Sınava girenleri işe almayacaksınız
bu insanların 1993 yılında sınava
girmek amacıyla yapmış oldukları masrafları
ödemeyi sosyal Devlet olgusu içinde düşünüyor
musunuz? Nasıl, ne zaman ve ne şekilde?

         T.C.

 Devlet Bakanlığı     10.12.1996

 Sayı : B.02.0.007-28/01289

Türkiye Büyük Millet Meclisi
Başkanlığına

İlgi : Türkiye Büyük Millet
Meclisi Genel Sekreterliğinin 14.11.1996 tarih ve A.01.0.GNS.0.10.00.02-7/1602-4071/11259
sayılı yazısı.

Samsun Milletvekili Yalçın Gürtan'ın,
1993 yılında yapılan sınavın
akibetine ilişkin Yazılı Soru Önergesine
verilen cevap ekte sunulmuştur.

Bilgilerinize arz ederim.

    Nafiz Kurt    Devlet Bakanı

Soru 1.Samsun Tekel İşletmeleri'nde
görevlendirilmek üzere, 1993 yılında açılan
sınava 48 000 kişi toplam 19 milyar 300 milyon masraf
yaparak katıldı. Bu sınava girenlerin sınav
neticeleri ne oldu?

Cevap 1.TEKEL Genel Müdürlüğü,
1993 yılı işgücü planında
belirtilen geçici işçi kadro talebinin, Başkanlığının
27.1.1993 güne 713-027-1/0391 sayılı yazılarıyla
uygun görülmesi üzerin ihtiyaç olan yörelerde
ihtiyacı kadar vasıfsız geçici işçinin
alınması için yetki verilmiş ve müracaatlar
1993 yılı sonuna kadar sonuçlandırılamamıştır.

Geçici işçi kadrolarının
sınavların 1994 yılı için onaylanmasını
müteakip 29 200 adayın katılmıyla geçici
işçi alımı için yazılı
sınavları yapılmıştır.

Ancak, 5.2.1994 gün ve 1994/4 sayılı
Başbakanlık Genelgesi her türlü işçi
ve memur alımı durdurulduğundan sözlü
sınavlar yapılamamıştır.

Soru 2.Sınava girenlerin sınav
kâğıtlarını ne zaman değerlendirmeye
alıp neticeyi açıklamayı düşünüyorsunuz?
Sınavı kazananları hangi tarihte işe
başlatacaksınız?

Cevap 2.1994/4 sayılı Genelge
ile hiç bir şekilde yeni eleman alımına
izin verilmediğinden sınav kâğıtları
değerlendirilememiştir.

Soru 3.Bu sınavların sonuçlarını
açıklamadan 7.11.1996'da yapılacak olan sınavın
nedenini açıklar mısınız?

Cevap 3.Sözkonusu sınav, 1996 yılı
Yatırım Projesinde yer alan Ballıca Sigara
Fabrikası'nın montaj aşamasında çalıştırılmak
üzere teknik nitelikli işçi alımı
olup, 1996 yılı Genel Yatırım ve Finansman
eki Kararın 12'nci maddesinin 2 nci fıkrası
çerçevesinde alınan Olur gereğince yapılmıştır.

Soru 4.Sınava girenleri işe almayacaksanız
bu insanların 1993 yılında sınava
girme amacıyla yapmış oldukları masrafları
ödemeyi sosyal Devlet olgusu içinde düşünüyor
musunuz? Nasıl, ne zaman ve ne şekilde?

Cevap 4.Kamu Kuruluşlarında bu
şekilde bir uygulama bulunmamaktadır.


3. -Diyarbakır Milletvekili Yakup
Hatipoğlu'nun, dini vecibelerini yerine getiren ordu mensuplarına
yapılan uygulamalara ilişkin sorusu ve İçişleri
Bakanı Meral Akşener'in yazılı cevabı
(7/1609)

Türkiye Büyük Millet Meclisi
Başkanlığına

Aşağıdaki sorularımın
Sayın İçişleri Bakanı tarafından
sözlü olarak cevaplandırılmasını
arz ederim.   20.3.1996

  Yakup Hatipoğlu        Diyarbakır

Soru 1.18 Mart 1996 Pazartesi günü
bir gazetede manşet olarak verilen İçişleri
Bakanı Teoman Ünüsan'ın görev yaptığı
dönemde 15 Şubat 1996 tarihinde Jandarma Birliklerine
gönderilen genelgede yayınlanan devlet parası
sarf edilerek herhangi bir işe yaramayan bidonların
kaynaklanması suretiyle yapılan kışlalardaki
minareler yıkılacaktır. Rütbeli personelin
de orduya ait tesislerdeki mescitlerde namaz kılmaları
yasaklanıyor. Yine Genelgede kışla içindeki
mescitlerde bundan sonra ezan okunmayacağı, ses cihazlarının
söküleceği de belirtilirken mescit ve camiilerde
bulunan Diyanet İşleri Başkanlığına
mensup İmamların resmi kıyafeti olan cübbe
ve sarıkların kullanılmayacağı,
Silahlı Kuvvetler Kararnamesinde belirtilen haki renkli
özel imam giysisi giyileceği belirtiliyor. Doğru
mu? Bu husus Anayasamızın din ve vicdan hürriyetine
ters düşmüyor mu?

2.Deniz, Hava ve Kara Harb Okullarında
okuyan öğrencilerin namaz kıldıkları,
din ve ahlak yaşantısını yaşamak
istedikleri takdirde ordudan atıldıkları
medyada zaman zaman günün konusu olarak yer verilmektedir.
Bütün bunlar gerçek midir?

 T.C.

     İçişleri Bakanlığı

 Özel Kalem Müdürlüğü
 3.12.1996

Sayı :1200.001/260

Konu : Soru Önergesi Hk.

Türkiye Büyük Millet Meclisi
Başkanlığına

İgi : TBMM Bşk.lığı
Genel Sekreterliği Kanunlar ve Kararlar Dairesi Bşk.lığının
11 Kasım 1996 gün ve A.01.0.GNS.0.10.00.02-4164/934
sayılı yazısı.

Diyarbakır Milletvekili Sayın Yakup
Hatipoğlu tarafından yöneltilen ve ilgi yazı
ile cevaplandırılması istenilen soru önergesindeki
Bakanlığımızı ilgilendiren sorulara
verilen cevaplar aşağıya çıkarılmıştır.

Önergede belirtilen 15 Şubat 1996 tarihli
evrak, Bakanlıkça yayınlanmış
bir genelge olmayıp, Jandarma Genel Komutanlığına
ait bir denetleme emrinin 2 inci maddesinin (f) fıkrasıdır.

Yapılan incelemede;

Yıkılması istenenin minare olmayıp,
birbirine kaynaklanmış, içine girilemeyen,
hiçbir işe yaramayan, paslı teneke yığını
görünümündeki bidonlar manzumesi olduğu,

Kaldırılması istenen ses-yayın
cihazlarının ise, emirde de belirtildiği gibi
askeri maksatlarla kullanılmak üzere verildiği,
bunların askeri malzeme niteliğinde oldukları,
başka maksatlar için kullanılamayacağı
ve her zaman için seyyar bir halde hazır bulundurulmaları
gerektiği,

Türk Silahlı Kuvvetleri Kıyafet
Kararnamesinde haki renkli özel imam giyisisi giyileceğine
dair herhangi bir hükmün bulunmadığı,
aksine Kararnamede, “İmam Latası” olarak
isimlendirilen bu kıyafetin, seferde atanacak rütbeli
personele ait olduğu gerekçesiyle giyilmemesi hükmünün
yer aldığı, Emir'de de bu hususların
gözönünde bulundurulduğu, Bakanlar Kurulu Kararıyla
çıkarılmış olan bu Kararname
hükümlerine uygun hareket edilmesinin istendiği,

Sözkonusu emrin baş tarafında,
din ve inanç hürriyetinin temel hak ve hürriyetlerden
olduğu, buna herkesin saygı göstermesi gerektiğinin
açıklıkla belirtildiği,

Emrin, hiç kimsenin din ve inancını
etkilemek amacını gütmediği,

Denetleme emrinin, din ve inanç konusunda
bir düzenleme yerine; kışla düzenine yönelik
bazı prensipler ortaya koymaya çalıştığı,
bunun da Anayasa'ya aykırı herhangi bir durum yaratmadığı,

Anlaşılmıştır.

Bilgilerinize arz ederim.

  Dr.Meral Akşener   İçişleri
Bakanı

4. -İstanbul Milletvekili Mehmet
Ali Şahin'in, dini vecibelerini yerine getiren ordu mensuplarına
yapılan uygulamalara ilişkin sorusu ve İçişleri
Bakanı Meral Akşener'in yazılı cevabı
(7/1612)

Türkiye Büyük Millet Meclisi
Başkanlığına

Aşağıdaki sorumun Sayın İçişleri
Bakanı tarafından sözlü olarak cevaplandırılmasının
teminini arz ederim.   21.3.1996

  Mehmet Ali Şahin          İstanbul

Soru : 18 Mart 1996 tarihli bir günlük
gazetede, İçişleri Bakanlığınca,
15 Şubat 1996 tarihini taşıyan ve Jandarma
Birliklerine gönderildiği ifade edilen bir genelgeden
bahsedilmiştir.

Bahiskonusu genelgede, kışlalardaki
mescidlerin minarelerinin yıkılmasının,
ses düzenlerinin sökülmesinin istendiği ve
rütbeli personelin (Sb, Astb, Uzm.J.Çvş) bu
mescidlerde ibadet yapmalarının yasaklandığı
ifade edilmektedir.

İşişleri Bakanlığınca
Jandarma birliklerine, iddia edildiği gibi böyle bir
genelge gönderilmiş midir? Gönderilmişse,
yukarıya aldığımız yeni düzenlemelere
niçin ihtiyaç duyulmuştur? Bu yeni düzenleme,
Türk Silahlı Kuvvetlerine ne kazandıracaktır?

 T.C.

     İçişleri Bakanlığı

 Özel Kalem Müdürlüğü
 3.12.1996

Sayı :1200.001/259

Konu : Soru Önergesi Hk.

Türkiye Büyük Millet Meclisi
Başkanlığına

İlgi : TBMM Bşk.lığı
Genel Sekreterliği Kanunlar ve Kararlar Dairesi Bşk.lığının
11 Kasım 1996 gün ve A.01.0.GNS.0.10.00-02-4164/934
sayılı yazısı.

İstanbul Milletvekili Sayın Mehmet
Ali Şahin tarafından yöneltilen ve ilgi yazı
ile cevaplandırılması istenilen soru önergesindeki
Bakanlığımızı ilgilendiren sorulara
verilen cevaplar aşağıya çıkarılmıştır.

Önergede belirtilen 15 Şubat 1996 tarihli
evrak, Bakanlıkça yayınlanmış
bir genelge olmayıp, Jandarma Genel Komutanlığına
ait bir denetleme emrinin 2 inci maddesinin (f) fıkrasıdır.

Yapılan incelemede;

Yıkılması istenenin minare olmayıp,
birbirine kaynaklanmış, içine girilemeyen,
hiçbir işe yaramayan, paslı teneke yığını
görümündeki bidonlar manzumesi olduğu,

Kaldırılması istenen ses-yayın
cihazlarının ise, emirde de belirtildiği gibi
askeri maksatlarla kullanılmak üzere verildiği,
bunların askeri malzeme niteliğinde oldukları,
başka maksatlar için kullanılamayacağı
ve her zaman için seyyar bir halde hazır bulundurulmaları
gerektiği,

Sözkonusu emrin baş tarafında,
din ve inanç hürriyetinin temel hak ve hürriyetlerden
olduğu, buna herkesin saygı göstermesi gerektiğinin
açıklıkla belirtildiği,

Emrin, hiçkimsenin din ve inancını
etkilemek amacını gütmediği,

Denetleme emrinin, din ve inanç konusunda
bir düzenleme yerine, kışla düzenine yönelik
bazı prensipler ortaya koymaya çalıştığı,
bunun da Anayasa'ya aykırı herhangi bir durum yaratmadığı,

Anlaşılmıştır.

Bilgilerinize arz ederim.

  Dr. Meral Akşener   İçişleri
Bakanı

5. -Eskişehir Milletvekili Mustafa
Balcılar'ın, Boks Federasyonu Başkanının
sahte belge düzenlediği iddiasına ilişkin
sorusu ve Devlet Bakanı Bahattin Şeker'in yazılı
cevabı (7/1693)

Türkiye Büyük Millet Meclisi
Başkanlığına

Aşağıdaki sorularımın
Devlet Bakanı Sayın Ersin Taranoğlu tarafından
sözlü olarak cevaplandırılması
hususunda delaletleriniz saygılarımla arz ederim.
 22.4.1996

  Mustafa Balcılar         Eskişehir

Boks Federasyonunda yakın geçmişte
ve son zamanlarda gerek basına gerekse de kamuoyuna yansıyan,
Federasyonu ve Spor Teşkilatını şaibe
altında bırakan hadiseler olmaktadır.

Usul gereği Genel Müdür ya da yetki
verdiği Genel Müdür Yardımcısı
Spor Eğitim Dairesi Başkanı ve ilgili Federasyon
Başkanı veya yetki verdikleri kişilerin imzası
bulunan Antrenör belgeleri verilmekte iken Halil Çamanlı
adına düzenlenen Antrenör belgesinde sadece Boks
Federasyonu Başkanı Caner Doğaneli'nin imzası
bulunmaktadır. K.K.T.C. Spor Dairesi Müdürlüğünün
yanlış antrene edilmekten dolayı bir boksörün
ölümüne yol açan olay nedeni ile yazdığı
5.12.1991 tarihli yazısına istinaden Gençlik
ve Spor Genel Müdürlüğü, Spor Eğitim
Dairesi Başkanlığının cevap yazısında
bahsi geçen tek imzalı belgenin resmi bir belge
olmadığı, hatta adı geçene ait
olduğu belirtilen belgenin verildiği tarihlerde İstanbul'da
Teşkilatın Boks dalında Antrenör Yetiştirme
Kursunun düzenlenmediği, belge üzerindeki Spor Eğitimi
Dairesi Başkanlığı ile Federasyon Kayıt
Numaralarının da gerçek dışı
olduğundan bahsedilmektedir.

Boks Federasyonu Başkanı Caner Doğaneli'nin
resmi kayıtlardan da anlaşıldığı
üzere görevini kötüye kullanarak sahte belge
düzenlediği anlaşılmaktadır.

Boks Federasyon Başkanı olarak ülkemizi
içeride ve dışarıda temsil eden bu
şahıs makamı için gerekli beşeri
ve idari özelliklere sahip bulunmadığı,
gayri ahlaki ve hatta suç sayılabilecek tutum ve
davranışlarda bulunduğu bu yüzden hapis
cezasına da çarptırıldığı
tespit edilmiştir.

Sahte Antrenörlük diploması ve Genel
Müdürlüğün ilgili yazısının
elimizde tarafınıza gerektiği zaman arzedilmek
üzere mevcut olması itibari ile sorularım şunlardır
:

1.K.K.T.C. Spor Dairesi Müdürlüğünün
konu ile ilgili yazısına istinaden yapılan
araştırma sonucu ortaya çıkan durum
neden değerlendirilmedi?

2.Sahte belge düzenleyerek bir şekilde
bir insanın ölümüne sebep olan Federasyon
Başkanının görevine devam etmesine nasıl
göz yumuldu?

3.1991 yılında ortaya çıkan
bu olaydan sonra halen görevini sürdüren şahıs
teşkilata zarar vermiyor, boks camiasına ve bu spora
gönül verenleri, sempati duyanları rencide etmiyor
mu?

4.Düzenlenmiş olan sahte Antrenörlük
belgesi ile ilgili bugüne kadar ne işlem yapılmıştır?
Bundan sonra ne gibi bir işlem yapmayı düşünüyorsunuz?

 T.C.

   Devlet Bakanlığı 

   9.12.1996

Sayı :01096

Türkiye Büyük Millet Meclisi
Başkanlığına

İlgi : 2.12.1996 gün ve 02-7/1693-1509/4000
sayılı yazınız.

Eskişehir Milletvekili Mustafa Balcılar
tarafından verilen sözlü soru önergesinin
zamanında cevaplandırılmadığı
için yazılı soru önergesine çevrilen
ve (15) gün içerisinde cevaplandırılması
istenilen, Boks Federasyonu Başkanı Caner Doğaneli
hakkındaki iddiaların cevabı aşağıda
belirtilmiş bulunmaktadır.

Kuzey Kıbrıs Türk Cumhuriyetinde
boks antrenörlüğü yaptığı
belirtilen Halil Çamanlı adına düzenlenen
antrenör belgesinin Bakanlığıma bağlı
Gençlik ve Spor Genel Müdürlüğünce
düzenlenmiş resmi bir belge olmadığı
ve belge üzerinde belitilen tarihlerde İstanbul'da
Boks Antrenörü Yetiştirme Kursu düzenlenmediği,
belge üzerindeki kayıt numaralarının
gerçek dışı olduğu, durumun 16.12.1991
tarih ve 4350 sayılı yazı ile Kuzey Kıbrıs
Türk Cumhuriyeti Spor Dairesi Müdürlüğüne
bildirildiği, dolayısıyla olayda Boks Federasyonu
yetkililerinin bir kusur ve kasıtlarının
bulunmadığı Gençlik ve Spor Genel Müdürlüğü
Müfettişlerince yapılan soruşturma sonunda
anlaşılmıştır.

Bilgilerinize arz ederim.

   Bahattin Şeker    Devlet Bakanı 
                   Türkiye Büyük MilletMeclisi

GÜNDEMİ

29 UNCU BİRLEŞİM

10 . 12 . 1996 SALI

Saat : 10.00

1

BAŞKANLIĞIN GENEL KURULA 
SUNUŞLARI

2

ÖZEL GÜNDEMDE YER ALACAK 
İŞLER

X 1. -1997 Malî Yılı Bütçe
Kanunu Tasarısı ve Plan ve Bütçe Komisyonu
Raporu (1/518) (S.Sayısı : 134) (Dağıtma
tarihi : 6.12.1996)

X 2.-1994 Malî Yılı
Genel Bütçeye Dahil Kuruluşların Kesinhesaplarına
Ait Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi
ile 1994 Malî Yılı Kesinhesap Kanunu Tasarısı
ve Plan ve Bütçe Komisyonu Raporu (1/282, 3/414) (S.Sayısı
: 103) (Dağıtma tarihi : 6.12.1996)

X 3. -1995 Malî Yılı Genel
Bütçeye Dahil Kuruluşların Kesinhesaplarına
Ait Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi
ile 1995 Malî Yılı Kesinhesap Kanunu Tasarısı
ve Plan Bütçe Komisyonu Raporu (1/492, 3/516) (S.Sayısı
: 151) (Dağıtma tarihi : 6.12.1996)

X 4.-Katma Bütçeli İdareler
1997 Malî Yılı Bütçe Kanunu Tasarısı
ve Plan ve Bütçe Komisyonu Raporu (1/519) (S.Sayısı
: 135) (Dağıtma tarihi : 6.12.1996)

X 5.-1994 Malî Yılı
Katma Bütçeli İdarelerin Kesinhesaplarına
Ait Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi
ile 1994 Malî Yılı Katma Bütçeli
İdareler Kesinhesap Kanunu Tasarısı ve Plan
ve Bütçe Komisyonu Raporu (1/283, 3/415) (S.Sayısı
: 102) (Dağıtma tarihi : 6.12.1996)

X 6.-1995 Malî Yılı
Katma Bütçeli İdarelerin Kesinhesaplarına
Ait Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi
ile 1995 Malî Yılı Katma Bütçeli
İdareler Kesinhesap Kanunu Tasarısı ve Plan
ve Bütçe Komisyonu Raporu (1/493, 3/517) (S.Sayısı
: 150) (Dağıtma tarihi : 6.12.1996)


3

SEÇİM

4

OYLAMASI YAPILACAK İŞLER

5

 MECLİS SORUŞTURMASI 
RAPORLARI

6

GENEL GÖRÜŞME VE MECLİS
ARAŞTIRMASI

YAPILMASINA DAİR 
ÖNGÖRÜŞMELER

7

SÖZLÜ SORULAR

8

KANUN TASARI VE 
TEKLİFLERİYLE

KOMİSYONLARDAN GELEN DİĞER
İŞLER


TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












