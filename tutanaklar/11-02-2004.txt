






DÖNEM : 22





DÖNEM
: 22 CİLT : 40 YASAMA YILI : 2



T. B. M. M.
TUTANAK DERGİSİ


51 inci Birleşim
11 Şubat 2004
Çarşamba


İ
Ç İ N D E K İ L E R
   Sayfa 

 I. - GEÇEN TUTANAK
ÖZETİ
II. - GELEN KÂĞITLAR
III. -
BAŞKANLIĞIN GENEL KURULA SUNUŞLARI
A)
GÜNDEMDIŞI KONUŞMALAR
1.- Aksaray Milletvekili Ali Rıza
Alaboyun'un, NATO'ya üyelik anlaşmamızın Türkiye Büyük Millet Meclisince
onaylanmasının 52 nci yıldönümü ile NATO'daki son gelişmelere ilişkin
gündemdışı konuşması
2.- Malatya Milletvekili Ferit Mevlüt
Aslanoğlu'nun, Malatya yöresinde tütün ekiminin yasaklanması ve tütün alım
noktalarının kapatılmasının üreticiler üzerindeki olumsuz etkilerine ilişkin
gündemdışı konuşması ve Tarım ve Köyişleri Bakanı Sami Güçlü'nün cevabı
3.- Aydın Milletvekili Ahmet Ertürk'ün,
Büyük Menderes Nehri taşkınlarını önlemek amacıyla yapımına devam edilen Çine
Barajında son yağışlardan sonra meydana gelen hasara ilişkin gündemdışı
konuşması
B) GENSORU,
GENEL GÖRÜŞME, MECLİS SORUŞTURMASI VE MECLİS ARAŞTIRMASI ÖNERGELERİ
1.- Manisa Milletvekili Nuri Çilingir ve
22 milletvekilinin, kuru üzüm ticaretindeki sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/166) 
C)
TEZKERELER VE ÖNERGELER
1.- (9/4,7) esas numaralı Meclis
Soruşturması Komisyonu Başkanlığının, Komisyonun başkanvekili ve sözcü
seçimlerini yaptıklarına ilişkin tezkeresi (3/471)
2.- (9/5,6) esas numaralı Meclis
Soruşturması Komisyonu Geçici Başkanlığının, Komisyonun başkan, başkanvekili,
sözcü ve kâtip üye seçimlerini yaptıklarına ilişkin tezkeresi (3/472)
3.- Türkiye Büyük Millet Meclisinde,
Türkiye - Kostarika Parlamentolararası Dostluk Grubunun kurulmasına ilişkin
Başkanlık tezkeresi (3/473)
4.- TBMM Başkanı Bülent Arınç'ın, 4 üncü
Avrupa-Akdeniz Meclis Başkanları
Konferansına katılmak üzere Malta Meclis Başkanının resmî davetine
icabetine ilişkin Başkanlık tezkeresi (3/474)
IV. -
SEÇİMLER
A)
KOMİSYONLARA ÜYE SEÇİMİ
1.- (10/12, 28) esas numaralı Meclis
Araştırması Komisyonuna üye seçimi 
V. - KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER
1.- Adlî Yargı İlk Derece Mahkemeleri ile
Bölge Adliye Mahkemelerinin Kuruluş, Görev ve Yetkileri Hakkında Kanun Tasarısı
ve Adalet Komisyonu Raporu (1/521) (S. Sayısı: 146) 
2.- Hukuk Usulü Muhakemeleri Kanununda
Değişiklik Yapılmasına İlişkin Kanun Tasarısı ve Adalet Komisyonu Raporu
(1/523) (S. Sayısı: 152)
3.- Çanakkale
Milletvekilleri Mehmet Daniş ve İbrahim Köşdere'nin; Gelibolu Yarımadası Tarihî
Millî Parkı Kanununa Geçici Bir Madde Eklenmesine Dair Kanun Teklifi (Kamu
İhale Kanununa Geçici Madde Eklenmesine Dair Kanun Teklifi) ile Plan ve Bütçe
Komisyonu Raporu (2/212) (S. Sayısı: 305)
4.- Olağanüstü Hâl Bölge Valiliği İhdası
Hakkında Kanun Hükmünde Kararnameye Bir Geçici Madde Eklenmesine Dair
17.12.2003 Tarihli ve 5023 Sayılı Kanun ile Anayasanın 89 uncu Maddesi
Gereğince Cumhurbaşkanınca bir daha görüşülmek üzere geri gönderme tezkeresi ve
Plan ve Bütçe Komisyonu Raporu (1/724)
(S. Sayısı: 339)
5.- At Yarışları Hakkında Kanunda
Değişiklik Yapılmasına Dair 17.12.2003 Tarihli ve 5022 Sayılı Kanun ve
Anayasanın 89 uncu Maddesi Gereğince Cumhurbaşkanınca bir daha görüşülmek üzere
geri gönderme tezkeresi ile
Tarım, Orman ve Köyişleri Komisyonu
Raporu (1/723) (S. Sayısı: 370)
6.- İcra ve İflas Kanununda Değişiklik
Yapılmasına Dair Kanun Tasarısı ve Adalet Komisyonu Raporu (1/718) (S. Sayısı:
372)
7.- Türkiye Cumhuriyeti Hükümeti ile
Bosna-Hersek Bakanlar Kurulu Arasında Uluslararası Karayolu Taşımacılığı
Anlaşması ile Anlaşmada Değişiklik Yapan Notaların Onaylanmasının Uygun
Bulunduğuna Dair Kanun Tasarısı ile Bayındırlık, İmar, Ulaştırma ve Turizm ve
Dışişleri Komisyonları Raporları (1/661) (S. Sayısı: 344)
VI. -
SORULAR VE CEVAPLAR
A) YAZILI
SORULAR VE CEVAPLARI
1.- Ankara Milletvekili Zekeriya
Akıncı'nın, Keçiören Belediyesinin borçları ile öğrencilere ve ailelere yaptığı
yardımlara ilişkin sorusu ve İçişleri Bakanı Abdülkadir Aksu'nun cevabı
(7/1704)
2.- İzmir Milletvekili Türkân
Miçooğulları'nın, 3.11.2002 tarihinden sonra göreve başlatılan kamu personeline
ilişkin sorusu ve Devlet Bakanı ve Başbakan Yardımcısı Mehmet Ali Şahin'in
cevabı (7/1706)
3.- Adana Milletvekili Atilla Başoğlu'nun,
Türk dili ve Türk kültürünün daha iyi öğretilmesi konusunda yapılacak
çalışmalara ilişkin sorusu ve Millî Eğitim Bakanı Hüseyin Çelik'in cevabı
(7/1719)
4.- Kırşehir Milletvekili Mikail
Arslan'ın, serbest bölge uygulamasındaki bazı sorunlara ilişkin Başbakandan
sorusu ve Maliye Bakanı Kemal Unakıtan'ın cevabı (7/1757)
5.- Adana Milletvekili Atilla Başoğlu'nun,
vergi barışı olarak bilinen uygulamadaki mağduriyet iddiasına ilişkin sorusu ve
Maliye Bakanı Kemal Unakıtan'ın cevabı (7/1778)
6.- Adana Milletvekili Atilla Başoğlu'nun,
Şanlıurfa Belediyesi evlendirme dairesinde resmî nikâhla birlikte imam nikâhı
kıyıldığı haberlerine ilişkin sorusu ve İçişleri Bakanı Abdülkadir Aksu'nun
cevabı (7/1780)
7.- Denizli Milletvekili Haşim Oral'ın,
gözlükçülük kurslarına ve sağlık meslek yüksekokulu optisyenlik bölümü
mezunlarının durumuna ilişkin sorusu ve Sağlık Bakanı Recep Akdağ'ın cevabı
(7/1795)
8.- Afyon Milletvekili Halil Ünlütepe'nin,
ABD'nin İskenderun'dan Kuzey Irak'a askerî sevkıyat yaptığı iddialarına ilişkin
sorusu ve Millî Savunma Bakanı M.Vecdi Gönül'ün cevabı (7/1799)
9.- İzmir Milletvekili Erdal Karademir'in,
Başbakanlığa yapılan açıktan atamalara ilişkin Başbakandan sorusu ve Devlet
Bakanı ve Başbakan Yardımcısı Mehmet Ali Şahin'in cevabı (7/1817)
10.- İzmir Milletvekili Muharrem
Toprak'ın, Hepatit-B virüsüne karşı ne gibi çalışmalar yapıldığına ilişkin
sorusu ve Sağlık Bakanı Recep Akdağ'ın cevabı (7/1862)
11.- İstanbul Milletvekili Kemal
Kılıçdaroğlu'nun, taşımalı eğitim yapılmayan illere ilişkin sorusu ve Millî
Eğitim Bakanı Hüseyin Çelik'in cevabı (7/1880)



I. - GEÇEN
TUTANAK ÖZETİ
TBMM Genel Kurulu saat 15.00'te açılarak
iki oturum yaptı.
Konya Milletvekilleri, 
Özkan Öksüz ile 
Nezir Büyükcengiz'in, 
Konya İlinde bina çökmesi ile, çökmenin
oluş sebeplerine, mevcut konutlar bakımından yapılması gereken çalışmalara
ilişkin gündemdışı konuşmalarına, Tarım ve Köyişleri Bakanı Sami Güçlü, cevap
verdi.
Trabzon Milletvekili Cevdet Erdöl,
teknoloji geliştirme bölgelerine ilişkin gündemdışı bir konuşma yaptı.
Slovenya Ulusal Meclisi Dış İlişkiler
Komisyonu Başkanının TBMM Dışişleri Komisyonu üyelerinden oluşan Parlamento
Heyetini Slovenya'ya resmî davetine icabet edecekleri daha önce bilgiye sunulan
milletvekillerinden mazeret belirtenlerin yerlerine gruplarınca isimleri
bildirilen milletvekillerine ilişkin Başkanlık tezkeresi Genel Kurulun
bilgisine sunuldu.
İzmir Milletvekili Ahmet Ersin ve 23
milletvekilinin, uyuşturucu kullanımının nedenleri ve boyutlarının
araştırılarak etkin mücadele için (10/164),
Diyarbakır Milletvekili Aziz Akgül ve 26
milletvekilinin, uyuşturucu madde kullanımının aileler ve gençler üzerindeki
etkilerinin araştırılarak (10/165),
Alınması gereken önlemlerin belirlenmesi
amacıyla Meclis araştırması; 
Ankara Milletvekili Yakup Kepenek ve 22
milletvekilinin, kamudaki araştırma ve geliştirme birimleri ve faaliyetleri
(8/6),
Cumhuriyet Halk Partisi Grubu adına Grup
Başkanvekilleri İzmir Milletvekili K. Kemal Anadol ve İstanbul Milletvekili Ali
Topuz'un, Kıbrıs (8/7), 
Konusunda genel görüşme; 
Açılmasına ilişkin önergeleri, Genel
Kurulun bilgisine sunuldu; önergelerin gündemdeki yerlerini alacağı ve
öngörüşmelerinin, sırası geldiğinde yapılacağı açıklandı.
Devlet Bakanı ve Başbakan Yardımcısı
Mehmet Ali Şahin'in, İran'ın Bem kentinde meydana gelen deprem nedeniyle taziye
sunmak ve yapılacak yardımlarla ilgili incelemelerde bulunmak üzere İran'a
yaptığı resmî ziyarete, Batman Milletvekili Ahmet İnal'ın da katılmasının uygun
görüldüğüne ilişkin Başbakanlık tezkeresi, 
Genel Kurulun 10.2.2004 Salı günkü
birleşiminde, sözlü sorular dışındaki diğer denetim konularının
görüşülmemesine; gündemin "Kanun Tasarı ve Teklifleri ile Komisyonlardan
Gelen Diğer İşler" kısmının 17 nci sırasında yer alan 339 sıra sayılı
kanun tasarısının bu kısmın 9 uncu sırasına, daha önce gelen kâğıtlar
listesinde yayımlanan ve dağıtılmış bulunan 370 ve 372 sıra sayılı kanun
tasarılarının 48 saat geçmeden 10 uncu ve 11 inci sıralarına; 32, 33, 34 ve 36
ncı sıralarında yer alan kanun tasarılarının ise 20 ilâ 23 üncü sıralarına
alınmasına ve diğer işlerin sırasının buna göre teselsül ettirilmesine; çalışma
sürelerinin ise, bugünkü birleşimde 343 sıra sayılı kanun tasarının
görüşmelerinin bitimine kadar, 11.2.2004 Çarşamba günkü birleşimde sözlü
soruların görüşülmemesine ve 370 sıra sayılı kanun tasarısının görüşmelerinin
bitimine kadar, 12.2.2004 Perşembe günkü birleşiminde de 360 sıra sayılı kanun
tasarısının görüşmelerinin bitimine kadar uzatılmasına ilişkin Danışma Kurulu
önerisi,
Kabul edildi.
Gündemin "Sözlü Sorular"
kısmının:
1 inci sırasında bulunan  (6/403),
2 nci  " " (6/405),
Esas numaralı sorulara, Maliye Bakanı
Kemal Unakıtan;
4 üncü sırasında bulunan (6/409), 
16 ncı "  " (6/444),
26 ncı "  " (6/463),
Esas numaralı sorulara, Enerji ve Tabiî
Kaynaklar Bakanı Mehmet Hilmi Güler;
5 inci sırasında bulunan  (6/417) esas numaralı soruya, Devlet Bakanı Ali
Babacan;
Cevap verdi; (6/409), (6/417) esas
numaralı soru sahipleri de karşı görüşlerini açıkladılar.
3 üncü sırasında bulunan (6/408), 
6 ncı  " "
(6/422), 
7 nci  "  " (6/425), 
8 inci "  " (6/426),
Esas numaralı sorular, üç birleşim içinde
cevaplandırılmadığından yazılı soruya çevrildi; (6/408), (6/425), (6/426) esas
numaralı soru sahipleri görüşlerini açıkladılar.
Gündemin "Kanun Tasarı ve Teklifleri
ile Komisyonlardan Gelen Diğer İşler" kısmının:
1 inci sırasında bulunan, Adlî Yargı İlk
Derece Mahkemeleri ile Bölge Adliye Mahkemelerinin Kuruluş, Görev ve Yetkileri
Hakkında Kanun Tasarısının (1/521) (S. Sayısı: 146),
2 nci sırasında bulunan, Hukuk Usulü
Muhakemeleri Kanununda Değişiklik Yapılmasına İlişkin Kanun Tasarısının (1/523)
(S. Sayısı: 152),
3 üncü sırasında bulunan, Kamu İhale
Kanununa Geçici Madde Eklenmesine Dair Kanun Teklifinin (2/212) (S. Sayısı:
305),
Görüşmeleri, daha önce geri alınan
maddelere ilişkin komisyon raporları henüz gelmediğinden, ertelendi.
4 üncü sırasında bulunan, Uzman Erbaş
Kanununda Değişiklik Yapılmasına Dair (1/526, 1/190, 1/205) (S. Sayısı: 362);
5 inci sırasında bulunan, Yabancılara
İkinci El Taşıt Satışı Hakkında (1/728) (S. Sayısı: 363);
6 ncı sırasında bulunan, Türkiye
Cumhuriyeti ile Litvanya Cumhuriyeti Arasında Hukukî ve Ticarî Konularda Hukukî
ve Adlî İşbirliği (1/375) (S. Sayısı: 341), 
7 nci sırasında bulunan, Türkiye
Cumhuriyeti ile Moğolistan Arasında Hukukî, Ticarî ve Cezaî Konularda Adlî
Yardımlaşma (1/425) (S. Sayısı: 342), 
8 inci sırasında bulunan, Türkiye
Cumhuriyeti Hükümeti ile Kazakistan Cumhuriyeti Hükümeti Arasında Diplomatik
Temsilcilik Binalarının İnşası İçin Karşılıklı Arsa Tahsisine İlişkin (1/481)
(S. Sayısı: 343), 
Anlaşmanın Onaylanmasının Uygun Bulunduğu
Hakkında; 
Kanun Tasarılarının, görüşmelerini
müteakiben elektronik cihazla yapılan açıkoylamalardan sonra, kabul edilip
kanunlaştıkları açıklandı.
11 Şubat 2004 Çarşamba günü saat 15.00'te
toplanmak üzere, birleşime 20.16'da son verildi.
  



İsmail Alptekin



















Başkanvekili










Mevlüt Akgün





Türkân Miçooğulları







Karaman 





İzmir







Kâtip
  Üye 





Kâtip
  Üye




    No. : 80
II. - GELEN KÂĞITLAR
11 Şubat 2004 Çarşamba
Raporlar
1.- Sinematografik Ortak
Yapım Avrupa Sözleşmesinin Onaylanmasının Uygun Bulunduğuna Dair Kanun Tasarısı
ile Millî Eğitim, Kültür, Gençlik ve Spor ve Dışişleri Komisyonları Raporları
(1/631) (S. Sayısı : 364) (Dağıtma tarihi : 11.2.2004) (GÜNDEME)
2.- Türkiye Cumhuriyeti
Hükümeti ile Almanya Federal Cumhuriyeti Hükümeti Arasında Başta Terörizm ve
Örgütlü Suçlar Olmak Üzere Büyük Önemi Haiz Suçlarla Mücadelede İşbirliği
Anlaşmasının Onaylanmasının Uygun Bulunduğuna Dair Kanun Tasarısı ile İçişleri
ve Dışişleri Komisyonları Raporları (1/553) (S. Sayısı : 373) (Dağıtma tarihi :
11.2.2004) (GÜNDEME)
Meclis Araştırması Önergesi
1.- Manisa Milletvekili
Nuri Çilingir ve 22 Milletvekilinin, kuru üzüm ticaretindeki sorunların
araştırılarak alınması gereken önlemlerin belirlenmesi amacıyla Anayasanın 98
inci, İçtüzüğün 104 ve 105 inci maddeleri uyarınca bir Meclis araştırması
açılmasına ilişkin önergesi (10/166) (Başkanlığa geliş tarihi: 28.1.2004)


BİRİNCİ OTURUM
Açılma Saati : 15.00
11 Şubat 2004 Çarşamba
BAŞKAN : Başkanvekili İsmail ALPTEKİN
KÂTİP ÜYELER: Türkân MİÇOOĞULLARI (İzmir), Mevlüt AKGÜN
(Karaman)

BAŞKAN - Türkiye Büyük
Millet Meclisinin 51 inci Birleşimini açıyorum.
Toplantı yetersayı
vardır; görüşmelere başlıyoruz.
Sayın milletvekilleri,
gündeme geçmeden önce üç değerli arkadaşımıza gündemdışı söz vereceğim.
Gündemdışı ilk söz,
NATO'ya üyeliğimizin Türkiye Büyük Millet Meclisi tarafından onaylanmasının
yıldönümü münasebetiyle, Aksaray Milletvekili Ali Rıza Alaboyun'a aittir.
Sayın Alaboyun, buyurun.
(AK Parti sıralarından alkışlar)
Konuşma süreniz 5 dakika.
III.- BAŞKANLIĞIN GENEL KURULA SUNUŞLARI
A)
GÜNDEMDIŞI KONUŞMALAR
1.- Aksaray
Milletvekili Ali Rıza Alaboyun'un, NATO'ya üyelik anlaşmamızın Türkiye Büyük
Millet Meclisince onaylanmasının 52 nci yıldönümü ile NATO'daki son gelişmelere
ilişkin gündemdışı konuşması
ALİ RIZA ALABOYUN
(Aksaray) - Sayın Başkan, değerli milletvekilleri; NATO'ya üyelik anlaşmamızın
Türkiye Büyük Millet Meclisince onaylanmasının elliikinci yılı ve NATO'daki
gelişmeler üzerine gündemdışı söz almış bulunuyorum; hepinizi, saygıyla
selamlıyorum.
Sayın Başkan, değerli
milletvekilleri; İkinci Dünya Savaşı sonunda Avrupa'da savaşın tarafı ülkelerin
yaşadıkları acı tecrübeler iki yeni oluşumun temellerinin atılmasına neden
olmuştur. Bunlarda biri, Fransa ve Almanya'nın öncülüğünü yaptıkları, bugün
Avrupa Birliği olarak adlandırdığımız siyasî bir oluşum olan Avrupa Kömür ve
Çelik Birliğidir. Diğeri ise, gelişmekte olan Sovyet yayılmacılığına karşı,
demokrasi ve serbest piyasa ekonomisini benimseyen ülkelerin ve Türkiye'nin
katılımıyla gerçekleşen ve askerî bir oluşum olan NATO'dur.
NATO, 4 Nisan 1949
yılında 12 ülkenin imzaladığı bir anlaşmayla Washington'da kurulmuştur.
Türkiye, kuzey komşusu Sovyetler Birliğinden gelen tehdit üzerine NATO'ya üye
olmak için başvurmuş; üyelik anlaşması, Türkiye Büyük Millet Meclisince 18
Şubat 1952 yılında onaylanarak resmen yürürlüğe girmiştir. 
Sayın Başkan, değerli
milletvekilleri; Türkiye'nin Sovyetler Birliğiyle sınır komşusu olması,
ülkemizi doğal olarak NATO'nun cephe ülkesi konumuna sokmuştur. İçinde
bulunduğumuz jeopolitik durum, ülkemizin NATO içerisinde saygınlığını ve
ağırlığını artırmıştır. Sovyet tehdidinin genel olarak sınırlarının ve askerî
gücünün belli olması, ideolojisini ve amaçlarını gerçekleştirmede uyguladığı
yöntemlerin tanımlanabilir bir yapıya sahip olması, NATO üyelerinin tehdide
karşı sağlıklı bir savunma mekanizması geliştirmesini sağlamıştır.
Sovyetlerin, bazı
ülkelerde giriştikleri askerî müdahaleleri, işgalleri, iç karışıklıkları, rejim
değişikliği ve demokrasinin rafa kaldırılması gibi faaliyetlerini tüm dünya
geneline yayma arzusu, evrensel barışı ve istikrarı tehdit altında tutmuştur.
NATO, bu tehdide karşı bir bütün olarak karşı durmuştur. 
Sayın Başkan, değerli
milletvekilleri; Berlin Duvarının 1989 yılında yıkılmasının ardından, hantal
bir şekilde büyümüş olan Sovyetler Birliği ve onun temsil ettiği blok resmen
dağılarak, soğuk savaş dönemi sona ermiştir. Kırk yılı aşkın süren soğuk savaş
döneminde, ülkemiz ve askerî varlığımız, NATO bünyesinde dünya barışına çok
büyük katkılar sağlamıştır. 
Sovyetlerin dağılmasıyla
birlikte NATO'ya gerek kalmadığı ve önemini yitirdiği yolunda görüşler ileri
sürülmüştür. Bu görüşleri ileri sürenlerin tezini güçlendiren, yine, NATO'nun
Sovyetlere karşı kurulmuş bir savunma ittifakı olduğuydu. Ancak, Sovyet
bloğundan ayrılan Balkan ülkelerindeki istikrarsızlık ve yeniden canlanan etnik
milliyetçilik duyguları, Bosna ve Kosova gibi ülkelerde acı olayların ve
katliamların yaşanmasına neden olmuştur. Dünya ülkelerinin bu bölgeye
müdahalede kararsız ve yetersiz kalması, Birleşmiş Milletlerin, kınamanın
ötesinde, bu tür krizlere karşı bir altyapısının olmaması, NATO'nun önemini bir
daha önplana çıkarmıştır. NATO, barışı temin etmek üzere Balkanlarda ve
Afganistan'da güç bulundurmakta ve Silahlı Kuvvetlerimiz de burada görev
üstlenmektedir.
Sayın Başkan, değerli
milletvekilleri; başta Balkanlar olmak üzere, dünyanın değişik yerlerinde
meydana gelen beklenmedik olaylar ve 11 Eylülle zirveye ulaşan, tüm dünyada
hızla yayılma eğilimi gösteren terör faaliyetleri, tehdidin nereden ve ne zaman
geleceği konusunda belirsizlik yaratmıştır. Bu gelişmeler karşısında, Prag
Zirvesinin hemen ardından, NATO, konumunu ve stratejilerini hızlı bir şekilde
yeniden değerlendirmiş ve bölgesel bir savunma ittifakından global bir güvenlik
ittifakına geçişi hızlandıracak bir dönüşüm sürecine girilmiştir. Bu amaçla,
beklenmedik krizlere ve kriz bölgelerine kısa sürede müdahale edebilecek, NATO
Karşılık Gücü olarak adlandırdığımız eğitimli ve donanımlı bir birlik, sürekli
hazır olarak bekletilecektir. 
Sayın Başkan, değerli
milletvekilleri; NATO, askerî konuların dışında, bölgesel diyalogların
geliştirilmesinde en önemli rolü üstlenmektedir. Rusya, Akdeniz ve Kafkas
ülkeleriyle geliştirilen diyalog girişimleri ve ortak işbirliği çabaları
sürmektedir. Gelinen nokta itibariyle, şunu söyleyebiliriz ki, NATO, eski NATO
değildir; NATO, artık, global barışın ve istikrarın güvencesi olarak varlığını
sürdürecektir. 
Bu yıl, haziran ayında,
İstanbul'da, NATO'nun bir zirve toplantısı yapılacaktır. İstanbul zirvesine,
başta Amerika Birleşik Devletleri, Fransa, Almanya Devlet Başkanları olmak
üzere, üye ülkelerin başbakanları ve NATO'nun üst düzey temsilcileri
katılacaklar. Ülkemizin temsil ve tanıtımı açısından da önemli olan bu zirvenin
başarılı geçmesini diliyor, hepinizi saygıyla selamlıyorum. (Alkışlar)
BAŞKAN - Teşekkür
ediyorum Sayın Alaboyun.
Gündemdışı ikinci söz
isteği, Malatya İli ve yöresinde tütün ekiminin yasaklanması ve tütün alım
noktalarının kapatılması konusunda, Malatya Milletvekili Sayın Ferit Mevlüt
Aslanoğlu'na aittir.
Buyurun Sayın Aslanoğlu.
(CHP sıralarından alkışlar)
Süreniz 5 dakika.
2.- Malatya
Milletvekili Ferit Mevlüt Aslanoğlu'nun, Malatya yöresinde tütün ekiminin
yasaklanması ve tütün alım noktalarının kapatılmasının üreticiler üzerindeki
olumsuz etkilerine ilişkin gündemdışı konuşması ve Tarım ve Köyişleri Bakanı
Sami Güçlü'nün cevabı
FERİT MEVLÜT ASLANOĞLU
(Malatya) - Sayın Başkan, Yüce Meclisin değerli üyeleri; hepinizi saygıyla
selamlıyorum.
Malatya'da, 3 tütün alım
merkezi var. Bu merkezler, tütün üreticileriyle sözleşme yaparlar ve yaptıkları
sözleşmelerle, bu 3 merkez tütün alır. Ocak ayı sonunda, bir yazıyla,
Malatya'daki, Malatya-Merkez, Doğanşehir ve Akçadağ İlçelerindeki tütün alım
merkezlerini kapattım ve sözleşme yapmayacağım denildi. Tabiî, Malatya'ya,
tütün üretme denilmiyor, dikkatinizi çekerim; ama, bu 3 merkezi kapattım
deniliyor. Bu 3 merkezi kapatırsan, zaten, Malatya'da hiç kimseyle sözleşme
yapmayacaksın; bu 3 merkez olmazsa, tütün alımı yapmayacaksın. Tütünün pazarı
neresi; Türkiye'de, tütünün alternatif alıcısı mı var?! O zaman, Malatya
köylüsüne "arkadaş, sen tütün ekemezsin" deniliyor. Bu, hakikaten çok
acı bir uygulama. Malatya köylüsünün alternatif ürünü yok. Malatya köylüsünü,
öyle, bir dakikada çizemezsiniz. Bu, insanın insanca özgürlüğüne vurulan bir
hançerdir. Onun için "efendim, köylü tütünü eksin. Tamam kardeşim, onda
yasak yok" diyorlar. Peki, köylü tütünü ekecek de, kime satacak?
Türkiye'de herkes bunu bilmiyor mu?! Türkiye'de, tütünün bir tek alıcısı var.
Peki, ondan sonra ne olacak; "efendim, ikinci piyasa var" diyorlar.
Hangi piyasa; kaçak piyasası. İnsanları kaçakçılığa alet ediyorlar. Kime
satacak tütünü; piyasada yasadışı olarak öngörülen ve kaçak işlem yapılan
yerlere; kaçak tütüne insanlar yönlendiriliyor. Böyle bir mantık olamaz!..
Değerli milletvekilleri,
Türkiye'de sigara üreten 6 fabrikadan 1 tanesi Malatya Sigara Fabrikasıdır.
Eğer, sen, Malatya köylüsünün tütün ekmesini engelliyorsan, Malatya Sigara
Fabrikasının bahçesine hançer vuruyorsun. Böyle bir mantık olamaz!.. Onun için,
Malatya insanının, Malatya köylüsünün yıllarca ekmeğini çıkardığı -yaklaşık 5
000 ailenin ekimini yaptığı, 20 000 kişiyi ilgilendiren- tütünün Malatya'da
ekimini engelleyemezsiniz, engellemeyelim. 
Bu nereden kaynaklanıyor?
Bir yıl önce burada bir konuşma yapmıştım Tekelin özelleştirilmesi gündeme
geldiğinde. Tekel, millî bir kurumdur, bu kurum bir araçtır; ama, esas amaç,
Türkiye'de, bu ürünü yetiştiren insanların ekmeğidir. Bakın "yarın, Tekel,
tütünü almayacak, yarın, tamamen yabancı sigaralara bu ülke terk edilecek"
demiştik; nitekim, bunların ayak sesleri. Artık, bugün Malatya, yarın İzmir,
öbür gün Adana. Bunun içinde Adana da var. 
Değerli arkadaşlar,
Tekel, Türkiye'nin millî bir kurumudur. Türkiye'nin tahsil ettiği verginin
yüzde 5'i Tekel kanalıyla toplanmaktadır. Özelleştirme mantığı son derece
yanlıştır. Aslında, Tekeli Tekel Genel Müdürlüğü yönetmiyor arkadaşlar, Tekeli
Tekel Genel Müdürlüğü yönetmiyor, altını çiziyorum, Tekeli Ankara'daki
Özelleştirme İdaresi yönetiyor. Tekelin gerek teknik ihtiyaçlarının gerek
piyasadaki ihtiyaçlarının en iyisini bilen Tekel yöneticilerinin hiçbir yetkisi
yok arkadaşlar, tamamen talimatla yönetiliyor; bunu açık açık bilelim. Artık,
Tekeli özelleştirme kapsamından bir an önce çıkaralım. Tekel Genel Müdürlüğü,
yıllarca yönettiği bu kurumu adam gibi yönetir; ama, bu insanların yakasını bıraksınlar.
Nitekim -eylül ayında başlayan ve yıl sonuna kadar devam eden- yasalara, toplu
iş sözleşmelerine aykırı olarak Tekel çalışanları katledildi. Sayın Mehmet Ali
Şahin Bakanımın imzası olmasına rağmen, toplusözleşmeyi dinlemediler. 40 yaşına
gelen bayanların ve 42 yaşına gelen erkeklerin tümü zorla emekli edildi. Günde
40 ton sigara üreten Malatya Sigara Fabrikasının üretimi 10 tona düştü
arkadaşlar ve 1 000 kişilik fabrika 370 kişiye düştü ve şu anda fabrikanın tüm
teknik kadroları gitti.
(Mikrofon otomatik cihaz
tarafından kapatıldı) 
BAŞKAN - Buyurun Sayın
Aslanoğlu.
FERİT MEVLÜT ASLANOĞLU
(Devamla) - Fabrika üretim yapılamaz hale geldi. O zaman, biz, Malatyalı olarak
şöyle düşünüyoruz: Acaba, bu, yarın Malatya Sigara Fabrikasının yok
edileceğinin ayak sesleri mi?! Çünkü, hep bunu görüyoruz. Malatya Sigara
Fabrikası, Malatya köylüsünün, Malatya insanının yıllarca ekmeğiydi. Ne
olursunuz, Malatya insanının ekmeğini elinden almayın. Sözleşmeli tütün
almıyorum diye "tütün ekemezsin" dayatmasını Malatya köylüsüne
yaşatmayalım; çünkü, bu insanlar yıllarca bunu üretti. Biz, devlet, bize bedava
para versin demiyoruz. Türkiye'de tütünün tek alıcısı devlettir, Tekeldir. Her
yerde üretilen tütünü alıyorsa, Malatya'da üretilen tütünü de almak zorundadır.
Malatya, bir başka ülkenin toprağı değildir, Malatya köylüsü başka bir ülkenin
köylüsü değildir. Eğer, Türkiye'de tütün üretimi kısıtlamasına gidiyorsanız,
bundan oransal olarak biz de etkilenelim; ama, bizi bundan mahrum etmeyin. 
Hepinize saygılar
sunuyorum. 
Teşekkür ederim. (CHP
sıralarından alkışlar)
BAŞKAN - Teşekkür
ediyorum Sayın Aslanoğlu. 
AHMET MÜNİR ERKAL
(Malatya) - Sayın Başkan...
BAŞKAN - Sayın Erkal, bir
isteğiniz mi var?
AHMET MÜNİR ERKAL
(Malatya) - Konuyla ilgili olarak kısa bir açıklama yapmak istiyorum. 
BAŞKAN - Buyurun, bir iki
cümleyle... (CHP sıralarından "böyle bir usul yok" sesleri)
AHMET MÜNİR ERKAL
(Malatya) - Sayın Bakanımız cevap verecekse, aynı konuyla ilgili söz
alacaklarsa, feragat edebilirim. 
BAŞKAN - Yani Malatya Milletvekili olarak bir sözünüz
mü var?
AHMET MÜNİR ERKAL
(Malatya) - Evet, Sayın Aslanoğlu'nun açıklamalarıyla ilgili kısa bir açıklama
yapmak istiyorum. 
Yaptığımız incelemelerde,
Tekeli yok etmek veya kapatmak gibi bir irade kesinlikle söz konusu değil.
Yaptığımız görüşmelerde, aksine, Tekel Malatya Sigara Fabrikasının
kapasitesinin daha da artırılarak aktif hale getirileceği ve ek işçi kaydırması
da yapılarak daha yüksek potansiyel kazandırılacağı kesin ortadadır; ama, tütün
alınmama konusu ayrı bir konudur...
BAŞKAN - Teşekkür ederim
Sayın Erkal; anlaşıldı. 
AHMET MÜNİR ERKAL
(Malatya) - Teşekkür ediyorum. 
BAŞKAN - Zannediyorum,
zaten, Sayın Bakan bu konuda açıklama yapacaklar, Sayın Bakana söz vereceğim. 
FERİT MEVLÜT ASLANOĞLU
(Malatya) - Sayın Başkan, söz hakkı doğdu, söz istiyorum. 
BAŞKAN - Hayır efendim,
söz hakkı yok. 
FERİT MEVLÜT ASLANOĞU
(Malatya) - İki kelime efendim...
BAŞKAN - Sayın Aslanoğlu,
ben, size gerekeni söyledim. Siz, onu Sayın Bakandan sorarsınız. 
Buyurun Sayın Bakan. (AK
Parti sıralarından alkışlar)
FERİT MEVLÜT ASLANOĞLU
(Malatya) - Efendim, Tekel Genel Müdürlüğünün yazısı burada; tütün yasaklaması
fabrikayla ilgili değil ki!..
BAŞKAN -Sorarsınız burada
efendim. 
GÜROL ERGİN (Muğla) -
Sayın üyenin cevap hakkı var mı Sayın Başkan?
BAŞKAN - Cevap hakkı
olarak değil, Malatya Milletvekili olarak bir fikri varsa, onu sordum. Cevap hakkı
deyince de, zaten, sözünü kestim. 
ALİ DİNÇER (Bursa) -
Sayın Milletvekili gerçekdışı beyanda bulundu. Özelleştirilecek fabrika
büyütülmez Sayın Başkan. 
BAŞKAN - Sayın
milletvekilleri, Başkanlık gereğini yapmıştır; bunu tartışmaya gerek yok. 
Buyurun Sayın Bakan.
AHMET ERSİN (İzmir) -
Sayın Bakan, farklı bir şey mi söyleyeceksiniz? Sizin yerinize cevap verdi... 
TARIM VE KÖYİŞLERİ BAKANI
SAMİ GÜÇLÜ (Konya) - Sayın Başkan, sayın milletvekilleri; Malatya
Milletvekilimiz Mevlüt Aslanoğlu Bey, bölgesiyle ilgili bir sorunu dile
getirdi. Konuşma metni bize tam olarak intikal etmediği için, biz de genel bir
değerlendirme yaptık. Tütün Üst Kurulundan, Tekel İdaresinden aldığımız
cevaplar ile konuyla ilgili Bakanlığımızın düşüncelerini birleştirdim; ben,
genel bir değerlendirme yapmak istiyorum. Bu, konunun, aynı zamanda, şu anda
burada ortaya çıkan durumundan biraz daha farklı olduğunu da ortaya koyuyor.
Evvela, kısa bir değerlendirme için biraz önbilgiye ihtiyaç var. 
Dünya tütün üretimi her
yıl ortalama 6 000 000-8 000 000 ton arasında değişmekte. Dünyada önemli tütün
üreticisi ülkeler, Çin, Amerika Birleşik Devletleri, Hindistan ve Brezilya'dır.
Bu ülkeler, dünya üretiminin yüzde 70'inden fazlasını karşılamaktadır; ancak,
bu ülkelerin üretimi bizim ülkemizde üretilen tütün tipi değil, büyük oranda
Virginia ve Burley tütünleridir. Dünya tütün üretim alanı oldukça sabit bir
seyir izlemekte, üretim miktarı ise, iklime bağlı olarak yıldan yıla
değişebilmektedir. 
Ülkemizin ekolojik
koşullarına ve sosyal yapısına oldukça uygun bir ürün olan tütün, çeşitli
bölgelerimizde, yıllardır, yaygın şekilde, aile tarımı olarak, üretilmekte,
başta ihracat olmak üzere, istihdam ve ulusal gelir açısından Türk ekonomisine
de önemli katkılar yapmaktadır. Türkiye'nin tütün üretimi son yıllarda 152 000
ton, tütün tüketimi ise 43 000 ton civarındadır. 
Sayın milletvekilleri, bu
iki rakama dikkat çekmek istiyorum. Türkiye'nin tütün üretimi 152 000 ton,
tütün tüketimi ise 43 000 tondur. Ülkemiz, şark tipi tütün yetiştiriciliği yapan
ülkelerin başında yer almakta ve dünyadaki bu tip tütünün yüzde 35- 40'ını
üretmektedir. Coğrafik anlamda dört ayrı tütün üretim bölgesinden söz etmek
mümkündür; bunlar, Ege, Marmara, Karadeniz, Doğu ve Güneydoğu Anadolu
Bölgeleridir. 
Ülkemizin önemli tütün
ihracatçısı bir ülke olduğunu da biliyoruz. 2003 yılı itibariyle, 70 000 ton
tütün ihraç ediyoruz ve 245 000 000 dolarlık da bir ihracat gelirimiz var;
toplam tarımsal ürünler ihracatımızın içerisinde de yüzde 8 ile 10 arasında bir
paya sahip. Tütün tarımı oldukça emekyoğun bir tarım ve büyük bir istihdam
olanağı yarattığını da biliyoruz.
BAŞKAN - Sayın Bakan, bir
dakikanızı rica ediyorum.
Değerli arkadaşlar,
bakın, biraz önce Sayın Aslanoğlu'nun konuşmasından sonra birçok arkadaşımız bu
konuya ilgi gösterdi ve yerinden fikir beyan etti. Sayın Bakan bu konuda önemli
açıklamalar yapıyor; o bakımdan, arkadaşlarımızın Sayın Bakanı dikkatle
dinlemesini rica ediyorum.
Buyurun Sayın Bakan.
MUHARREM KILIÇ (Malatya)
- Sayın Bakan tütünden bahsediyor, Malatya'dan bahsetmiyor ki!.. Malatya'ya
gelsin Sayın Bakan.
TARIM VE KÖYİŞLERİ BAKANI
SAMİ GÜÇLÜ (Devamla) - Efendim, ben, bu geçen süre içerisinde iki rakam
söyledim, Türkiye'nin yıllık tütün üretiminin 152 000 ton, tüketiminin ise 43
000 ton olduğunu. Evvela, bu rakamlara dikkat ederek konuşmalarımızı
sürdürmemiz ve yorumumuzu yapmamız gerektiğini tekrar hatırlatıyorum. 
Malatya yöresine gelince,
Doğu Anadolu Bölgesinde yaklaşık 26 000 üreticimiz var. Malatya İlinin ise 152
köyünde yaklaşık 5 500 dekarlık bir alanda 723 ton üretim yapılıyor; yani,
Türkiye'nin toplam üretimi içerisinde çok az bir payı var ve 7 400 üretici bu
ürünle meşgul bu bölgede. 
Şimdi, yürürlükteki
mevzuata göre, üretici tütünleri, yazılı sözleşme esası veya açık artırma
yöntemiyle alınır ve satılır. Bu iki sistem yürürlüktedir. Söz konusu
uygulamaya göre, Malatya-Doğanşehir ve Akçadağ üretim merkezlerinde tütün
üretimini yasaklayan kanunî veya idarî bir tasarruf bulunmamaktadır; ancak,
sözleşmedışı üretilen tütünün pazarlanmasında sorun yaşanması muhtemeldir.
Halihazırda, tütün üreticisi, yazılı sözleşme esasına göre veya sözleşme harici
tütün üretebilir. Bir uygulama, bir mevzuat çerçevesi içerisindeki ifadeden
bahsediyorum. Sözleşme harici ve sözleşme fazlası üretilen tütünler, Tütün,
Tütün Mamulleri ve Alkollü İçkiler Piyasası Düzenleme Kurumunun gözetim ve
koordinasyonu altında, tütün satış merkezlerinde açık artırma yöntemiyle tütün
satış merkezlerinin kurulması için gerekli şartların oluşmaması veya ihtiyaç
duyulması halinde ise, kataloğa dayalı açık artırmalı satış yöntemiyle, alınıp
satılması mümkündür. Bu sistemin uygulama yeri ve şartları kurumca
belirlenmektedir. 
Malatya ve yöresinde
tütün üretimini yasaklayan ve tütün alım noktalarının kapatılması gibi
algılanan olay, Tekel AŞ'nin, bu bölge tütünlerini sigara harmanlarında
kullanmaması ve halihazırda depolarında stok fazlası olduğu için, 4733 sayılı
Yasaya istinaden, adı geçen alım noktalarında tütün üretim ve alım-satım
sözleşmesi yapmayacağını beyan etmesinden kaynaklanmaktadır. 
Tekel, bölgede yazılı
sözleşme yapmayacağı ve tütün almayacağı hususunu, yaprak tütün işletme
müdürlükleri vasıtasıyla Malatya İline bağlı 3 alım noktasının yanı sıra,
ekonomik olma özelliğini yitiren diğer alım noktalarına da bildirmiştir. Bu
duyurudan sonra, üretici, bölgede tütün üretiminin yasaklandığı yönünde bir
kanaate ulaşmıştır. Bu, tam anlamıyla doğru bir ifade değildir; ancak,
buradaki, bölgedeki Tekel yönetiminin de belirttiği gibi, bir stok fazlası
olduğu hakikatini görmezden gelemeyiz. 
Bu hususun Bakanlığımızı
ilgilendiren bir yönü var. Buraya kadar olan kısmı, Özelleştirme İdaresinin,
Tekelin ilgi alanında olan hususlardır. Bizi ilgilendiren yönü, elbette, tarım
kesiminde çalışan ve düne kadar ürettiği ürünleri satma konusunda bir
belirsizlik olmayan üretici için, elbette bir çözüm üretmek durumundayız.
Bununla ilgili olarak da, şu anda kullanılabilecek bir imkân, Alternatif Ürün
Projesidir. Bu proje, arz fazlası olan ürünler ve tütün için de geçerlidir ve
bu bölgemizde de uygulanmaktadır. Toplam bütçesi 180 000 000 dolar olan bu
projede, tütün ekiminin yerine alternatif ürüne geçenler için dekar başına 80
dolarlık bir ödeme yapılmaktadır. Tütün yerine, yağlı tohumlu bitkiler, yem
bitkileri, açıkta ve örtü altında sebzecilik, meyvecilik ile tıbbî ve aromatik
bitkilerin üretiminin yaygınlaştırılması hedeflenmektedir. Bugüne kadar,
Malatya İlimizde, proje kapsamına çok sınırlı sayıda çiftçimiz dahil olmuştur;
bunların sayısı 2002 ve 2003 yıllarında -her yıl için söylüyorum- 100 çiftçinin
daha altındadır ve bu insanlara 12 000 dolarlık bir destek yapılmıştır. 
Yörede projeye ilginin
şimdiye kadar az olduğu bir gerçektir. Bugüne kadar yapılan uygulamada
alternatif ürün projesi kapsamında Tekelle sözleşme yapan 3 619 çiftçimizin
üretimden vazgeçmesi hedeflenmiştir; ancak, bu konuda bir yöntem değişikliğine
gidilmiş ve 2004 yılından itibaren tütün kotası olan üreticilerin
müracaatlarının alınmaya başlanması ilke olarak benimsenmiştir. Böylelikle,
2004 yılı içerisinde, proje kapsamında, müracaat sayısının artacağı beklenmektedir.
Bakanlığımızın bu konudaki hedefi, ilde tütün üretimi yapan 7 400 çiftçimizin
alternatif ürün projesinden yararlanmasını sağlamaktır. 
Ülkemizin önemli bir
tütün üreticisi olması, çok sayıda çiftçimizin bu üründen geçimini sağlaması ve
önemli bir ihracat geliri bulunması nedeniyle, tütün, tarım sektörü
içerisindeki önemini korumaktadır. Ülkemizin ihtiyaç duyduğu tütün çeşitlerinin
üretilmesi için, Doğu ve Güneydoğu Anadolu Bölgelerinde üretimi yapılmakta olan
bazı tütün çeşitlerinin gerçek özelliklerini ortaya çıkaracak ıslah
çalışmalarının yapılması, bu tütünlerin, Amerikan tütünlerine kısmen benzerliği
dikkate alınarak bu yönde ıslah edilmeleri, hasat sonrası kurutma ve
fermantasyon ve benzeri işlemlerde değişiklikler yapılarak, bunların Amerikan
Blend sigaralarında kullanım olanaklarının araştırılması önem arz etmektedir. Bakanlığımıza
bağlı Tarımsal Araştırma Enstitüsünde, Ege Tarımsal ve Karadeniz Tarımsal
Araştırma Enstitüsünde bu yönde çalışmalar devam etmektedir. 
Bakanlığımızca uygulanan
alternatif ürün projesiyle, ihtiyaç fazlası tütün üretimi yerine yağlı tohumlu
bitkiler ve yem bitkilerinin üretilmesiyle hem çiftçilerimiz daha çok gelir
elde etmiş olacak hem de yöreye uygun alternatif ürünlerin üretilmesiyle arzu
edilen tarımsal potansiyelin sağlanması imkân dahiline girecektir. 
Efendim, teşekkür
ediyorum, saygılar sunuyorum. (Alkışlar) 
BAŞKAN - Teşekkür
ediyorum Sayın Bakan.
MUSTAFA GAZALCI (Denizli)
- Efendim, araştırma önergesi var tütünle ilgili; onu gündeme alalım. 3 500 000
insanı ilgilendiriyor...
BAŞKAN - Gündemdışı
üçüncü söz isteği, Aydın İlinde inşaatı devam eden ve Büyük Menderes Nehri
taşkınlarını önlemek amacıyla yapılan Çine Barajıyla ilgilidir ve Aydın
Milletvekili Sayın Ahmet Ertürk bu konuda söz istemiştir.
Buyurun Sayın Ertürk. (AK
Parti sıralarından alkışlar)
Süreniz 5 dakikadır.
3.- Aydın Milletvekili Ahmet Ertürk'ün, Büyük Menderes Nehri
taşkınlarını önlemek amacıyla yapımına devam edilen Çine Barajında son
yağışlardan sonra meydana gelen hasara ilişkin gündemdışı konuşması
AHMET ERTÜRK (Aydın) -
Sayın Başkanım, milletimin çok değerli vekilleri; Aydın İlimizde, geçtiğimiz
ocak ayının 22'sinde ve 30'unda aşırı yağışlar sonucu meydana gelen taşkın
hadiseleri ve inşaatı devam eden Çine Barajında oluşan büyük hasarı Yüce
Heyetin nazarına sunmak üzere gündemdışı söz aldım; bu vesileyle, Heyeti
Umumiyeyi saygıyla selamlıyorum.
Değerli milletvekilleri,
son günlerde, depremler, su baskınları, Konya İlimizde 100'e yakın
vatandaşımızın vefatı ve siyaset kurumuyla ilgilenmek isteyen çok değerli
arkadaşlarımızın Erzurum İlimizden Ankara'ya gelirken geçirdikleri trafik
kazasında vefatları dolayısıyla, Türkiyemiz, geçen hafta zor günler yaşadı.
Ben, şahsım adına, vefat eden arkadaşlarımıza, gerek Konya'da vefat eden
arkadaşlarımıza gerekse memlekete yararlı hizmetler sunmak için siyaset kurumunda
görev almak üzere, yerel yönetimlerde görev almak üzere Ankara seyahati
esnasında vefat eden değerli partili arkadaşlarıma Yüce Allah'tan rahmet ve
arkada kalan kederli ailelerine de başsağlığı diliyorum.
Sayın Başkanım, değerli
milletvekilleri; Aydın İlimiz, Büyük Menderes Vadisinde yer alan ve tarımsal
faaliyetlerle harman olan önemli bir ilimizdir. Son yıllarda meydana gelen
yağışların mevsim normallerinin üzerinde olmasından ötürü, kış aylarında Büyük
Menderes Nehrinin taşması ve ekili tarım arazilerimizin sular altında kalması
sonucu büyük zararlar meydana gelmektedir. İlimizde, tarım arazilerimizin çok
verimli olması, ikinci, hatta, üçüncü ürünün ekilebilmesine imkân vermesine
rağmen, bu taşkınlardan ötürü ekim yapılamamakta; yapılmış olsa dahi, kış
mahsulleri sular altında kaldığından, ekili ürünün telef olmasına neden
olmaktadır.
Şu anda, Aydın İlimiz,
tarım arazileri, yoğun yağışlar sonucu oluşan taşkın suları altındadır; bütün
ova, yarım metre ile 1 metre arasında su altındadır. Bu noktada, ilimizde
yapımı devam eden Çine, İkizdere ve Dandalaz Barajları inşaatlarının bir an
önce bitirilmesi de çok büyük bir ehemmiyet ve önem arz etmektedir. Bu barajlarımız
bitirildiğinde, ilimizde meydana gelen taşkın olaylarının önüne geçilmiş olacak
ve yaz aylarında üreticilerimizin ihtiyacı olan sulama suyu talepleri de çok
rahatlıkla karşılanabilecektir. 
Yöremizde yağan son
yağmurlardan dolayı, uzun yılların en büyük taşkınları meydana gelmiştir. Bu
yağışlardan en çok zarar gören inşaatlardan birisi de, Çine Barajı inşaatı
olmuştur. Çine Barajı hidroelektrik santralı inşaatı, Aydın İlimizin Çine
İlçesi sınırları içerisinde olup, Çine Çayı üzerinde, sulama, enerji ve taşkın
koruma gibi çok amaçlı ve hayatî önemi olan bir proje olarak inşaatı
sürdürülmektedir. Baraj inşaatı bittiğinde, toplam 22 358 hektar alana sulama
hizmeti verilecek, bu hizmetten, yaklaşık olarak, 11 000 çiftçi ailesi
yararlanacaktır. Hidroelektrik santralı hizmete girdiğinde de 118 000 000
kilovat/saat enerji üretimi gerçekleşecektir. Ayrıca, değerli milletvekilleri,
her yıl taşkınlardan oluşan sel zararı 80 trilyon Türk Lirası civarındadır. Bu
paranın ödenek olarak tahsis edilmesiyle bile, kısa zamanda bu baraj inşaatı
tamamlanabilecektir. 
Baraj inşaatına şu anda
devam edilmekte olup, fizikî gerçekleşmesi yüzde 36 seviyesindedir. İnşaatımız
bittiğinde 350 000 000 metreküp suyun depolanması sağlanmış olacaktır. 
Aşırı yağışlar sonucu
barajdaki ön seddenin arkasında biriken sular, derivasyon tüneli tam
kapasiteyle saniyede 500 metreküp su taşımasına rağmen, taşkın suları nedeniyle
ön seddeyi aşmış ve baraj gövde çukuru dolmuştur. Eğer, ön sedde sıkıştırılmış
beton kullanılarak yapılmamış olsaydı, aşırı yağışlardan ötürü -saniyede 850
metreküpten dolayı- ön seddenin arkasında fazla birikimin oluşturduğu 6 000 000
metreküp su, kısa zamanda ön seddeyi yıkarak, baraj şantiyesi tesislerini ve
Çine İlçemizin bir kısmını da etkisi altına alabilecek, belki de, büyük oranda
can ve mal kaybına neden olabilecekti.
Değerli milletvekilleri,
derivasyon tünelinden çıkan su, 2,5 kilometre aşağıdaki imalatı henüz bitmiş
olan ve bölgedeki santral binası inşaatının kuru alanda yapılmasını sağlayacak
ikinci derivasyon tüneli önündeki kaya dolguyla yapılan seddeyi de yıktıktan
sonra, ikinci derivasyon tünelinin içine girerek, yarı dolu şekilde akmıştır. 
(Mikrofon otomatik cihaz
tarafından kapatıldı)
BAŞKAN - Lütfen
tamamlayın efendim.
AHMET ERTÜRK (Devamla) -
Eğer beton kaplaması bitmemiş olsaydı, bu tünelde büyük göçükler meydana
gelebilecek, belki de, çalışan işçiler ve iş makineleri sular altında
kalabilecekti.
Taşkınlar sırasında,
Devlet Su İşleri 21 inci Bölge Müdürlüğümüz çalışanları ve Sayın Aydın Valimiz,
zararların en aza indirilmesi için yoğun çaba ve gayret göstermiştir; onlara da
teşekkür ediyoruz.
Kış aylarında oluşan
aşırı yağışların meydana getirdiği taşkın olaylarının ve zararlarının en aza
indirilmesi, biraz önce isimlerini saydığım baraj inşaatlarımızın hızla
bitirilmesiyle sağlanacaktır; bununla birlikte, ayrıca, yöremizde tarımsal
faaliyetlerin daha sağlıklı yürütülmesine de katkıda bulunacaktır;
insanlarımızın zarar görmelerinin önüne geçilecek, insanlarımızın,
çiftçilerimizin, üreticilerimizin ekonomilerine katkıda bulunacaktır.
Dolayısıyla, bu işten ülke ekonomisi kazançlı çıkacaktır.
Bu vesileyle, tekraren,
üreticilerimizin bu tip afetlerle karşılaşmamasını diliyorum. Bu duygularla,
bana bu imkânı sağladığı için Sayın Başkanımıza teşekkür ediyor ve Yüce
Heyetinizi saygıyla selamlıyorum. (AK Parti sıralarından alkışlar)
BAŞKAN - Teşekkür
ediyoruz Sayın Ertürk.
Hükümetin bir söz isteği
yoktur.
Gündemdışı konuşmalar
tamamlanmıştır.
Sayın milletvekilleri,
Başkanlığın Genel Kurula diğer sunuşları vardır.
Bir Meclis araştırması
önergesi vardır; okutuyorum:
B)
GENSORU, GENEL GÖRÜŞME, MECLİS SORUŞTURMASI VE MECLİS ARAŞTIRMASI ÖNERGELERİ
1.- Manisa
Milletvekili Nuri Çilingir ve 22 milletvekilinin, kuru üzüm ticaretindeki
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/166) 
Türkiye Büyük Millet Meclisi Başkanlığına
Kalitesiyle dünyada bir
numara olan Türk çekirdeksiz kuru üzümünün yapısal düzenlemelerinin (stoklama
müessesesi, stoklama yardımı gibi) yapılması, dahilde işleme kapsamında
ülkemize getirilen çekirdeksiz kuruüzüm girişinin engellenmesi, Türkiye'de
serbest bölgelerde işlendiği öğrenilen İran üzümüyle ilgili olarak gerekli
önlemlerin alınması amacıyla, Anayasanın 98, TBMM İçtüzüğünün 104 ve 105 inci
maddeleri gereğince bir Meclis araştırması açılmasını arz ederiz.



1 - Nuri Çilingir


(Manisa)




2 - Mustafa Erdoğan Yetenç


(Manisa)




3 -Ufuk Özkan


(Manisa)




4 -Mustafa Gazalcı 


(Denizli)




5 - Türkân Miçooğulları


(İzmir)




6 - Fahrettin Üstün


(Muğla)




7 - Ali Cumhur
  Yaka


(Muğla)




8 - Mehmet Semerci


(Aydın)




9 - Muharrem İnce


(Yalova)




10 - Hasan Aydın


(İstanbul)




11 -Ramazan Kerim
  Özkan


(Burdur)




12 - Ali Kemal
  Kumkumoğlu


(İstanbul)




13 - Hüseyin Özcan


(Mersin)




14 - Atilla
  Başoğlu


(Adana)




15 - Mehmet Boztaş


(Aydın)




16 - Kemal
  Kılıçdaroğlu


(İstanbul)




17 - Mehmet Nuri
  Saygun


(Tekirdağ)




18 - Sedat Pekel


(Balıkesir)




19 - Muharrem
  Eskiyapan


(Kayseri)




20 - Mustafa
  Özyurt


(Bursa)




21 - Özlem
  Çerçioğlu


(Aydın)




22 - Erdoğan
  Kaplan


(Tekirdağ)




23 - Halil Tiryaki


(Kırıkkale)



Gerekçe: 
Türkiye, çekirdeksiz
kuruüzüm üretiminde 250 000 tonluk payla, dünyada, ABD'den sonra ikinci, 200
000 000 dolarlık ihracat tutarıyla birinci sırada yer almaktadır. 
Ege Bölgesinde yaklaşık
60 000 üretici bu ürünle uğraşmaktadır. Yurtiçi üretim ile toplam tüketim
karşılaştırıldığında, her yıl 20 000-25 000 ton ürün arz fazlası
oluşturmaktadır. Bu arz fazlası olan ürün, tabi olunan yasa ve anasözleşme
gereği Tariş tarafından satın alınmaktadır.
Türk çekirdeksiz kuruüzüm
ihracatının ağırlığını Avrupa Birliği ülkeleri teşkil etmektedir. Kalite ve
fiyatı daha düşük olan İran üzümü, arkasındaki devlet desteğiyle bu piyasadaki
en büyük rakiplerden birisidir. 
Dünya piyasalarında işlem
hacmi itibariyle birinci olduğumuz bu üründe, rakip ülkelerdeki gibi herhangi
bir destek ve Türk üzümü adına fiyat dalgalanmalarını dengeleyecek mekanizmalar
olmadığından, hem üreticiler hem de ihracat geliri zarar görmektedir. Halbuki,
Avrupa Birliği ülkeleri dahil, rekabet halinde olduğumuz ülkeleri dahil,
rekabet halinde olduğumuz ülkelerin tamamında, fiyat ve rekabet avantajı
sağlayacak düzenlemeler yıllardır uygulanmaktadır. Bu şartlar altında, Türk
üzümü aleyhine haksız rekabet doğmaktadır. 
2003 sezonunda üründe
yaşanan rekolte düşüklüğünden dolayı çekirdeksiz kuruüzüm ihraç fiyatları
yükselme eğilimine girmiştir. Bu nedenle, bazı ihracatçılarımız tarafından ucuz
İran üzümünün yurdumuzda işlenerek ve menşei değiştirilerek Avrupa'daki
müşterilerine Türk üzümü olarak satıldığına ilişkin bilgi ve belgeler Tariş
Üzüm Birliğine ulaşmaktadır. 
Üzüm üretimi ve
ihracatımız için büyük tehlike oluşturan bu gelişmelerin önüne geçilemediği
takdirde, Türk üzümünün yıllardır büyük çabalarla kazanılan kalitesi ve
özelliği kaybedilecek, telafisi mümkün olmayan zararlara yol açılacaktır. 
Bu doğrultuda, Türk
üzümünün sorunlarının tespit edilerek, çözüm yollarının belirlenmesi için bir
Meclis araştırması önergesine ihtiyaç bulunmaktadır. 
BAŞKAN - Bilgilerinize
sunulmuştur. 
Önerge gündemde yerini
alacak ve Meclis araştırması açılıp açılmaması konusundaki öngörüşme, sırası
geldiğinde yapılacaktır. 
Sayın milletvekilleri,
Kâtip Üyenin oturarak okumasını oylarınıza sunuyorum: Kabul edenler... Kabul
etmeyenler... Kabul edilmiştir. 
Enerji ve Tabiî Kaynaklar
eski Bakanları Mustafa Cumhur Ersümer ve Zeki Çakan haklarında kurulan (9/4,7)
esas numaralı Meclis Soruşturması Komisyonunun başkanvekili, sözcü seçimine
dair bir tezkeresi vardır; okutuyorum: 
C)
TEZKERELER VE ÖNERGELER
1.- (9/4,7)
esas numaralı Meclis Soruşturması Komisyonu Başkanlığının, Komisyonun
başkanvekili ve sözcü seçimlerini yaptıklarına ilişkin tezkeresi (3/471)
    10.2.2004
Türkiye Büyük Millet
Meclisi Başkanlığına
Komisyonumuz,
Başkanvekili ve Sözcü üyelerini seçmek üzere 10.2.2004 Salı günü saat 14.00'te,
Ana Bina, PTT Karşısı Soruşturma Komisyonu Toplantı Salonunda 12 üyeyle
toplanmış ve aşağıda isimleri yazılı sayın üyeler belirtilen görevlere
seçilmişlerdir. 
Komisyon Başkanı






Musa Sıvacıoğlu
















Kastamonu 
















Adı Soyadı


Seçim Bölgesi


Aldığı Oy







Başkanvekili :


Mehmet Soydan


(Hatay)





7




Sözcü :


Mehmet Güner


(Bolu)





7



BAŞKAN - Bilgilerinize
sunulmuştur.
Eski Başbakan Ahmet Mesut
Yılmaz ve Devlet eski Bakanı Güneş Taner haklarında kurulan (9/5,6) esas
numaralı Meclis Soruşturması Komisyonunun başkan, başkanvekili, sözcü ve kâtip
üye seçimine dair bir tezkeresi vardır; okutuyorum:
2.- (9/5,6)
esas numaralı Meclis Soruşturması Komisyonu Geçici Başkanlığının, Komisyonun
başkan, başkanvekili, sözcü ve kâtip üye seçimlerini yaptıklarına ilişkin
tezkeresi (3/472)
    10.2.2004
Türkiye Büyük Millet
Meclisi Başkanlığına
Komisyonumuz, Başkan,
Başkanvekili, Sözcü ve Kâtip üyelerini seçmek üzere 10.2.2004 Salı günü saat
17.30'da Ana Bina PTT Karşısı Soruşturma Komisyonu Toplantı Salonunda 15 üye
ile toplanmış, aşağıda isimleri yazılı sayın üyeler belirtilen görevlere
seçilmişlerdir. 
 İsmet Atalay
 Komisyon Geçici Başkanı
 İstanbul
















Adı Soyadı


Seçim Bölgesi


Aldığı Oy




Başkan : 


Mustafa Demir


(Samsun)


10




Başkanvekili : 


Kerim Özkul


(Konya)


10




Sözcü : 


Muzaffer Külcü


(Çorum)


10




Kâtip : 


Ahmet Çağlayan


(Uşak)


10







BAŞKAN- Bilgilerinize
sunulmuştur. 
Türkiye Büyük Millet
Meclisi Başkanlığının 2 adet tezkeresi vardır; ayrı ayrı okutup oylarınıza
sunacağım. 
Birinci tezkereyi
okutuyorum:
3.- Türkiye Büyük Millet Meclisinde, Türkiye - Kostarika
Parlamentolararası Dostluk Grubunun kurulmasına ilişkin Başkanlık tezkeresi
(3/473)
    10.2.2004
Türkiye Büyük Millet
Meclisi Genel Kuruluna
Türkiye Büyük Millet
Meclisi ve Kostarika Parlamentosu arasında Parlamentolararası Dostluk Grubu
kurulması, TBMM'nin Dış İlişkilerinin Düzenlenmesi Hakkında 3620 sayılı Kanunun
4 üncü maddesi uyarınca, Genel Kurulun tasvibine sunulur. 
 Bülent Arınç
 Türkiye Büyük Millet Meclisi
 Başkanı
BAŞKAN- Kabul edenler...
Kabul etmeyenler... Kabul edilmiştir. 
İkinci tezkereyi
okutuyorum:
4.- TBMM Başkanı Bülent Arınç'ın, 4 üncü Avrupa-Akdeniz
Meclis Başkanları Konferansına katılmak
üzere Malta Meclis Başkanının resmî davetine icabetine ilişkin Başkanlık
tezkeresi (3/474)
    10.2.2004
Türkiye Büyük Millet
Meclisi Genel Kuruluna
Malta Meclis Başkanlığı
makamından Türkiye Büyük Millet Meclisi Başkanı Bülent Arınç'a hitaben
gönderilen mektupta, 20-21 Şubat 2004 tarihlerinde Malta'da yapılacak 4 üncü
Avrupa-Akdeniz Meclis Başkanları Konferansına TBMM Başkanının davet edildiği
bildirilmektedir. 
Söz konusu konferansa,
Türkiye Büyük Millet Meclisi Başkanı Bülent Arınç'ın katılması hususu, Türkiye
Büyük Millet Meclisinin Dış İlişkilerinin Düzenlenmesi Hakkında 3620 sayılı
Kanunun 9 uncu maddesi uyarınca Genel Kurulun tasviplerine sunulur. 
 Bülent Arınç
 Türkiye Büyük Millet Meclisi
 Başkanı
BAŞKAN- Kabul edenler...
Kabul etmeyenler... Kabul edilmiştir. 
Gündemin
"Seçim" kısmına geçiyoruz.
IV. -
SEÇİMLER
A)
KOMİSYONLARA ÜYE SEÇİMİ
1.- (10/12,
28) esas numaralı Meclis Araştırması Komisyonuna üye seçimi 
BAŞKAN - Kamu vakıfları ile kamu
bünyesinde kurulu dernek ve yardımlaşma sandıkları konusunun araştırılarak bu
oluşumlardan kaynaklanan sorunların çözümü için alınması gereken önlemlerin
belirlenmesi amacıyla Genel Kurulun 2.12.2003 tarihli 22 nci Birleşiminde
kurulan (10/12, 28) esas numaralı Meclis Araştırması Komisyonu üyeliklerine
siyasî parti gruplarınca gösterilen adayların listesi bastırılıp, sayın üyelere
dağıtılmıştır.
Şimdi, listeyi okutup,
oylarınıza sunacağım.
Listeyi okutuyorum:
Kamu Vakıfları ile Kamu Bünyesinde Kurulu
Dernek ve Yardımlaşma Sandıkları Konusunun Araştırılarak Bu Oluşumlardan
Kaynaklanan Sorunların Çözümü İçin Alınması Gereken Önlemlerin Belirlenmesi
Amacıyla Kurulan Meclis Araştırması Komisyonu Üyelikleri Aday Listesi (10/12,
28)
(12)
 



Adı Soyadı


Seçim Çevresi







AK Parti (8)













Fahrettin Poyraz


(Bilecik)







Abdurrahim Aksoy


(Bitlis)







Bayram Özçelik


(Burdur)







Tevhit Karakaya


(Erzincan)







İrfan Gündüz


(İstanbul)







Alaettin Güven


(Kütahya)







Hasan Ali Çelik


(Sakarya)







Musa Uzunkaya


(Samsun)




CHP (4)













Mehmet Uğur Neşşar


(Denizli)







Ahmet Güryüz Ketenci


(İstanbul)







Mehmet S. Kesimoğlu


(Kırklareli)







Mehmet Vedat Melik


(Şanlıurfa)



BAŞKAN - Kabul edenler...
Kabul etmeyenler... Kabul edilmiştir.
Meclis araştırması
komisyonuna seçilmiş bulunan sayın üyelerin, 11 Şubat 2004 Çarşamba günü -yani,
bugün- saat 17.30'da Halkla İlişkiler Binası, B Blok, 2 nci Kat, 4 üncü Bankoda
bulunan Meclis Araştırması Komisyonları Toplantı Salonunda toplanarak, başkan,
başkanvekili, sözcü ve kâtip seçimini yapmalarını rica ediyorum.
Komisyonun toplantı yer
ve saati, ayrıca, ilan tahtalarına asılmıştır. 
Sayın milletvekilleri,
alınan karar gereğince, sözlü soru önergelerini görüşmeyeceğiz. 
Gündemin "Kanun
Tasarı ve Teklifleri ile Komisyonlardan Gelen Diğer İşler" kısmına
geçiyoruz. 
V. -
KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
1.- Adlî Yargı İlk
Derece Mahkemeleri ile Bölge Adliye Mahkemelerinin Kuruluş, Görev ve Yetkileri
Hakkında Kanun Tasarısı ve Adalet Komisyonu Raporu (1/521) (S. Sayısı : 146) 
2.- Hukuk Usulü Muhakemeleri Kanununda Değişiklik
Yapılmasına İlişkin Kanun Tasarısı ve Adalet Komisyonu Raporu (1/523) (S.
Sayısı : 152) 
3.- Çanakkale Milletvekilleri Mehmet Daniş ve İbrahim
Köşdere'nin; Gelibolu Yarımadası Tarihî Millî Parkı Kanununa Geçici Bir Madde
Eklenmesine Dair Kanun Teklifi (Kamu İhale Kanununa Geçici Madde Eklenmesine
Dair Kanun Teklifi) ile Plan ve Bütçe Komisyonu Raporu (2/212) (S. Sayısı :
305) 
BAŞKAN - Adlî Yargı İlk
Derece Mahkemeleri ile Bölge Adliye Mahkemelerinin Kuruluş, Görev ve Yetkileri
Hakkında Kanun Tasarısının, Hukuk Usulü Muhakemeleri Kanununda Değişiklik
Yapılmasına İlişkin Kanun Tasarısının ve Çanakkale Milletvekilleri Mehmet Daniş
ve İbrahim Köşdere'nin, Gelibolu Yarımadası Tarihî Millî Parkı Kanununa Geçici
Bir Madde Eklenmesine Dair Kanun Teklifinin geri alınan maddeleriyle ilgili
komisyon raporları henüz gelmediğinden, tasarıların ve teklifin görüşmelerini
erteliyoruz. 
Olağanüstü Hal Bölge
Valiliği İhdası Hakkında Kanun Hükmünde Kararnameye Bir Geçici Madde
Eklenmesine Dair 17.12.2003 tarihli ve 5023 sayılı Kanun ile Anayasanın 89 uncu
maddesi gereğince Cumhurbaşkanınca bir daha görüşülmek üzere geri gönderme
tezkeresi ve Plan ve Bütçe Komisyonu raporlarının müzakeresine başlıyoruz.
4. - Olağanüstü Hâl
Bölge Valiliği İhdası Hakkında Kanun Hükmünde Kararnameye Bir Geçici Madde
Eklenmesine Dair 17.12.2003 tarihli ve 5023 sayılı Kanun ile Anayasanın 89 uncu
maddesi gereğince Cumhurbaşkanınca bir daha görüşülmek üzere geri gönderme
tezkeresi ve Plan ve Bütçe Komisyonu Raporu (1/724) (S. Sayısı: 339) (x) (xx)
BAŞKAN - Komisyon ve
Hükümet? Hazır. 
Komisyon raporu 339 sıra
sayısıyla bastırılıp, dağıtılmıştır. 
Kanunun tümü üzerinde söz
isteği?.. Şu ana kadar, kanunun tümü üzerinde bir söz isteği yok. 
Böylece, kanunun tümü
üzerindeki görüşmeler tamamlanmış olup, maddelerine geçilmesini oylarınıza
sunuyorum: Kabul edenler... Kabul etmeyenler... 
ALİ TOPUZ (İstanbul) -
Sayın Başkan, usulî bir hatırlatma yapmak istiyorum. Bu kanun, Sayın
Cumhurbaşkanınca bir defa daha görüşülmek üzere Meclise iade edilmiştir.
Bildiğim kadarıyla, bu tür kanunların tümü üzerinde görüşme yapılmıyordu,
sadece geri gönderilen maddeleri üzerinde görüşme yapılıyordu. Bir yanlışlık
olmaması için dikkatinize sunmak istedim.
BAŞKAN - Sayın Başkanım,
sizin o düşüncenize saygı duyuyorum. Yalnız, kanunun tümünü iade etti. Eğer
bazı maddelerini iade etmiş olsaydı, onun üzerinde müzakere olacaktı.
Dolayısıyla, Başkanlığın işleminde, İçtüzük hükümlerine göre bir yanlışlık
görmüyoruz.
1 inci maddeyi
okutuyorum: 
OLAĞANÜSTÜ HAL BÖLGE VALİLİĞİ İHDASI HAKKINDA KANUN HÜKMÜNDE
KARARNAMEYE BİR GEÇİCİ MADDE EKLENMESİNE DAİR KANUN
MADDE 1. - 10.7.1987 tarihli ve 285 sayılı
Olağanüstü Hal Bölge Valiliği İhdası Hakkında Kanun Hükmünde Kararnameye
aşağıdaki geçici madde eklenmiştir.
"GEÇİCİ MADDE 2. -
Geçici 1 inci maddenin yedinci fıkrası gereğince olağanüstü halin bittiği
tarihten itibaren kırkbeş günlük süre içinde mahallî mülkî amirliklere müracaat
ederek taşıma ruhsatlarını bulundurma ruhsatına dönüştürmeyenler, bu Kanunun
yayımı tarihinden itibaren altı ay içinde müracaat etmeleri halinde, geçici 1
inci madde hükmünden yararlandırılır ve bunlar hakkında devam eden soruşturma
ve davalar düşer. Ancak soruşturma veya dava dosyasının bulunduğu yargı
merciine başvurmak suretiyle soruşturmaya veya davaya devam edilmesini
istediklerini bildirenler hakkında soruşturma veya davaya devam olunur."
BAŞKAN - Madde üzerinde, Cumhuriyet Halk
Partisi Grubu adına, Van Milletvekili Sayın Mehmet Kartal söz istemişlerdir.
Sayın Kartal, buyurun.
(CHP sıralarından alkışlar)
Süreniz 10 dakika. 
 CHP GRUBU ADINA MEHMET KARTAL (Van) -
Teşekkür ediyorum Sayın Başkan.
Değerli milletvekili
arkadaşlarım, görüşülmekte olan 339
sıra sayılı Olağanüstü Hal Bölge Valiliği İhdası Hakkında Kanun Hükmünde
Kararnameye Bir Geçici Madde Eklenmesine Dair Kanun Tasarısının geçici 2 nci
maddesi üzerinde Cumhuriyet Halk Partisi Grubu adına söz almış bulunuyorum; bu
vesileyle, Yüce Meclisi saygıyla selamlıyorum.
Bilindiği gibi, 285
sayılı Kanun Hükmünde Kararnameyle, Olağanüstü Hal Bölge Valiliğine, bazı
şartlarda silah ruhsatı verme izni verilmişti. Terörün yoğun
olduğu yıllarda, doğu ve
güneydoğu halkının kendi can
güvenliğini koruyabilmesi
için ellerindeki mevcut
silahların ruhsata bağlanması istenmişti. İlgili mülkî amirlere
müracaatlarıyla taşıma ruhsatları alan vatandaşlarımıza, 
 
(x) Kanunun ilk görüşmeleri 17.12.2003 tarihli 29 uncu
Birleşimde yapılmıştır.
(xx) 339 S. Sayılı Basmayazı tutanağa eklidir.
30.11.2002 tarihinde olağanüstü
halin kalkmasıyla taşıma ruhsatlarını bulundurmaya çevirmeleri için kırkbeş
günlük bir süre verilmişti. Bu süre içerisinde iletişimin sağlanamaması ve
yoğun kış şartlarından dolayı kırkbeş günlük süre içerisinde insanlarımız
müracaat edememiştir. Bununla ilgili bir geçici madde Mecliste görüşülmüş ve bu
kırkbeş günlük süre üç ay uzatılmıştır. Şimdi, 17.12.2003 tarihli 5023 sayılı
Olağanüstü Hal Bölge Valiliği İhdası Hakkında Kanun Hükmünde Kararnameye bir
geçici madde eklenmesiyle ilgili yasayı görüşmek üzere söz almış bulunmaktayım.
Sayın Başkan, değerli
milletvekilleri; bilindiği gibi 18.12.2003 tarihinde Cumhurbaşkanlığı makamına
sunulan bu tasarı Anayasamızın 89 ve 104 üncü maddeleri gereğince uygun
bulunmayarak, tekrar görüşülmek üzere Meclisimize iade edilmiştir.
Anayasanın 87 nci
maddesinde, 4709 sayılı Yasayla yapılan değişiklikle, Türkiye Büyük Millet
Meclisinin genel ve özel af ilanına karar verebilmesi üye tamsayısının beşte 3
çoğunluğunun kararına bağlanmıştı. Gerçekten de, incelendiğinde görüleceği
gibi, 5023 sayılı Yasanın, Türkiye Büyük Millet Meclisi Genel Kurulunun üye
tamsayısının beşte 3 çoğunluğunun kararıyla kabul edildiğine ilişkin herhangi
bir kayda rastlanmamıştır. 
Sayın milletvekilleri,
ben, buradan bir çağrı yapmak istiyorum: Genel Kurulumuz bu beşte 3 çoğunluğu
sağlasın; böylece, insanlarımızın yararına olan bu yasa için Genel Kurulda
olumlu oy kullanarak, kronik bir yara niteliğindeki bu sorunu kökünden
halledelim. Bunu, sizlerden, bir yöre milletvekili ve dramı çok yakından
yaşamış bir arkadaşınız olarak, hassaten rica ediyorum.
Değerli milletvekilleri,
olağanüstü hal deyince akla, boşaltılmış köyler geliyor; yıkılmış evler,
yakılmış evler geliyor; göçe zorlanan insanlarımız geliyor. Seçim öncesi,
hepimiz, o bölgede çok büyük vaatlerde bulunduk ve köye dönüş için, maalesef,
hükümetimiz, bugüne kadar hiçbir proje üretmemiştir. Bu insanlarımız da bu
yörede çok mağdur olmuşlardır ve işsizler ordusuna bir o kadar daha insan
eklenmiştir. 
Göçe zorlanan
insanlarımızın sayısı 380 000; 2 500 hane. 2 500 hane, Türkiye Cumhuriyeti
Devletinin yardım elini uzatmasını ve yeniden köylerine dönmeyi, en azından,
kendi koşulları içerisinde yaşamlarına dönmeyi bekliyor. 
İsmi üzerinde, olağanüstü
hal dedik. Tanrı, hiçbir ülkeye, hiçbir insana, bunu bir daha nasip etmesin.
Doğu ve güneydoğu halkı, olağanüstü halin en ağır şartlarından nasibini alan
bölgenin halkıdır. Bölge halkı, köy koruculuğuyla tanıştı. Böylece, köylerarası
geleneksel derin dostluklar, hatta, akrabalıklar zedelendi. Halk, ıstırap
çekti, telafisi imkânsız zararlara, kederlere gark oldu. Şöyle ki; köy
korucuları devletten para aldı, silah aldı; faili meçhuller aldı başını yürüdü
ve yörede adaleti, âdeta, devletten geçinen bu insanlar sağlamaya kalkıştı. Bu
bölgede huzurun, birlik ve beraberliğin
yok olmasına, husumetin, nefretin, güvensizliğin, adam kayırmanın, muhbirliğin,
ikiyüzlülüğün gelişmesine, kardeşin bile kardeşine gizli düşman gibi bakmasına
neden oldu. 
İşte, Yüce Meclisten
beşte 3 çoğunluğun oylarıyla geçmesini dilediğim bu yasa, olağanüstü halin
kalkmasıyla yeşeren olumlu gidişatın, kısmî rahatlamanın, çözüme dönük
beklentilerin bir halkasını teşkil edecektir kanaatindeyim. Kabul etmek gerekir
ki, devletin yöreye bakışında bir şefkat, bir yumuşama olduğu açıktır. 
İşte, makro anlamda
yürütülmeye başlanılan bu siyaset, sistem, devletin o bölgede şefkatli vali,
tarafsız kaymakam, objektif polis, hoşgörülü jandarmayla pekiştirilirse,
yurdumuzun kanayan bu yarası pansumanla değil, yerinde, bilinçli cerrahî
müdahaleyle sarılacaktır. Bütün temennimiz budur.
Olağanüstü hal bölgesi,
doğu ve güneydoğu insanına ağır bedeller ödetti. Ben, bu bölgenin bir
milletvekili ve insanı olarak, olağanüstü halin kalkmasıyla daha iyi bir
noktada olduğumuz, çözüme dönük bir arayışın yakalandığı inancındayım. En azından, bir rahatlama var;
insanlar kendini daha özgür ifade etme imkânını bulabiliyor. 
Konuyu toparlayacak
olursak, Cumhuriyet Halk Partisi Grubu olarak bu tasarıyı, mağdur olan
halkımızın mağduriyetini gidermek ve ruhsatlarına kavuşturmak ümidiyle,
Cumhuriyet Halk Partisi Grubu adına olumlu oy vereceğimizi belirtir, Yüce Meclisi
saygılarımla selamlarım. (Alkışlar)
BAŞKAN - Teşekkür ederiz
Sayın Kartal.
1 inci madde üzerindeki
müzakereler tamamlanmıştır.
Sayın milletvekilleri, 1
inci maddeyi oylarınıza sunacağım; ancak, madde af ilanını içerdiğinden,
Anayasanın 87 nci ve İçtüzüğün 92 nci maddeleri hükümleri uyarınca kabulü için
üye tamsayısının beşte 3 çoğunluğunun oyunu arayacağım. Bu nedenle, maddenin
oylamasını açıkoylama şeklinde yapacağım. 
Açıkoylamanın şekli
hakkında Genel Kurulun kararını alacağım.
Açıkoylamanın elektronik
oylama cihazıyla yapılmasını oylarınıza sunuyorum: Kabul edenler... Kabul
etmeyenler... Kabul edilmiştir.
Oylama için 5 dakika süre
vereceğim. Bu süre içerisinde sisteme giremeyen üyelerin teknik personelden
yardım istemelerini, bu yardıma rağmen de sisteme giremeyen üyelerin, oy
pusulalarını, oylama için öngörülen 5 dakikalık süre içerisinde Başkanlığa
ulaştırmalarını rica ediyorum.
Ayrıca, vekâleten oy
kullanacak sayın bakanlar var ise, hangi bakana vekâleten oy kullandığını,
oyunun rengini ve kendisinin ad ve soyadı ile imzasını da taşıyan oy
pusulasını, yine, oylama için öngörülen 5 dakikalık süre içerisinde Başkanlığa
ulaştırmalarını rica ediyorum.
Oylama işlemini
başlatıyorum.
(Elektronik cihazla
oylama yapıldı)
BAŞKAN - Sayın milletvekilleri, Olağanüstü
Hal Bölge Valiliği İhdası Hakkında Kanun Hükmünde Kararnameye Bir Geçici Madde
Eklenmesine Dair 17.12.2003 tarihli ve 5023 sayılı Kanunun 1 inci maddesinin
açıkoylama sonucunu açıklıyorum:
Kullanılan oy sayısı :
435
Kabul : 430
Ret : 2
Çekimser : 3 (x)
Böylece, 1 inci madde
aranılan çoğunlukla kabul edilmiştir. 
2 nci maddeyi okutuyorum:

MADDE 2. - Bu Kanun yayımı tarihinde
yürürlüğe girer.
BAŞKAN - Maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
3 üncü maddeyi
okutuyorum: 
MADDE 3. - Bu Kanun hükümlerini Bakanlar
Kurulu yürütür.
BAŞKAN - Maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
Sayın milletvekilleri,
kanunun 1 inci maddesi af ilanını içerdiğinden, tümünün oylamasını da
açıkoylama şeklinde yapacağız ve üye tamsayısının beşte 3 çoğunluğunun oyunu
arayacağız.
Açıkoylamanın şekli
hakkında Genel Kurulun kararını alacağım. 
 
(x) Açıkoylama kesin sonuçlarını gösteren tablo tutanağın
sonuna eklidir.
Açıkoylamanın elektronik
oylama cihazıyla yapılmasını oylarınıza sunuyorum: Kabul edenler... Kabul
etmeyenler... Kabul edilmiştir.
Oylama için 5 dakika süre
vereceğim. Bu süre içerisinde sisteme giremeyen üyelerin teknik personelden
yardım istemelerini, bu yardıma rağmen de sisteme giremeyen üyelerin, oy
pusulalarını, oylama için öngörülen 5 dakikalık süre içerisinde Başkanlığa
ulaştırmalarını rica ediyorum.
Ayrıca, vekâleten oy
kullanacak sayın bakanlar var ise, hangi bakana vekâleten oy kullandığını,
oyunun rengini ve kendisinin ad ve soyadı ile imzasını da taşıyan oy
pusulasını, yine, oylama için öngörülen 5 dakikalık süre içerisinde Başkanlığa
ulaştırmalarını rica ediyorum.
Oylama işlemini
başlatıyorum.
(Elektronik cihazla
oylama yapıldı)
BAŞKAN- Sayın milletvekilleri, Olağanüstü Hal
Bölge Valiliği İhdası Hakkında Kanun Hükmünde Kararnameye Bir Geçici Madde
Eklenmesine Dair 17.12.2003 tarihli ve 5023 sayılı Kanunun tümünün açıkoylama
sonucunu açıklıyorum:
Kullanılan oy sayısı :
432
Kabul 
: 429
Ret  : 1
Çekimser  : 2 (x)
Böylece, kanun kabul
edilmiştir; hayırlı olsun.
At Yarışları Hakkında
Kanunda Değişiklik Yapılmasına Dair 17.12.2003 tarihli ve 5022 sayılı Kanun ve
Anayasanın 89 uncu maddesi gereğince Cumhurbaşkanınca bir daha görüşülmek üzere
geri gönderme tezkeresi ile Tarım, Orman ve Köyişleri Komisyonu Raporunun
müzakeresine başlıyoruz.
5.- At Yarışları Hakkında Kanunda Değişiklik
Yapılmasına Dair 17.12.2003 tarihli ve 5022 sayılı Kanun ve Anayasanın 89 uncu
maddesi gereğince Cumhurbaşkanınca bir daha görüşülmek üzere geri gönderme
tezkeresi ile Tarım, Orman ve Köyişleri Komisyonu Raporu (1/723) (S. Sayısı:
370) (xx) (xxx)
BAŞKAN - Komisyon ve
Hükümet yerinde.
Komisyon raporu, 370 sıra
sayısıyla bastırılıp dağıtılmıştır.
Sayın milletvekilleri,
işin doğrusu, Genel Kurul salonunda bir uğultu var; Başkanlık olarak,
çalışmakta zorlanıyoruz; değerli arkadaşlarımızın, lütfen, oturmalarını rica
ediyorum. Sayın milletvekilleri, lütfen, oturalım arkadaşlar.
At Yarışları Hakkında
Kanunda Değişiklik Yapılmasına Dair 17.12.2003 tarihli ve 5022 sayılı Kanunun 4
üncü maddesi, Cumhurbaşkanınca uygun bulunmayarak, bir daha görüşülmek üzere,
bu hususta gösterilen gerekçeyle birlikte, Başkanlığımıza geri gönderilmiştir.
Anayasanın 89 uncu
maddesinin ikinci fıkrasında "Cumhurbaşkanınca kısmen uygun bulunmama
durumunda, Türkiye Büyük Millet Meclisi sadece uygun bulunmayan maddeleri
görüşebilir" hükmü ile İçtüzüğümüzün 81 inci maddesinin son fıkrasında da
"Cumhurbaşkanınca kısmen uygun bulunmayan kanunların sadece uygun
bulunmayan maddelerinin görüşülmesine kanunun görüşmelerine başlamadan önce
Genel Kurulca görüşmesiz karar verilebilir" hükmü yer almaktadır. Bu
hükümlere göre, geri gönderilen kanunun bütün maddelerinin veya sadece
Cumhurbaşkanınca uygun bulunmayan maddelerinin görüşülmesi Genel Kurulun
kararına bağlıdır. Kanun, Tarım, Orman ve Köyişleri Komisyonunda görüşülmüş ve
Komisyon, Cumhurbaşkanınca uygun bulunmayarak geri gönderilen 4 üncü maddeyi
aynen kabul etmiştir. 
 
(x) Açıkoylama kesin sonuçlarını gösteren tablo tutanağın
sonuna eklidir.
(xx) Kanunun ilk görüşmeleri 16.12.2003 tarihli 28 inci ve
17.12.2003 tarihli 29 uncu Birleşimlerde yapılmıştır.
(xxx) 370 S. Sayılı Basmayazı tutanağı eklidir.
Şimdi, sadece 4 üncü
maddenin görüşülmesini oylarınıza sunuyorum: Kabul edenler... Kabul
etmeyenler... Kabul edilmiştir.
4 üncü maddenin
görüşülmesine başlıyoruz.
4 üncü maddeyi
okutuyorum:
AT YARIŞLARI HAKKINDA KANUNDA DEĞİŞİKLİK YAPILMASINA DAİR
KANUN
MADDE 4. - 6132 sayılı At
Yarışları Hakkında Kanuna aşağıdaki geçici madde eklenmiştir.
GEÇİCİ MADDE 2. - Bu
Kanunun yürürlüğe girdiği tarihten önce işlenmiş fiiller sebebiyle verilmiş
disiplin cezaları bir defaya mahsus olmak üzere bütün sonuçlarıyla birlikte
ortadan kaldırılmıştır. Ancak bu durum, ilgililere daha önce verilmiş ve
uygulanmış olan cezalardan dolayı atın ikramiye, kupa ve sair mükâfatları ile
herhangi bir parasal talep için hak doğurmaz.
Bu Kanunun yürürlüğe
girdiği tarihten önce işlenen ve birinci fıkra kapsamına giren disiplin
cezalarının verilmesini gerektiren eylemlerden dolayı ilgililer ve yarış atları
hakkında disiplin soruşturması ve kovuşturması yapılmaz, devam etmekte olan
disiplin soruşturma ve kovuşturmaları işlemden kaldırılır, kesinleşmiş olan
disiplin cezaları infaz edilmez. Bu Kanunun kapsamına giren ve Kanunun yürürlük
tarihinden önce işlenmiş disiplin suçları nedeniyle verilmiş olan disiplin
cezalarına karşı Kanunun yürürlük tarihinden önce idarî yargı mercilerine
başvurmuş olanlardan, Kanunun yürürlüğe girdiği tarihten itibaren otuz gün
içinde dosyanın bulunduğu yargı merciine müracaat etmek suretiyle davaya devam
etmek istediklerini bildirmeyenlerin davaları hakkında; görülmekte olan
davalarda davayı gören mahkemece, karar temyiz edilmiş ise Danıştayca karar
verilmesine yer olmadığına ve tarafların yaptıkları masrafların üzerlerinde
bırakılmasına karar verilir, vekâlet ücretine hükmedilmez. Kanunun yürürlüğe
girdiği tarihten itibaren otuz gün içinde davaya devam etmek istediklerini
bildirenlerin davalarının görülmesine devam olunur. Ancak davanın davacının aleyhine
sonuçlanması halinde bu maddenin birinci fıkrasında öngörülen hükümler
uygulanır.
BAŞKAN - Sayın
milletvekilleri, madde üzerinde Cumhuriyet Halk Partisi Grubunun söz isteği
var.
Sayın milletvekilleri,
sayın hatibi kürsüye çağırmadan önce, ayakta olan milletvekillerimizin
oturmasını rica ediyorum. Hükümet üyelerinin bulunduğu bölümün arkasındaki
arkadaşlarımızın da oturmasını rica ediyorum.
Cumhuriyet Halk Partisi
Grubu adına, Antalya Milletvekili Sayın Nail Kamacı; buyurun efendim. (CHP
sıralarından alkışlar)
Süreniz 10 dakikadır.
CHP GRUBU ADINA NAİL
KAMACI (Antalya) - Sayın Başkan, değerli milletvekilleri; Anayasanın 89 uncu
maddesi gereğince Cumhurbaşkanınca bir daha görüşülmek üzere Meclise
gönderilen, 370 sıra sayılı, At Yarışları Hakkında Kanunda Değişiklik
Yapılmasına Dair 17.12.2003 tarihli ve 5022 sayılı Kanunun 4 üncü maddesi
üzerinde, Cumhuriyet Halk Partisi Grubu adına görüşlerimi sunmak üzere
huzurunuzdayım; hepinizi saygıyla selamlıyorum.
Değerli arkadaşlar, biraz
önce yine, beşte 3 çoğunluk aranılan bir kanun maddesi bu Meclisten geçti.
Maalesef, bu, Meclis açıldığından beri sürekli olarak, yenilenen ve her zaman
Cumhurbaşkanı tarafından geri gönderilip tekrar buradan geçirilen bir kanunlar
manzumesi haline getirilmeye çalışıldı. 
Değerli arkadaşlar, şunu
açıkça söylemek istiyorum : Belki de, Türkiye'de saate, zamana en fazla önem
göstermesi gereken yer, Türkiye Büyük Millet Meclisidir diye düşünüyorum;
çünkü, Türkiye'de bekleyen bunca sorun varken, çözüm bekleyen bunca sorunlar
varken, bir madde üzerinde 2 kez ve 3 kez konuşmak kadar, bana göre, yanlış
yapılacak bir şey yoktur diye
düşünüyorum. Bu anlamda, bir daha, kanunlar çıkarken, yasa tasarıları geçerken,
üçte 2 çoğunluk aranıyorsa, beşte 3 çoğunluk aranıyorsa, bunu dikkatlice
inceleyip, bu Meclisten, bir daha geri gönderilmemek üzere geçmesini sağlamak
durumunda olduğumuzu hissediyor ve düşünüyorum. 
Değerli arkadaşlar, at
yarışları, geçen aralık ayının 17'sinde konuşulduğu gibi, ülkemizde önemli
şekilde katkılar sağlayan, binlerce kişiye iş sağlayan veya bazı kurumlara da
destek sağlayan yarışlardır.
Değerli arkadaşlar,
bunlar, geçtiğimiz dönemlerde, ülkemizde, maalesef, dopingli şekilde
yarıştırılan atlar ve dopingli şekilde yarıştırılan atlarla beraber sağlanan
rant şekline dönüştürülmüştür; ama, bir defaya mahsus olmak üzere bu geriye
dönük af uygulaması başlatılmıştır; ancak, bunun bir daha olmaması için gerekli
düzenlemelerin yapılması, gerekli önlemlerin alınması gerekir. 
Değerli arkadaşlar, bir
konu daha var. Bu madde komisyondan geçirildiği zaman, bir gün sonra çıkan bir
günlük gazetede şöyle bir makale geçti; dediler ki: "24 komisyon üyesinin
her birine bu kanun maddesini komisyondan geçirmek üzere bir ganyan bayiliği
verildi." O dönemlerde, sanıyorum, Komisyon Başkanı bu konuda itiraz etti;
ama, biraz daha yaygın olmasını istiyordum. Cumhuriyet Halk Partisinin
komisyonda üye hiçbir milletvekili ve Meclis Grubundaki hiçbir arkadaşımızın
kendisine bu konuda bir ganyan bayiliği verilmemiştir. Bunu, sadece bir
görevimiz olarak değerlendiriyoruz. Zaten, Türkiye Büyük Millet Meclisindeki
milletvekillerinin görevi de budur. Bu konuda sorumlu olanlar, özellikle
basında sorumlu olanlar, milletvekilleri kadar, etik değerlere önem vermek
zorundadırlar. 
Bu anlamda, eğer böyle
bir konuda milletvekillerine rüşvet verildiğini söyleyenler varsa, bunların
isimlerini de açıklamak zorunda olduklarını hissediyorum; çünkü, uluorta
"milletvekillerine birer tane ganyan bayiliği verilmiş" diyerek,
Türkiye Büyük Millet Meclisinde bulunan bir milletvekilini veyahut da kurumu
kötülemeye veya onu başka yönlere götürmeye hakları olmadığını düşünüyorum.
Kendilerini Türkiye'de güç olarak gösterenlerin, bu konuda yazarken daha dikkatli
olmaları gerektiğini düşünüyorum. 
Bu maddenin hayırlı
uğurlu olmasını diliyorum.
Teşekkür ederim.
(Alkışlar) 
BAŞKAN - Teşekkür
ediyorum Sayın Kamacı. 
Madde üzerindeki
müzakereler tamamlanmıştır. 
Sayın milletvekilleri, 4
üncü maddeyi oylarınıza sunacağım; ancak, madde af ilanını içerdiğinden,
Anayasanın 87 nci ve İçtüzüğün 92 nci maddeleri hükümleri uyarınca, kabulü için
üye tamsayısının beşte 3 çoğunluğunun oyunu arayacağım. Bu nedenle, maddenin
oylamasını açıkoylama şeklinde yapacağız.

Açıkoylamanın şekli
hakkında Genel Kurulun kararını alacağım. 
Açıkoylamanın elektronik
oylama cihazıyla yapılmasını oylarınıza sunuyorum: Kabul edenler...
Etmeyenler... Kabul edilmiştir. 
Oylama için 5 dakika süre
vereceğim. Bu süre içerisinde sisteme giremeyen üyelerin teknik personelden
yardım istemelerini, bu yardıma rağmen de sisteme giremeyen üyelerin, oy
pusulalarını, oylama için öngörülen 5 dakikalık süre içerisinde Başkanlığa
ulaştırmalarını rica ediyorum. 
Ayrıca, vekâleten oy
kullanacak sayın bakanlar var ise, hangi bakana vekâleten oy kullandığını,
oyunun rengini ve kendisinin ad ve soyadı ile imzasını da taşıyan oy
pusulasını, yine, oylama için öngörülen 5 dakikalık süre içerisinde Başkanlığa
ulaştırmalarını rica ediyorum. 
Oylama işlemini başlatıyorum.

(Elektronik cihazla
oylama yapıldı) 
BAŞKAN - Sayın
milletvekilleri, At Yarışları Hakkında Kanunda Değişiklik Yapılmasına Dair
17.12.2003 tarihli ve 5022 sayılı Kanunun 4 üncü maddesinin açıkoylama sonucunu
açıklıyorum:
Kullanılan oy sayısı :
406
Kabul : 405
Çekimser : 1 (x)
Böylece, madde kabul
edilmiştir.
Sayın milletvekilleri,
kanunun 4 üncü maddesi af ilanını içerdiğinden, tümünün oylamasını da
açıkoylama şeklinde yapacağız ve üye tamsayısının beşte 3 çoğunluğunun oyunu
arayacağız.
Açıkoylamanın şekli
hakkında Genel Kurulun kararını alacağım. 
Açıkoylamanın elektronik
oylama cihazıyla yapılmasını oylarınıza sunuyorum: Kabul edenler... Kabul
etmeyenler... Kabul edilmiştir.
Oylama için 5 dakika süre
vereceğim. Bu süre içerisinde sisteme giremeyen üyelerin teknik personelden
yardım istemelerini, bu yardıma rağmen de sisteme giremeyen üyelerin, oy
pusulalarını, oylama için öngörülen 5 dakikalık süre içerisinde Başkanlığa
ulaştırmalarını rica ediyorum. 
Ayrıca, vekâleten oy
kullanacak sayın bakanlar var ise, hangi bakana vekâleten oy kullandığını,
oyunun rengini ve kendisinin ad ve soyadı ile imzasını da taşıyan oy
pusulasını, yine, oylama için öngörülen 5 dakikalık süre içerisinde Başkanlığa
ulaştırmalarını rica ediyorum.
Oylama işlemini
başlatıyorum.
 (Elektronik cihazla oylama yapıldı)
BAŞKAN - Sayın milletvekilleri, At Yarışları
Hakkında Kanunda Değişiklik Yapılmasına Dair 17.12.2003 tarihli ve 5022 sayılı
Kanunun açıkoylama sonucunu açıklıyorum: 
Kullanılan oy sayısı :
388
Kabul  : 388
(xx)
Böylece, yasa kabul
edilmiştir; hayırlı olmasını diliyorum.
Sayın milletvekilleri,
birleşime 10 dakika ara veriyorum.

Kapanma Saati : 16.45


 
(x) Açıkoylama kesin sonuçlarını gösteren tablo tutanağın
sonuna eklidir.
(xx) Açıkoylama kesin sonuçlarını gösteren tablo tutanağın
sonuna eklidir.


İKİNCİ OTURUM
Açılma Saati : 17.00
BAŞKAN : Başkanvekili İsmail ALPTEKİN
KÂTİP ÜYELER : Türkân MİÇOOĞULLARI (İzmir), Mevlüt AKGÜN
(Karaman)
BAŞKAN - Sayın
milletvekilleri, Türkiye Büyük Millet Meclisinin 51 inci Birleşiminin İkinci
Oturumunu açıyorum. 
Çalışmalarımıza
kaldığımız yerden devam edeceğiz.
İcra ve İflas Kanununda
Değişiklik Yapılmasına Dair Kanun Tasarısının müzakeresine başlayacağız.
V. - KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
6.- İcra ve İflas
Kanununda Değişiklik Yapılmasına Dair Kanun Tasarısı ve Adalet Komisyonu Raporu
(1/718) (S. Sayısı : 372) 
BAŞKAN - Komisyon?.. Yok.
Hükümet?.. Yok.
Ertelenmiştir. 
Türkiye Cumhuriyeti
Hükümeti ile Bosna-Hersek Bakanlar Kurulu Arasında Uluslararası Karayolu
Taşımacılığı Anlaşması ile Anlaşmada Değişiklik Yapan Notaların Onaylanmasının
Uygun Bulunduğuna Dair Kanun Tasarısının müzakeresine başlayacağız.
7.- Türkiye
Cumhuriyeti Hükümeti ile Bosna-Hersek Bakanlar Kurulu Arasında Uluslararası
Karayolu Taşımacılığı Anlaşması ile Anlaşmada Değişiklik Yapan Notaların
Onaylanmasının Uygun Bulunduğuna Dair Kanun Tasarısı ile Bayındırlık, İmar,
Ulaştırma ve Turizm ve Dışişleri Komisyonları Raporları (1/661) (S. Sayısı :
344) 
BAŞKAN - Komisyon?.. Yok.
Hükümet?.. Yok.
Ertelenmiştir. 
Sayın milletvekilleri,
görüldüğü gibi, komisyonlar ve Hükümet yok. Bundan sonrakiler de, uluslararası
anlaşmalar ve Dışişleri Komisyonumuz Genel Kurulumuzda bulunmamaktadır. Bu
nedenle, kanun tasarı ve tekliflerini sırasıyla görüşmek için, 12 Şubat 2004 Perşembe
günü saat 15.00'te toplanmak üzere, birleşimi kapatıyorum. Hayırlı günler diliyorum.

Kapanma Saati : 17.03



