


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 18          YASAMA YILI : 2



T. B. M. M.

TUTANAK DERGİSİ

41 inci Birleşim

26 . 12 . 1996  Perşembe



İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KÂĞITLAR

III. - YOKLAMALAR

IV. - BAŞKANLIĞIN GENEL KURULA SUNUŞLARI

A)  TEZKERELER VE ÖNERGELER

1. - Yozgat Milletvekili Kâzım Arslan'ın,
(6/371) esas numaralı sözlü sorusunu geri aldığına
ilişkin önergesi (4/121)

2. - Ankara Milletvekili Ersönmez Yarbay'ın,
(6/385) esas numaralı sözlü sorusunu geri aldığına
ilişkin önergesi (4/122)

3. - Bazı milletvekillerine izin verilmesine
ilişkin Başkanlık tezkeresi (3/630)

4. - Hastalığı nedeniyle bu yasama
yılında aralıksız olarak iki ay izin
alan Ordu Milletvekili Nabi Poyraz'a ödenek ve yolluklarının
verilebilmesine ilişkin Başkanlık tezkeresi
(3/631)

5. - Hastalığı nedeniyle bu yasama
yılında aralıksız olarak iki aydan
fazla izin alan Şanlıurfa Milletvekili Sedat Bucak'a
ödenek ve yolluklarının verilebilmesine ilişkin
Başkanlık tezkeresi (3/632) 

B) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. - Tunceli Milletvekili Orhan Veli Yıldırım
ve 21 arkadaşının, gümrüklerde meydana
gelen karapara aklama olaylarının araştırılarak
alınması gereken tedbirlerin belirlenmesi amacıyla
Meclis araştırması açılmasına
ilişkin önergesi (10/139)

V. - KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.Sayısı
: 23)

2. - Tüketicinin Korunması Hakkında
Kanunun Bazı Maddelerinde Değişiklik Yapılmasına
Dair 31.7.1996 Tarihli ve 4159 Sayılı Kanun ve Anayasanın
89 uncu Maddesi Gereğince Cumhurbaşkanınca Bir
Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu Raporu (1/496) (S. Sayısı
: 133)

VI. - SATAŞMALARA İLİŞKİN
KONUŞMALAR

1. - İstanbul Milletvekili Altan Öymen'in,
Sanayi ve Ticaret Bakanı E. Yalım Erez'in şahsına
sataşması nedeniyle konuşması

VII. - SORULAR VE CEVAPLAR

A) YAZILI SORULAR VE CEVAPLARI

1.- Yozgat Milletvekili Kâzım
Arslan'ın, Yozgat İline bağlı belediyelere
yapılan yardımlara ilişkin sorusu ve Maliye
Bakanı Abdüllatif Şener'in yazılı
cevabı (7/1632)

2. - Artvin Milletvekili Süleyman Hatinoğlu'nun,
kamu kurum ve kuruluşlarının müteahhit
firmalara olan borçlarına ve hükümetin
faizler ve diğer ekonomik kararlarına ilişkin
Başbakandan sorusu ve Maliye Bakanı Abdüllatif
Şener'in yazılı cevabı (7/1640)

3. - İstanbul Milletvekili Bülent Akarcalı'nın,
1997 yılında araştırma-geliştirmeye
ayrılacak paranın kaynağına ve harcama
kurallarına ilişkin sorusu ve Devlet Bakanı
Sabri Tekir'in yazılı cevabı (7/1667)

4. - Sıvas Milletvekili Mahmut Işık'ın,
Sıvas İlindeki doğal kaynaklara ilişkin
Başbakandan sorusu ve Çevre Bakanı ve Devlet
Bakanı Vekili M. Ziyattin Tokar'ın yazılı
cevabı (7/1676)

5. - Konya Milletvekili Nezir Büyükcengiz'in,
belediyelere yapılan yardım miktarına ilişkin
sorusu ve Maliye Bakanı Abdüllatif Şener'in
yazılı cevabı (7/1740)

6. - Kırıkkale Milletvekili Kemal Albayrak'ın,
kamu kurumu ve kuruluşlarında kullanılan araç
sayısına ilişkin sorusu ve Maliye Bakanı
Abdüllatif Şener'in yazılı cevabı
(7/1746)


I. - GEÇEN TUTANAK ÖZETİ

TBMM Genel Kurulu saat 15.00'te açıldı.

Uşak Milletvekili Mehmet Yaşar Ünal,
Şekerpancarı üreticilerinin sorunlarına,

Hatay Milletvekili Mehmet Sılay, Suriye'de
Türkmenlere yapılan muamelelere, 

İlişkin gündemdışı
birer konuşma yaptılar.

Malatya Milletvekili Ayhan Fırat'ın,
Sosyal Sigortalar Kurumu Genel Müdürlüğünce
personel alımı için yapılan sınavlara
ilişkin gündemdışı konuşmasına
Çalışma ve Sosyal Güvenlik Bakanı
Necati Çelik cevap verdi.

Hatay Milletvekili Nihat Matkap, Çalışma
ve Sosyal GüvenlikBakanı Necati Çelik'in konuşmasında
partisine,

Çalışma ve SosyalGüvenlik
Bakanı Necati Çelik de, Hatay Milletvekili Nihat
Matkap'ın konuşmasında şahsına,

Sataşıldığı iddiasıyla
birer konuşma yaptılar.

Cumhurbaşkanlığı 1995 Malî
Yılı Kesinhesap Cetvelinin Sunulduğuna İlişkin
Cumhurbaşkanlığı Genel Sekreterliği
Tezkeresi ve Türkiye Büyük Millet Meclisi Hesaplarını
İnceleme Komisyonu Raporu (3/446) (S. Sayısı
: 172)

GenelKurulun bilgisine sunuldu.

Gündemin “Kanun Tasarı ve Teklifleriyle
Komisyonlardan GelenDiğer İşler” kısmının
64 üncü sırasında yer alan 175 sıra
sayılı kanun tasarısının bu
kısmın 5 inci sırasına, 70 inci sırasında
yer alan 183 sıra sayılı kanun teklifinin
6 ncı sırasına, 68 inci sırasında
yer alan 181 sıra sayılı kanun teklifinin
7 nci sırasına, 25.12.1996 tarihli gelen kâğıtlarda
yayımlanan 193 sıra sayılı kanun teklifinin
48 saat geçmeden 10 uncu sırasına, 194 sıra
sayılı kanun teklifinin 11 inci sırasına
alınmasına; Genel Kurulun, 25.12.1996 Çarşamba
günü gündemdeki yarım kalan işlerin
bitimine kadar, 26.12.1996 Perşembe günü de saat
24.00'e kadar çalışmalarını
sürdürmesine ve 25.12.1996  Çarşamba günü
sözlü soruların görüşülmesine
ilişkin RP ve DYP Gruplarının müşterek
önerilerinin, yapılan oylamadan sonra kabul edilmediği
açıklandı.

Türkiye Büyük Millet Meclisinin 17.1.1991
tarihli ve 126 sayılı kararına dayanılarak
başlatılan Huzur Harekâtının
31.12.1996 tarihi itibariyle sona erdirilmesine Hükümetçe
karar verildiğine ilişkin Başbakanlık tezkeresi
GenelKurulun bilgisine sunuldu.

Amerika BirleşikDevletleri ve İngiltere
unsurlarının katılımıyla, Türkiye
tarafından belirlenecek ilke ve kurallara bağlı
olarak, keşif ve gerektiğinde önleme uçuşlarıyla
sınırlı hava harekâtında bulunulmasına
ilişkin Başbakanlık tezkeresi üzerindeki
görüşmeler tamamlandı, istem üzerine
yapılan açıkoylama sonucunda kabul edildiği
açıklandı.

Sıvas Milletvekili Temel Karamollaoğlu,
İstanbul Milletvekili Ali Topuz'un konuşmasında
partisine sataştığı iddiasıyla
bir konuşma yaptı.

26 Aralık 1996 Perşembe günü
saat 15.00'te toplanmak üzere, birleşime 19.30'da son
verildi.

KamerGenç

Başkanvekili

 Kâzım Üstüner Ali Günaydın

 Burdur Konya

 KâtipÜye KâtipÜye


II. - GELEN KÂĞITLAR

26 . 12 . 1996 PERŞEMBE

Teklifler

1. - Doğru Yol Partisi Grup Başkanvekilleri
Ankara Milletvekili Saffet Arıkan Bedük, AydınMilletvekili
Ali Rıza Gönül, Denizli Milletvekili Mehmet Gözlükaya
ile RefahPartisi Grup Başkanvekili Malatya Milletvekili
Oğuzhan Asiltürk'ün; 2634 Sayılı Turizmi
Teşvik Kanunu ve 1072 Sayılı Rulet, Tilt,
Langırt ve Benzeri Oyun Alet ve Makinaları Hakkında
Kanunda Değişiklik Yapılması Hakkında
Kanun Teklifi (2/637) (Bayındırlık, İmar,
Ulaştırma ve Turizm Komisyonuna) (Başkanlığa
geliş tarihi : 23.12.1996)

2. - İçel Milletvekili Halil Cin'in;
Seracılıkla Uğraşan Topraksız ya
da Az Topraklı Çiftçiye Toprak Tahsisi Hakkında
Kanun Teklifi (2/638) (Adalet ve Plan ve Bütçe ve
Tarım, Orman ve Köyişleri komisyonlarına)
(Başkanlığa geliş tarihi : 24.12.1996)

3. - Mardin Milletvekili Süleyman Çelebi'nin;
2809 Sayılı Yükseköğretim Kurumları
Teşkilatı Hakkında Kanuna Madde Eklenmesi
Hakkında Kanun Teklifi (2/639) (Millî Eğitim,
Kültür, Gençlik ve Spor ve Plan ve Bütçe
komisyonlarına) (Başkanlığa geliş
tarihi : 24.12.1996)

4. - Nevşehir Milletvekili Esat Kıratlıoğlu'nun;
Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne DairKanun
ile 78 ve 190 Sayılı Kanun Hükmünde Kararnamelerde
Değişiklik Yapılması Hakkında Kanun
Teklifi (2/640) (Millî Eğitim, Kültür, Gençlik
ve Spor ve Plan ve Bütçe komisyonlarına) (Başkanlığa
geliş tarihi : 24.12.1996)

5. - Giresun Milletvekili Yavuz Köymen'in; ŞebinkarahisarAdı
ile Yeni Bir İl Kurulması Hakkında Kanun
Teklifi (2/641) (İçişleri ve Plan ve Bütçe
komisyonlarına) (Başkanlığa geliş
tarihi : 25.12.1996)

Yazılı Soru Önergeleri

1. - Bursa Milletvekili Ali Rahmi Beyreli'nin, Orhaneli
Termik Santralinin mahkeme kararına rağmen faaliyetlerine
devam ettiği iddiasına ilişkin Başbakandan
yazılı soru önergesi (7/1813) (Başkanlığa
geliş tarihi : 23.12.1996)

2. - Afyon Milletvekili H.İbrahim Özsoy'un,
Dinar depreminde hasar gören camilerin onarımına
ilişkin Başbakandan yazılı soru önergesi
(7/1814) (Başkanlığa geliş tarihi : 24.12.1996)

3. - Manisa Milletvekili Tevfik Diker'in, talih oyunlarına
ilişkin Başbakandan yazılı soru önergesi
(7/1815) (Başkanlığa geliş tarihi : 24.12.1996)

4. - Karaman Milletvekili Zeki Ünal'ın,
Karaman Devlet Hastanesi'nde yapılan bir ihaleye ilişkin
Sağlık Bakanından yazılı soru
önergesi (7/1816) (Başkanlığa geliş
tarihi : 24.12.1996)

5. - Kastamonu Milletvekili Fethi Acar'ın,
Cumhurbaşkanlığı personeline ilişkin
Başbakandan yazılı soru önergesi (7/1817)
(Başkanlığa geliş tarihi : 24.12.1996)

Meclis Araştırması
Önergesi

1. - Tunceli Milletvekili OrhanVeli Yıldırım
ve 21 arkadaşının, gümrüklerde meydana
gelen karapara aklama olaylarının araştırılarak
alınması gereken tedbirlerin belirlenmesi amacıyla
Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önergesi (10/139)
(Başkanlığa geliş tarihi : 25.12.1996)




BİRİNCİ OTURUM

Açılma Saati: 15.00

26 Aralık 1996 Perşembe

BAŞKAN: Başkanvekili Yasin
HATİBOĞLU

 KÂTİP ÜYELER: Ali GÜNAYDIN
(Konya), Kâzım ÜSTÜNER (Burdur)


BAŞKAN - Türkiye Büyük Millet
Meclisinin 41 inci Birleşimini açıyorum. 

Sayın milletvekilleri, toplantı yetersayımız
vardır. 

Gündemdışı söz talebinde
bulunan sayın milletvekillerine söz verme imkânım
olmadığı için, kendilerinden özür
diliyorum. 

Şimdi “Başkanlığın
Genel Kurula Sunuşları” bölümüne
geçiyoruz. Sayın Divan Üyemiz arz ve takdim
edecekler. 

Sözlü soru önergelerinin geri alınmasına
dair önergeler vardır; okutuyorum:

IV. - BAŞKANLIĞIN GENEL KURULA
SUNUŞLARI

A) TEZKERELER VE ÖNERGELER

1. - Yozgat Milletvekili Kâzım Aslan'ın,
(6/371) esas numaralı sözlü sorusunu geri aldığına
ilişkin önergesi (4/121)

Türkiye Büyük Millet Meclisi
Başkanlığına

Türkiye Büyük Millet Meclisi Genel
Kurul salonunun yeniden düzenlenmesine ilişkin sözlü
soru önergeme yazılı olarak cevap aldığımdan,
(6/371) esas numaralı sözlü soru önergemi
geri alıyorum. 

Saygılarımla arz ederim. 

 Kâzım Arslan

 Yozgat

BAŞKAN - Sözlü soru önergesi
geri verilmiştir. 

Sayın milletvekilleri, biraz sonra oylama
vardır; bütün Genel Kurula arz ediyorum. 

Diğer önergeyi okutuyorum:

2. - Ankara Milletvekili Ersönmez Yarbay'ın,
(6/385) esas numaralı sözlü sorusunu geri aldığına
ilişkin önergesi (4/122)

Türkiye Büyük Millet Meclisi
Başkanlığına

Türkiye Büyük Millet Meclisinde çalışan
özürlü personel sayısına ilişkin
sözlü soru önergeme yazılı cevap
aldığımdan, (6/385) esas numaralı sözlü
soru önergemi geri alıyorum.

Saygılarımla arz ederim.

 Ersönmez Yarbay

 Ankara

BAŞKAN - Sözlü soru önergesi
geri verilmiştir.

Bir Meclis araştırması önergesi
vardır; okutuyorum:

B) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. - Tunceli Milletvekili Orhan Veli Yıldırım
ve 21 arkadaşının, gümrüklerde meydana
gelen karapara aklama olaylarının araştırılarak
alınması gereken tedbirlerin belirlenmesi amacıyla
Meclis araştırması açılmasına
ilişkin önergesi (10/139)

Türkiye Büyük Millet Meclisi
Başkanlığına

1980'li yıllarda gümrüklerdeki hayalî
ihracatlarla aklanan trilyonlarca lira karaparanın, 1990'lı
yıllarda gümrüklerce düzenlenen sahte döviz
beyan tutanaklarıyla aklanmakta olduğu belirlenmiştir.

Hazine kontrolörlerinin 21.8.1992-32/07-52/16
ve 1.3.1995-48/03-63/05 tarih ve sayılı raporlarında,
Öncüpınar, Akçakale, İstanbul Atatürk
Havalimanı ve Habur Gümrük Müdürlüklerince
1988, 1989, 1993 ve 1994 yıllarında sahte olarak
düzenlenmiş toplam 44 döviz beyan tutanağıyla
toplam 131 milyon dolar karaparanın aklandığı;
Esenler firmasının hayalî hizmet ihracı
karşılığı, işlem tarihi itibariyle
218 milyar 545 milyon Türk Lirası KDV iadesi aldığı
saptanmıştır.

Gümrükler Genel Müdürü Ramazan
Uludağ'ın aldığı 6.1.1995 tarihli
onay üzerine, gümrük müfettişlerince
düzenlenmiş 17.3.1995 tarih ve 01 sayılı
fezlekede, Akçakale Gümrük Müdürlüğünce
1994 yılında sahte olarak düzenlenmiş
68 döviz beyan tutanağıyla 60 milyon dolar karaparanın
aklandığı belirlenmiştir.

Gaziantep Gümrükler Başmüdürlüğünce
Gümrükler Genel Müdürlüğüne
gönderilen 20.1.1995 tarihli gizli yazıda, Gaziantep
Gümrükler Başmüdürlüğü
bağlantıları kapılar ile diğer kapıların
da denetim elemanlarınca incelenmesi istenilmiş;
Genel Müdür Ramazan Uludağ'ca uygun bulunan istem
26.1.1995 tarihli yazıyla Teftiş Kuruluna bildirilmesine
karşın, Teftiş Kurulu Başkan Vekili Kemal
Akşar tarafından gümrük müfettişlerine
gönderilen yazıda “Gaziantep Gümrükler
Başmüdürlüğü bağlantıları
kapılar ile diğer kapıları da kapsayacak
şekilde” ibaresinin hariç tutulması istenilmiştir.


Bu durum üzerine, Gümrükler Genel
Müdürü Ramazan Uludağ'ca alınan 8.2.1995
tarihli soruşturma onayının 14.2.1995 tarihli
yazıyla Teftiş Kuruluna iletilmesine rağmen,
Başkan Vekili Kemal Akşar tarafından beş
ay bekletildikten sonra 1995 Temmuz ayında gümrük
müfettişlerine gönderildiği ve bu bekletme
sırasında gümrüklerde trilyonlarca lira
karapara aklamasının sürdüğü
belirlenmiştir. 

2.8.1995 tarihli soruşturma onayının
Teftiş Kurulu Başkanvekilince beş ay bekletilmesinden
sonra gönderildiği Gümrük Müfettişi
Aslan Günler'in 1995 Temmuz ayında, Karkamış
Gümrüğünce sahte olarak düzenlenmiş
döviz beyan tutanaklarına dayanılarak parasal
ihracatı teşvik tedbirlerinden ödeme yapılmaması
için Merkez Bankasına gönderilmesi amacıyla
teftiş kuruluna ilettiği yazı da Kemal Akşar
tarafından geri çevrilmiş ve bu nedenle de
Aslan Günler önlem alınması içerikli
yazısını 1995 Eylül ayında Merkez
Bankasına gönderebilmiştir. 

Gümrük Müfettişi Aslan Günler'in
31.5.1996 tarih ve 2 sayılı fezlekesinde, hayalî
ihracata karışmış Tuncer Örücü'nün,
gümrük müdür vekili atandığı
6.9.1994 tarihinden ayrıldığı 24.3.1995
tarihine kadar Karkamış'ta sahte olarak düzenlenmiş
210 döviz beyan tutanağıyla 150 milyon dolar karaparanın
aklandığı belirlenmiştir. 

Yaklaşık 350 milyon dolar/35 trilyon
Türk Lirası karaparanın, sadece beş gümrükte
düzenlenmiş sahte döviz beyan tutanaklarıyla
aklanması, ülke ekonomisi ve düzeni açısından
olayın boyutlarının nerelere vardığının
tüm gümrüklerde araştırılması
gereğini de ortaya çıkarmış bulunmaktadır.


Bu nedenle, tüm gümrüklerde sahte
olarak düzenlenmiş döviz alım belgeleri
konusunu, 

Hangi firmaların ihracatı teşvik
belgeleri ile ihracat hesaplarının kapatıldığını
ve parasal ihracat teşviklerinden ne tutarda yararlandırıldıklarını,


Hangi firmalara ne kadar navlun primi, Katma Değer
Vergisi iadesi ve benzeri ödemeler yapıldığını;

Alınan soruşturma onayının
Teftiş Kurulu Başkanlığı tarafından
neden 5 ay bekletildiği, Gümrük Müfettişi
Aslan Günler'in 1995 Temmuzunda önlem alınmasını
isteyen yazısının Merkez Bankasına
neden gönderilmediğini;

Önemli konumdaki gümrüklere müdür
olarak hayali ihracatlara karışmış görevlilerin
neden atandığını;

Bu süreçte, ilgili bakanlıkların
hangi işlemleri yaptığının, ihmalinin
olup olmadığını;

Karapara aklama olayının başta
gümrüklerdeki olmak üzere tüm yönlerini
ortaya çıkarmak amacıyla Anayasanın
98 ve İçtüzüğün 104 ve 105 inci
maddeleri uyarınca Meclis araştırması
açılmasını arz ve teklif ederiz.

  1. Orhan Veli Yıldırım (Tunceli)

  2. Celal Topkan (Adıyaman)

  3. Ayhan Fırat (Malatya)

  4. Ali Dinçer (Ankara) 

  5. Şahin Ulusoy (Tokat) 

  6. Bekir Kumbul (Antalya)

  7. Yusuf Öztop (Antalya)

  8. Altan Öymen (İstanbul)

  9. Ahmet Küçük (Çanakkale)

10. Mustafa Yıldız (Erzincan)

11. İrfan Gürpınar (Kırklareli)

12. Mustafa Kul (Erzincan)

13. İsmet Atalay (Ardahan)

14. Yahya Şimşek (Bursa)

15. Zeki Çakıroğlu (Muğla)

16. Metin Arifağaoğlu (Artvin)

17. Nihat Matkap (Hatay)

18. Ahmet Güryüz Ketenci (İstanbul)

19. Yılmaz Ateş (Ankara) 

20. Algan Hacaloğlu (İstanbul)

21. Mahmut Işık (Sıvas)

22. Fuat Çay (Hatay)

BAŞKAN - Bilgilerinize sunulmuştur.

Önerge gündemde yerini alacak ve Meclis
araştırması açılıp açılmaması
konusundaki öngörüşme, sırasında
yapılacaktır.

Sayın milletvekilleri, bazı milletvekillerinin
izinli sayılmalarına dair Türkiye Büyük
Millet Meclisi Başkanlığının tezkeresi
vardır; okutup ayrı ayrı oylarınıza
sunacağım.

A) TEZKERELER VE ÖNERGELER (Devam)

3. - Bazı milletvekillerine izin verilmesine
ilişkin Başkanlık tezkeresi (3/630)

Türkiye Büyük Mİllet
Meclisi Genel Kuruluna

Aşağıda adları yazılı
sayın milletvekillerinin, hizalarında gösterilen
süre ve nedenlerle izinli sayılmaları, Başkanlık
Divanının 25.12.1996 tarihli toplantısında
uygun görülmüştür.

Genel Kurulun onayına sunulur.

 Mustafa Kalemli

 Türkiye Büyük Millet Meclisi Başkanı

“Adana Milletvekili İmren Aykut'un, hastalığı
nedeniyle, 25.11.1996 tarihinden geçerli olmak üzere
15 gün”

BAŞKAN - Oylarınıza sunuyorum:
Kabul edenler... Kabul etmeyenler... Kabul edilmiştir.

“Afyon Milletvekili Kubilay Uygun'un, hastalığı
nedeniyle 9.12.1996 tarihinden geçerli olmak üzere
20 gün”

BAŞKAN - Kabul edenler... Kabul etmeyenler...
Kabul edilmiştir.

“Antalya Milletvekili Sami Küçükbaşkan'ın,
hastalığı nedeniyle 15.11.1996 tarihinden geçerli
olmak üzere  20 gün” 

BAŞKAN - Kabul edenler... Kabul etmeyenler...
Kabul edilmiştir.

“Bursa Milletvekili, Mehmet Altan Karapaşaoğlu'nun,
hastalığı nedeniyle 7.10.1996 tarihinden geçerli
olmak üzere 17 gün”

BAŞKAN - Kabul edenler... Kabul etmeyenler...
Kabul edilmiştir.

“Bursa Milletvekili Abdulkadir Cenkçiler'in,
hastalığı nedeniyle 12.11.1996 tarihinden geçerli
olmak üzere 25 gün”

BAŞKAN - Kabul edenler... Kabul etmeyenler...
Kabul edilmiştir.

“İstanbul Milletvekili Refik Aras'ın,
hastalığı nedeniyle 11.10.1996 tarihinden geçerli
olmak üzere 25 gün”

BAŞKAN - Kabul edenler... Kabul etmeyenler...
Kabul edilmiştir.

“İstanbul Milletvekili Necdet Menzir'in,
hastalığı nedeniyle 20.12.1996 tarihinden geçerli
olmak üzere 15 gün”

BAŞKAN - Kabul edenler... Kabul etmeyenler...
Kabul edilmiştir.

“İstanbul Milletvekili Mehmet Moğultay'ın,
hastalığı nedeniyle 1.10.1996 tarihinden geçerli
olmak üzere 45 gün, 18.11.1996 tarihinden geçerli
olmak üzere 20 gün ve 24.12.1996 tarihinden geçerli
olmak üzere 20 gün”

BAŞKAN - Kabul edenler... Kabul etmeyenler...
Kabul edilmiştir.

“İstanbul Milletvekili Ahmet Tan'ın,
hastalığı nedeniyle 22.10.1996 tarihinden geçerli
olmak üzere 30 gün”

BAŞKAN - Kabul edenler... Kabul etmeyenler...
Kabul edilmiştir.

“İstanbul Milletvekili Zekeriya Temizel'in,
mazereti nedeniyle 21.12.1996 tarihinden geçerli olmak
üzere 16 gün”

BAŞKAN - Kabul edenler... Kabul etmeyenler...
Kabul edilmiştir.

“Ordu Milletvekili Nabi Poyraz'ın, hastalığı
nedeniyle 12.12.1996 tarihinden geçerli olmak üzere
60 gün”

BAŞKAN - Kabul edenler... Kabul etmeyenler...
Kabul edilmiştir.

“İstanbul Milletvekili Mehmet  Aydın'ın,
hastalığı nedeniyle 6.12.1996 tarihinden geçerli
olmak üzere 15 gün”

BAŞKAN - Kabul edenler... Kabul etmeyenler...
Kabul edilmiştir.

“Şanlıurfa Milletvekili Sedat Edip
Bucak'ın, hastalığı nedeniyle 3.11.1996
tarihinden geçerli olmak üzere 93 gün”

BAŞKAN - Kabul edenler... Kabul etmeyenler...
Kabul edilmiştir.

“Şanlıurfa Milletvekili M. Fevzi
Şıhanlıoğlu'nun, hastalığı
nedeniyle 21.10.1996 tarihinden geçerli olmak üzere
15 gün”

BAŞKAN - Kabul edenler... Kabul etmeyenler...
Kabul edilmiştir.

Sayın milletvekilleri, iki sayın milletvekiline
ödenek ve yolluklarının verilebilmesine dair
Türkiye Büyük Millet Meclisi Başkanlığının
tezkereleri vardır; ayrı ayrı okutup, oylarınıza
sunacağım. 

4. - Hastalığı nedeniyle bu
yasama yılında aralıksız olarak iki
ay izin alan Ordu Milletvekili Nabi Poyraz'a ödenek ve yolluklarının
verilebilmesine ilişkin Başkanlık tezkeresi
(3/631)

26 Aralık 1996

Türkiye Büyük Millet Meclisi
Genel Kuruluna

Hastalığı nedeniyle bu yasama yılında
aralıksız olarak iki ay izin alan Ordu Milletvekili
Nabi Poyraz'a İçtüzüğün 154 üncü
maddesi gereğince ödenek ve yolluğunun verilebilmesi,
Başkanlık Divanının 25.12.1996 tarihli
toplantısında uygun görülmüştür.


Genel Kurulun onayına sunulur. 

 Mustafa Kalemli 

 Türkiye Büyük Millet Meclisi 

 Başkanı

BAŞKAN - Kabul edenler... Kabul etmeyenler...
Kabul edilmiştir. 

Diğer tezkereyi okutuyorum: 

5. - Hastalığı nedeniyle bu
yasama yılında aralıksız olarak iki
aydan fazla izin alan Şanlıurfa Milletvekili SedatBucak'a
ödenek ve yolluklarının verilmesine ilişkin
Başkanlık tezkeresi (3/632)

26 Aralık 1996

Türkiye Büyük Millet Meclisi
Genel Kuruluna

Hastalığı nedeniyle bu yasama yılında
aralıksız olarak iki aydan fazla izin alan Şanlıurfa
Milletvekili Sedat Edip Bucak'a İçtüzüğün
154 üncü maddesi gereğince ödenek ve yolluğunun
verilebilmesi, Başkanlık Divanının
25.12.1996 tarihli toplantısında uygun görülmüştür.


Genel Kurulun onayına sunulur. 

 Mustafa Kalemli 

 Türkiye Büyük Millet Meclisi 

 Başkanı

BAŞKAN - Kabul edenler... Kabul etmeyenler...
Kabul edilmiştir. 

Sayın milletvekilleri, gündemin “Kanun
Tasarı ve Teklifleri ile Komisyonlardan Gelen Diğer
İşler” bölümüne geçiyoruz.


Şimdi, sırasıyla, yarım
kalan işlerden başlayacağız. 

V. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER

1. - 926 Sayılı Türk silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı : 23)

BAŞKAN - 926 Sayılı Türk
Silahlı Kuvvetleri Personel Kanununa Bir Geçici...

(DSP sıralarından bir grup milletvekili
ayağa kalktı) 

METİN ŞAHİN (Antalya) - Yoklama
istiyoruz efendim.

BAŞKAN - Ne istiyorsunuz efendim?

METİN ŞAHİN (Antalya) - Yoklama
istiyoruz. 

BAŞKAN - Grup başkanvekillerinden kimse
yok mu efendim? 

METİN ŞAHİN (Antalya) - Biz varız
efendim... (RP sıralarından gürültüler)

BAŞKAN -Efendim, siz oturur musunuz lütfen...


Sayın milletvekilleri, ben bir hatırlatma
yapayım yüksek müsaadelerinizle... 

HASAN GÜLAY (Manisa) - Yoklama...

BAŞKAN - O en tabiî haktır efendim;
ama, onun bir yeri var. İşaretle... 

MUSTAFA BAHRİ KİBAR (Ordu) - Zaten
usulsüz açtınız Sayın Başkan.

BAŞKAN - Efendim, sayın üyeleri
ayakta tutmak istemiyorum. 

Efendim, istirahat buyurur musunuz... Tekrar kalkarsınız,
ayakta kalmayın diye söylüyorum. Peki, efendim,
siz bilirsiniz, ısrar ediyorsanız. 

Efendim, usul şu: İşaretle oylamaya
geçileceği sırada, sayın milletvekilleri
daha önce gönderdikleri bir yazılı taleple
ya da ayağa kalkmak suretiyle yoklama isteyebilirler; bu,
en tabiî haktır; ama, ben, şu anda oylama falan
yapmıyorum, sadece...

HASAN HÜSAMETTİN ÖZKAN (İstanbul)
- Tamam Sayın Başkan, oylamaya geçerken yoklama
isteyeceğim.

BAŞKAN - Sayın milletvekilleri, 926
Sayılı Türk Silahlı Kuvvetleri Personel
Kanununa Bir Geçici Madde Eklenmesine İlişkin
488 Sayılı Kanun Hükmünde Kararnameyle
ilgili tasarının müzakaresine kaldığımız
yerden başlayacağız. 

Komisyon?.. Yok. 

Müzakeresi ertelenmiştir. 

2. - Tüketicinin Korunması Hakkında
Kanunun Bazı Maddelerinde Değişiklik Yapılmasına
Dair 31.7.1996 Tarihli ve 4159 Sayılı Kanun ve Anayasanın
89 uncu Maddesi Gereğince Cumhurbaşkanınca Bir
Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu Raporu (1/496, 3/444) (S. Sayısı
: 133) (1)

BAŞKAN -Tüketicinin Korunması
Hakkında Kanunun Bazı Maddelerinde Değişiklik
Yapılmasına Dair 31.7.1996 Tarihli ve 4159 Sayılı
Kanunun müzakeresine başlıyoruz. 

Komisyon hazır mı? Hazır.

Hükümet?.. Hazır.

Komisyon ve Hükümet yerlerini aldılar.


Sayın milletvekilleri, daha önce, bu
kanunun tümü üzerinde müzakereler yapılmış,
tamamlanmış; maddelere geçilmesi hususunun
oylanmasında kalmıştık. Şimdi,
maddelere geçilmesi hususunu oylarınıza...

III. - YOKLAMA

(DSP sıralarından bir grup milletvekili
ayağa kalktı)

HASAN HÜSAMETTİN ÖZKAN (İstanbul)
- Sayın Başkan, yoklama istiyoruz. 

BAŞKAN - Sayın milletvekilleri, Demokratik
Sol Parti Grubundan 20 arkadaşımız, oylamaya
geçeceğim sırada ayağa kalkmak suretiyle
yoklama istediler; tabiî haklarıdır. 

Şimdi, yoklama talebinde bulunan milletvekilerinin
isimlerini sırayla okuyorum, salonda olup olmadıklarını
kontrol edeceğim; yoklama esnasında da, hazır
olmazlarsa bu talep düşer.

Sayın Özkan?.. Burada.

Sayın Gülay?... Burada.

Sayın Şahin?.. Burada.

Sayın Gürel?.. Burada.

Sayın Aydın?.. Burada.

Sayın Bilgir?.. Burada.

Sayın Bilge?.. Burada.

Sayın Karahan?.. Burada.

Sayın İlimen?.. Burada.

Sayın Karslıoğlu?.. Burada.

Sayın Çabuk?.. Burada.

Sayın Karaa?.. Burada.

Sayın Tanla?.. Burada.

Sayın Aytekin?.. Burada.

Sayın Toprak?.. Burada.

Sayın Gürtan?.. Burada.

Sayın Ünlü?.. Burada.

Sayın Tekin?.. Burada.

Sayın Yazar?.. Burada.

Sayın Dilekçi?.. Burada.

Efendim, İçtüzüğün
aradığı yetersayı vardır.

Ad okunmak suretiyle yoklama yapılacaktır;
Genel Kurul salonunda hazır bulunan sayın üyelerin
yüksek sesle işaret buyurmalarını rica
ediyorum.

(Yoklama yapıldı)

BAŞKAN - Sayın milletvekilleri, müzakereye
konu tasarının maddelerine geçilmesi hususunu
işaretle oylayacağım sırada, Demokratik
Sol Parti Grubuna mensup yeteri sayıda arkadaşım
yoklama istedi. Yapılan yoklamada, toplantı yetersayımız
vardır; çalışmalara kaldığımız
yerden devam ediyoruz.

V. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

2. - Tüketicinin Korunması Hakkında
Kanunun Bazı Maddelerinde Değişiklik Yapılmasına
Dair 31.7.1996 Tarihli ve 4159 Sayılı Kanun ve Anayasanın
89 uncu Maddesi Gereğince Cumhurbaşkanınca Bir
Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu Raporu (1/496, 3/444) (S. Sayısı
: 133) (Devam)

BAŞKAN - Komisyon ve Hükümet yerinde.

Sayın milletvekilleri, tasarının
maddelerine geçilmesi hususunu oylarınıza
sunuyorum: Kabul edenler... Kabul etmeyenler... Kabul edilmiştir.

Şimdi, 1 inci maddeyi okutuyorum:

Tüketicinin Korunması Hakkında
Kanunun Bazı Maddelerinde Değişiklik Yapılmasına

Dair Kanun

Kanun No. : 4159                                
Kabul Tarihi : 31.7.1996

MADDE 1.- 23.2.1995 tarihli ve 4077 sayılı
 Tüketicinin  Korunması  Hakkında  Kanunun
 11 inci maddesine aşağıdaki fıkralar
eklenmiştir.

Süreli yayın kuruluşlarınca
düzenlenen ve her ne amaç ve şekilde olursa
olsun, bilet, kupon, iştirak numarası, oyun, çekiliş
ve benzeri yollarla süreli yayın dışında
ikinci bir ürün verilmesinin taahhüt edildiği
kampanyalarda; kitap, dergi, ansiklopedi, afiş, bayrak,
poster, sözlü veya görüntülü manyetik
bant veya optik disk gibi süreli yayıncılık
amaçlarına aykırı olmayan kültürel
ürünler dışında hiçbir mal
ya da hizmetin taahhüdü ve dağıtımı
yapılamaz. Her halukârda bu mal veya hizmetin piyasa
değeri, tüketicinin ilgili kampanya süresince süreli
yayını satın almak için ödediği
toplam bedelin % 50'sini aşamaz ve bu şekildeki kampanyaların
süresi 60 günü geçemez. Kampanya konusu
mal veya hizmet bedelinin bir bölümünün tüketici
tarafından karşılanması, bu mal veya
hizmetin ikinci ürün sayılmasına engel
değildir.

Kampanya süresince, süreli yayının
satış fiyatı, ikinci ürün olarak
verilmesi taahhüt edilen mal veya hizmetin yol açtığı
maliyet artışı nedeniyle artırılamaz.
Kampanya konusu mal veya hizmet taahhüdü ve dağıtımı
bölünerek yapılamayacağı gibi, bu
mal veya hizmetin ayrılmaz ya da tamamlayıcı
parçaları da ayrı bir kampanya konusu haline
getirilemez. Bu Kanunun uygulamasında, ikinci ürün
olarak verilmesi taahhüt edilen her bir mal veya hizmete
ilişkin işlemler bağımsız bir kampanya
olarak kabul edilir.

BAŞKAN - Sayın milletvekilleri, biraz
sonra oylama yapacağız, sık sık oylama
olacak; Genel Kurula duyuruyorum. Ayrılmayın; vazifemiz
çalışma yapmaktır, onu ifade ediyorum.

Madde üzerinde gruplar adına söz
taleplerini okuyorum: Cumhuriyet Halk Partisi Grubu adına
Sayın Öymen, Demokratik Sol Parti Grubu adına
Sayın Aktaş, Anavatan Partisi Grubu adına
Sayın Köksalan. 

Kişisel söz talebinde bulunanlar: Sayın
Yalman, Sayın Köylü, Sayın Cengil, Sayın
Oğuz.

Cumhuriyet Halk Partisi Grubunun sözcüsünü
davet ediyorum.

Buyurun Sayın Öymen. (CHP sıralarından
alkışlar)

Sayın Öymen, süreniz 10 dakika.

CHP GRUBU ADINA ALTAN ÖYMEN (İstanbul)
- Sayın Başkan, sayın arkadaşlarım;
bu yasanın Cumhurbaşkanı tarafından
geri döndürülmesinden önce, içerisindeki
bazı aksaklıklara işaret edildi. Ayrıca,
burada konuşan çeşitli hatipler, tasarının
Anayasaya aykırı olduğu konusunda da tespitlerini
belirttiler. 

Şimdi, özellikle bu 1 inci madde üzerinde
teknik aksaklıklar vardı. O zaman yapılan
görüşmeler sırasında bunu ifade
etmiştik. Tasarıda deniliyordu ki; gazeteler, tabak
çanak gibi yahut başka araçlar gibi şeyleri
promosyon olarak dağıtmasınlar; ama, ansiklopedileri
dağıtsınlar, kültür hizmeti olarak
bazı kitapları dağıtsınlar. 

Tasarıda bu benimsenmişti, bu amaçla
getirilmişti; fakat, 1 inci madde okunduğu sırada,
burada herkes gördü ki, bu maddeyle, tasarının
bu amacının gerçekleştirilmesi de mümkün
değildir; yani, 60 gün içerisinde ansiklopedinin
verilmesi öngörülüyordu, bu ansiklopedilerin
hepsinin birden verilmesi öngörülüyordu, bir
de maliyet fiyatı ölçüsü konuluyordu
ki, onunla ciddî bir ansiklopedinin verilmesine imkân
yoktu.

Bunlar belirtildi; ayrıca, Anayasaya aykırılıklar
da belirtildi, kanun Cumhurbaşkanına gitti ve tıpkı,
Mecliste bu konuda konuşan arkadaşlarımızın
belirttiği gibi, Anayasanın iki maddesine aykırı
bulundu ve geri çevrildi.

Şimdi, bu geri çevrilme, bir fırsat
olabilirdi; bir; Anayasaya aykırılığın
düzeltilmesi için, giderilmesi için; iki, belirttiğimiz
teknik aksaklıkların düzeltilmesi için;
fakat, bunun ikisi de yapılmadı. Sanayi Komisyonu,
bunu, en azından Anayasa Mahkemesinin görüşünü
alarak veya Anayasa Mahkemesinin yerine kendini koyup, kendisi
bunu Anayasaya aykırılık açısından
inceleyerek, bu Anayasaya aykırılığı
giderme imkânını bulabilirdi; ayrıca,
o teknik aksaklıkları düzeltebilirdi; ama,
Komisyon ne yapmıştır; Komisyon, Cumhurbaşkanının
geri gönderme yazısını aynen almış
ve sadece dört cümlelik bir rapor yazmıştır;
yani, ne Sayın Cumhurbaşkanının gösterdiği
hususların bir tartışmasını
yapmıştır ne teknik açıdan yasanın
üzerinde durmuştur; sadece demiştir ki Türkiye
Büyük Millet Meclisi Başkanlığına,
işte “görüşüldü Cumhurbaşkanlığı
tezkeresi; Kanun, Cumhurbaşkanlığının
gönderdiği tezkerede sunulan gerekçelerle beraber
incelendi. Komisyon üyeleri kanun üzerindeki görüşlerini
açıkladıktan sonra, kanunun maddelerine geçilmesi
kabul edildi. 

1 inci, 2 nci, 3 üncü, 4 üncü
ve 5 inci maddeleri aynen kabul edildi.” 

Şimdi, bu kadar kısa bir raporun yazılmasının
amacı belli. Bu amaç, Sayın Sanayi Bakanı
tarafından bundan önceki oturumda da izah edildi.
Sayın Bakan demişti ki: “bu kanunu, biz, virgülüne
dahi dokunmadan Meclise sevk edeceğiz.” Bunu izah ederken
aynı husus üzerinde durdu. 

Niye bu tasarı virgülüne dokunmadan
sevk edilecek Meclise ve Meclisten, komisyonlardan o şekilde
geçecek; çünkü “aman, olduğu
gibi çıksın arkadaşlar bu, bir daha
da dönmesin.” Yani, eğer, bir virgül değişirse
Cumhurbaşkanından dönecek. Dönse ne olacak?
Düzeltilmiş olarak gittiği takdirde, yeniden düzeltilip
geçerse, bu gecikmeden, Türkiye, büyük şeyler
mi kaybedecek? Yani, bu promosyon meselesi bir ay sonra gerçekleşmiş,
bir ay önce gerçekleşmiş, bunun bir farkı
mı olacak? Hayır; ama, burada, bu tasarının
geçen görüşülmesi sırasında
da belirtildiği gibi, bir inat bahis konusudur ve bunun temelinde
de basından öç alma, Sayın Erbakan'ın,
Sayın Başbakanın daha güvenoyu aldığı
sırada belirttiği gibi, basını yola getirmek
için onun üzerinde baskı unsurları ihdas
etme hedefi vardır. Şimdi, bu hedef istikametinde
çalışmalar devam ediyor. 

Gündemde başka maddeler var, öteki
komisyonlar, öteki bakanlar burada bulunmuyor, bir tutku
halinde “bu tasarıya gelsin sıra, bu tasarı
bir an önce görüşülsün, buradan
çıksın” inadı var. Bu tutkunun
ifadeleri, Sayın Sanayi Bakanının bundan
önceki görüşme sırasında, buradaki
ifadeleriyle ortaya çıktı. Kendisi, basın
hakkında o kadar önyargılı ki ve o kadar
basın hakkında bilgiden mahrum ki, burada gerçekle
hiç alakası olmayan şeyler söyledi. Mesala
“Avrupa'nın hiçbir ülkesinde böyle
bir şey yok” dedi. Bu yanlış. Bazı
ülkelerde, gerçekten, bu promosyonlara müsaade
edilmiyor, onun kuralları var; ama, bazı ülkelerde
bir sınırlama da yok, Türkiye'dekine benzer
birçok promosyon da yapılıyor; İngiltere'de
yapılıyor, Yunanistan'da yapılıyor...
Yunanistan'da tıpkı bizdeki gibi yapılıyor;
nelerin verildiği liste halinde burada, herkesin önünde,
benim de önümde tabiî; isterse Sayın Bakana
bunları veririm; ama “hiçbir yerde yok”
denilmez tabiî bu durumda “bazı yerlerde var,
bazı yerlerde yok” denilir. 

Yine, Sayın Bakan, promosyonla ilgili olmadan
da -anlaşılan basına o kadar kızıyor
ki- burada öyle polemikler yaptı ki, işte “ikibuçuk
gazetenin durumu” dedi “patronları” dedi.
Gayet ilginçtir “basında patronlar ya da genel
yayın müdürlerinin hoşuna gitmeyen hiçbir
şeyi hiçbir köşeyazarı yazamaz”
dedi. 

MİKAİL KORKMAZ (Kırıkkale)
- Doğru... 

ALTAN ÖYMEN (Devamla) - “Doğru”
diyorsunuz; ama, bunun da ne kadar gerçekdışı
olduğunu görmek için uzun boylu zahmete gerek
yok. Herhangi bir gazeteyi alın, her gün, içerisinde
bir yazar (A) derken ötekinin (B) dediği, birinin söylediğinin
tam tersini ötekinin söylediği bir gerçektir.


LÜTFİ YALMAN (Konya) - Ayrı yollardan
aynı hedef... 

ALTAN ÖYMEN (Devamla) - Genel yayın müdürleri
açısından da öyledir. Misal bile vereyim:
Hürriyet'in Genel Yayın Müdürüyle başyazarı,
haftada bir, birbirlerine karşı yazılar yazarlar,
birbirlerinin düşüncesine karşı düşünceleri
ifade ederler. Bu, Milleyet'te de böyledir, öteki birçok
gazetede de böyledir. Yani, gazetelerde, öyle, bir genel
yayın müdürü düğmeye basar, patron
düğmeye basar, herkes aynı şekilde yazı
yazar, herkes onun dediğini yerine getirir; böyle bir
durum yoktur. Bunu görmek için uzun boylu soruşturmaya
gerek yok, okumak yeterlidir; ama, Sayın Bakan, okumak
yerine köşeyazarı diye bildiği bir iki kişiyle
-kiminle konuşmuşsa- dedikodu şeklinde konuşmayı
tercih etmiş anlaşılan; böyle bir hükme
varmış ve bunu, burada ifade ediyor. 

Bir bakan için, önündeki metinle,
önündeki tasarıyla ilgili bilgileri, hiç
olmazsa, buraya gelmeden önce alıp biraz okumak, onlara
bakmak daha doğru ve gerekli değil midir? Bunu yapmıyor.
Belki, kendisinin, kendi patronuyla arasındaki ilişki
ile gazete genel yayın müdürleriyle yazarlar
arasındaki ilişkiyi birbirine karıştırıyor.
Gazetelerde, gerçekten dediği şekilde bir şey
yoktur. Ben, bu mesleği kırkaltı yıldan
beri yapıyorum. Patronlar ve genel yayın müdürleri
isteseler dahi, bir gazetenin yazarlarını aynı
istikamette yazı yazar hale getiremezler. Buna, gazete
yazarlarının kendi kişilikleri falan da müsait
değildir, gazete çıkarmanın tekniği
de müsait değildir. Hele, bugün, gazeteler kompütürlerle,
bilgisayarlarla falan yönetilirken, gazetelerin genel yayın
müdürleri, sayfaların neresinde ne çıkmış,
bütün ayrıntılarıyla inceleme imkânından
bile mahrumdurlar. 

Şimdi, bunları, burada, bilerek konuşmak
lazım. Gazeteler üzerinde söz söylemeden
önce de gazeteleri okumak lazım. Dedikodularla falan
yetinmekle bu iş olmaz. Bakan olunabilir; ama, bakan olarak,
doğru dürüst, sağlıklı bir tasarı
çıkarılamaz. Bunu böylece tespit ettikten
sonra, şimdi, ben, işin bu aşamasına
gelindikten sonra, yine de yapılması gerekeni anlatmaya
çalışacağım. 

Bu kanunun 1 inci maddesi, şimdi görüştüğümüz
1 inci maddesi, demin belirttiğim gibi, kendi koyduğu
amaca aykırı hükümler içeriyor.
Altmış günde koca bir ansiklopedi verilmesini
istemiş; işte yüzde 50 diye sınır
koymuş, gazete satış fiyatının
yüzde 50'si falan hesaplanacak, onu aşamayacak gibi
sınırlar koymuş; ayrıca, bütün
ansiklopedi ciltlerinin bir arada verilmesini şart koymuş;
yani, bir arada verilmesini, güya tüketiciyi korumak
açısından şart koymuş. Halbuki,
asıl bir arada verilmesi; yani, kampanyanın sonunda
verilmesi tüketiciyi zarara sokabilir. Tüketici iyi
bir şey alacakmış ümidiyle, iki ay süreyle
o kuponları biriktirip sonunda bunu alırsa, asıl
hayal kırıklığına uğrayacağı
zaman, paraları verdikten sonraki zaman olur, kuponları
biriktirdikten sonraki zaman olur. Halbuki, eğer cilt cilt
verilirse bir ansiklopedi, daha birinci bölümünde
bunu fark edip...

(Mikrofon otomatik cihaz tarafından kapatıldı)

BAŞKAN - Sayın Öymen, toparlar
mısınız.

ALTAN ÖYMEN (Devamla) - ... gazetesini değiştirebilir.
Yani, zaten geçen celsede de bunlar anlatıldı.
Bunların giderilmesi için biz bir önerge verdik.
Hatta, geçen defaki görüşmeler sırasında
şöyle bir şey olmuştu: Refah Partili arkadaşlarım
da bu mahzurları görmüşlerdi; beraber bunları
gidermeyi denedik, o zaman mümkün olmadı; fakat,
kısmen belki bir şeyler yapıldı; ama,
mümkün olmadı; bu, şimdi mümkün
olabilir. Onun için, ben, Muhterem Heyetinizden, önergelere
sıra geldiği zaman bizim önergemizin gerçekten
ciddîye alınması ve bu değişikliğin
yapılması yolunda oy kullanılmasını
rica ederim.

Saygılarımı sunarım.
(CHP sıralarından alkışlar)

BAŞKAN - Sayın Öymen, teşekkür
ediyorum.

Demokratik Sol Parti Grubu adına, Sayın
Aktaş; buyurun. (DSP sıralarından alkışlar)

DSP GRUBU ADINA A. ZİYA AKTAŞ (İstanbul)
- Sayın Başkan, değerli milletvekilleri, basın
ve medyanın değerli mensupları ve sayın
konuklar; kamuoyunda “Promosyon Yasası” olarak
bilinen yasanın 1 inci maddesi hakkında Demokratik
Sol Parti Grubunun görüşlerini sunmak üzere
huzurunuzdayım; sözlerime başlarken, hepinizi
sevgi ve saygılarla selamlıyorum.

Arkadaşlar, biliyorsunuz, söz konusu Yasa,
Meclis Genel Kurulunda tekrar görüşülmek
üzere, Sayın Cumhurbaşkanı tarafından,
12 Ağustos tarihli bir yazıyla iade edilmişti.
Bunun ardından, eylül ayı başlarında,
Sanayi ve Ticaret Bakanı Sayın Erez'in “Yasayı
virgülüne dokunmadan Türkiye Büyük Millet
Meclisinden geçireceğiz” sözleriyle konu
ilginç bir boyut kazandı. Aynı günlerde,
Doğru Yol Partisi Genel Başkan Yardımcısı
Sayın Meral Akşener ve aynı Partinin Kadın
ve Gençlik Kolları yöneticileri de, basına
ve özellikle belirli bir medya grubuna tehdit ve hakaretlere
varan görüşlerini yazılı olarak
açıklayınca, basında, infiale varan
tepkiler oluştu. Hatta, kimi basın kuruluşları,
bu konuda, gereği için yasal yollara da başvurdular.


Biliyorsunuz, adı geçen milletvekili,
kısa süre önce Hükümette İçişleri
Bakanı olarak görevlendirildi. Bütün bu
gelişmeler, cezalandırma yetkisinin özellikle
kendisinde olmasını ısrarla isteyen Sanayi
ve Ticaret Bakanının bu ısrarı, üyesi
bulunduğu Refahyol Hükümetinin Başbakanı
Sayın Erbakan'ın, daha güvenoyu almadan bir
gün önce basınla ilgili olarak yaptıkları
bir konuşmada bizzat ifade buyurdukları “öde
borcunu deyince muhalefetleri bitecek; 'aman, bu Refah Partisi
ne partiymiş' diyecekler ve yüzseksen derece dönecekler”
sözleriyle birleştirilince, bu Hükümetin,
kendilerine muhalefet etme cesareti bulabilen birkısım
basın mensuplarını nasıl susturacaklarının
hesabını yaptıklarını açıkça
ortaya koymuş bulunmaktadır. Bunun çok açık
kanıtlarından biri, Hükümet ortakları
tarafından büyük bir telaş ve aceleyle
başlatılan sansür yasası hazırlıkları,
diğeri de, şimdi görüştüğümüz
yasadır. Refah Partililerin kendi sözcükleriyle,
biriyle basının sesini kesmek, diğeriyle de
basının hortumunu kesmek amaçlanmakta ve
Refah Partisi ile DYP, el ele, büyük bir hırs
içinde bu yasaları çıkarmaya çabalamaktadırlar.


DSP (Demokratik Sol Parti) olarak, bu konuda özellikle
vurgulamak istediğimiz konu şudur: Halen sürdürülmekte
olan ve gelecekte de uygulanacak promosyonlar için yeni
bir düzenleme getirebilmek amacıyla bir yasanın
çıkarılması, ülkemiz ve halkımız
açısından, hatta, basının kendisi
açısından gereklidir, yararlıdır,
doğrudur; ama, bir kere daha, bu Hükümet, doğru
olan bir şeyi yanlış yapıyor; daha da
kötüsü, yanlışında ısrar
ediyor. 

Nedir bu yanlışlar derseniz, özellikle
şunları sıralamak istiyorum: Hükümet
tarafından getirilmiş bulunan ve Sayın Cumhurbaşkanı
tarafından tekrar görüşülmek üzere
iade edilmiş bulunan yasa, kimi çevrelerin intikam
yasası tanımına uygun hükümler
içermektedir. Bu hükümler ayıklanmalıdır.


Daha fazla zaman yitirilmeden, halen sürdürülmekte
olan promosyon çalışmalarıyla ilgili
müktesep haklara zarar vermeden, belli bir itiraz merciini
de belirleyen ceza takdir ve uygulama yetkisini, Demoklesin kılıcı
gibi tek bir kişinin, hele hele politik bir kişiliği
olan bir bakanın eline vermek yerine, bir adalet makamına
veren ve konuyla yakın ilgisi nedeniyle, Basın Konseyi,
Türkiye Gazeteciler Cemiyeti, Türkiye Gazete Sahipleri
Birliği gibi basın kuruluşlarının,
Türkiye Odalar ve Borsalar Birliğinin, Sanayi Bakanlığı
Tüketicinin ve Rekabetin Korunması Genel Müdürlüğünün,
Adalet Bakanlığının ve Tüketici
Haklarını Koruma Derneğinin temsilcilerinden
oluşturulacak bir kurulun hazırlayıp, yeni
bir şekil ve içerik vereceği bir yasanın
ülkemize ve halkımıza daha çok yararlı
olacağı inancındayız. Yasa çalışmalarında
basın kuruluşlarının da görüşü
alındığı, Bakan tarafından ifade
edilmiştir; ancak, tüm ilgili kurum ve kuruluşların
görüşlerinin alınmadığı,
görüş bildirenlerin de görüşlerinin
kale bile alınmayarak gözardı edildiği
veya çarpıtıldığı, daha
sonra yapılan yasa tartışmaları sırasında
ilgili kişilerin ağızlarından ortaya çıkmıştır.
Bu saptanmıştır. 

Kültürel ürün ve kültürel
hizmet gibi kavramların sadece Sanayi ve Ticaret Bakanlığınca
değerlendirmeye tabi tutulması, gelecek açısından
sakıncalar taşımaktadır. 

Sayın Erez'in, noktasına virgülüne
dahi dokunmadan yasayı tekrar Meclis Genel Kurulundan geçirecekleri
beyanı, Hükümetin elinde bulundurduğu çoğunluk
nedeniyle mümkün olabilir; ama, böylece, kendisini
Meclis ilgili komisyonunun, hatta Genel Kurulun üstünde
görüyor olması bir demokrasi ayıbı
olmayacak mı Sayın Bakan? Demokrasinin kör
bir inat değil, Hükümet üyelerinin Meclis içinde
ve dışındaki muhalif görüşleri
dinlediği, anladığı ve haklı bulduğu
bazı noktaları göz önüne alarak,
görüş ve eylemlerinde gerekli düzeltme ve
eklemeleri yapabildiği bir erdemli sistem olduğunun burada
altını çizmek istiyoruz. 

Daha çalışmalarının
ilk günlerinde kendisini bir “garson hükümet”
olarak ilan edip, halka hizmet aşkıyla dolu olduğunu
açıklayan bir hükümetin bugüne kadar
halka sunduğu tepsiden, ne yazık ki, şimdiye
kadar, sadece boş laflar, şovlar, bazı gaflar
ve tehditler çıkmıştır; çıkmaktadır.
İnsana hiç sormazlar mı, bu nasıl
garsonluktur ki, hizmeti sadece ve sadece kendisine yapıyor?
Bir Başbakan ki, devletin dışişlerini,
kendi evinde veya yazlığında, sadece konuklarla
başbaşa, özel olarak yürütmeye kalkıyor;
böylece, Genel Başkanımız Sayın
Ecevit'in bir süre önce yaptığı basın
toplantısında söylediği gibi, âdeta
devlete güvenmediğini kanıtlıyor... 

Hükümette, adına bazı yazarların
“Düşişleri Bakanı” yakıştırması
yaptıkları Dışişleri Bakanı
ise, yıllardır yapılmakta olan benzer görev
seyahatlerinin en az 10 misli gibi birtakım ölçüdışı
oranlardaki harcamalarla Amerika'ya gitmeye hazırlık
yapmakta, şov yapmakta, gittiği zaman da özel işlerini
görevinin üstünde tutmakta bir sakınca görmüyor.
Halbuki, bu Hükümetten, halkımız iş
bekliyor, aş bekliyor, hizmet bekliyor... 

YUSUF BAHADIR (Trabzon) - Çok ayıp,
çok!

A. ZİYA AKTAŞ (Devamla) - Ayıp
var, doğru; ama, bu ayıbı yapanlar maalesef
sizin genel başkanlarınız.

“Şovlar, gaflar ve boş laflar bitsin”
diyor halkımız. (DSP sıralarından
alkışlar) 

Arkadaşlar, öyle bir Hükümet,
öyle bir hizmet ki, evlere şenlik. Beş yıldır
bu devletin üst yönetiminde söz sahibi, yetki sahibi
bulunan bugünün Başbakan Yardımcısı
Sayın Çiller çıkıp “bu
devlet çökmüştür” buyurdular;
ama, aynı devletin parasıyla kendi evinin halısını,
boyasını, badanasını dahi yaptırmaktan
çekinmediler; olayı yazan gazeteleri, basın
mensuplarını tehdit etmeye çalıştılar...
(DSP sıralarından alkışlar) 

ALİ RIZA GÖNÜL (Aydın) -
Yakışıyor mu yani?!

A. ZİYA AKTAŞ (Devamla) - ...Tehdit
etmeye çalıştılar, susturmaya çalıştılar.
İşte görüştüğümüz
yasa bunun için burada, işte bunun için...

ALİ RIZA GÖNÜL (Aydın) -
Utanmıyorsunuz!..

BAŞKAN - Sayın Aktaş... Sayın
Aktaş...

A. ZİYA AKTAŞ (Devamla) - Aynı
Hükümetin Başbakanı ise, Susurluk'taki
kazayla ortaya çıkan ve maalesef, devlet kurumlarını
da çok ciddî bir şekilde ilgilendiren ilişkileri,
günlerce süren suskunluğun arkasından, “fasa
fiso” diyerek devlet adamlığını
gösterdiler. (DSP ve CHP sıralarından alkışlar)
Aynı Başbakan, ortağının, çöktüğünü
ilan ettiği, söylediği devletin özel uçağı
ve helikopteriyle, geçtiğimiz yaz aylarında
her hafta sonu tatile gitmekte de bir sakınca görmediler.
O günlerde ormanlarımız ve içimiz yanıyordu
arkadaşlar. 

BAŞKAN - Sayın Aktaş...

ALİ RIZA GÖNÜL (Aydın) -
Kesin şunun sesini Sayın Başkan, madde  üzerinde
konuşmuyor... 

A. ZİYA AKTAŞ (Devamla) - O günlerde...


BAŞKAN - Müsaade buyurun efendim. 

Bitirin efendim sözünüzü lütfen...

A. ZİYA AKTAŞ (Devamla) - Bakınız,
işte, sizin mantığınız!.. Bana
“kesin” dediğiniz gibi, basına da “kesin”
diyorsunuz. Bu nedenle bu yasayı getiriyorsunuz buraya.
(DSP ve CHP sıralarından alkışlar)


BAŞKAN - Sayın Aktaş...

A. ZİYA AKTAŞ (Devamla) - Buyurun Sayın
Başkan. 

Bana söyleyecekseniz, önce karşıdaki
arkadaşlarıma uyarıda bulunun. 

BAŞKAN - Sayın Aktaş, siz sözünüzü
bitirin efendim. 

Buyurun. 

A. ZİYA AKTAŞ (Devamla) - O günlerde,
ormanlarımız -tekrarlıyorum- yanıyordu
ve bu nedenle bağrımız yanıyordu; ama,
uçak ve helikopter yokluğundan dem vuruluyordu Hükümet
tarafından... 

İş bununla bitmiyor. 

METİN PERLİ (Kütahya) - Halk bitirdi
zaten... 

A. ZİYA AKTAŞ (Devamla) - Bir zaman
çok sorguladıkları...

(Mikrofon otomatik cihaz tarafından kapatıldı)


BAŞKAN - Efendim, lütfen, son cümlenizi,
Genel Kurula saygılarınızı sununuz.


Son cümle efendim; buyurun. 

A. ZİYA AKTAŞ (Devamla) - 1 dakika verir
misiniz Sayın Başkan?..

BAŞKAN - Efendim, verdim. Selamlarınızı
sunun efendim Genel Kurula. 

A. ZİYA AKTAŞ (Devamla) - Tamam, teşekkür
ediyorum. 

METİN PERLİ (Kütahya) - Biraz
mantıklı konuşmanız lazım...

A.ZİYA AKTAŞ (Devamla) - Değerli
arkadaşlarım, işte, bütün bunları
dile getiren, ancak bir kısmına değinebildiğim
bu konuları dile getiren, vatandaşın gözleri
önüne bu konuları büyük bir cesaret
ve özveriyle seren ve sermeye çalışan
basınımızla ve medyamızla beraber,
onlarla omuz omuza, haksızlıklara, yolsuzluklara
savaş açmayı da biz önemli bir görev
sayıyoruz.

TEMEL KARAMOLLAOĞLU (Sıvas) - Yapamazsınız!..

A.ZİYA AKTAŞ (Devamla) - Bu nedenle
onlarla beraberiz, beraber olacağız. Keser döner,
sap döner; gün gelir hesap döner diyen halkımızın
sağduyusuna ve memleket sevgisine, gerçek inancına
ve insanlığına inanır ve güveniriz.
O nedenle de, biz DSP'liler “bize güven Türkiye”
diye halkımıza sesleniriz. 

Hepinize saygılar sunuyorum. (DSP ve CHP sıralarından
alkışlar) 

BAŞKAN - Sayın Aktaş, teşekkür
ediyorum. 

Sayın milletvekilleri, Anavatan Partisi Grubu
adına, Sayın İrfan Köksalan; buyurun.
(ANAP sıralarından alkışlar)

Sayın Köksalan, efendim, siz, tecrübeli
bir parlamentersiniz; konumuz promosyon; yani, basının
susturulması, basının haberciliği, basının
yorumu değil; basında promosyon. 

Buyurun efendim. 

ALİ DİNÇER (Ankara) - Sayın
Başkan, siz niye kendinizi yoruyorsunuz?!

ALİ TOPUZ (İstanbul) - Herkes nasıl
konuşacağını bilir!

BAŞKAN - İstirham ederim efendim...
Gayet tabiî... Gayet tabiî... (CHP sıralarından
gürültüler)

Sayın Topuz, rica ediyorum. 

Sayın Köksalan, buyurun efendim.

İRFAN KÖKSALAN (Ankara) -Sayın
Başkan, sayacı tekrar çalıştırır
mısınız lütfen. 

BAŞKAN - Gerekirse, ben, sürenize sonra
ilave ederim.

Buyurun efendim. 

ANAP GRUBU ADINA İRFAN KÖKSALAN (Ankara)
- Sayın Başkan, değerli milletvekilleri; Yüce
Meclisi saygılarımla selamlıyorum.

Sayın Başkan, çok affedersiniz
ama, bir ikazı yapmakta kendimi artık  haklı
görüyorum. Bundan evvel, yasanın tümü
üzerinde konuşurken de birkaç kez bu tarzda
müdahale ettiniz. Siz, Yüce Parlamentoda bu görüşmeleri
yönetmekle mükellefsiniz, yönlendirmekle değil
(ANAP sıralarından “Bravo” sesleri, alkışlar)
ve görüyorum ki, Grubunuzdan gelen ikazlar üzerine,
o istikamette yönlendirme içerisindesiniz. Siz bu
Parlamentoda seçildiniz, her ne kadar Grubunuz teklif ettiyse
de.

BAŞKAN - Sayın Köksalan, siz görüşmelerinize
devam edin efendim. 

İRFAN KÖKSALAN (Devamla) - Ama, ben,
daha söze başlamadan yönlendirme içerisine
girdiniz. Buna, hiç, ama hiç hakkınız
yok ve sizden başka da hiç kimse bunu yapmıyor.


BAŞKAN -Zamanınızı
konunuza kullanın efendim. 

Buyurun. 

İRFAN KÖKSALAN (Devamla) - Dersimiz,
tüketicinin korunması adı altındaki
bir yasa. 

BAŞKAN - İşte bu... İşte
bu...

AHMET NEİDİM (Sakarya) - Ders mi?!.

İRFAN KÖKSALAN (Devamla) - Bilhassa söylüyorum
dersimiz diye; çünkü, havanda su dövüyoruz.
31 Temmuzda buraya geldi, Cumhurbaşkanı tarafından
iade edildi ve geçen günkü konuşmamda Cumhurbaşkanının
gönderdiği metni burada da okudum; ama, tekrar, burada,
havanda su dövmeye devam ettiğimiz için, bunu,
bu şekilde ifade ettim; bu ikazın geleceğini
de biliyordum zaten.

Değerli milletvekilleri, biliyorsunuz, Sayın
Başbakan “aspirini çikolatayla yutturacaksınız”
diyor. İşte, bu, tüketincinin korunması
adı altında; ama, içinde keşke aspirin
olsaydı, aspirin de değil, bir başka şeyler
var bunun içerisinde. Tüketiciyi korumakla ilgili
de hiç; ama, hiçbir şey yok. 

Bakın, şuradan, 31 Temmuz tarihinde
çıkardıkları gerekçeden, birkaç
cümleyi okuyacağım; ne diyor bakın: “Sisteme,
daha açık deyişle devlete güvensizlik
de doğacaktır.” Yani devlete güven getirmek
için, tüketicinin korunması adı altındaki
yasa tasarısı; yani, kamuoyumuza “promosyon”
adıyla mâl olan yasa tasarısı, önümüze
gelmiş.

Değerli arkadaşlarım, devlete güvensizlik_
Devlete güveni, eğer, bu Hükümet bu kadar çok
düşünüyorsa, şu Susurluk yumağına
bir bakın; neler çıkıyor ve o Susurluk
yumağıyla ilgili, bir tarif yapılıyor.
“Nereye kadar giderse, oraya kadar gidin.” Talimatlar
bu istikamette. Yine, bir yazı yazılıyor,
yazıda şöyle bir resim çiziliyor; resim
nedir; çok ünlü bir siyasetçinin eşi_
Tarif de, bu.

Dün, bakıyoruz, o ünlü siyasetçinin
eşi çıkıyor “ülkemi çok
seviyorum_ Ülkemi çok seviyorum_” diyor; ama,
hatırlar mısınız, bundan onbeş
yirmi gün evvel, Almanya'daki bir gazetede, 1974 tarihinde,
o ünlü siyasetçi ve eşinin, 195 numaralı
bir pasaportu, United States'ten (Amerika'dan) aldığı
yazılıydı. Bugüne kadar da en ufak bir
tekzip gelmedi.

Şimdi, ben, burada açıkça
soruyorum: Ülkemi derken, o ülke, çoluk çocuğunun
geleceğini temin etmek için mal varlığı
edindiği Amerika mı, yoksa Türkiye mi?.. İşte,
asıl, bunun açıklığa kavuşması
lazım. (ANAP, DSP ve CHP sıralarından “Bravo”
sesleri, alkışlar) 

Yine, çok enteresandır, bakın
bu gerekçede ne diyor biliyor musunuz; “söz konusu
ürünleri üreten sanayicimiz_” deniliyor. Yani,
Tüketicinin Korunması Yasası adı altında
yutturulmaya çalışılan Promosyon Yasasında,
sanayiciyi koruma gayreti varmış! Beyler, eğer,
siz sanayiciyi koruyacaksanız, evvela, şu otomotiv
sektörünü getirdiğiniz hale bakın...
Çiftçinin, köylünün elemeğini,
göznurunu koruması icap eden Ziraat Bankası,
trilyonlar harcayarak bir ilan veriyor; ilanda da Mercedes fotoğrafını
basıyor. Ee, o kararname, sadece Mercedes için değil
ki... Siz, Mercedes'in ortağı mısınız?!
Makine, teçhizat da gelecek... Köylünün,
çiftçinin paraları, bu reklam uğrun,
Ziraat Bankası tarafından harcanıyor. Hiç,
böyle, sanayici korunur mu? İşte, yutturmacanın
bir başka şekli... 

Üçüncüsü de, efendim,
tekelci zihniyeti kırmak içinmiş! Asıl,
bu yasa tasarısıyla tekellere imkân veriliyor.
Şimdi, diyelim ki, televizyonu olmayan, radyosu olmayan
bir basın kuruluşu, eğer, bu Promosyon Yasasındaki
kurallar yerine getirilirse reklam yapabilir mi? Altmış
günlük ürününü satacak ve onun yüzde
50'si kadar da, kültür yayınlarını
hediye edecek... Peki, hangi parayla reklam yapacak; hangi televizyonda
yapacak; hangi radyoda yapacak? İşte, tekelci zihniyet...
Yani, radyosu ve televizyonu olan basın kuruluşlarına,
asıl siz çalışıyorsunuz. Binaenaleyh,
bu gerekçe de, muhteva itibariyle, tümüyle yalan,
yanlış ve haksız.

Değerli milletvekilleri, şimdi, biz, size
burada teklif ediyoruz: Bakın, halk aldatılmamalı,
biz bundan yanayız; taahhütlerin, sözlerin yerine
getirilmesi temin edilmeli, bundan da yanayız. Asıl,
rekabet ortamı ortadan kaldırılmalı
ve tabiî, tekellere ve kartellere, bu suretle yer verilmemeli.


Değerli milletvekilleri, bakın, burada
basın mensupları var. Basın, bir amme kuruluşudur,
amme müessesesidir. Basın mensupları da bu
amme müessesesinin çalışanlarıdır
ve o nedenle, bu basın mensuplarına sarı
kart verilmiştir; çünkü, amme görevi
ifa etmekteler. Onlar, o sarı kartın getirdiği
birtakım imkânlarla teçhiz edilmek istenmiştir;
dünyanın her yerinde de böyledir; çünkü,
basın, demokrasinin de dördüncü temel taşıdır
denetim yapabilmek için. 

Nasıl denetim yapacak: Dünyanın
her yerinde, demokrasinin layıkıyla yaşandığı
her ülkesinde, bu denetim görevini yapanlara, denetlenenler,
iktisadî imkân getirmişlerdir, iktisaden onları
teçhiz etmişlerdir; ama, bu yasanın özünde,
tam bir ekonomik abluka içine alma gayreti var, -keşke,
sadece ekonomik abluka içerisine alınsa- ceza tehdidi
var. Demokles'in kılıcı gibi, bir bakan,
tepelerinde bunu estirecek de estirecek... Olur mu böyle
mantık? Olur mu böyle basın hürriyeti?
Buna hakkınız var mı?

TEMEL KARAMOLLAOĞLU (Sıvas) - Olur mu
canım?!.

İRFAN KÖKSALAN (Devamla) - “Olur
mu canım” diyen arkadaşıma da soruyorum:
Bakın, burada, tabiî, birazcık, yasanın
maddesinin dışına çıktığınız
zaman itiraz ediyorlar. Ee, peki, şimdi TEDAŞ, TOFAŞ,
mal varlığı, arkasından Turban... Hep
sordum size, “vicdanınız rahat mı; 
içinize sindirebiliyor musunuz” diye. Geçen
gün, burada “içimiz rahat” diyebilme cesaretini
gösterdiler ve ben de, buradan, tüm Türk Milletine,
bakın, Refah Partililer “içimiz rahat”
diyor dedim. Bunu, buradan tekrar etmek gereğini duydum.

MEHMET AYKAÇ (Çorum) - Size düşmez
ki, onu söylemek!..

İRFAN KÖKSALAN (Devamla) - Değerli
milletvekilleri, bakın, çok enteresandır;
Yargıtayın onbeş gün evvel çıkan
bir kararından birtakım pasajları buradan
sizlere okumak istiyorum. Bir köşe yazarının
davasıyla ilgili, Yargıtay, kararında şöyle
diyor: “Basın özgürlüğü de,
demokrasi için vazgeçilmez bir öğe ve rejim
için bir güvencedir. Bu özgürlük, o
meslek mensuplarına imtiyaz sağlamak için değil,
toplum ve kamu yararınadır. O halde, bu özgürlük
alanı, kamu yararı ile insan haklarının
oluşturduğu alanla doğrudan orantılı
artmalı, gereksiz sınırlama ve baskılardan
kaçınılmalıdır. Yoksa, suskun
basın... Bunun korkunç sonuçları ortaya
çıkar.”

Şimdi, soruyorum Doğru Yol Partili arkadaşlarıma:
1991 senesinde iktidara gelirken, siz “Konuşan Türkiye”
diye diye geldiniz; ne oldu “Konuşan Türkiye”
sloganı? Bunu soruyorum sizlere...

TAHSİN IRMAK (Sıvas) - Bize sorma,
oraya sor...

İRFAN KÖKSALAN (Devamla) - Yine, bu Yargıtay
kararında, bakın ne diyor, yerleşen ve bilimsel
yönden de desteklenen görüşüne göre:
“haber,yazı, gerçeklik, güncellik, kamu
yararı, toplumsal ilgi öğelerini taşıyor
ve anlatımda özle biçim dengesi de kurulmuşsa,
kişilik haklarına saldırı bile olsa,
hukuka uygundur.” Demek ki, siyasete atılan kişi,
kişilik haklarının peşinde olmayacak,
özel haklarının peşinde olmayacak; çünkü;
amme görevi yapmaktadır. Amme görevi yapanın
kişilik hakları olmaz. Bineanaleyh, basını
susturarak da hiçbir yere varmanız mümkün
değildir.

MEHMET GÖZLÜKAYA (Denizli)- Bunların,
görüştüğümüz yasayla ne ilgisi
var?

İRFAN KÖKSALAN (Devamla) - Değerli
milletvekilleri, bakınız, bu Promosyon Yasası
öncesi tirajlar 5,5 milyona çıkmış;
ondan evvel, 1,5 milyonmuş,. 5,5 milyon tiraj demek, en
az 15-20 milyon Türk insanının gazete okuyabilme
imkânı demektir. 

(Mikrofon otomatik cihaz tarafından kapatıldı)

İRFAN KÖKSALAN (Devamla) - Sayın
Başkan, 1 dakika lütfedersiniz herhalde?

BAŞKAN - Tabiî, efendim, buyurun.

İRFAN KÖKSALAN (Devamla) - Niye, milletin,
haber alma özgürlüğünü kısıtlamak
istiyorsunuz, korkunuz ne? Ben, son olarak size şunu söyleyeyim:
Korkunun ecele faydası yoktur. Bu, meşhur misaldir.


TEMEL KARAMOLLAOĞLU (Sıvas) - Ne alakası
var...

İRFAN KÖKSALAN (Devamla) - Hepinize sevgi
ve saygılarımı sunuyor, teşekkür
ediyorum. (ANAP sıralarından alkışlar)

BAŞKAN - Sayın Köksalan, teşekkür
ediyorum. 

Sayın milletvekilleri, hiçbir sayın
arkadaşımı özel muhatap almadan, Genel
Kurula bir hususu arz etmek istiyorum: Tabiî, burası,
masun kürsüdür, herkes, her şeyi konuşabilmelidir;
ama, İçtüzüğe uyarak, İçtüzük
hudutları içerisinde. O, ne demektir; bugün
gündemimizde ne var, neyi konuşuyoruz, konumuz ne,
onu konuşmak zorundayız. 

Bakınız, İçtüzüğümüz
diyor ki:

“Madde 66.- Kürsüdeki üyenin
sözü ancak Başkan tarafından, kendisini
İçtüzüğe uymaya ve konudan ayrılmamaya
davet etmek için kesilebilir... 

SÜLEYMAN HATİNOĞLU (Artvin) - Daha
söze başlamamış ki...

BAŞKAN - Sayın Hatinoğlu, müsaade
buyurun efendim,  ben, sadece Sayın Köksalan'ı
kastetmediğimi açıkça ifade ettim. Bu,
her gün yaşadığımız olay.

“İki defa yapılan davete rağmen,
konuya gelmeyen milletvekilinin aynı birleşimde o
konu hakkında konuşmaktan men edilmesi, Başkan
tarafından Genel Kurula teklif olunabilir.

Genel Kurul, görüşmesiz, işaret
oyu ile karar verir.”

Bu, benim arzum, isteğim değil, İçtüzük
böyle diyor; konuyu konuşun diyor.

ZEKİ ÇAKIROĞLU (Muğla) - Sayın
Başkan...

BAŞKAN - Buyurun efendim.

ZEKİ ÇAKIROĞLU (Muğla) - Sayın
Başkan, beyanınızda, sayın hatibin
tecrübeli bir parlamenter olduğunu anlattınız;
bu Meclis çatısı altında tecrübeli
olmayan veya acemi parlamenter mi var?.. (Gürültüler)

BAŞKAN - Efendim, müsaade buyurun... 

Sataşma mı oldu efendim?

ZEKİ ÇAKIROĞLU (Muğla) - Uyarınızı
daha düzgün cümlelerle yapın.

ALİ TOPUZ (İstanbul) - Sayın
Başkan...

BAŞKAN - Sayın Topuz, buyurun efendim.

ALİ TOPUZ (İstanbul) - Sayın
Başkan, İçtüzüğün 64 üncü
maddesinin ikinci paragrafında “Başkan veya
Başkanvekilleri, görevlerinin yerine getirilmesinin
gerektirdiği haller dışında tartışmalara
katılamazlar; kişisel savunma hakları saklıdır”
denilmektedir.

BAŞKAN - Tartışmaya katılmıyorum...

ALİ TOPUZ (İstanbul) - Tartışmaya
katıldığınızın farkında
değil misiniz?..

BAŞKAN - Hayır; siz, böyle bir
iddia içinde misiniz?.. Ben, tartışmalara
katılmıyorum; ama, çekiyorsunuz...

MUSTAFA CUMHUR ERSÜMER (Çanakkale) -
Sayın Başkan, izniniz olursa, bir hususu belirtmek
istiyorum.

BAŞKAN - Buyurun Sayın Ersümer.

MUSTAFA CUMHUR ERSÜMER (Çanakkale) -
Siz, mutlaka, İçtüzükteki dar kalıpları
uyguluyorsunuz. 

BAŞKAN - Ben, dar kalıpları uygulamıyorum
efendim; İçtüzük bu.

MUSTAFA CUMHUR ERSÜMER (Çanakkale) -
Biz şunu ümit ediyoruz ve sizden bekliyoruz; o kürsünün
size yüklediği görevlerden biri de budur: Bir parlamenter
bu kürsüde konuşurken, konuyla bağlantılı
gördüğü hususlara değinirken müdahale
etmemeniz gerekir. Bizim sayın milletvekilimizin, konuyla
ilgili fikrini, belki geniş; ama, neticede, yine konunun
içinde kalarak izah etme imkânına kavuşturmak
da sizin göreviniz zannedersem.

BAŞKAN - Sayın Ersümer, tartışmaya
girmiyorum, girmemeye gayret ediyorum; ama, bu genişlik
çerçevesini kim, nasıl çizecek? Eğer,
öyle bir şey olsaydı; yani, layüsel amma
yefal olsaydı, bu hüküm olmazdı.

MUSTAFA CUMHUR ERSÜMER (Çanakkale) -
O, sizin vicdanınıza kalmış.

BAŞKAN - Sayın Ersümer, zatıâlinizi
anladım efendim.

Gruplar adına başka söz talebi?..
Yok. 

Kişisel söz talebinde bulunan...

SANAYİ VE TİCARET BAKANI E. YALIM EREZ
(Muğla) - Sayın Başkan, Hükümet adına
söz istiyorum. 

BAŞKAN - Sayın Bakan, maddeyle ilgili
olarak, buyurun. (DYP ve RP sıralarından alkışlar)

Sayın Bakan, konu, promosyon...

SANAYİ VE TİCARET BAKANI E. YALIM EREZ
(Muğla) - Sayın Başkan, değerli milletvekilleri;
sözlerime başlarken, hepinizi saygıyla selamlıyorum.


Sayın Başkan, konu, promosyon olduğu
için promosyonu konuşacağım. Yalnız,
şunu söylememe müsaade edin: Bazen, kendi kendime
şaşıyorum ve Allah şu kamyon şoföründen
razı olsun diyorum; (ANAP ve DSP sıralarından
“Amin” sesleri) eğer, bu şoför olmasaydı,
bu muhalefet ne yapacaktı?! (DYP ve RP sıralarından
alkışlar; ANAP, DSP ve CHP sıralarından
gürültüler) 

ALİ TOPUZ (İstanbul) - Sayın
Başkan, promosyonu mu konuşuyor?..

SÜLEYMAN HATİNOĞLU (Artvin) - Bu
kanun, onun için mi Sayın Bakan?..

SANAYİ VE TİCARET BAKANI E. YALIM EREZ
(Devamla) - Değerli milletvekilleri, buraya çıkan
muhalefet partisine mensup değerli milletvekili arkadaşlarım,
bu kanunun, Refahyol Hükümeti tarafından, basından
öç almak için hazırlanmış
bir kanun olduğunu söylediler. (ANAP, DSP ve CHP sıralarından
“Doğru” sesleri.

Doğru mu?.. Doğru mu?.. (ANAP, DSP ve CHP
sıralarından “Doğru” sesleri)

İyi... Şimdi söyleyeceğim,
doğruysa... Doğru değil mi?.. (ANAP, DSP ve CHP sıralarından
“doğru” sesleri) Tamam... Hangisi doğru şimdi
söyleyeceğim. 

Bu kanun, 1996 yılı bütçesi
hazırlanırken, Plan ve Bütçe Komisyonunda
DSP'li milletvekillerinin önerisiyle, Bakanlığım
tarafından hazırlanmış bir kanundur.
Doğru mu?.. (DSP sıralarından gürültüler)
Doğru mu?.. Doğru mu?.. (DSP sıralarından
gürültüler) Doğru mu ha?.. Doğru mu?..
Doğru mu?..

HASAN GÜLAY (Manisa) - Yalan!.. 

SANAYİ VE TİCARET BAKANI E. YALIM EREZ
(Devamla) - Doğru mu?..

HASAN GÜLAY (Manisa) - Yalan!.. Yalan!..

YALÇIN GÜRTAN (Samsun) - Sizin doğrunuz
yok ki...

SANAYİ VE TİCARET BAKANI E. YALIM EREZ
(Devamla) - Aç Plan ve Bütçe Komisyonunun zabıtlarını
oku.

HASAN GÜLAY (Manisa) - Adam gibi oku, adam gibi!..
(DYP ve RP sıralarından gürültüler)

BAŞKAN - Sayın milletvekilleri...

SANAYİ VE TİCARET BAKANI E. YALIM EREZ
(Devamla) - Bu Meclise gelen herkes, siz de dahil, adamdır.
(DYP ve RP sıralarından alkışlar)

BAŞKAN - Sayın Bakan, siz, buyurun efendim.


SANAYİ VE TİCARET BAKANI E. YALIM EREZ
(Devamla) - Ve, daha sonra, yine, Meclis zabıtlarını
açıp okursa arkadaşlarımız,
Bakanlığımın 1996 yılı
bütçe görüşmelerinde, Meclis kürsüsünde,
bir çalışma başlattığımızı
ve yakın zamanda promosyon konusunda bir yasa tasarısını
Meclise sunacağımızı ifade ettğimizi
görecekler. Hatta, gayet iyi hatırlıyorum,
o tarihlerde Sayın Kahraman Emmioğlu, oturduğu
yerden, bana şunu sormuştu: “Böyle bir cesarete
sahip misin” Ben de kendisine kürsüden şöyle
cevap verdim: “Bu cesaret bende var ama, siz de oy vereceksiniz
değil mi?” 

TEMEL KARAMOLLAOĞLU (Sıvas) - Veriyoruz
Sayın Bakan.

SANAYİ VE TİCARET BAKANI E. YALIM EREZ
(Devamla) - Değerli arkadaşlarım, bakın,
kanun tasarısı çalışmaları
-dikkat edin- 8 Mayıs 1996 tarihinde, yani Sayın
Mesut Yılmaz'ın Başbakan olduğu 53 üncü
Hükümet zamanında, basın kuruluşlarından,
Türkiye Odalar ve Borsalar Birliğinden, TESK'ten, büyük
illerin ticaret ve sanayi odalarından ve tüketici
derneklerinden konuya ilişkin görüşlerini
sormakla başlamıştır.

MUSTAFA CUMHUR ERSÜMER (Çanakkale) -
O görüşlere uymak...

SANAYİ VE TİCARET BAKANI E. YALIM EREZ
(Devamla) -Müsaade edin, müsaade edin...

Kimlerden görüş sorulmuş; Milliyet
Gazetesi, Hürriyet Gazetesi, Sabah Gazetesi, Akşam
Gazetesi, Cumhuriyet Gazetesi, Yeniyüzyıl Gazetesi,
Türkiye Gazetesi, Ateş Gazetesi, Meydan Gazetesi, Takvim
Gazetesi, Millî Gazete, Posta Gazetesi, Global Gazetesi,
Yeni Günaydın Gazetesi, Son Havadis Gazetesi ve Zaman
Gazetesi...

ÖMER DEMİR (Kırşehir) -
Aydınlık yok mu?!

SANAYİ VE TİCARET BAKANI E. YALIM EREZ
(Devamla) - Türkiye Odalar ve Borsalar Birliği, Türkiye
Esnaf ve Sanatkârlar Konfederasyonu, Ankara Ticaret Odası,
İstanbul Ticaret Odası, İzmir Ticaret Odası,
Ankara Sanayi Odası, İstanbul Sanayi Odası,
İzmir Sanayi Odası, Bursa Sanayi ve Ticaret Odası,
Adana Ticaret Odası, Gaziantep Ticaret Odası, İstanbul
Tüketicileri Koruma Derneği ve Tüketici Hakları
Derneği Ankara Şubesi.

Bakanlığımıza cevap veren
kurum ve kuruluşlar da şunlar: Basın Konseyi,
Milliyet Gazetesi, Hürriyet Gazetesi, Akşam Gazetesi,
Türkiye Gazetesi, Türkiye Odalar ve Borsalar Birliği,
Ankara Ticaret Odası, İstanbul Ticaret Odası,
İzmir Ticaret Odası, Ankara Sanayi Odası,
Bursa Sanayi ve Ticaret Odası, Adana Ticaret Odası
ve Tüketici Hakları Derneği Ankara Şubesi.
Bu konudaki görüşlerini, bu kuruluşlar Bakanlığımıza
bildirmişlerdir. 

Bunun üzerine, bu görüşler dikkate
alınarak hazırlanan yasa tasarısı,
3 Haziran 1996 tarihinde, Adalet Bakanlığı,
Maliye Bakanlığı, Başbakanlık Basın
Yayın ve Enformasyon Genel Müdürlüğü
ve Devlet Planlama Teşkilatına görüşleri
alınmak üzere yollanmıştır. 3
Haziran 1996'da... Yani, 53 üncü Hükümet görevdeyken;
54 üncü Hükümet daha yok. Bu kurum ve kuruluşlardan
gelen eleştiri ve önerilerle son şekli verilen
Tüketicinin Korunması Hakkında Kanunun Bazı
Maddelerinde Değişiklik Yapılmasına Dair
Kanun Tasarısı, 12 Temmuz 1996 tarihinde Başbakanlığa
sunulmuştur. 

Bu açıklamamdan da anlaşılacağı
gibi, bu, Refah Partisi ile Doğru Yol Partisinin kurduğu
54 üncü Hükümetin, basından öç
alma kanunu değil; bence, 53 üncü Hükümetin
yaptığı icraatların en güzelidir;
Türk Halkını ve tüketicisini istismardan
koruma konusunda yapılmış en güzel çalışmadır.
(DYP ve RP sıralarından alkışlar)

Değerli arkadaşlarım, şimdi,
kimse kalkıp, burada, geçen seferki dokuz saatlik
görüşmelerden sonra, bu kanunun Anayasaya aykırı
olduğunu pek ifade edemedi. Hakikaten, bu kanun, Anayasaya
aykırı değil. Geçen haftaki konuşmalarımda
da, 31 Temmuzdaki konuşmalarımda da Avrupa'dan örnekler
vererek, bunun, basın özgürlüğüyle
bir ilişkisi olmadığını; bunun,
basının tencere, tava özgürlüğünü
kısıtladığını ifade ettim.
Bu kanunun basın özgürlüğüyle hiçbir
alakası yoktur. Burada Anayasaya aykırı olduğunu
iddia eden arkadaşlarımın, kulislerde “ne
yapalım; belli gazeteler bizi çok sıkıştırdı;
bunu böyle söyledik” dediklerini duydum. (CHP ve
DSP sıralarından gürültüler)

YILMAZ ATEŞ (Ankara) - Sayın Bakan,
isimlerini açıkla...

SANAYİ VE TİCARET BAKANI E. YALIM EREZ
(Devamla) - Değerli arkadaşlarım, Sayın
Altan Öymen'i dinledim... 

YILMAZ ATEŞ (Ankara) - Sayın Başkan,
isimlerini açıklasın...

BAŞKAN - Sayın milletvekilleri...

SANAYİ VE TİCARET BAKANI E. YALIM EREZ
(Devamla) - Yalnız, Sayın Altan Öymen'i dinlerken,
Sayın Öymen, acaba, burada milletin vekili olarak
mı konuştu, yoksa gazete patronunun vekili olarak
mı konuştu; doğrusu şaşırdım...
(DYP ve RP sıralarından “Bravo” sesleri,
alkışlar; CHP sıralarından sıra
kapaklarına vurmalar, gürültüler) 

ALTAN ÖYMEN (İstanbul) - Sayın
Başkan...

SANAYİ VE TİCARET BAKANI E. YALIM EREZ
(Devamla) - Sayın Öymen'in, basın özgürlüğü
konusundaki bu hassasiyetini, ben, Akşam Gazetesinin dağıtımına
konulan engelle basın özgürlüğü
kısıtlanırken de göstermesini isterdim.
(DYP ve RP sıralarından alkışlar)

Sayın Öymen, benim, geçen hafta
buradaki konuşmamda “basında hakikaten özgürlük
yoktur; çünkü, basın patronları
ve genel yayın yönetmenlerinin izni olmadan yazı
yazamazdınız” dediğimi ileri alarak “Sayın
Bakan okumuyor” diyor. Hayır, ben, onu, sizin meslektaşlarınızın
yazısını okuyarak söyledim. Zaman Gazetesinden
Fehmi Koru'yu okursanız, Fehmi Koru, orada açıklıkla,
Hürriyet Gazetesinin iki yazarının yazılarının
gazeteye konulmadığını söylüyor.
Eğer öyle bir şey yok idiyse, siz, Fehmi Koru'nun
dikkatini çekseydiniz.

AHMET PİRİŞTİNA (İzmir)
- Senin için de, Özer Çiller'in vekili diyorlar.

SANAYİ VE TİCARET BAKANI E. YALIM EREZ
(Devamla) - Değerli arkadaşlarım, bu kanun, Refah
Partisinin ve Doğru Yol Partisinin basından öç
alma yasası değildir -bakın, açıklıkla
ifade ediyorum- basını, aslî görevine
yöneltme yasasıdır. Hükümet olarak,
basın özgürlüğünün sağlanması
için gerekenlerin hepsi yapılacaktır. Bugün,
gazeteciler arasında, bir gazeteden diğerine geçme,
patron tarafından kısıtlanmıştır.
Bugün, gazeteciler, özgürce gazete değiştiremiyorlar.
Yine, gazetelerde toplusözleşme yapılamamaktadır.
Refah Partisi olarak, bu promosyon yasasından sonra, herhalde,
Çalışma Bakanı arkadaşımın
yapacağı ikinci şey, basında toplusözleşme
teşmilini getirerek, basın özgürlüğünü
sağlamak olacaktır. 

Hepinize saygılar sunuyorum. (DYP ve RP sıralarından
alkışlar)

BAŞKAN - Sayın Bakan, teşekkür
ediyorum.

Sayın Lütfi Yalman, kişisel...


ALTAN ÖYMEN (İstanbul) - Sayın
Başkan...

BAŞKAN - Sayın Öymen, buyurun efendim.


ALTAN ÖYMEN (İstanbul) - Sayın
Bakan bana açıkça sataştı burada;
söz istiyorum.

BAŞKAN - Efendim, şöyle buyurun.
Ben, Sayın Yalman'ı davet ettim. Ben, sizi...

ALTAN ÖYMEN (İstanbul) - Beni görseydiniz
daha önce, daha iyi olurdu... 

ALİ DİNÇER (Ankara) - Sayın
Başkan, hatip daha konuşmaya başlamadı.


BAŞKAN - Sayın Öymen, rica ediyorum;
istirahat buyurur musunuz.

Sayın Yalman, süreniz 5 dakikadır.


LÜTFİ YALMAN (Konya) - Sayın Başkan,
değerli milletvekilleri; 133 sıra sayılı
yasanın 1 inci maddesi üzerinde şahsî
görüşlerimi açıklamak üzere
huzurlarınızdayım; hepinizi saygıyla
selamlıyorum.

Sayın Başkan, sayın milletvekilleri;
bazı arkadaşlarımız, konumuz, basının,
mutfak eşyası ya da çanak çömlek
dağıtması mı; yoksa doğru haber vermesi
mi; yasa tasarısını tam okumamış
olduklarından, zannedersem, henüz anlayamamışlar
ve bir türlü konuya gelemediler. Susurluk'tan, yolsuzluktan,
kamyonlardan, seçim konuşmalarından, bir türlü,
Basın ve Promosyon Yasasına veya çanak çömleğe
gelemediler. 

Değerli arkadaşlar, arkadaşlarımızın
konuşmalarının hepsini buraya getirdim. Sayın
Hikmet Sami Türk Bey ve bugün konuşma yapan Altan
Öymen Bey, tabiî ki, genelde konuya bağlı
kalarak konuştular; ama, bunun dışındaki
arkadaşlarımız, maalesef, konuya çok
az değindiler. 

Gerek Anayasamızın 28 inci maddesinde
gerekse Basın Kanununun 1 inci maddesinde “Basın
hürdür, sansür edilemez.” deniliyor. Elbette,
insanların düşüncelerini açıklaması,
bilhassa, kitlelere mesaj vermek isteyen kişilerin ve kurumların,
bu düşüncelerini ve mesajlarını
aktarabilmeleri, mutlak manada, en tabiî haklarıdır.
Bu kanunda basın özgürlüğü kısıtlanmıyor
ki; yazdıkları yalanlarla ve hatta yaptıkları
iftiralarla ilgili bir madde bile yok. Haksız rekabet önleniyor,
küçük esnaf korunuyor, basın, seviyeye,
kaliteye ve kültüre çekilmeye çalışılıyor;
çanak çömlek pazarlamacılığına
değil... 

Değerli arkadaşlarım, hepimizin
bildiği gibi, basının temel işlevi, haber
vermektir; evet, basının işlevi, mutfak eşyası
veya diğer dayanıklı tüketim malları
pazarlayıcılığı değildir.
Bu kanunun manası budur. 

Sayın Altan Öymen, konuşmasının
bir yerinde, basında, köşe yazarlığı
yapan arkadaşlarımız veya haberci olarak çalışan
arkadaşlarımız, basın patronlarının
ya da genel yayın yönetmenlerinin isteği doğrultusunda
haber veriyor ya da yazı yazıyor şeklindeki
ifadelere “böyle bir şey yok” diye itirazda
bulundular. 

Değerli arkadaşlarım, Sayın
Emin Çölaşan'ın, yaklaşık
bir birbuçuk ay kadar önce yazdığı
bir yazıyı, burada fotokopisini de temin ederek,
yine Sayın Bakanın ifade ettiği gibi, Zaman
Gazetesinden Sayın Fehmi Koru da aynı şeyi
ifade ettiler, ele aldılar. Bakınız, bir
dergide yayınlanmış olan, değişik
basın patronlarına verilen krediyle ilgili listeyi
yayınlıyor. Ancak, bu listenin içerisinde,
dergide veya diğer gazetelerde yayınlanan listenin
tamamı yok; hangisi yok; kendi patronuna verilen krediyle
ilgili bilgiler yok; ama, diğer basına verilen bilgiler
var. 

Değerli arkadaşlarım, ayrıca,
bir şeyi daha ifade etmek istiyorum: Bir zamanlar, iki ayrı
gazete kartelinin gazetelerinde ve köşe yazılarında
birbirleri hakkında neler yazdığı hepinizin
malumu. Kimin Ermeni olduğunu, kimin Rum olduğunu o zaman
öğrenmiş idik. Şimdi, bu patronlar anlaştı
ve birleştiler; kendilerinin dışındaki
basını yok etmek istiyorlar. Sayın Köksalan
da, konuşmasında “kartel olmamalı”
dedi; elbette ki doğru.

ALGAN HACALOĞLU (İstanbul) - Ne demek
Ermeni, Rum filan; Türkiye vatandaşları arasında?..

LÜTFİ YALMAN (Devamla) - Sayın
Hacaloğlu, basında çıkan şeyi ifade
ediyorum. Ben söylemiyorum bunu. 

AHMET PİRİŞTİNA (İzmir)
- Ayıp... Ayıp... İşinize geldi mi
iyi vatandaş, işinize gelmedi mi kötü vatandaş...

LÜTFİ YALMAN (Devamla) - Ben söylemiyorum,
basında çıkan şeyi ifade ediyorum.

Eskiden kötü olanların hepsi şimdi
mi iyi oldu?.. Hani, patron ve genel yayın yönetmenlerinin
düşüncelerine aykırı yazılar
yazılabiliyordu?!.

Bir şeyi daha ifade etmek istiyorum: Değerli
arkadaşlarım, Anavatan Partisi ve Sabah Gazetesinin
mücadelesini de unutmadık. Sayın Yılmaz,
bir zamanlar, Sabah Gazetesine “şantajcı”
diyordu -bunların fotokopileri de zannedersem sizlerde
de vardır- gazetenin hep aleyhindeydi, gazete de onların
aleyhindeydi; köşe yazarları da hep aleyhte
yazıyordu; ama, şimdi birleştiler, anlaştılar,
tam tersi oldu bu işin. Demek ki, Türkiye'de...

AHMET ALKAN (Konya) - Nerede birleşmişler?..
Neye göre birleşmişler?..

BAŞKAN - Sayın Yalman, efendim, son
1 dakika; lütfen...

LÜTFİ YALMAN (Devamla) - Değerli
arkadaşlarım, demek ki, Türkiye'de şu
bir gerçek ki ve bunu hepimiz kabul etmemiz lazım
ki, basındaki köşe yazarları ve basın
muhabirleri maalesef, basın patronlarının
ve genel yayın yönetmenlerinin dışında
hareket edemiyor; asıl sansür olayı budur.
Bu kanunda, ne sansürle ilgili bir madde var ne benzeri bir
şey var; sadece çanak çömlek pazarlamacılığının
ortadan kaldırılması olayı vardır.
Bunun, dikkatle okunması ve ona göre değerlendirilmesi
gerektiğine inanıyorum. 

Hepinizi saygıyla selamlıyorum. (RP
sıralarından alkışlar)

BAŞKAN - Sayın Yalman, teşekkür
ederim.

VI. - SATAŞMALARA İLİŞKİN
KONUŞMALAR

1. - İstanbul Milletvekili Altan Öymen'in,
Sanayi ve Ticaret Bakanı E. Yalım Erez'in şahsına
sataşması nedeniyle konuşması

ALTAN ÖYMEN (İstanbul) - İzninizle
Sayın Bakan.

BAŞKAN - Sayın Öymen, buyurun efendim.

HİKMET ULUĞBAY (Ankara) - Sayın
Başkan, bir hususu arz etmek istiyorum.

BAŞKAN - Efendim, ben, Sayın Öymeni
davet ettim; siz buyurun oturun, sizi dinleyeceğim

Sayın Öymen, bir dakikanızı
rica edeyim.

Efendim,  sayın bakan konuşurken, çalıştığınız
gazetenin temsilcisi mi milletin temsilcisi mi olduğununuz
yolunda bir sual tevcih ederek, temsilciliğiniz konusunda
tereddüt ve teşevvüşlere sebebiyet verdiği
kanaatına vardığım için size,
o hususu açıklamak üzere söz veriyorum;
çok kısa olarak ifade etmenizi rica ediyorum. (CHP
sıralarından alkışlar)

Buyurun.

ALTAN ÖYMEN (İstanbul) - Sayın
Başkan, sayın arkadaşlarım; ben, daha
önce de belirttim, 46 yıl önce gazeteciliğe
başladım ve bu 46 yıl içinde bu Meclis
binasının içerisinde üç defa
görev yaptım; o sıralarda da yazı yazmaya
devam ediyordum; çünkü, bu, benim mesleğim
ve bütün bu süre içinde, hiçbir kimse
-partimin de başkanvekilliğini yaptım; yani,
her gün sık sık kürsüye çıkıyordum-
bana sayın bakanın söylediği şekilde
bir soru tevcih etmedi.

Şimdi,  bana “Milliyet'in temsilcisi misin
yoksa milletin  temsilcisi misin?” diyor. Bunu neye dayanarak
söylüyor?.. Bir kere, ben, burada sadece 1 inci  maddenin
sınırları içinde bir teknik konuda
gördüğüm yanlışlığın
düzeltilmesi için konuştum, verdiğimiz bir
önergeyi izah etmeye çalıştım
ve bunun ne Milliyetle bir alakası vardı ne birşeyle
alakası vardı; Zaman Gazetesiyle de aynı
derecede alakalıydı, Cumhuriyet Gazetesiyle de aynı
derecede alakalıydı; buna dayanarak bana “Milliyet'in
temsilcisi misin, milletin temsilcisi misin?” diyor. Bu,
bir kere, ayıptır. (CHP ve DSP sıralarından
 alkışlar) İkincisi; bir bakanın, kürsüden
konuşan bir hatibin sözlerini doğru dürüst
dinleyemediğini veya anlayamadığını
göstermektedir. 

İSMET ATALAY (Ardahan) - Bir Bakana yakışmaz...

ALTAN ÖYMEN (Devamla) - Böyle bir ayıbı
işleyecek olsa bile, bunun bir dayanağı bulunsa,
yine, bir mantıkî tarafı olur. Bu mantıkî
taraftan da mahrum, oradan, durup dururken, sadece bana, bir çamur
atma içgüdüsüyle bu sözü söylemiştir;
bunu reddederim. Ben, kendisine, burada, gazetelerle işte
bu tabak çanak denilen eşyanın satılması
arasındaki çelişki dolayısıyla,
kendisi, acaba, eski ticarî ilişkilerinin temsilcisi
midir demiyorum.

(Mikrofon otomatik cihaz tarafından kapatıldı)

ALGAN HACALOĞLU (İstanbul) - Sayın
Başkan, duyulmadı, tekrar etsin.

BAŞKAN - Toparlayın lütfen Sayın
Öymen.

ALTAN ÖYMEN (Devamla) - Ben, burada, kendisine,
eski ticarî ilişkilerinin mi mümessilisin burada
demiyorum. (CHP ve DSP sıralarından alkışlar)
Tabak çanak meselesi dolayısıyla, bu kürsüde,
o gibi eşyayı ve gazetenin promosyon olarak verdiği
eşyayı satanların zararı oluyor diye
bu tasarıyı müdafaa ederken bile, kendisinin,
o tabak çanakçıların menfaatını
savunduğunu düşünmedim bile; ama, kendisi,
bana, böyle bir ayıp işlemiştir. Kendisini,
Yüce Heyetinizin takdirlerine bırakıyorum.
Kendi anlayışını, daha doğrusu
anlayışsızlığını
ve bu kürsüde bakan gibi konuşması gerekirken,
bakan gibi konuşmaktan çok uzak olduğunu tespit
ederek, bunun takdirini yine size bırakıyorum. 

Teşekkür ederim. (CHP ve DSP sıralarından
alkışlar)

BAŞKAN - Sayın Öymen, teşekkür
ederim.

HİKMET ULUĞBAY (Ankara) - Sayın
Başkan...

BAŞKAN - Sayın Uluğbay, buyurun
efendim; dinliyorum.

HİKMET ULUĞBAY (Devamla) - Sayın
Başkan, İçtüzüğün 69 uncu
maddesine göre söz istiyorum. 

Sayın Bakan konuşmaları sırasında
“Promosyon Yasasına ilişkin düzenlemelerde,
Demokratik Sol Partinin, Plan ve Bütçe Komisyonundaki
görüşmelerinin lehinde olduğunu” ifade
etmiştir; bu, gerçekleri yansıtmıyor.
Kürsüden...

BAŞKAN - Efendim, şimdi, 2 nci maddeye
geçiyoruz; ihtiyaç duyarsanız, orada açıklarsınız.

HİKMET ULUĞBAY (Ankara) - Efendim, sataşma
yapılmıştır. (DSP ve CHP sıralarından
“olur mu Sayın Başkan” sesleri, sıra
kapaklarına vurmalar, gürültüler) 

V. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

2. - Tüketicinin Korunması Hakkında
Kanunun Bazı Maddelerinde Değişiklik Yapılmasına
Dair 31.7.1996 Tarihli ve 4159 Sayılı Kanun ve Anayasanın
89 uncu Maddesi Gereğince Cumhurbaşkanınca Bir
Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu Raporu (1/496, 3/444) (S. Sayısı
: 133) (Devam)

BAŞKAN - Sayın Mustafa Köylü;
buyurun efendim.

MUSTAFA KÖYLÜ (Isparta) - Sayın
Başkan, değerli milletvekilleri; görüşülmekte
olan, Tüketicinin Korunması Hakkında Kanunun
1 inci maddesi üzerinde şahsım adına
söz almış bulunuyorum; bu vesileyle, Yüce
Heyetinizi saygıyla selamlıyorum. 

Konuşmamın hemen başında,
Sayın Öymen'in “Avrupa ülkelerinde de promosyon
var” dedikten sonra, örnek olarak Yunanistan'ı
göstermesine temas etmek istiyorum. Bu tip bir meselede,
Yunanistan'ın, Türkiye Cumhuriyeti Devletine ne oranda
örnek teşkil edebileceğini Yüce Heyetinizin
takdirlerine arz ediyorum. (CHP sıralarından gürültüler;
RP sıralarından alkışlar)

Değerli arkadaşlar, Türkiye Esnaf
ve Sanatkârlar Konfederasyonu kayıtlarına
göre, Türkiye'de 3,5 milyon esnaf ve sanatkârın
var olduğunu bilmekteyiz. Bu promosyon olayıyla ilgili,
esnaf ve sanatkârımızın büyük
bir sıkıntısı olduğunu, bu kürsüde,
örneklendirerek anlatmak istiyorum.

Aslında, bugün, vergi yükünün
büyük bir kısmını üzerinde
taşıyan esnaf ve sanatkârımız
dörtlü bir çemberin içerisinde kısılmış
vaziyettedir. Bunlardan biri, hepinizce malum, enflasyondur ki,
Hükümet enflasyonu durdurmak için bu yıl
ilk defa denk bütçeyi Meclisten geçirmiştir.
İkincisi, hipermarketler zinciridir. 

Değerli arkadaşlarım, iğneden
otomobil lastiğine kadar bütün malları bünyesinde
satışa arz eden hipermarketler, hakikaten cüzî
bir sermayeyle çalışan esnafımızı
büyük sıkıntılara sokmaktadır.
Bir diğer husus; resmî kurumların kantin ve pazarlarıdır.
Çalıştırıcıları
kurumdan, vergisi kurumdan, bütün cari giderleri kurumdan
olduğu için, maalesef, haksız bir rekabet ortamı
oluşturmaktadır ve en büyük musibet de,
bu promosyondur; serseri mayın gibi, kime çarpacağı
belli olmayan, hangi esnaf kesimini perişan edeceği
belli olmayan bir hastalık. Bakınız, size
bir misal vereyim: Bir çantacı esnafı, mayıs
ayında, yazın satacağı seyahat çantasını,
okul sezonunda satacağı okul çantasını
alır. Haziran ayı gelince, gazeteler kampanya düzenler
ve milyonlarca adet seyahat çantasını topluma
dağıtır; bu çantalar, esnafın
elinde kalır. Okul sezonunda yine, gazeteler 5-6 milyon
okul çantası dağıtır; okul çantası
da esnafın elinde kalır. Peki, bu esnaf neyle geçinecek,
vergisini neyle ödeyecek?! 

Değerli arkadaşlarım, 3 milyon 600
bin civarındaki esnafın aileleriyle birlikte nüfusu,
20 milyonun üzerindedir; yani, nüfusumuzun üçte
biri oranındadır ve bu üçte bir nüfusumuzun
tümü de tüketicidir. Eğer, esnaf ve sanatkâr,
bu promosyon illetinden kurtulmaz ise, bu 20 milyon insan, bu
promosyondan zarar görüyor demektir. İşte,
bu, tüketicinin zarar görmesi demektir. 

Değerli arkadaşlar, burada, demokrasiden
bahsediliyor; demokrasi, ille ki, birkaç kişinin
menfaatını koruma hürriyeti değildir. Eğer,
demokrasiden bahsedeceksek, bu 20 milyon insanın zararını
önlemekten bahsetmek durumundayız. (RP sıralarından
alkışlar) Zararı, sadece esnaf ve sanatkâra
olsa; hayır değerli arkadaşlarım; bakın,
burada, nazarlardan kaçan çok gizli tehlikeler var.
Bir kere, bu promosyon salgını, toplumda sunî
talepler oluşturuyor. Vatandaşımız,
aslında, kendisine hiç de lazım olmayan;
aklının, hayalinin ucundan hiç de geçirmediği
bazı malzemeleri almak ve kullanmak durumunda kalıyor.
Bu da, psikolojik açıdan, bizim insanımızda
irade beyan etme ve inisiyatif koyma gücünü azaltıyor,
köreltiyor...

(Mikrofon otomatik cihaz tarafından kapatıldı)

BAŞKAN - Sayın Köylü; lütfen,
son cümlelerinizi ifade eder misiniz.

MUSTAFA KÖYLÜ (Devamla) - Bu reklamlar
ve bu kampanyalar, insanı, düşünmeden,
mekanik olarak harekete sevk ediyor. 

Bir diğer husus, sosyolojik açıdan
bize zarar veriyor. Japon mucizesi, Alman harikası, İtalyan
bilmem neyi!.. Peki beyler, bizim hiçbir şeyimiz
yok mu? Biz, çadır devleti miyiz affedersiniz? İşte,
bu, bizim insanımızda kompleks meydana getiriyor.


Değerli arkadaşlarım, bu kampanyalar
ithalatı körüklüyor ve vatandaşımız
aldatılıyor. Reklam çekerken çok büyük
bir müzik seti; ama, dağıtırken -affınıza
sığınarak söylüyorum- fare kapanı
gibi bir müzik seti!.. insanımız aldatılıyor...

(Mikrofon otomatik cihaz tarafından kapatıldı)

BAŞKAN - Sayın Köylü...

MUSTAFA KÖYLÜ (Devamla) - Selam vereyim
Sayın Başkanım.

BAŞKAN - Selamlayın efendim, buyurun.

MUSTAFA KÖYLÜ (Devamla) - Değerli arkadaşlarım,
vakit müsait olmadığı için sözümü
noktalarken, burada, birkaç insana veya topluma zarar verdi
diye, milletvekillerinin dokunulmazlıklarının
sınırlandırılması kampanyasını
muhalefet mensubu arkadaşlarımız yoğun
bir şekilde sürdürüyorlar. Peki, Türkiye'nin
tümüne zarar veren bu promosyon kampanyasının
sınırlandırılmasına niçin
karşı çıkıyorlar? 

Hepinize saygılar sunuyorum efendim. (RP ve
DYP sıralarından alkışlar)

BAŞKAN - Sayın Köylü, teşekkür
ediyorum.

Sayın milletvekilleri, madde üzerindeki
müzakereler tamamlandı; ancak, maddeyle ilgili önergeler
var; önce geliş, sonra aykırılık
sırasına göre okutup işleme koyacağım:

Efendim, 1 inci maddenin birinci fıkrasıyla
ilgili olarak verilmiş 6 önerge var; geliş sırasına
göre 5'ini işleme koyuyoruz, 6 ncıyı
işleme koyamıyoruz.

Sayın milletvekilleri, elimizdeki önergelerin
gerekçeleri de epeyçe uzun, yüksek müsaadelerinizle
Sayın Divan Üyemizin, önergeleri oturarak okuması
hususunu oylarınıza sunuyorum: Kabul edenler...
Kabul etmeyenler... Kabul edilmiştir.

Buyurun.

Türkiye Büyük Millet Meclisi
Başkanlığına

133 sıra sayılı Kanun Tasarısının
1 inci maddesiyle 4077 sayılı Tüketicinin Korunması
Hakkında Kanunun 11 inci maddesine eklenen ilk fıkranın
aşağıdaki biçimde değiştirilmesini
saygıyla arz ve teklif ederiz.

 Hikmet Sami Türk Necdet Tekin Ahmet Tan

 Trabzon  Kırklareli İstanbul

 Sema Pişkinsüt İhsan Çabuk
Yalçın Gürtan

 Aydın Ordu Samsun

 Ali Günay  Emin Karaa Ziya Aktaş

 Hatay Kütahya İstanbul

“Süreli yayın kuruluşlarınca
düzenlenen ve her ne amaç ve şekilde olursa
olsun, bilet, kupon, iştirak numarası, oyun, çekiliş
ve benzeri yollarla süreli yayın dışında
ikinci bir ürün verilmesinin taahhüt edildiği
kampanyalarda; kitap, dergi, ansiklopedi, afiş, bayrak,
poster, sözlü veya görüntülü manyetik
bant veya optik disk gibi süreli yayıncılık
amaçlarına aykırı olmayan kültürel
ürünler dışında hiçbir mal
ya da hizmetin taahhüdü ve dağıtımı
yapılamaz. 

Kampanya konusu mal ve hizmetin bedelinin bir bölümünün
tüketici tarafından karşılanması,
bu mal veya hizmetin ikinci ürün sayılmasına
engel değildir.”

BAŞKAN - Diğer önergeyi okutuyorum.

Türkiye Büyük Millet Meclisi
Başkanlığına

133 sıra sayılı Kanun tasarısının
1 inci maddesiyle 4077 sayılı Tüketicinin Korunması
Hakkında Kanunun 11 inci maddesine eklenen fıkralardan
sonra aşağıdaki fıkranın eklenmesini
saygıyla arz ve teklif ederiz.

 Hikmet Sami Türk Necdet Tekin Hilmi Develi

 Trabzon Kırklareli Denizli

 Sema Pişkinsüt Ahmet Tan Yalçın
Gürtan

 Aydın İstanbul Samsun

 İhsan Çabuk Ziya Aktaş Emin
Karaa

 Ordu İstanbul Kütahya

“Süreli yayın kuruluşlarının
yukarıdaki esaslar dahilinde yapacakları kampanyalarda,
kampanya konusu mal ya da hizmet karşılığında
teminat gösterilmesi zorunludur. Bu teminat miktarı,
kampanya başlangıcında Bakanlıkça
belirlenecek usuller dairesinde saptanır; ancak, bu teminat
tutarı, ilgili süreli yayın kuruluşunun
kampanyaya başlamadan önce son bir haftalık
resmî tiraj ortalamasıyla kampanyaya başladıktan
sonraki haftanın tiraj ortalaması arasındaki
farkın, kampanya konusu mal ve hizmet bedelinin çarpımı
sonucu bulunacak miktarı aşamaz.”

Türkiye Büyük Millet Meclisi
Başkanlığına

Sıra sayısı 133 olan 4159 sayılı
Kanunun 1 inci maddesi ile 4077 sayılı Kanunun 11
inci maddesine eklenen ilk fıkranın ikinci cümlesinin
aşağıdaki şekilde değiştirilmesini
arz ve teklif ederiz.

Saygılarımızla.

 Mahmut Işık Atilâ Sav Yılmaz
Ateş

 Sıvas Hatay Ankara

 Ali Rıza Bodur Ayhan Fırat Yusuf Öztop

 İzmir Malatya Antalya

“Her halükârda bu mal veya hizmetin
piyasa değeri, tüketicinin ilgili kampanya süresince
süreli yayını satın almak için
ödediği toplam bedelin yüzde 75'ini aşamaz
ve bu şekildeki kampanyanın süresi 120 günü
geçemez. Kampanya konusu mal ve hizmet bedelinin bir bölümünün
tüketici tarafından karşılanması,
bu mal veya hizmetin ikinci ürün sayılmasına
engel değildir.”

 Türkiye Büyük Millet Meclisi Başkanlığına

Sıra sayısı 133 olan (1/496,
3/444) Tüketicinin Korunması Hakkındaki Kanunun
Bazı Maddelerinde Değişiklik Yapılmasına
İlişkin Tasarının 1 inci maddesiyle,
Yasanın 11 inci maddesine eklenen fıkranın
“her halükârda bu mal veya hizmetin piyasa değeri”
diye başlayan ikinci cümlesinin ve aynı maddenin
son fıkrasının madde metninden çıkarılmasını
öneriyoruz. 

Saygılarımızla

 Önder Sav  Oya Araslı  Nihat Matkap


 Ankara İçel  Hatay

 Atilâ Sav  Altan Öymen  Yusuf Öztop

 Hatay  İstanbul  Antalya 

 Mustafa Kul  Bekir Kumbul  Ahmet Küçük

 Erzincan Antalya  Çanakkale 

 Celal Topkan  Mahmut Işık

 Adıyaman  Sıvas

Türkiye Büyük Millet Meclisi
Başkanlığına

Sıra Sayısı 133 olan Tüketicinin
Korunması Hakkında 4159 sayılı Kanunun
Bazı Maddelerinde Değişiklik Yapılmasına
Dair Kanunun 1 inci maddesinin ikinci fıkrasının
ikinci cümlesinin aşağıdaki şekilde
değiştirilmesini arz ve teklif ederiz. 

Saygılarımızla.

 Yılmaz Ateş  Ayhan Fırat  Ali
Rıza Bodur

 Ankara Malatya  İzmir

 Mahmut Işık  Atilâ Sav

 Sıvas  Hatay

“Kampanya konusu mal veya hizmetin ayrılmaz
ya da tamamlayıcı parçaları ayrı
bir kampanya konusu haline getirilemez.”

Türkiye Büyük Millet Meclisi
Başkanlığına

Görüşülmekte olan 133 sıra
sayılı Kanun Tasarısının çerçeve
1 inci maddesiyle, 23.2.1995 tarihli ve 4077 sayılı
Kanunun 11 inci maddesine eklenen yeni fıkradan geçen
“60 günü” ibaresinin “90 günü”
olarak değiştirilmesini arz ve teklif ederiz. 

 Aslan Ali Hatipoğlu  Mehmet Keçeciler
 Refik Aras

 Amasya  Konya  İstanbul

 Abdulkadir Baş  Mustafa Küpeli  Yusuf
Ekinci 

 Nevşehir  Adana  Burdur

 İrfan Köksalan  Sümer Oral 

 Ankara  Manisa

BAŞKAN - Sayın milletvekilleri, şimdi,
önergeleri aykırılık derecesine göre
okutup işleme koyacağım. 

Buyurun efendim. 

Türkiye Büyük Millet Meclisi
Başkanlığına 

Görüşülmekte olan kanun tasarısının
1 inci maddesiyle, Yasanın 11 inci maddesine eklenen fıkranın
“Her halükârda bu mal veya hizmetin piyasa değeri”
diye başlayan ikinci cümlesinin ve aynı maddenin
son fıkrasının madde metninden çıkarılmasını
öneriyoruz. 

Saygılarımızla.

 Önder Sav 

 (Ankara) 

 ve arkadaşları

BAŞKAN - Sayın Komisyon?..

SANAYİ, TİCARET, ENERJİ, TABİî
KAYNAKLAR, BİLGİ VE TEKNOLOJİ   KOMİSYONU
BAŞKANI M.HALÛK MÜFTÜLER (Denizli) - Katılmıyoruz
efendim. 

BAŞKAN - Sayın Hükümet?..

SANAYİ VE TİCARET BAKANI E.YALIM EREZ
(Muğla) - Katılmıyoruz efendim. 

BAŞKAN - Hükümet de katılmadı.

Sayın Sav, gerekçeyi mi okutayım,
söz mü istersiniz? 

ÖNDER SAV (Ankara) - Gerekçeyi okutun
efendim. 

BAŞKAN - Gerekçeyi okutuyorum:

Gerekçe: Yasa, basın sektöründe
haksız rekabeti önlemek amacıyla getirilmektedir.
Bu önleme yapılırken basın özgürlüğünün
kısılmaması ve özünün zedelenmemesi
gerekir; aksi davranış, Anayasaya aykırı
olur.

Promosyonun haksız rekabete dönüşmemesi
için gazetelerin yapacakları dağıtımın,
kitap ve dergi gibi yayıncılık amaçlarına
ya da kültürce kalkınmaya hizmet etmesi gerekli
sayılmaktadır. Bunun dışında
konulan yasakların veya sınırlamaların
basın özgürlüğünü sınırlayacağı
açıktır; tersine davranışın,
basın özgürlüğüne, dolaşık
yollardan yasak koyacağı düşüncesiyle
önerge hazırlanmıştır. 

BAŞKAN - Sayın milletvekilleri, önergeye
Komisyon ve Hükümet katılmadı; önerge
sahibinin talebi üzerine gerekçe okundu. 

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.


İkinci önergeyi okutuyorum: 

 Hatay Milletvekili Atilâ Sav ve arkadaşlarının
önergesi:

11 maddesine eklenen ilk fıkranın ikinci
cümlesinin aşağıdaki şekilde değiştirilmesini
arz ve teklif ederiz. 

Saygılarımızla.

“Her halükârda bu mal ve hizmetin
piyasa değeri tüketicinin ilgili kampanya süresince
süreli yayını satın almak için
ödediği toplam bedelin yüzde 75'ini aşamaz
ve bu şekildeki kampanyanın süresi 120 günü
geçemez. Kampanya konusu mal ve hizmet bedelinin bir bölümünün
tüketici tarafından karşılanması,
bu mal veya hizmetin ikinci ürün sayılmasına
engel değildir.” 

BAŞKAN - Sayın Komisyon ne buyurur efendim?..


SANAYİ, TİCARET, ENERJİ, TABİİ
KAYNAKLAR, BİLGİ VE TEKNOLOJİ KOMİSYONU
BAŞKANI M. HALÛK MÜFTÜLER (Denizli) - Önergeye
katılmıyoruz Sayın Başkan. 

BAŞKAN - Sayın Hükümet?..


SANAYİ VE TİCARET BAKANI E. YALIM EREZ
(Muğla) - Sayın Başkan, katılmıyoruz.


Önerge sahibi, gerekçe yi mi okutayım;
konuşmak mı istersiniz efendim?.. 

ATİLÂ SAV (Hatay) - Söz alacağım
Sayın Başkan. 

BAŞKAN - Sayın önerge sahibi, gerekçesini
kürsüden ifade edecek. 

Buyurun efendim. (CHP sıralarından
alkışlar) 

ATİLÂ SAV (Hatay) - Sayın Başkan,
Yüce Meclisin sayın üyeleri; söz konusu
olan yasa, tüketiciyi korumak amacıyla getirilmiş
olup, basının tirajını artırmak
amacıyla vermiş olduğu bazı hediyelerin
-ki, onun adına yaygın bir deyişle “promosyon”
diyoruz- sınırlanması amacıyla öngörülmüştü.


Hiç kuşkusuz, basınımızın
promosyonla ilgili tutumu, zaman içerisinde ciddî
eleştirilere yol açmış ve âdeta,
basının gerçek amacı ortadan kalkmış,
herkes bir hediye almak amacıyla gazete alıcısı
haline dönüşmüştür. Uygulamada,
sadece gazetenin kuponunu; hatta, aynı günlük
gazeteden birkaç tane alıp kuponunu keserek, gazetenin
kalan kısmını satıcıda bırakan
kişilere bile  rastlanmıştır. 

Kuşkusuz, bu, tüketiciyi zarara sokan
bir durumdur. Bunun düzeltilmesi gerekir. Elbette ki, yasanın
asıl amacı bu olduğu sürece, buna bizim
de karşı çıkmamız mümkün
olmaz; ancak, yasa getirilirken alınan önlemler ve
özellikle bazı ceza tedbirleri, ceza önlemleri
o derece ağırlaştırılmıştır
ki -yeri geldiğinde, 2 nci maddede, 3 üncü maddede
ve diğer hususlarda belirtmeye çalışacağımız
üzere- yasa, basın özgürlüğünü
tehdit eder bir duruma gelmiş ve Anayasaya aykırı
bazı düzenlemeler getirmiştir. 

Şu noktada, hiç kimsenin kuşkusu
yok. Sanıyorum ki, Mecliste bir uzlaşma var; o da
bazı konulardaki yayımların ya da bazı
eşyaların, nesnelerin armağan olarak; yani, promosyon
olarak verilmesine hiç kimse karşı değildir.
Sözgelişi ansiklopedi gibi kültür malzemesi
ya da diğer öğretici, kültürü zenginleştirici
armağanlar verildiği takdirde, sanıyorum, yasayı
hazırlayanlar ve muhalefet partileri de bu promosyona katılacaklardır.


Bunu düzenleyen madde, son derece dar bir anlayışla
düzenlenmiştir. Promosyonun konusu olan malzemelerin,
nesnelerin piyasa değerinin, o süreli yayın için
ödenen toplam bedelin yüzde 50'sini aşamaz olması
ve kampanyanın süresinin de 60 günü geçmemesi
gerektiği yolundaki bu düzenleme, aslında, hoşgörülen,
hatta, amaç gibi gösterilen bir promosyonu da engellemektedir.
Bizim önerimiz, bunun önünü açmak için
yapılmıştır.

Deniliyor ki “ansiklopedi hediye etsinler, ansiklopedi
hoşgörülebilen bir promosyondur.” Yalnız,
hep biliyoruz ki, ansiklopedi, bir ay içerisinde yahut
60 gün içerisinde dağıtılabilecek
kadar küçük bir hediye, bir armağan değildir.
Öyle olunca, bunun gerçekten istenildiğini anlatmak
bakımından yapılacak şey, bu süreyi
ve bedel sınırlamasını genişletmek
olmalıdır. Süre 60 günden 120 güne
çıkarılmalıdır; çünkü,
biliyoruz ki, gerçek bir ansiklopedi birkaç ciltten
oluşmaktadır ve yine, gerçek bir ansiklopedinin
değeri, hiçbir zaman, bir günlük gazetenin
iki aylık kampanya süresinin yüzde 50'sinin altında
olamaz. O takdirde, verilecek promosyon veya verilecek armağanların
son derece göstermelik hale gelmesi söz konusu olacaktır.
Eğer, sahiden böyle bir düzenlemeyi, böyle
bir sınırlamayı istiyorsak, yapılacak
şey, onun, gerçekten uygulanabilir olmasını
da sağlamaktır. Bugünkü haliyle, madde, bunun
gerçekten uygulanabilir olmasını sağlamamaktadır.
Bizim önergemiz, böyle bir düşünceye,
böyle bir anlayışa olanak hazırlamak,
zemin hazırlamak için verilmiştir. 

(Mikrofon otomatik cihaz tarafından kapatıldı)

BAŞKAN - Sayın Sav, son cümlenizi
ifade buyurun.

ATİLÂ SAV (Devamla) - Bitiriyorum Sayın
Başkan.

Bu nedenle, Sayın Hükümet ve Komisyonun,
bu öneriyi neden kabul etmediğini anlamakta sıkıntı
çekiyoruz; çünkü, mademki, onlar da, içtenlikle,
promosyonun bu şekilde anlaşılmasını
ve uygulanmasını istiyorlar, bizim bu konudaki önerimizi
desteklemelerini beklerdik.

Yüce Meclise saygılar sunuyorum. (CHP
sıralarından alkışlar)

BAŞKAN - Sayın Sav, teşekkür
ediyorum.

Sayın milletvekilleri, önergeye Sayın
Hükümet katılmadı, Komisyon katılmadı,
önerge sahibi gerekçesini arz ve ifade buyurdu.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.

Bir önerge daha var; okutuyorum:

Türkiye Büyük Millet Meclisi
Başkanlığına

Kanunun 11 inci maddesine eklenen fıkralardan
sonra aşağıdaki fıkranın eklenmesini
saygıyla arz ederiz.

 Hikmet Sami Türk

  (Trabzon) 

 ve arkadaşları

“Süreli yayın kuruluşlarının
yukarıdaki esaslar dahilinde yapacakları kampanyalarda,
kampanya konusu mal ya da hizmet karşılığında
teminat gösterilmesi zorunludur. Bu teminat miktarı,
kampanya başlangıcında Bakanlıkça
belirlenecek usuller dairesinde saptanır; ancak, bu teminat
tutarı, ilgili süreli yayın kuruluşunun
kampanyaya başlamadan önceki son bir haftalık
resmî tiraj ortalaması ile kampanyaya başladıktan
sonraki haftanın tiraj ortalaması arasındaki
farkın kampanya konusu mal veya hizmet bedelinin çarpımı
sonucu bulunacak miktarı aşamaz.”

BAŞKAN - Sayın Komisyon ne buyurur?

SANAYİ, TİCARET, ENERJİ, TABİÎ
KAYNAKLAR, BİLGİ VE TEKNOLOJİ KOMİSYONU
BAŞKANI M. HALÛK MÜFTÜLER (Denizli) - Katılmıyoruz
Sayın Başkan.

BAŞKAN - Sayın Hükümet?..

SANAYİ VE TİCARET BAKANI E. YALIM EREZ
(Muğla) - Katılmıyoruz Sayın Başkan.

BAŞKAN - Önergeye, Komisyon ve Hükümet
katılmadı.

Sayın Türk, gerekçeyi mi okutalım;
yoksa, kürsüden mi konuşacaksınız?

HİKMET SAMİ TÜRK (Trabzon) - Kürsüden
konuşacağım.

BAŞKAN - Buyurun. (DSP sıralarından
alkışlar)

HİKMET SAMİ TÜRK (Trabzon) - Sayın
Başkan, değerli milletvekilleri; Tüketicinin Korunması
Hakkında Kanunun Bazı Maddelerinde Değişiklik
Yapılmasına Dair 31.7.1996 tarihli Kanun burada
görüşülürken de çeşitli
önergeler verilmiş, fakat, bunların hepsi reddedilmişti.
Komisyon ve Hükümet, bu konudaki tutumunu sürdürmektedir.


Sayın Bakan, geçen hafta burada yaptığı
konuşmada, daha önce söyledikleri “virgülüne
dahi dokunmadan Meclise getireceğiz” sözünü
şöyle açıklamaktadır: “Bu
kanunun ne basın özgürlüğünü
kısıtlamaya ne de Anayasaya aykırı
hiçbir yönü yoktur. Benim, Cumhurbaşkanı
tarafından geri yollandıktan sonra söylediğim
virgülüne dahi dokunmadan Meclise getireceğiz sözüm,
Meclise olan saygımın gereğidir; o saygımı
hiç kaybetmeyeceğim.”

Sayın milletvekilleri, Cumhurbaşkanının,
Millet Meclisince kabul edilen kanunları geri gönderme
yetkisi, anayasal bir kurumdur. Birçok ülkenin anayasasında
olduğu gibi Türkiye Cumhuriyeti Anayasasında da
bu düzenleme vardır. Bu, Meclise saygısızlığı
ifade eden bir düzenleme değildir. Cumhurbaşkanının
geri gönderdiği yasaları, Mecliste yeniden yapılacak
görüşmeler ışığında
bir kez daha değerlendirmek, kanunun daha güzel, daha
iyi çıkması yolunda bir fırsattır.
Bu fırsat kullanılmamaktadır.

 Meclise saygı, yalnız, oradan geçen
yasayı, Cumhurbaşkanınca bir daha veto edilmesin
diye, bir daha geri gönderilmesin diye aynen kabul etmek
değildir. Meclise olan saygı, burada ortaya atılan
düşüncelere de bir değer vermekte ifadesini
bulabilir. (DSP sıralarından alkışlar)
Yoksa, konu, henüz Meclisin önüne bile gelmeden
“virgülünü dahi değiştirtmeden aynı
kanunu Meclise sunacağız” demek, bir anlamda,
Meclisin iradesine ipotek koymaktır. Bu tutum doğru
değildir. Bunu söyledikten sonra yasanın önemli
bir eksikliğine değinmek istiyorum.

Promosyon yapan basın organları, verdikleri
sözü yerine getirme konusunda herhangi bir güvence
göstermek zorunda değildir. Oysa, böyle bir güvencenin
gerekliliği, şu anda yürürlükte olan,
Sanayi ve Ticaret Bakanlığınca çıkarılmış
olan tebliğde zaten gösterilmiş ve ifadesini bulmuştur.
Bundan önce, Sanayi ve Ticaret Bakanlığının
çıkardığı iki tebliğde, kefaletname
veya banka teminatı temelinde bir güvence gösterilmesi
öngörülmüştür. Oysa, yeni yasada
bu yoktur. Amaç, tüketicinin korunması değil
midir; eğer, amaç tüketicinin korunmasıysa,
basın organlarının verdikleri sözleri,
taahhüt ettikleri edimleri yerine getireceklerine dair bir
güvence olması gerekmez mi?     Bizim verdiğimiz
önerge bu güvenceyi sağlamaya yöneliktir. O
nedenle, Yüce Meclisin bu düşünceyi değerlendirmesini
ve bugün ihtiyaç duyulmuş, doğrudan doğruya
Sanayi ve Ticaret Bakanlığınca çıkarılmış
tebliğlerde dahi düzenlenmiş olan bir konunun yasada
geçiştirilmemesini ve yasada “promosyonda güvence”
konusunun da düzenlenmesini istiyoruz. Aksi takdirde, tüketici
korunmuş olmayacaktır. Eğer, bu yasanın
temel amacı tüketiciyi korumaksa, verilen sözlerin,
yapılan taahhütlerin mutlaka yerine getirileceğinin
güvence altına alınması gerekmektedir.
Bizim önergemiz bunu sağlamaya yöneliktir; Yüce
Meclisten önergemizin kabulünü diliyorum. 

Bu düşüncelerle Yüce Meclisi
saygıyla selamlıyorum. (DSP sıralarından
alkışlar)

BAŞKAN - Sayın Türk, teşekkür
ediyorum efendim.

Sayın milletvekilleri, önergeye, Sayın
Hükümet katılmadı, Sayın Komisyon
katılmadı; önerge sahibi görüşlerini
ifade buyurdu.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.

Bir başka önerge var; okutuyorum:

Trabzon Milletvekili Hikmet Sami Türk ve Arkadaşlarının
Önergesi:

Kanunun 11 inci maddesine eklenen ilk fıkranın
aşağıdaki biçimde değiştirilmesini
saygılarımızla arz ve teklif ederiz.

“Süreli yayın kuruluşlarınca
düzenlenen ve her ne amaç ve şekilde olursa
olursun bilet, kupon, iştirak numarası, oyun, çekiliş
ve benzeri yollarla süreli yayın dışında
ikinci bir ürün verilmesinin taahhüt edildiği
kampanyalarda kitap, dergi, ansiklopedi, afiş, bayrak, poster,
sözlü ve görüntülü manyetik bant
veya optik disk gibi süreli yayıncılık
amaçlarına aykırı olmayan kültürel
ürünler dışında hiçbir mal
ya da hizmetin taahhütü ve dağıtımı
yapılamaz. Kampanya konusu mal veya hizmetin bedelinin
bir bölümünün tüketici tarafından
karşılanması, bu mal veya hizmetin ikinci
ürün sayılmasına engel değildir.”

BAŞKAN - Sayın Komisyon?..

SANAYİ, TİCARET, ENERJİ, TABİÎ
KAYNAKLAR, BİLGİ VE TEKNOLOJİ KOMİSYONU
BAŞKANI M. HALÛK MÜFTÜLER (Denizli) - Katılmıyoruz
Sayın Başkan.

BAŞKAN - Sayın Hükümet?..

SANAYİ VE TİCARET BAKANI E. YALIM EREZ
(Muğla) - Katılmıyoruz Sayın Başkan.

BAŞKAN - Önergeye Sayın Komisyon
ve Sayın Hükümet katılmadı. 

Sayın Türk, konuşmak istiyor musunuz?

HİKMET SAMİ TÜRK (Trabzon) - Evet
Sayın Başkan.

BAŞKAN - Buyurun efendim. (DSP sıralarından
alkışlar) 

HİKMET SAMİ TÜRK (Trabzon) - Sayın
Başkan, değerli milletvekilleri; Sayın Komisyon
ve Hükümet, yasanın virgülüne dokundurtmama
düşüncesini ve tutumunu sürdürmektedir;
ancak, biz de, doğru bildiğimizi burada sürdürmek
konusundaki kararlılığımızı
göstermek durumundayız. (DSP sıralarından
alkışlar) Çünkü, eğer Hükümet
bu düzenlemeyi doğru buluyorsa, bunun yanlış
olduğunu söylemek ve doğrusunu göstermek de
bizim görevimizdir. 

Değerli milletvekilleri, kanunun başlıca
amaçlarından biri, haksız rekabeti önlemektir.
Bu haksız rekabetin çeşitli boyutlarda olduğunu,
kanunun tümü üzerinde, Grup adına yaptığım
konuşmamda ifade etmiştim. Bir yandan, basın
kuruluşlarının kendi arasında bir haksız
rekabet vardır; bir yandan, promosyon olarak piyasaya sürülen
malların asıl üretici ve satıcılarıyla
bir haksız rekabet vardır; bir yandan da, doğrudan
doğruya tüketiciye karşı bir haksız
rekabet vardır ve bu haksız rekabet, basının
asıl işleviyle bağdaşmayacak boyutlara
ulaşmış bulunmaktadır.

Başlangıçta, kültürel
ürün verilmesi biçiminde yararlı olan
ve Türkiye'de basının tirajlarının
artması yanında, okuyucu kitlesinin genişlemesine
ve okuma zevkinin yayılmasına katkıda bulunan
bu haksız rekabetin düzeltilmesi ve promosyon işinin
yeniden kültürel boyutlarına indirgenmesi, bu
yasanın temelinde, bizim de doğru bulduğumuz bir
düşüncedir; ancak, bunun için, gerçekten,
tüketiciye değerli kültürel hizmetlerin sunulabilmesine
olanak tanımak gerekir. Oysa, kabul edilen metin, buna
olanak vermemektedir. 

Bir taraftan, bu promosyon kampanyalarında
kitap, dergi, ansiklopedi gibi ya da manyetik bant ve optik disk
gibi değerli birtakım kültürel ürünlerin
verilmesine olanak tanınmakta, bir taraftan da, âdeta,
bunları fiilen değersiz birtakım ürünlere
indirgeyen bir kısıtlama getirilmektedir. Çünkü,
kanunda, her halükârda, bu mal veya hizmetin piyasa
değerinin, tüketicinin ilgili kampanya süresince,
süreli yayını satın almak için
ödediği toplam bedelin yüzde 50'sini aşamayacağı
ve bu şekildeki kampanyaların süresinin 60 günü
geçemeyeceği hükme bağlanmaktadır.
Bu durumda, gerçekten, değerli bir kültürel
hizmetin sunulmasına, kültürel ürünün
sunulmasına olanak yoktur.

Bildiğiniz gibi, geçmişte, Türkiye'de,
otuz cildi aşan ansiklopediler dağıtılmıştır
ve bunlar birçok evin kitaplığının
başköşesini süslemektedir. Buna olanak vermek
gerekir. Eğer, bu olanağı tanımazsanız,
verilecek olan kültürel ürünlerin değeri
son derece zayıf olacaktır, son derece düşük
olacaktır, değersiz birtakım ürünler,
vatandaşa promosyon olarak sunulacaktır. Biz, bunun
önüne geçmek ve vatandaşa, gerçekten
değerli kültürel ürünler sunulmasına
fırsat vermek üzere, kanun maddesindeki demin okuduğum
ikinci cümlenin kaldırılmasını
önermekteyiz. Bizim önerimiz, sadece bu cümlenin
kaldırılmasından ibarettir; yoksa, birinci
ve üçüncü cümleler aynen korunmaktadır.
Eğer, bu yapılacak olursa, gereksiz bir kısıtlama
ortadan kalkmış olacaktır. Amaç, haksız
rekabeti önlemek ve promosyon işini yeniden kültürel
ürün boyutuna indirgemek olduğuna göre, önerimizin
kabul edilmesi gerektiği düşüncesindeyiz.
Böyle gereksiz bir kısıtlamanın yasada
yeri olmamalıdır. Yüce Meclisin önerimizi
kabul edeceğini umuyorum.

Bu düşüncelerle, Yüce Meclisi
saygıyla selamlıyorum. (DSP ve CHP sıralarından
alkışlar) 

BAŞKAN - Sayın Türk, teşekkür
ediyorum.

Sayın milletvekilleri, önergeye, Sayın
Komisyon ve Sayın Hükümet katılmadı;
önerge sahibi gerekçesini arz ve ifade buyurdu.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.

Sayın milletvekilleri, iki önerge daha
var. 

Sayın Keçeciler, bir önergeniz
var; okutacağım; ama, bir şey öğrenmek
istiyorum: Gerekçeyle yetinecek misiniz, söz mü
alacaksınız?

MEHMET KEÇECİLER (Konya) - Söz
alacağım efendim.

BAŞKAN - Peki efendim.

Sayın milletvekilleri, iki önergemiz
var. Zaten, 1 inci maddenin oylanmasında da yoklama talebi
var.

Yeniden toplanmak üzere...

İSMET ATALAY (Ardahan) - Çoğunluğu
mu sağlayacaksınız Sayın Başkan?

BAŞKAN - Ne alakası var efendim!

...birleşime 10 dakika ara veriyorum.

Kapanma Saati : 17.37



İKİNCİ OTURUM

Açılma Saati : 17.48

BAŞKAN : Başkanvekili Yasin HATİBOĞLU

KÂTİP ÜYELER : Ali GÜNAYDIN (Konya) , Kâzım
ÜSTÜNER (Burdur)

BAŞKAN - Türkiye Büyük Millet Meclisinin
41 inci Birleşiminin İkinci Oturumunu açıyorum.

V. - KANUN TASARI VE TEKLİFLERİYLE KOMİSYONLARDAN

GELEN DİĞER İŞLER (Devam)

2. - Tüketicinin Korunması Hakkında Kanunun
Bazı Maddelerinde Değişiklik Yapılmasına
Dair 31.7.1996 Tarihli ve 4159 Sayılı Kanun ve Anayasanın
89 uncu Maddesi Gereğince Cumhurbaşkanınca Bir
Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu Raporu (1/496, 3/444) (S. Sayısı
: 133) (Devam)

BAŞKAN - Müzakereye kaldığımız
yerden devam ediyoruz.

Sayın Komisyon?.. Burada.

Sayın Hükümet?.. Burada. 

Komisyon ve Hükümet yerlerini aldılar. 

Önergeyi okutuyorum:

Konya Milletvekili Mehmet Keçeciler ve Arkadaşlarının
Önergesi:

“... Kanun tasarısının çerçeve
1 inci maddesiyle, 23.2.1995 tarihli ve 4077 sayılı
Kanunun 11 inci maddesine eklenen yeni fıkrada geçen
“60 günü” ibaresinin “90 günü”
olarak değiştirilmesini arz ve teklif ederiz. 

BAŞKAN - Sayın Komisyon?..

SANAYİ, TİCARET, ENERJİ, TABİÎ
KAYNAKLAR, BİLGİ VE TEKNOLOJİ KOMİSYONU
BAŞKANVEKİLİ KAHRAMAN EMMİOĞLU
(Gaziantep) - Katılmıyoruz efendim. 

BAŞKAN -Sayın Hükümet?..

SANAYİ VE TİCARET BAKANI E. YALIM EREZ (Muğla)
- Katılmıyoruz efendim.

Sayın Keçeciler, söz istemiştiniz; buyurun.

MEHMET KEÇECİLER (Konya) - Sayın Başkan,
değerli milletvekilleri; önergemiz üzerinde söz
almış bulunuyorum; bu vesileyle, Yüce Heyetinizi
saygıyla selamlıyorum.

Değerli arkadaşlarım, verdiğimiz önerge,
kanun metnindeki bir çelişkiyi ortadan kaldırmak
içindir. Şimdi, kanun metninde deniliyor ki, süreli
yayın kuruluşları, kültürel ürünleri
promosyon olarak verebilir, ikinci ürün olarak verebilir.
Nedir bu ürünler; kitap, dergi, ansiklopedi, afiş,
bayrak, poster, sözlü veya görüntülü
manyetik bant veya optik disk gibi kültürüler ürünler.
Birinci maddede kanunun amacı bu; ama, altına koyduğunuz
hüküm, bunları vermeye mâni. Diyorsunuz
ki, bunu 60 günden fazla veremez. İkinci fıkrada
da zaten yasaklamışsınız; bölmek
filan da mümkün değil; bölerek vermek, bir
kampanya yapmak da mümkün değil.

Şimdi, bir gazetenin aylık bedelini 3 milyon lira
olarak düşünün; iki aylık bedeli 6
milyon lira; bu, yüzde 50'yi geçemez; yani, iki ayda,
ancak 3 milyon liralık bir kültürel ürün
verebilir bir gazete. O zaman, bu, ansiklopedi olmaz, optik disk
olmaz; yani, ya Meclis olarak hesap bilmiyoruz ya piyasadan haberimiz
yok, fiyatları kaç liradır, bir ansiklopedinin
bedeli ne kadardır, hiç haberimiz yok. 

Bu kanunu böyle çıkarırsak, çelişkili
çıkarırız; yani, kanun, mantık
hatasıyla, hesap hatasıyla birlikte çıkmış
olur. Bari, bunu 90 gün yapın, şu yüzde
50'yi de -önerge verdik- üç katına çıkartın;
ki, bir gazete, 18 milyon liralık filan bir kültürel
ürün verebilsin. 

Şimdi “kanunun bir tek noktasını değiştirmem,
bir cümlesini değiştirmem, her şeye, Komisyon
olarak 'hayır' derim, Bakanlık olarak 'hayır'
derim” deyip reddetmeniz, bu kanunun çelişki
ifadelerle çıkmasına yol açar. Bu
kanunu okuyanlar veya tatbik edenler “yahu, bu koskoca Mecliste,
hiç piyasadan haberi olan adam yokmuş, hesap kitap
bilen adam yokmuş; yani, iki ayda, 3 milyon liralık
bedelle bir ansiklopedi nasıl verilecek, hiç düşünmemiş
bu kanunu yapanlar” derler adama. Hiç değilse,
böyle bir töhmet altında kalmamak için,
biz bu önergeyi verdik ki “bu Mecliste, bunları
düşünenler de, bunları hesaplayanlar da
varmış” desinler. Bize söylerlerse, biz
önerge verdik, İktidar partileri kabul etmediler,
ne yapalım diyebilelim manasınadır; yoksa...


Arkadaşlar, hakikaten, kanun bu haliyle çıkarsa,
kanunun metni, hesap hatasıyla muallel, mantık hatasıyla
muallel bir metin olur; bu, kanun metnine de yakışmaz.


Gerçekten, kanunlar iyi düşünülerek
çıkarılmalıdır, hesabı
kitabı doğru yapılarak çıkarılmalıdır.
Burada yazdığınız ansiklopedi lafının,
manyetik bant lafının, optik disk lafının
hiçbir geçerliliği yoktur. Eğer, böyle,
altındaki maddeyi aynen kabul ederseniz; bu önergeye,
şimdi verilen bu önergelere “hayır”
derseniz; bu kültürel ürünleri verebilir diye
buraya yazdığınız lafları hiç
yazmayın o zaman canım, yazmayın!.. Ansiklopedi
demeyin, optik disk demeyin, ancak şu kadar bedelli kültür
ürünü verir deyin. Bunları yazmışsınız;
ama, altına da öyle bir hüküm koymuşsunuz
ki, fiilen bunu imkânsız hale getirmişsiniz;
hesap bakımından imkânsız. Dolayısıyla,
kanun bu şekilde çıkarsa yazık olacak...


Milletin en önemli metinlerinden biri olması icap
eden, kanun dediğimiz, üzerinde iyice düşünülüp
taşınılıp çıkarılmış,
550 aklın birleştiği süzme bir metin olması
gereken metinde böylesine bir hatanın bulunması,
gerçekten bir eksikliktir, bir yanlışlıktır.
Bu önergeyi, bu yanlışlığa mâni
olabilir miyiz diye verdim.

Yüce Heyetinize saygılar sunarım. (ANAP sıralarından
alkışlar)

BAŞKAN - Sayın Keçeciler, teşekkür
ediyorum.

Sayın milletvekilleri, önergeye Komisyon ve Hükümet
katılmadı; önerge sahibi gerekçesini
arz ve ifade buyurdu.

Önergeyi oylarınıza sunuyorum: Kabul edenler...
Kabul etmeyenler... Önerge kabul edilmemiştir.

Son önergeyi okutuyorum:

 Malatya Milletvekili Ayhan Fırat ve Arkadaşlarının
Önergesi:

Kanunun 1 inci maddesinin ikinci fıkrasının
ikinci cümlesinin aşağıdaki şekilde
değiştirilmesini arz ve teklif ederiz.

“Kampanya konusu mal veya hizmetin ayrılmaz ya da
tamamlayıcı parçaları ayrı
bir kampanya konusu haline getirilemez.”

BAŞKAN - Sayın Komisyon?..

SANAYİ, TİCARET, ENERJİ, TABİÎ
KAYNAKLAR, BİLGİ VE TEKNOLOJİ KOMİSYONU
BAŞKANVEKİLİ KAHRAMAN EMMİOĞLU
(Gaziantep) - Katılmıyoruz efendim.

BAŞKAN - Sayın Hükümet?..

SANAYİ VE TİCARET BAKANI E. YALIM EREZ (Muğla)
- Katılmıyoruz efendim.

BAŞKAN - Sayın Fırat?.. Yok. (CHP sıralarından
“diğer imzalayanlar kim” sesleri)

Sayın Fırat olmadığı için
gerekçeyi okutuyorum:

Gerekçe:

Kanunun şimdiki metninde, kampanya konusu mal ve hizmet
taahhüdünün bölünerek yapılması
önlenmektedir; ki, bu, Kanunun serbest bırakıldığı
ansiklopedi yayınlarının yapısına
aykırıdır. Birden çok cildi olan bir
ansiklopedinin cilt cilt verilmesi çok daha doğaldır;
ayrıca, tüketicinin de çıkarınadır;
çünkü, bölünmeden verilme, tüketicinin
kampanyanın sonuna kadar bekletilmesini gerektirir. Önerge,
Kanundaki bu sakıncaları giderme amacıyla
sunulmuştur.

BAŞKAN - Efendim, yanlış anlaşılmasın
diye arz ve ifade ediyorum: Söz, birinci imza sahibinindir
ya da birinci imza sahibinin görevlendireceği diğer
imza sahibinindir; o bakımdan gerekçeyi okuttum.

Önergeye, Sayın Komisyon ve Sayın Hükümet
katılmadı; önerge sahibinin gerekçesi
arz ve ifade olundu.

Önergeyi oylarınıza sunuyorum: Kabul edenler...
Kabul etmeyenler... Önerge kabul edilmemiştir.

III. - YOKLAMA

BAŞKAN - Değerli milletvekilleri, maddeyi oylayacağım;
ancak, yazılı bir yoklama talebi vardır;
okutuyorum:

Türkiye Büyük Millet Meclisi Başkanlığına

Görüşülmekte olan 133 sıra sayılı
Kanunun 1 nci maddesi hakkında, oylamaya geçilmeden
önce, İçtüzüğün 57 nci maddesi
uyarınca yoklama talebimizi saygıyla bilgilerinize
arz ederiz. 

BAŞKAN - Yoklama isteyen arkadaşlarımın
burada olup olmadıklarını arayacağım.


Sayın Nihat Matkap?.. Burada. 

Sayın Oya Araslı?.. Burada. 

Sayın Altan Öymen?.. Burada. 

Sayın Algan Hacaloğlu?.. Burada. 

Sayın Birgen Keleş?.. Burada. 

Sayın Ali Dinçer?.. Burada. 

Sayın Fatih Atay?.. Burada. 

Sayın Bekir Kumbul?.. Burada. 

 Sayın Yusuf Öztop?.. Burada. 

Sayın Atilâ Sav?.. Burada. 

Sayın Metin Arifağaoğlu?.. Burada. 

Sayın Nezir Büyükcengiz?.. Burada. 

Sayın Haydar Oymak?.. Burada. 

Sayın Ayhan Fırat?.. Burada. 

Sayın Mahmut ışık?.. Burada. 

Sayın Celal Topkan?.. Burada. 

Sayın Ahmet Küçük?.. Burada. 

Sayın Önder Sav?.. Burada. 

Sayın Şahin Ulusoy?.. Burada. 

Sayın Zeki Çakıroğlu?.. Burada. 

Sayın Murat Karayalçın?.. Burada. 

Yoklama istemeye yetersayı mevcut ve salonda. 

Ad okunmak suretiyle yoklama yapılacaktır; yüksek
sesle işaret buyurmanızı rica ediyorum. 

(Yoklama yapıldı) 

BAŞKAN - Toplantı yetersayımız vardır.

V. - KANUN TASARI VE TEKLİFLERİYLE KOMİSYONLARDAN

GELEN DİĞER İŞLER (Devam)

2. - Tüketicinin Korunması Hakkında Kanunun
Bazı Maddelerinde Değişiklik Yapılmasına
Dair 31.7.1996 Tarihli ve 4159 Sayılı Kanun ve Anayasanın
89 uncu Maddesi Gereğince Cumhurbaşkanınca Bir
Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu Raporu (1/496, 3/444) (S. Sayısı
: 133) (Devam)

BAŞKAN -Sayın milletvekilleri, Sayın Matkap'ın
bir talebi var; “gelen pusulaları bir defa daha okuyarak,
yoklayın” buyuruyorlar.

NİHAT MATKAP (Hatay) - Tamam Sayın Başkan,
gerek yok.

BAŞKAN - 19 uncu Dönemde, aynı şeyi yapalım
dediğimiz zaman, gruplar buna karşı çıktılar
ve dediler ki: “Aslolan, her milletvekiline güvenmektir.”
Ben o tavsiyeye uyarak, o talebi işleme koymuyorum. (RP
ve DYP sıralarından alkışlar)

Sayın miletvekilleri, 1 inci maddeyi oylarınıza
sunuyorum: Kabul edenler... Kabul etmeyenler... 1 inci madde okunduğu
şekliyle kabul edilmiştir.

2 nci maddeyi okutuyorum:

MADDE 2. -  4077 sayılı Kanunun 25 inci maddesine
dördüncü fıkradan sonra gelmek üzere
aşağıdaki fıkra, beşinci fıkra
olarak eklenmiştir.

11 inci maddenin üçüncü ve dördüncü
fıkralarına aykırı hareket edenler
hakkında 500 000 000 lira para cezası uygulanır.
Aykırılık, ülke düzeyinde yayım
yapan süreli yayın ile gerçekleşmişse
cezanın  20  katı  uygulanır.  Bakanlık,
 ayrıca  süreli  yayın  kuruluşundan
 kampanyanın  ve  kampanyaya ilişkin her türlü
reklam ve ilanın durdurulmasını ister.  Bu
isteğe  rağmen  aykırılığın
 devamı halinde, reklam ve ilanın durdurma zorunluluğunun
doğduğu  tarihten itibaren  her  sayı  için
 1 000 000 000 lira para cezası uygulanır ve Bakanlık
kampanyanın ve kampanyaya ilişkin her türlü
reklam ve ilanın durdurulması  talebi ile tüketici
mahkemesine başvurur.

BAŞKAN - Sayın milletvekilleri, 2 nci maddeyle ilgili
olarak, şu ana kadar, Grupları ve şahısları
adına söz talep eden milletvekillerini okuyorum: Cumhuriyet
Halk Partisi Grubu adına, Sayın Mahmut Işık;
kişisel söz talebinde bulunanlar, Sayın Muhammet
Polat, Sayın Sıtkı Cengil, Sayın Mehmet
Aykaç, Sayın Yusuf Öztop, Sayın Turhan
Güven, Sayın Yakup Budak.

MUSTAFA CUMHUR ERSÜMER (Çanakkale) - Sayın
Başkan, Anavatan Partisi Grubu adına Sayın
Keçeciler konuşacak efendim.

HİKMET ULUĞBAY (Ankara) - Demokratik Sol Parti Grubu
adına Sayın Hilmi Develi konuşacak Sayın
Başkan.

BAŞKAN - Peki efendim.

Gruplar adına ve kişisel başka söz talebi
varsa, alalım.

Cumhuriyet Halk Partisi Grubu adına Sayın Mahmut
Işık'ı kürsüye davet ediyorum. 

Buyurun. (CHP sıralarından alkışlar)

CHP GRUBU ADINA MAHMUT IŞIK (Sıvas) - Sayın
Başkan, değerli arkadaşlarım; 4159 sayılı
Yasayla ilgili olarak, 2 nci madde üzerinde, Cumhuriyet Halk
Partisi Grubu adına görüşlerimi arz etmek
için huzurlarınızdayım; saygılar
sunuyorum.

Değerli arkadaşlarım, bu yasanın, komisyonda
görüşülmesi sırasında, Sayın
Cumhurbaşkanının geri iadesiyle ilgili Anayasanın
28 inci, 9 uncu maddelerine, 4077 sayılı Tüketicinin
ve Rekabetin Korunması Hakkındaki Kanuna ve Ceza
Muhakemeleri Usulü Kanununa aykırılığı
konusundaki dört görüşünü ısrarla
arkadaşlarımıza belirttik. 

Burada, Sayın Bakanın değindiği şekliyle,
Promosyon Yasasına biz karşıymışız
gibi bir görüş ortaya çıktı.
Biz, bu yasanın özüne karşı değiliz.
Sayın Cumhurbaşkanı da, zaten, bu yasanın
esasına karşı çıkmadığını,
geri gönderme tezkeresinde belirtiyor. Bu yasada bizim karşı
çıktığımız husus -komisyonda
da arz ettiğimiz gibi- şudur: Yasadaki cezaları
Tüketicinin Korunması Yasasındaki kurulların
ve tüketici mahkemelerinin vermesi gerekirken, bu yasada,
bu yetkinin sadece Sayın Bakana verilmesine karşı
çıktık. Bununla ilgili olarak da, gelin,
bir önerge hazırlayalım ve -bu önergeyle
ilgili olarak, biz de düşüncelerimizi anlattık-
bunu, aynen 4077 sayılı Yasada olduğu gibi,
bir kurul versin dedik. Bakanlıktan gelen temsilci arkadaşlarımız
“hayır, bu kurullar çalışmıyor”
dediler. Onun üzerine, biz, tekrar bir teklifle geldik; dedik
ki: Şayet bu kurullar çalışmıyor
ise, o zaman bu kurulların da süresini netleştirelim;
diyelim ki “bir ay içerisinde kurullar eğer karar
almazlarsa, bakanlık bu cezaları resen uygular.”


İkinci karşı çıktığımız
husus da -yine, konuşmacı arkadaşlarımın
değindiği gibi- gazete fiyatları ile dağıtılacak
promosyonun fiyatları arasındaki farktı.
Bu duruma göre de, siz, hiçbir promosyonu -kültürel
anlamda- dağıtamazsınız -Sayın
Keçeciler'in dediğine de aynen katılıyorum-
o durumda, gelin, bunu kaldırın dedik; fakat, arkadaşlarımız,
bu konuya da, maalesef, anlayış göstermediler.
Dolayısıyla, yasa, huzurlarınıza bu
şekliyle gelmiş oldu. Üzülerek ifade ediyorum
ki -tabiî Anayasa Mahkemesi nasıl takdir edecek-
herhalde, siyasî partilerimiz -mutlaka- itiraz haklarını
kullanacaklardır; ama, burada iki hususu belirtmek istiyorum.

Beni değerli Doğru Yol Partili arkadaşlarımız
bağışlasın. Bırakınız
Sayın Cumhurbaşkanına olan yakınlığı;
bazen, ben de Sayın Cumhurbaşkanının
gittiği törenlere, incelik gösterip -onu karşılamaya-
gidiyorum, orada ön sıraları hiçbirimize
bırakmıyorlar; ama, burada da “Sayın
Cumhurbaşkanının sayfalar dolusu -iki Anayasa
maddesi ve iki yasada- belirttiği geri gönderme gerekçelerinin
hiçbir noktasını, virgülünü
bile dikkate almayız” diye bir katılık
içerisindeler. Bunu çok anlayabilmiş değilim.

Ben, yasayı hazırlayan değerli bürokrat
arkadaşlarıma ve Sayın Bakanlığımıza
şunu söylüyorum: Bu yasa, çok kötü
bir dönemde hazırlanmıştır. Çok
iyi niyetlerle hazırlamış olsanız bile,
bu yasayla ilgili, hem bakanlığı hem de Sayın
Bakanı mahkûm edeceksiniz. 

Bakınız, ben, bu yasayla ilgili olarak -yani Basın
Yasasıyla ilgili olarak- bugüne kadar Mecliste yapılan
görüşmelerin tutanaklarını irdeledim.
6.6.1956 tarihinde, Basın Yasasıyla ilgili değişiklikler
Yüce Mecliste çok tartışılmış.
O zamanlar, milletvekilleri, bakanlar, bürokratlar hakkında
yapılacak yayınlarla ilgili olarak üç
aydan altı aya kadar kısıtlama var iken,
bunu, bir yıldan beş yıla kadara çıkarmak
istemişler. Tahkikat komisyonları kurulmuş.
Sırf, tahkikat komisyonlarının kuruluşuyla
ilgili yazılabilecek -karşısındaki
insanların- yazıları engellemek için
bunlar yapılmış. O tarihteki bu görüşmelerde,
bakınız, Sayın Osman Bölükbaşı'nın
konuşması var, rahmetli İnönü'nün
konuşması var... İnönü şunu
söylüyor: “Kapalı ve karanlık bir
rejime kati olarak dönme kararının en kuvvetli
delili olan tasarılar elinizde bulunuyor. İktisadî
bakanın ıstıraplarına ve içtimaî
sefaletin her gün artmalarına çare bulamayan
idare, basının yazılarından dehşet
duyar olmuştur. Halbuki, basının yazması,
derdin zehirlerini boşaltıyor ve vatandaşın
çare arayan şaşkın bakışlarına
donuk bir ümit pırıltısı veriyor.”

Değerli arkadaşlarım, Sayın İnönü'nün
dediği gibi, siz, basının, yazmadan ya da gerçekleri
yazarak bu zehrini akıtmasını sağlayamazsanız
-ki, bunu yanlış anlamayınız lütfen,
her türlü ara rejime kesinlikle karşı olan
arkadaşlarınızdan biriyim- 1956'nın
arkasından ne gelmişse, bu tür baskıların
arkasından bunlar gelir. O nedenle, baskıyla ilgili
yasalar, maalesef, üzülerek  geçmişte görüyoruz
ki, arkasından hoş olmayan şeyler getirmiştir.


O nedenle, biz, bu yasanın özüne karşı
değiliz; ama, bu yasanın, esasta, Sayın Bakanı
da belki ileride sıkıntıya sokabilecek, bakanlığın
bürokratlarını da sıkıntıya
sokabilecek resen hareketine karşıyız. Biz,
komisyonda önerdik, sırası geldiğinde söz
alıp onu da izah edeceğiz.

Eğer, 2 nci maddedeki “bakanlık” sözcüğünü
“kurul” sözcüğüyle değiştirirsek
ve 3 üncü maddede de, en azından, Basın
Konseyini, Türkiye Gazeteler Cemiyetini, Bakanlığı,
Yargıtayı ve Basın Yayın Genel Müdürlüğünü
 kurulacak bu kurulun içerisine dahil ederek yasayı
olumlu bir hale getirirsek, öyle inanıyorum ki, buna
basın camiası da karşı çıkmayacak
-kaldı ki, burada basın camiasının
haklarını savunabilecek iki tane de basın
kuruluşu olacak- ve hem bakan bir töhmet altında
bırakılmayacak hem de o kurul kanalıyla,
yasanın, gerçekten arzulanan sonucu verir hale gelmesine
katkıda bulunacağız.

Bu nedenle, bu şekliyle yasanın çıkabileceği
çok mümkün görünmüyor. Kaldı
ki, söylediğim gibi, çıksa bile, Anayasa
Mahkemesinin bu yasaya karşı çıkacağı
kanısını taşıyorum; çünkü,
Sayın Bakanın söylediği gibi, Cumhurbaşkanının
itirazları yasanın esasına değildir,
yasadaki cezaların bir kurul tarafından verilmesinedir.
Bu kurulda, yine bakanlık olacak, yine en son merci Sayın
Bakan olacak ve üç de kamu kurumu olacak. O nedenle,
ben, yasanın özünün, 4077 sayılı
Yasayla arasındaki çelişkisini de düzelteceğine
inanıyorum. 

Şimdi, bakınız, 4077 sayılı
Yasada kurullar koymuşuz. Reklam Kurulu koymuşuz;
bununla ilgili kuruluşları çağrıyoruz
ve “bu kurul cezayı verecek, ilgili mahkeme onaylayacak,
Bakan onaylayacak ve mahkeme kararıyla yürürlüğe
girecek” diyoruz. Yine, 4077 sayılı Yasada,
Tüketici Konseyi kuruyoruz, yani ceza yetkisini öyle
bir konseye veriyoruz; ama, maalesef, burada, yetkinin tamamını
bir Sayın Bakana veriyoruz. Aynı şey 1956
yılında olmuş değerli arkadaşlarım.
Kaldı ki, bugün, basınla ilgili eğer şahsî
bir hakaret varsa, Basın Yasasının 19 uncu
maddesinin birinci fıkrasına göre, siz, tekzip
hakkınızı ve diğer ceza yasalarına
göre de ceza haklarınızı kullanıyorsunuz.
Burada, Bakanlığı bir töhmet altında
bırakarak, Sayın Bakanı bir töhmet altında
bırakarak ve gerçekten basın ile İktidarın
-ki, kötü de bir döneme geldiği için
söylüyorum- bir kavgasının var olduğu
izlenimini vermemiz de son derece yanlıştır.

Bu nedenle, gelin, bu yasada ısrar etmeyin ve Sayın
Bakanın “bir noktasına, virgülüne
kadar dokundurtmayacağız” demesi, tavrı,
hoş bir tavır değildir. Yani, doğrudan doğruya,
Cumhurbaşkanlığının çok
gerekçeli ve güzel bir şekilde hazırlanmış,
hukukçu arkadaşlarımızın da
aynı şeyi söyledikleri hükümleri de
en azından biz...

(Mikrofon otomatik cihaz tarafından kapatıldı)

BAŞKAN - Sayın Işık, 2 dakika daha veriyorum
 efendim.

Buyurun. 

MAHMUT IŞIK (Devamla) - Teşekkür ederim Sayın
Başkanım.

Değerli arkadaşlarım, dolayısıyla,
biz, eğer, bu şekliyle yasayı çıkarırsak,
bu yasa, ne “noktasını, virgülünü
değiştirmeyeceğiz” diyenlere bir artı
getirecektir ne gerçekten “basını susturacağız”
diyenlere bir artı getirecektir -ki, fikirleri de öyledir
herhalde; Sayın Başbakanın Hükümetin
ilk kurulma dönemlerinde söylediklerini de anımsıyoruz;
arkadaşlarımız söylediler- ama, eğer,
biz, bu yasayı, verilen önergeler doğrultusunda
gerçekten izale edersek, hem bu yasadaki çelişkiler
kaldırılmış olacaktır hem Sayın
Cumhurbaşkanının görüşleri
dikkate alınmış olacaktır hem de Parlamento
doğru dürüst bir yasa yapmış olacaktır.


Ben, bu duygularla, hepinize saygılar sunuyorum.

Teşekkür ediyorum Sayın Başkanım.
(CHP sıralarından alkışlar) 

BAŞKAN - Sayın Işık, teşekkür
ediyorum. 

İkinci sırada, Anavatan Partisi Grubu adına,
Sayın Keçeciler; buyurun. (ANAP sıralarından
alkışlar) 

ANAP GRUBU ADINA MEHMET KEÇECİLER (Konya) - Sayın
Başkan, değerli milletvekilleri; 133 sıra sayılı
kanunun 2 nci maddesi üzerinde Grubumuzun görüşlerini
arz ve ifade etmek üzere söz aldım. Bu vesileyle,
Yüce Heyetinize saygılar sunuyorum. 

Değerli arkadaşlarım, görüşmekte
olduğumuz 2 nci madde, 1 inci maddeyle getirdiğimiz hükümlere
aykırılık halinde ne yapılacağını
müeyyideye bağlamaktadır. Aslında, burada,
fevkalade önemli anayasal hususlar vardır; evvela,
ona temas edeceğim. Sayın Cumhurbaşkanı,
gayet açık ve net bir şekilde konuyu ortaya
koymuş. Bu 2 nci maddede getirilen müeyyideler, basın
hürriyetini kısıtlar niteliktedir, yargının
görevine müdahale eder niteliktedir.

Gayet açık Sayın Cevheri, hiç öyle
şey yapmayın.

Bakın, çeşitli kanunlarda idareye ceza yetkisi
verilmiştir; ama, bu, daha ziyade, kabahat türünden
hafif cezalardır. Şimdi, sizin bu getirdiğiniz
2 nci maddede, kafadan, bir 500 milyon lira ceza veriyorsunuz.
Bunu kim veriyor; idarî bir makam, Sanayi Bakanı
veriyor. Ayrıca, eğer uymuyorsa, Türkiye genelinde
ise, bu 20 katıyla çarpılıyor ve 10
milyar liralık bir cezayı baştan uyguluyorsunuz.
Eğer “yasakla” dediği şeyi durdurmaz ise,
her gün 1 milyar lira olmak üzere ayda 30 milyar lira
da o. Yani, bir ayda, bir basın kuruluşuna, Sanayi
Bakanlığı, 40 milyar lira cezayı uyguladım
diyor. Ondan sonra, efendim, itirazın varsa git mahkemeye,
mahkemede hakkını ara diyor. Yani, ben seni bir
idam edeyim, cezayı bir vereyim, evvela bir vurayım,
ondan sonra, sen git, derdini mahkemede anlat diyorsunuz. 

Değerli arkadaşlarım, onu önlemenin başka
yolları vardır. Eğer basından rahatsızsanız,
basının tavrından, tutumundan rahatsızsanız...

OĞUZHAN ASİLTÜRK (Malatya) - Hiç rahatsız
değiliz.

MEHMET KEÇECİLER (Devamla) - ...bununla ilgili genel
hukuk kuralları çerçevesinde kalmaya mecbursunuz,
şu Anayasaya sadık kalmaya mecbursunuz. Bakın,
9 uncu madde ne diyor: “Yargı yetkisi, Türk Milleti
adına bağımsız mahkemelerce kullanılır.”


Şimdi, sizin burada aldığınız,
idarî bir yetki değil, doğrudan doğruya bir
yargı yetkisi. Bir adama veya bir basın kuruluşuna
40 milyar lira ceza vereceksiniz; diyeceksiniz ki, efendim, bu
idarî bir tasarruftur, ben evvela bu idarî tasarrufu
uygulayayım; yanlış uyguladıysam, basın
kuruluşu gitsin mahkemelerde hakkını arasın.
Buna hakkınız var mı? Böyle şey
olmaz. 

Sayın Cumhurbaşkanının dikkat çektiği
bir diğer husus... “Basın hürriyetini kısıtlar
niteliktedir” diyor; elhak, doğrudur.

Bakın, Anayasanın 28 inci maddesinin tamamını
şöyle bir okuyun. Tamamını okuduğunuz
zaman göreceksiniz ki, Anayasanın burada hükme
bağladığı çok önemli konular
var. Deniliyor ki: “Basın hürdür, sansür
edilemez.” Güzel... Arkasını da okuyun.
“Basımevi kurmak izin alma ve malî teminat yatırma
şartına bağlanamaz.” Kısaca; eğer
bir basın kuruluşu, devletin, milleti ve ülkesiyle
bölünmez bütünlüğü aleyhine
yayın yaparsa,  kanunla gösterilen yetkili merci bunu
toplatır; ama, en geç yirmidört saat içerisinde
mahkemeye gider ve eğer mahkeme bu kararını
kırksekiz saat içerisinde onaylamazsa, bu karar
yürürlükten kalkar deniliyor. Yani, bu, 28 inci
maddede basınla ilgili olarak getirilen her şeyin,
her hükmün, yani, yasaklayıcı nitelikteki
hükümler bile...

SAFFET ARIKAN BEDÜK (Ankara) - 38... 38...

MEHMET KEÇECİLER (Devamla) - Lütfen... Rica
ederim... Yani, basın hürriyetinin sınırları
28 inci maddede gösterilmiştir; 138'e niye gidiyorsunuz...

AHMET İYİMAYA (Amasya) - 38'e son...

MEHMET KEÇECİLER (Devamla) - Efendim, 38'in sonu
da olabilir; ama, sınırlar burada gösterilmiştir.
Burada gayet açıktır; diyor ki: Basınla
ilgili alacağınız tedbirleri yargıyla
beraber alacaksınız; idarî tedbir bile alsanız,
en geç yirmidört saat içerisinde bunu yargıya
götüreceksiniz, onun tasdikinden geçireceksiniz.
Hal böyleyken, siz, basınla ilgili promosyon savaşından
rahatsız oluşunuzu dermeyan ederek çıkıyorsunuz;
diyorsunuz ki: Ben basına ceza vereceğim; ama, bu cezayı
yargı mercii vasıtasıyla vermeyeceğim,
idarî makam vasıtasıyla vereceğim, siyasî
bir otorite marifetiyle vereceğim; Sanayi Bakanı uygulayacak
bu cezayı.

Vatandaşlar şikâyetini nereye yapacak; Sanayi
Bakanlığına. Araştırmayı
kim yapacak; Sanayi Bakanlığı. Kararı
kim verecek; Sanayi Bakanlığı. Yani, Sanayi
Bakanlığı, hem savcı hem hâkim
olacak. Bunun genel hukuk kurallarına uygun olduğunu
iddia edemez hiç kimse; bana ispat edemezsiniz. (ANAP sıralarından
alkışlar) Böyle şey olur mu?! Bu, her
bakımdan yanlış; genel hukuk kurallarına
aykırı. Cumhurbaşkanı yazıyor,
“aman, böyle şey yapmayın; bu, Anayasaya
aykırı olur” diyor. 

Bakın, burada açıkça ifade ediyorum.
Bu kanunu bu haliyle çıkarırsanız
Anamuhalefet Partisi olarak Anayasa Mahkemesine götüreceğiz.
(RP sıralarından “Götürün”
sesleri) Götüreceğiz. Daha evvelki kanunlarınızda
olduğu gibi, size ikaz etmemize rağmen, bu kürsüden
söylememize rağmen, inatla yaptığınız
kanunlar nasıl geri döndü, geldi, tekrar mecbur
kaldınız o kanunları düzeltmeye, bunu
da düzeltmeye mecbur kalacaksınız; ama, gelin,
bir konsensüs sağlayalım. Bu promosyona biz de
karşıyız. 

SALİH KAPUSUZ (Kayseri) - Siz karşı değilsiniz;
konuşmanız onu gösteriyor.

MEHMET KEÇECİLER (Devamla) - Benim para vererek
satın aldığım gazetenin bir sayfasını,
efendim benim gazetemi alırsanız size müzik
seti vereceğim, yok efendim televizyon vereceğim, çanak
çömlek vereceğim diye dolduruyorlar. Bu işe
biz karşıyız, biz bu işi arzu etmiyoruz;
toplumumuz rahatsız; ama, şu işi usulüne
uygun yapın. Geçen defa da söyledim. 

Şimdi, bakın, siz bu kanunu çıkardıktan
sonra ne olacak... Çıkardığınız
kanunda eşitlik ilkesine aykırılık
var, Anayasanın 10 uncu maddesine aykırılık
var; gayet açık. Nereden çıkardın
bunu diyebilirsiniz; bakın, söyleyeyim. Diyorsunuz
ki, basın kuruluşları, kültür ürünlerinden
başka hiçbir şey veremez. Bu kanunu çıkardınız.
A markalı televizyon şirketi veyahut da televizyon
üreten firma veya bisiklet üreten firma, televizyonlara
reklam verecek, çıkacak, diyecek ki: Ey üreticiler,
benim bisikletimden bir tane alanı ben filanca gazeteye
bir yıllığına abone ediyorum. Diyebileceğiniz
bir şey var mı? Hayır, bu kanuna göre
yok. 

OĞUZHAN ASİLTÜRK (Malatya) - Olması da
gerekmez zaten.

MEHMET KEÇECİLER (Devamla) - Diyemezsiniz zaten;
ama, gazete sahibi çıkıp, benim gazetemden
bir yıl alana bu bisikleti bedava vereceğim derse...

OĞUZHAN ASİLTÜRK (Malatya) - Diyemez.

MEHMET KEÇECİLER (Devamla) - ... ona o yasak. 

OĞUZHAN ASİLTÜRK (Malatya) - Gayet tabiî...

MEHMET KEÇECİLER (Devamla) - O ne oluyor biliyor
musunuz; o, eşitlik ilkesine aykırı oluyor.


OĞUZHAN ASİLTÜRK (Malatya) - Eşitlikle ilgisi
yok.

MEHMET KEÇECİLER (Devamla) - Efendim, bir dakika...


MUSTAFA CUMHUR ERSÜMER (Çanakkale) - Anlamadılar;
bir daha anlat. 

MEHMET KEÇECİLER (Devamla) - Tekrar anlatayım;
isim vererek anlatayım. 

OĞUZHAN ASİLTÜRK (Malatya) -  Gazete kültür
ürünüdür.

MEHMET KEÇECİLER (Devamla) - Bakın, bisiklet
firması derse ki, benim bisikletimden bir tane satın
alana -fiyatı şudur, gazetelerle anlaşmış-
A gazetesini bir yıllığına bedava abone
ediyorum...

OĞUZHAN ASİLTÜRK (Malatya) -Bisiklet firması
kültür ürünü değil.

MEHMET KEÇECİLER (Devamla) - İyi efendim,
ha Ali Mehmet ha Mehmet Ali; ne değişir? Siz, şimdi...
(RP sıralarından “Ooo” sesleri) 

Hayır efendim, farklı değil... Dinleyin...

BAŞKAN - Sayın Keçeciler, siz sürenizi
kullanın efendim.

MEHMET KEÇECİLER (Devamla) - Aynı kişi...
Şimdi, dinleyin arkadaşlar...

OĞUZHAN ASİLTÜRK (Malatya) -Dinliyoruz da
yanlış şeyler söylüyorsunuz.

MEHMET KEÇECİLER (Devamla) - Bakın, gazete
sahibini suçlu addediyorsunuz siz, görüldüğü
yerde vurulması gereken adam gibi görüyorsunuz;
çünkü, gazete, bisiklet verirse suç, bisiklet
firması sahibi gazete verirse serbest. (ANAP ve CHP sıralarından
alkışlar) Evet, gazeteci gelir bisiklet firmasıyla
anlaşır. Bisiklet firması yapmaz bunu, gazeteci
gider bisiklet firmasıyla anlaşır. Yine, bugün
verdiği gibi, yine bugün yaptığı gibi
tersinden yapar işi.

Şimdi, ne diyor 10 uncu madde; “Herkes kanun önünde
eşittir.” Siz, gazeteciye düşmansınız,
diyorsunuz ki, gazete sahibi olursan kötü kişisin...

OĞUZHAN ASİLTÜRK (Malatya) - Hayır, kötü
kişi değil.

MEHMET KEÇECİLER (Devamla) - Eğer, benim iktidarımın
kötülüklerini yazarsan kötü kişisin,
o zaman ben seni cezalandırırım. Burada niyetiniz
gayet açık. Yalnız, söylemek istediğim
bir husus var, Sayın Erez'e cevap vereceğim bir husus
var. Vaktim sınırlı.

Bir dakika Sayın Başkan, hemen 2 dakikada toparlıyorum.

TEMEL KARAMOLLAOĞLU (Sıvas) - Süre bitti...

BAŞKAN - Vaktiniz bitiyor ve de bitti.

(Mikrofon otomatik cihaz tarafından kapatıldı)

MEHMET KEÇECİLER (Devamla) - 2 dakikada toparlıyorum
Sayın Başkan. 2 dakika verdiniz ya Mahmut Beye..

BAŞKAN - Lütfen... Başkasını örnek
vermeyin bana.

MEHMET KEÇECİLER (Devamla) - Sayın Erez biraz
evvelki konuşmasında dedi ki: “Bu kanun, 8 Mayısta,
Sayın Mesut Yılmaz'ın Başbakanlığı
döneminde hazırlandı.” Bunu dinleyenler
de Sayın Erez, Mesut Yılmaz'ın her türlü
emir ve direktiflerine uyan bir bakan gibi telakki eder. Kendileri
o zaman da Sanayi Bakanıydı; Sanayi Bakanlığının
bünyesi içerisinde çeşitli sivil kuruluşlara
sormuş, gazetelere sormuş... Aslolan, oradan gelen
cevaplara uymuş mu, oradan gelen cevapları nazarı
itibara almış mı; hayır efendim. Bu
kanun, Anavatan Partisi İktidarı kalsaydı,
Mesut Yılmaz Başbakan olsaydı, bu şekliyle
buraya gelemezdi, gelmesi de mümkün değildi efendim.
(ANAP sıralarından alkışlar) Onu, ben
özellikle ifade etmek istiyorum. 

TEMEL KARAMOLLAOĞLU (Sıvas) - Etme yahu, birbirimizi
tanıyoruz!

MEHMET KEÇECİLER (Devamla) - Hiç mümkün
değildi, muhakkak düzeltilirdi. Yasalara, Anayasaya,
temel hukuk...

(Mikrofon otomatik cihaz tarafından kapatıldı)

MEHMET KEÇECİLER (Devamla) - 2 dakika dediniz 1
dakika verdiniz Sayın Başkan.

BAŞKAN - Efendim, öyle bir... Sayın Keçeciler,
rica ediyorum... 

MEHMET KEÇECİLER (Devamla) - Selam veriyorum.

BAŞKAN - Lütfen toparlar mısınız...
Saygı sunun.

MEHMET KEÇECİLER (Devamla) - Tüm yasalara,
temel hukuk kurallarına uygun hale getirilir ve Yüce
Meclisin huzuruna öyle gelirdi. Ben, bu itibarla, Sayın
Erez'in bu ifadesini uygun görmüyorum. O günkü
hükümetin bir tasarısı, bir hazırlığı
söz konusu değil; bakanlıklardan alınmış,
Başbakanlıktan alınmış bir mutabakat
söz konusu değil. Dolayısıyla, bizim Partimizi
ve 53 üncü Hükümeti katiyen ilzam etmez. Onu
özellikle ifade edeyim. 

Bu vesileyle Yüce Heyetinize saygılar sunuyorum. (ANAP
sıralarından alkışlar)

BAŞKAN - Sayın Keçeciler, teşekkür
ediyorum. 

Demokratik Sol Parti Grubu adına, Sayın Hilmi Develi;
buyurun efendim.

HİKMET ULUĞBAY (Ankara) - Hilmi Beyin yerine ben çıkıyorum
Sayın Başkan.

BAŞKAN - Buyurun efendim. (DSP sıralarından
alkışlar)

Efendim, müsaade buyurunuz. 

Süremiz dolmak üzere; sayın sözcünün
konuşmasının bitimine kadar süre uzatımını
teklif ediyorum: Kabul...

MEHMET GÖZLÜKAYA (Denizli) - Görüşmeler
bitinceye kadar.

HASAN HÜSAMETTİN ÖZKAN (İstanbul) - Hayır
efendim. (ANAP ve DSP sıralarından “Hayır,
hayır” sesleri)

BAŞKAN - İstirham ederim efendim... 55 inci madde
gayet açık. 

Gruplar mutabakat sağlarsa, biz itiraz etmeyiz.

SALİH KAPUSUZ (Kayseri) - Evet, evet. Çıksın
bu kanun Sayın Başkan.

BAŞKAN - Evet, bu maddenin bitimine kadar... Gruplar mutabakat
sağlarsa...

HASAN HÜSAMETTİN ÖZKAN (İstanbul) - Hayır,
sözcünün konuşmasının bitimine
kadar...

BAŞKAN - Efendim, bu maddenin bitimine kadar çalışmayı
oylarınıza sunuyorum: Kabul edenler... (DSP ve CHP
sıralarından sıra kapaklarına vurmalar,
gürültüler)

HASAN HÜSAMETTİN ÖZKAN (İstanbul) - Hayır
efendim. 

Sayın Başkan, böyle bir usul yok; sadece sözcü
için...

OYA ARASLI (İçel) - Oylayamayazsınız...

BAŞKAN - Efendim, bitmek üzere olan bir iş bu.
Rica ederim...

HASAN HÜSAMETTİN ÖZKAN (İstanbul) - Hayır,
yapamazsınız!

MUSTAFA CUMHUR ERSÜMER (Çanakkale) - Siz ne yapıyorsunuz
Sayın Başkan?.. Yazıklar olsun! Ayıp
yahu!

BAŞKAN - Efendim, müsaade buyurun...

HASAN HÜSAMETTİN ÖZKAN (İstanbul) - Sayın
Başkan, bakın, siz, biraz evvel, doğru olan şeyi
oylamak istediniz. Bunun dışında bir hareketi
yapmanız doğru değildir.

BAŞKAN - Efendim, müsaade buyurun.

MUSTAFA CUMHUR ERSÜMER (Çanakkale) - Kararınızdan
utanacaksınız!

BAŞKAN - Karara yetersayıyı görmüyorum
zaten. Müsaade buyurun efendim...

NİHAT MATKAP (Hatay) - Hayır, hayır, Sayın
Başkan...

MUSTAFA CUMHUR ERSÜMER (Çanakkale) - Böyle bir
şeyi yapamazsınız. 

BAŞKAN - Sayın Ersümer, müsaade buyurun.

MUSTAFA CUMHUR ERSÜMER (Çanakkale) - Siz, bu uygulamanızdan
utanacaksınız. Bunu yapamazsınız!

BAŞKAN - Edep dışı davranıyorsunuz.
Sayın Ersümer...

HASAN HÜSAMETTİN ÖZKAN (İstanbul) - Sayın
Başkan, tutumunuz için çok güzel bir
noktaya temas edeceğim. Zatıâliniz oyladınız;
ama, bu taraftan, kendi tarafınızdan bir sayın
sözcü çıkıp size söylerse,
tutumuzunu değiştirirseniz yanlış olur.
Lütfen, ilk başta yaptığınız
şekilde oylayın. 

MURAT BAŞESGİOĞLU (Kastamonu) - Sayın
Başkan... 

BAŞKAN - Buyurun efendim. 

MURAT BAŞESGİOĞLU (Kastamonu) - Şimdi,
efendim, arkadaşlarımızın ifade ettiği
gibi, Başkanlık olarak görüşünüzü
açıkladınız. Sayın konuşmacının
konuşma süresi bitene kadar süreyi uzattınız.


BAŞKAN - Efendim, Sayın Uluğbay'ın konuşma
süresinin bitimine kadar oylarınıza sunuyorum:
Kabul edenler... 

SALİH KAPUSUZ (Kayseri) - Sayın Başkan bir
şey söyleyeceğim...

BAŞKAN - Efendim, müsaade buyurun. 

SALİH KAPUSUZ (Kayseri) - Sayın Başkan...


BAŞKAN - Buyurun efendim. 

SALİH KAPUSUZ (Kayseri) - Arkadaşlarımızı
dinlediniz, lütfen, bizi de dinleyin.

BAŞKAN - Buyurun, sizi de dinleyelim Sayın Kapusuz.


SALİH KAPUSUZ (Kayseri) - Efendim, şu anda, gruplardan
bir tanesi... İki grup konuştu, son konuşma
gruba ait. Bir madde bitmek üzere ve yarım kalan iş
pozisyonundadır. Bunun tamamlanması mümkündür.

Arz ederim.

BAŞKAN - Efendim, müsaade buyurun, sizi dinledim ben...
Sizi dinledim efendim... 

OYA ARASLI (İçel) - Daha bizi dinlemediniz efendim...

NİHAT MATKAP (Hatay) - Sayın Başkan, iki de
bir geri adım atmayın... 

MEHMET GÖZLÜKAYA (Denizli) - Sayın Başkan...

BAŞKAN - Buyurun Sayın Gözlükaya.

MEHMET GÖZLÜKAYA (Denizli) - Arkadaşlarımız
sizin iyi niyetinizi istismar ederek, hakaretâmiz laflar
ettiler. 

BAŞKAN - Sayın milletvekilleri....

MEHMET GÖZLÜKAYA (Denizli) - Bir dakika efendim...

BAŞKAN - Dinledim efendim ben sizi... 

Buyurun.

MEHMET GÖZLÜKAYA (Denizli) - Şimdi, efendim, amacımız
burada kanun çıkarmak olduğuna göre, bizim
istirham ettiğimiz 20 dakika. 20 dakikada bu arkadaşlarımız
ezilecekler mi; niye müsaade etmiyorlar? Onu arz ediyorum.

BAŞKAN - Sayın Gözlükaya, ben sizi dinledim
efendim. 

YUSUF ÖZTOP (Antalya) - Biz Anayasaya uygun kanun çıkarmak
istiyoruz. 

BAŞKAN - Efendim, müsaade buyurun. 

Efendim, şu anda üçüncü grup sözcüsü
konuşuyor; bunun arkasından gruplar var, Hükümet
var, kişisel görüşmeler var ve bir yığın
da önerge var. Bu sebeple, Sayın Uluğbay'ın
konuşmasının hitamına kadar oylarınıza
sunuyorum: Süre uzatımını kabul edenler...
(Gürültüler) 

Efendim, müsaade buyurun... Sayacağım... Ben oyluyorum...


Kabul etmeyenler... Kabul edilmemiştir. 

Başkanlığın burada bir suitaksiri yoktur.
Efendim, maalesef, Genel Kurul süreyi uzatmadı. O
nedenle, daha sonra konuşmak üzere, buyurun Sayın
Uluğbay. 

Sayın milletvekilleri, inşallah, yeni yılımız,
size, milletimize hayırlı hizmetlere vesile olsun;
dayanışma, anlaşma ve kaynaşmalar nasip
etsin.

Alınan karar gereğince, denetim konularını
görüşmek için, 7 Ocak 1997 Salı
günü saat 15.00'te toplanmak üzere, birleşimi
kapatıyorum.

Kapanma Saati : 19.02


VII.- SORULAR VE CEVAPLAR

A) YAZILI SORULAR VE CEVAPLARI 

1. - Yozgat Milletvekili Kâzım Arslan'ın,
Yozgat İline bağlı belediyelere yapılan
yardımlara ilişkin sorusu ve Maliye Bakanı
Abdüllatif Şener'in yazılı cevabı
(7/1632)

Türkiye Büyük Millet Meclisi Başkanlığına

Aşağıdaki sorularımın Maliye Bakanı
Sayın Abdüllatif Şener tarafından yazılı
olarak cevaplandırılmasını talep etmekteyim.

Gereğini saygılarımla arz ederim. 12.11.1996

  Dr. Kâzım Arslan

  Yozgat

1. 7/1007 esas nolu önergeme Bakanlığınızca
verilen 21.8.1996 tarih ve 16859 sayılı cevapta
1 Mart - 28 Haziran 1996 tarihleri arasında Yozgat İlindeki
Belediyelere yapılan toplam yardım miktarı
bildirilmişti.

Anılan yardımlar hangi tarihlerde, hangi belediyelere
ve hangi miktarlarda yapılmıştır?

 T.C.

 Maliye Bakanlığı

 Bütçe ve Mali Kontrol Genel Müdürlüğü
              26.12.1996

 Sayı : B.07.0.BMK.0.11.013/600/32281

 Konu : Yazılı Soru Önergesi

Türkiye Büyük Millet Meclisi Başkanlığına

İlgi : TBMM Kanunlar ve Kararlar Dairesi Başkanlığının
20.11.1996 tarih ve A.01.0.GNS.0.10.00.02-7/1632-4179/11491 sayılı
yazıları.

Yozgat Milletvekili Sayın Kâzım Arslan'ın
7/1632 esas nolu yazılı soru önergesinde yer
alan sorulara ait cevaplar aşağıda sunulmuştur.

Bakanlığımız Bütçesinin “Mahallî
İdarelere Yapılacak Yardım ve Ödemeler”
tertibinden 1 Mart 1996 - 28 Haziran 1996 tarihleri arasında
Yozgat İlindeki belediyelere; Merkez Belediyesine 4 milyar
lira, 13 ilçe belediyesine 70 milyar 750 milyon lira, 33
belde belediyesine ise 103 milyar 575 milyon lira olmak üzere
toplam 178 milyar 325 milyon lira yardım yapılmıştır.

Bilgilerinize arz olunur.

  Doç. Dr. Abdüllatif Şener

  Maliye Bakanı

2. - Artvin Milletvekili Süleyman Hatinoğlu'nun, kamu
kurum ve kuruluşlarının müteahhit firmalara
olan borçlarına ve hükümetin faizler ve
diğer ekonomik kararlarına ilişkin Başbakandan
sorusu ve Maliye Bakanı Abdüllatif Şener'in
yazılı cevabı (7/1640)

Türkiye Büyük Millet Meclisi Başkanlığına

Aşağıdaki sorularımın Sayın
Başbakan tarafından yazılı olarak cevaplandırılması
hususunda delaletlerinizi arz ederim.

  Süleyman Hatinoğlu

  Artvin

13.11.1996 tarihli yazılı ve görsel basınımızda
yer aldığı gibi 10 Milyar Dolar (yaklaşık
850 Trilyon)'ın alınan ilk paket tedbirler gereği
hükümetin kasasına girdiğini açıkladınız.

Yapmış olduğunuz bu açıklamalar
gerçekleri yansıttığına inanmıyorum.

Bu nedenle sorularım:

1. Kamu kurum ve kuruluşlarının müteahhit
firmalara ne kadar borcu vardır? Devlet kasasında
bu kadar para olduğuna göre bu müteahhit borçlarını
nasıl bir takvimle ve ne zaman ödemeyi düşünüyorsunuz?

2. Bu kadar parayı devletin kasasında tutmakla ve
devlet kendi borçlarını da ödemeyi düşünmezken,
acaba faizciliği mi düşünüyor? Neden
para piyasaya arz edilip toplumu rahatlatacak yatırımları
yapmayı düşünmüyor? Bu konuda ne düşünüyor
sunuz?

3. a) Her zaman yapmış olduğunuz açıklamalarda,
faizlerin ineceğini söylüyorsunuz ama, aksine faizler
hep yükseliyor. Hükümet gerçekten faizlerin
yükselmesi karşısında mıdır?
Eğer gerçekten faizlerin karşısında
ise yükselen faizler karşısındaki düşüncelerinizi
açıklarmısınız?

b) Ortağınız DYP'de aynı fikirde midir?
Faizler ve diğer ekonomik kararlarda da sizin gibi mi düşünüyor?
Yoksa farklılıkları ve anlaşamadığınız
noktalar var mıdır? Açıklar mısınız?

4. En büyük kalkınma Türkiye'de olacak diyorsunuz.
Para piyasaya arz edilip, yatırımlar yapılmadıkça
nasıl bir kalkınma gerçekleştirecek
ve istihdam sorununun çözümünü nasıl
sağlayacaksınız? Açıklar mısınız?

5. Bahsettiğiniz paralar, kâğıt üzerindeki
hayalî paketlerdeki tahmini rakamlar mıdır?
Şayet değilse, yaklaşık 850 Trilyon devletin
kasasına girdiğine göre bu kaynaklar nereden gelmiştir.
Açıklar mısınız?

6. Özelleştirmenin ana prensibi itibarıyla yeni
istihdam alanı düşünmüyordunuz. Ve
devlette çok fazla memur olduğunu ifade ediyordunuz.
1.1.1997'den itibaren kamuya memur alımı yapılacağını
açıkladınız.

a) Özelleştirme hükümlerine,

b) Ortaklar arasında yapılan protokola,

c) Hükümet programına aykırı olmasına
rağmen

hangi illere, kurum ve kuruluşlar bazında ne kadar
memur almayı düşünüyorsunuz. Açıklar
mısınız?

7. Her ay periyodik olarak, hükümet olduğunuz günden
bugüne kadar; hangi il, ilçe ve belde belediye başkanlıklarına;

a) Hazine yardımı olarak,

b) İller Bankası yardımı olarak,

c) Çevre Bakanlığı yardımı
olarak ne miktarda yardım yapılmıştır.
Açıklar mısınız?

8. Libya seyahatinizin asıl amacının müteahhit
alacakları olduğunu ifade etmiştiniz ve seyahatiniz
dönüşü havaalanında yaptığınız
açıklamaya göre, müteahhit alacaklarının
bir bölümünün gelmeye başladığını
ifade etmiştiniz. Acaba bu güne kadar müteahhit
alacakları olarak Libya'dan ne kadar döviz geldi,
geliş tarihlerini ve miktarlarını açıklar
mısınız?

T.C.

 Maliye Bakanlığı

 Bütçe ve Mali Kontrol Genel Müdürlüğü
              26.12.1996

 Sayı : B.07.0.BMK.011.013/600/32284

 Konu : Yazılı Soru Önergesi

Türkiye Büyük Millet Meclisi Başkanlığına

İlgi : T.B.M.M. Başkanlığının
22.11.1996 tarih ve A.01.0.GNS.0.10.00.02/7/1640-4233/11652 sayılı
yazıları.

Artvin Milletvekili Sayın Süleyman Hatinoğlu'nun
7/1640 esas nolu yazılı soru önergesinde yer
alan sorulara ait cevaplar aşağıda sunulmuştur.

1. Sayın Başbakanımız tarafından
31 Temmuz 1996 tarihinde açıklanan Birinci Kaynak
Paketindeki 10 milyar dolarlık gelir hedefine ulaşılmış,
hatta bu hedefler aşılmıştır.
Sözkonusu kaynak paketinden beklenen gelirler ve buna mukabil
gerçekleşen gelirler Sayın Başbakanımız
tarafından kamu oyuna ayrıntılarıyla
açıklanmış bulunmaktadır. Bu
itibarla, kaynak paketlerinin veya kaynak paketindeki gelirlerin
hayalî olduğunun ileri sürülmesi mümkün
bulunmamaktadır. Ayrıca ikinci ve üçüncü
kaynak paketlerindeki hedeflere ulaşmak için de çalışmalar
 yoğun bir şekilde devam ettirilmektedir.

Müteahhitlerin istihkak alacakları ise, genel bütçeye
dahil dairelerce Hazine Tek Hesap Sistemi içerisinde ödenmektedir.
Katma bütçeli idareler de, mevcut nakit imkânları
çerçevesinde sözkonusu borçları
ödemekte olup, müteahhit alacaklarının
ödenmesi konusunda bir sıkışıklık
bulunmamaktadır.

4. 1997 yılı bütçesinin en önemli
özelliklerinden biri faiz harcamalarının azaltılarak,
buradan yapılan tasarrufların yatırımlara
ve Devletin aslî hizmetlerine tahsis edilmesidir. 1996 yılında
18.5 milyar dolar olarak gerçekleşmesi beklenen faiz
harcamaları, 1997 yılı bütçesinde
13.8 milyar  dolara çekilmiştir. Buna mukabil yatırım
harcamaları 2.8 milyar dolardan 3.7 milyar dolara yükseltilmiştir.
Bu gelişmeler, faiz harcamalarının azaltıldığını,
faizlerin kırıldığını göstermektedir.
Dolayısıyla faiz oranları mutlaka daha aşağı
seviyelere çekilecek ve buralardan yapılacak tasarruflar
yatırımlara aktarılarak, üretim, istihdam
ve ihracat büyük oranda artırılacaktır.

6. 657 sayılı Devlet Memurları Kanununun
4/A maddesi ile Devletin aslî ve sürekli hizmetlerinin
memurlar eliyle yerine getirileceği hüküm altına
alınmıştır. Bu nedenle, Devlet hizmetlerinin
aksamadan yürütülebilmesini teminen kamu kurum
ve kuruluşlarının talepleri doğrultusunda
ve Bakanlığımızca yapılacak değerlendirmelere
göre memur alımına devam olunacaktır.

Hangi kurumlara ne kadar memur alınacağı önceden
belli olmayıp, sözkonusu sayılar yıl
içinde kurum ihtiyacına göre gerçekleşmektedir.
Ancak, Bakanlığımız açıktan
atama izni verirken kurumlardan çeşitli nedenlerle
ayrılanların sayısını da dikkate
almakta ve yıl içinde ayrılan ile atanan
memur sayıları arasında denge sağlanmaya
çalışılmaktadır.

7. Bakanlığımız bütçesinin
“Mahallî İdarelere Yapılacak Yardım
ve Ödemeler” tertibinden belediyelere Temmuz-Kasım
döneminde toplam 5.8 trilyon liralık yardım
yapılmıştır.

Bilgilerinize arz olunur.

  Doç. Dr. Abdüllatif Şener

  Maliye Bakanı

3. - İstanbul Milletvekili Bülent Akarcalı'nın,
1997 yılında araştırma-geliştirmeye
ayrılacak paranın kaynağına ve harcama
kurallarına ilişkin sorusu ve Devlet Bakanı
Sabri Tekir'in yazılı cevabı (7/1667)

Türkiye Büyük Millet Meclisi Başkanlığına

Aşağıdaki sorularımın Devlet Bakanı
Sayın Sabri Tekir tarafından yazılı
olarak cevaplandırılmasını arz ederim.

  Bülent Akarcalı

  İstanbul

1. 1997 yılında Araştırma-Geliştirme'ye
ayrılacağını ifade ettiğiniz 450
milyon $'ın kaynağı nerededir?

2. Bu paranın harcanması, tahsisi ne gibi ölçülere,
kurallara bağlı olacaktır?

3. Bu paranın dağıtım ve tahsisinde kim
yetkili olacaktır?

4. Bu para ile Başbakanlık'ta kurulan Stratejik Araştırma
Geliştirme ve Teknoloji Başmüşavirliği
arasında bağ var mıdır?

5. Bu paradan TÜBİTAK'a tahsis yapılacak mıdır?

6. Bu paradan Üniversiteler yararlandırılacak
mıdır?

 T.C.

 Devlet Bakanlığı

 Sayı : B.02.0.006/01123             23.12.1996

  Sayın,

  Mustafa Kalemli

  Türkiye Büyük Millet Meclisi Başkanı

İlgi : 2.12.1996 gün ve A.01.0.GNS.0.10.00.02-7/1667-4302/11905
sayılı yazınız.

İlgi yazınızla Bakanlığıma
intikal eden, İstanbul Milletvekili Sayın Bülent
Akarcalı'nın yazılı soru önergesine
ilişkin cevaplar ekte gönderilmiştir.

Bilgilerinize saygılarımla arz ederim.

   Prof. Dr. Sabri Tekir

   Devlet Bakanı

İstanbul Milletvekili Sayın Bülent Akarcalı'nın
Soru Önergesinin cevapları

Cevap 1. Ülkemizde AR-GE faaliyetlerine GSMH'dan ayrılan
pay yetersiz olup, VI. 5 yıllık planda öngörülen
yüzde 1 hedefi yakalanamamıştır. 1995
yılında DİE verilerine göre 0.36 olmuştur.
VII. Plan sonucunda AR-GE harcamalarına GSMH'dan ayrılan
payın yüzde 1.5'a yükseltilmesi hedeflenmiştir.
Tablo 1'de görüldüğü gibi gelişmiş
ülkelerle karşılaştırıldığında
Türkiye'de AR-GE faaliyetler içerisinde sanayi kesiminin
harcama payıda % 20 gibi çok düşüktür.

Bir an önce plan hedeflerini yakalamak ve sanayinin AR-GE
harcamalarını teşvik etmek üzere, Ülkemizin
teknoloji ve ürün geliştirmesi doğrultusunda
1997 yılında bir hamle başlatılacaktır.
Öncelikle Üniversitelerimizin bilim ve teknoloji alt
yapısı güçlendirilecek, AR-GE kapisiteleri
artırılacak, inşaatları başlamış
olan Teknoparklar tamamlanacaktır. Bu araçla, 1996
yılında üniversitelerimize tahsis edilen 640
milyarlık teknolojik araştırma ödenekleri,
1997 yılında 1900 milyar TL'ye yükseltilmiştir.

Bu sebeple öncelikli, AR-GE yatırımları
ve teknoloji geliştirmeye matuf 1997 ödenekleri ortalama
% 200 oranında artırılmış, ayrıca
KOBİ'ler ve Savunma Sanayine yönelik AR-GE faaliyetlerini
hızlandırmak amacıyla yeni yatırımların
başlatılması planlanmıştır.
Buna göre, 1997 yılında GSMH'nın % 1'i
oranında AR-GE yatırım harcaması yapılması
planlanmıştır.

1997 yılı AR-GE yatırım harcamaları
için 1878 milyon dolarlık yatırım
ödeneği öngörülmektedir. Üniversiteler,
kamu kurumları ve özel kesim sanayi kuruluşlarımız,
ülkenin rekabet gücünü artırmak üzere,
üniversite-sanayi işbirliği çerçevesinde
çalışarak, üretim ve ihracatın
artmasında elbirliği içerisinde bulunmalarını
teşvik etmek, kaynak çeşitliliği oluşturmak
maksadıyla ödenek tahsis ve dağıtımları
Tablo 3'deki şekilde planlanmıştır.

Bu durumda, AR-GE harcamalarına ayrılan kaynak soru
önergesinde belirtildiği şekilde 450 milyon dolar
yerine cari harcamalarla birlikte 1878 milyon dolar olacaktır.

Cevap 2. Sözkonusu ödeneklerin paranın tahsisi
ekli tablo'da gösterildiği şekilde planlanmış
ve bütçe ile birlikte TBMM'ne sunulmuştur.

Cevap 3. Ödenek tahsisinde tablo-3'de de gösterilen
ve TBMM'ne intikal eden kurumlar yetkili olacak, devletin AR-GE
tahsisinde nihai sözü Başbakanlık ve Yüksek
Planlama Kurulu ile Para  Kredi ve Koordinasyon Kurulu'nun kararları
etkili olacaktır.

Cevap 4. 450 milyon dolar karşılığı
olarak bütçede tefrik edilen 63 trilyon TL. dir. Bunun
50 trilyon TL. si Millî Savunma Bakanlığı
AR-GE dairesi içerisinde 13 trilyon TL. si Maliye Bakanlığı
Transfer bütçesinde gösterilmiştir. Ödenek
tahsisinde Stratejik Araştırma ve Teknoloji Geliştirme
Başmüşavirliğinin etkisi, önerilerin
hazırlanması usul ve formatların geliştirilmesi,
Türkiye'nin ekonomik önceliklerinin tespiti doğrultusunda
olacaktır. Bu konuda yapılan çalışmaların
sonunda oluşturulacak kurumlarla birlikte yeni bir yapılanma
da oluşturulacaktır.

Cevap 5. Tablolarda gösterildiği şekilde cari ödenekler
hariç TÜBİTAK'a 1 733 milyon TL. yatırım
ödeneği tahsis edilmiştir. Para-Kredi ve Koordinasyon
Kurulu'nun alacağı kararlar doğrultusunda ayrıca
sanayinin projelerini desteklemek üzere 2 700 milyar TL.
AR-GE teşvik tahsisi yapılacaktır.

Cevap 6. 450 milyon dolar karşılığı
63 trilyon TL. nin dağıtımı Cevap-4'de
verilmiştir. Bu ödenekle tahsis edilen kaynakların
kullanılmasında üniversitelerin bilimsel projeleri
bulunmamaktadır. Ancak yürütülecek AR-GE
projelerinde üniversite sanayi işbirliği çerçevesinde
üniversitelerde katılabileceklerdir. Böylece
teknoloji geliştirmede üniversitelerin de katılımları
alınacaktır.

Tablo - 1

Bazı ülkelerde AR-GE harcamalarına GSMH'dan
pay (1991)

 Ülkeler Pay (%) Devlet Katkısı (%) Sanayi
Katkısı (%)

 ABD 2,7 50 50

 Japonya 3,1 30 70

 Almanya 2,7 35 65

 İspanya 0,9 40 60

 Singapur 2,0 42 58

 Kore 2,7 40 60

 Türkiye 0,4 80 20

Not : Kore 2000'li yıllarda % 5'e ulaşmayı
hedeflemiştir.

Tablo - 2

Türkiye'nin son yıllardaki AR-GE harcamaları
ve GSMH'dan ayrılan pay

 1993    413 Milyon $ 0,44

 1994    344 Milyon $ 0,38

 1995    474 Milyon $ 0,36

 1996 (1)    500 Milyon $ -

 1997 (2) 1.878 Milyon $ 1.0

(1) Tahmin, (2) Program

GSMH'nın % 1'i olarak kamu + sanayi kuruluşları
birlikte 1997 yılında 1 878 milyon dolar AR-GE harcaması
yapılacaktır. (personel harcamaları ve sanayi
kuruluşlarının yapacağı araştırmalar
hariç) tutulduğu zaman fonlardan ve DPT Yatırım
Programında ayrılacak AR-GE ödenekleri Tablo-3'de
verilmiştir.

Tablo - 3

1997 yılı yatırım programı
ve fonlardan ayrılan AR-GE ödenekleri programı
kaynak dağılımı

  Kaynak Dağılımı

 Kamu Kuruluşları (Milyon $)* Kaynak Yeri 

 1. Kamu Kurumları (TÜBİTAK+

    TAEK ve Bakanlıkları 25 DPT Tek. Araş.

 2. Üniversiteler 15 DPT Tek. Araş.

 3. SSM 10 Fon

 4. KOSGEB   5 Fon

                   ARA TOPLAM 55 

 1. TÜBİTAK+TTGV 30

 2. SATEG 450 Bütçe

                  ARA TOPLAM 480

           KAMU GENEL TOPLAM 535

 Özel Kesim

 AR-GE harcamaları (hede) 497

 (*) 1 Dolar = 135 000 TL. kabul edilmiştir.

4. - Sıvas Milletvekili Mahmut Işık'ın,
Sıvas İlindeki doğal kaynaklara ilişkin
Başbakandan sorusu ve Çevre Bakanı ve Devlet
Bakanı Vekili M. Ziyattin Tokar'ın yazılı
cevabı (7/1676)

Türkiye Büyük Millet Meclisi Başkanlığına

Aşağıdaki sorularımın Başbakan
tarafından yazılı olarak cevaplandırılmasına
aracılığınızı saygıyla
arz ederim.

  Mahmut Işık

  Sıvas

Malumunuz olduğu üzere; Sıvas-Divriği'de demir,
bakır ve altın madenleri; Zara-Gürlevik dağında
talk ve yine Zara Celalli nahiyesinde de petrol yatakları
olduğu bilinmektedir.

Bu nedenlerle olsa gerek ki; her olağanüstü dönemlerde
Sıvas İli birileri tarafından karıştırılmak
istenmektedir.

Bunlara bağlı olarak;

1. Sıvas-Divriği'deki demir, bakır ve altın
madenleri rezervleri ne kadardır?

2. Divriği İlçesinde yerli ve yabancı
hangi firmalara ruhsat verilmiştir?

3. Zara-Gürlevik dağlarında olduğu bilinen
talk madenlerinin rezervi nedir?

4. Gürlevik dağlarındaki talk madenlerinin ruhsatları
yerli-yabancı kimlere verilmiştir?

5. Fransa eski Devlet Başkanının eşi
Bayan Mitterand'ın kardeşleri dünyanın
talk tüccarı olduğu ve buradaki ruhsatların
da, bunlara yakın yerli ve yabancı firmalara verildiği
söylenmektedir. Bu doğru mudur?

6. Zara İlçesi Celalli nahiyesinde petrol yatakları
var mıdır? Rezervi nedir? Yerli ve yabancı
firmalara ruhsat verilmiş midir?

7. Zara-Celalli'deki petrol rezervlerinin saklandığı
söylenmektedir. Bu doğru mudur?

8. Sıvas-Divriği, Zara ve İmranlı ilçelerindeki
terör olayları ile yukarıda sayılan
doğal kaynakların sizce ilişkisi var mıdır?

9. Yukarıda sayılanların dışında
Sıvas'ta doğal başka ne gibi kaynak vardır?

 T.C.

 Devlet Bakanlığı

 Sayı : B.02.0.016/01493              26.12.1996

         Konu : Soru önergesi

Türkiye Büyük Millet Meclisi Başkanlığına

İlgi : a) T.B.M.M. Başkanlığı'nın
2.12.1996 tarih ve A.01.0.GNS.0.10.00.02-7/1676-4348/ 12019 sayılı
yazısı.

b) Başbakanlık Kanunlar ve Kararlar Genel Müdürlüğü'nün
9.12.1996 tarih ve B.02.0.KKG/ 106-415-1/4745 sayılı
yazısı.

c) Devlet Bakanlığı (Sayın Lütfü
Esengün)nın 11.12.1996 tarih ve B.02.0.0010/01369
sayılı yazısı.

Sıvas Milletvekili Sayın Mahmut Işık'ın
Sayın Başbakanımıza tevcih ettiği
ve Sayın Başbakanımızın da kendileri
adına Devlet Bakanlığı (Sayın
Lütfü Esengün) koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

  M. Ziyattin Tokar

  Çevre Bakanı

  Devlet Bakanı V.

Sıvas Milletvekili Mahmut Işık'ın Yazılı
Soru Önergesi ve Cevabı (7/1676-4348)

Soru 9 :

Yukarıda sayılanların dışında
Sıvas'ta doğal başka ne gibi kaynak vardır?

Cevap : Sıvas İli sınırları
içinde, Etibank Genel Müdürlüğü
uhdesinde,

- 3 adet Krom Sahası

- 3 adet Bortuzu Sahası

- 2 adet Sodyumtuzu Sahası

olmak üzere toplam 8 adet ruhsatlı saha mevcut olup,
krom sahaları özel şirketlerce rödovans
karşılığı işletilmektedir.
Bortuzu ve Sodyumtuzu sahaları ruhsata esas maden cinsinden
olumsuz olup herhangi bir işlem yapılmamaktadır.
Bu sahalar diğer madenler cinsinden olumlu olabilir. Bu durum
da ancak araştırma sonucu bilinebilir. MTA'nın
talebi üzerine Sıvas İlindeki Etibank sahaları
araştırma yapılabilmesi için MTA'ya
bildirilmiştir.

5. - Konya Milletvekili Nezir Büyükcengiz'in, belediyelere
yapılan yardım miktarına ilişkin sorusu
ve Maliye Bakanı Abdüllatif Şener'in yazılı
cevabı (7/1740)

Türkiye Büyük Millet Meclisi Başkanlığına

Aşağıdaki sorumun Maliye Bakanı Sayın
Abdullatif Şener tarafından yazılı
olarak cevaplandırılmasına aracılığınızı
saygılarımla arz ederim.   5.12.1996

  Nezir Büyükcengiz

  Konya

Soru : Bakanlık görevine başladığınızdan
bu güne kadar Bakanlığınızca ülkemiz
genelindeki Belediyelerden hangisine ne miktarda para yardımı
yapılmıştır?

 T.C.

 Maliye Bakanlığı

 Bütçe ve Mali Kontrol Genel Müdürlüğü
              26.12.1996

 Sayı : B.07.0.BMK.0.11.013/600/32279

       Konu : Yazılı Soru Önergesi

Türkiye Büyük Millet Meclisi Başkanlığına

İlgi : TBMM Kanunlar ve Kararlar Dairesi Başkanlığının
12.12.1996 tarih ve A.01.0.GNS.0. 10.00.02-4613-12493 sayılı
yazıları.

Konya Milletvekili Sayın Nezir Büyükcengiz'in
7/1740 esas nolu yazılı soru önergesinde yer
alan sorulara ait cevaplar aşağıda sunulmuştur.

Bakanlığımız bütçesinin “Mahallî
İdarelerle Yapılacak Yardım ve Ödemeler”
tertibinden belediyelere Temmuz-Ekim 1996 döneminde toplam
5.3 trilyon liralık yardım yapılmıştır.

Bilgilerinize arz olunur.

  Doç. Dr. Abdüllatif Şener

  Maliye Bakanı

6. - Kırıkkale Milletvekili Kemal Albayrak'ın,
kamu kurumu ve kuruluşlarında kullanılan araç
sayısına ilişkin sorusu ve Maliye Bakanı
Abdüllatif Şener'in yazılı cevabı
(7/1746)

6.12.1996

Türkiye Büyük Millet Meclisi Başkanlığına

Aşağıdaki sorumun Maliye Bakanı Sayın
Abdüllatif Şener tarafından yazılı
olarak cevaplandırılmasını tensiplerinize
arz ederim.

  Kemal Albayrak

  Kırıkkale

Soru : 1996 yılı itibariyle Türkiye genelinde
kamu kurum ve kuruluşlarında kullanılan,

a) Araç sayısı ne kadardır?

b) Kullanılan araçların kaç tanesi
makam aracı, kaç tanesi hizmet aracı olarak
kullanılmaktadır.

c) Bir yıl içerisinde toplam resmî araçlarda
kullanılan yakıt miktarı ne kadardır?

 T.C.

 Maliye Bakanlığı

 Bütçe ve Mali Kontrol Genel Müdürlüğü
              26.12.1996

 Sayı : B.07.0.BMK.0.11.013/600/32282

       Konu : Yazılı Soru Önergesi

Türkiye Büyük Millet Meclisi Başkanlığına

İlgi : TBMM Kanunlar ve Kararlar Dairesi Başkanlığının
12.12.1996 tarih ve A.01.0.GNS.0. 10.00.02-4613-12493 sayılı
yazıları.

Kırıkkale Milletvekili Sayın Kemal Albayrak'ın
7/1746 esas nolu yazılı soru önergesinde yer
alan sorulara ait cevaplar aşağıda sunulmuştur.

Genel bütçeli daireler ile katma bütçeli
idarelerin toplam taşıt sayıları 81
070'dir. Bu taşıtların 18 746'sı binek
otomobil, 8 357'si station-wagon, 5 276'sı arazi binek,
10 166'sı minibüs, 11 741'i pick-up, 4 327'si otobüs
ve 22 457'si diğer cins taşıtlara ait bulunmaktadır.
Öte yandan, binek otomobillerin makam taşıtı
olarak kullanılmasının yanında hizmet
aracı olarak da kullanılması nedeneyle, makam
aracı sayısının kesin olarak belirlenmesi
mümkün bulunmamaktadır.

Genel ve katma bütçeli dairelerin akaryakıt
ve yağ giderleri ise, 1995 yılında 12.4 trilyon
lira, 1996 yılı Ekim ayı sonu itibarıyla
19 trilyon lira olarak gerçekleşmiştir.

Bilgilerinize arz olunur.

  Doç. Dr. Abdüllatif Şener

  Maliye Bakanı



TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












