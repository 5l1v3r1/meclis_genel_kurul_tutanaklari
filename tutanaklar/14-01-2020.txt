



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 42’nci
Birleşim
 14
Ocak 2020 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Hatay Milletvekili Hüseyin Yayman’ın, 23 Nisan Türkiye Büyük Millet
Meclisinin açılışının 100’üncü yıl dönümüne ilişkin gündem dışı konuşması
2.- Afyonkarahisar Milletvekili Burcu Köksal’ın, Afyonkarahisar ili Eber
Gölü çevresinde çıkan yangınlara ilişkin gündem dışı konuşması
3.- Mardin Milletvekili Ebrü Günay’ın, 9 Ocak 2013 tarihinde Fransa’nın
başkenti Paris kentinde Sakine Cansız, Fidan Doğan ve Leyla Şaylemez’in
öldürülmesi olayına ilişkin gündem dışı konuşması

IV.- AÇIKLAMALAR
1.- Sakarya Milletvekili Muhammed Levent Bülbül’ün, Mardin Milletvekili
Ebrü Günay’ın yaptığı gündem dışı konuşmasındaki bazı ifadelerine ilişkin
açıklaması
2.- Siirt Milletvekili Meral Danış Beştaş’ın, Sakarya Milletvekili
Muhammed Levent Bülbül’ün yaptığı açıklamasındaki bazı ifadelerine ilişkin açıklaması
3.- Adana Milletvekili Ayhan Barut’un, Adana ilinde yaşanan aşırı
yağışlar nedeniyle meydana gelen mağduriyete ilişkin açıklaması
4.- Mersin Milletvekili Baki Şimşek’in, Suriye’de gerçekleştirilen
operasyonlar sırasında şehit düşen hemşehrisi İstihkam Astsubay Çavuş Sinan
Köse ile Piyade Uzman Onbaşı Halil Karakoç’a Allah’tan rahmet dilediğine,
Mersin ilinde yaşanan sel felekati nedeniyle bölgenin doğal afet bölgesi ilan
edilmesi gerektiğine ilişkin açıklaması
5.- Kocaeli Milletvekili İlyas Şeker’in, sanayinin başkenti Kocaeli
ilinde ihracata dayalı büyümenin devam ettiğine ilişkin açıklaması
6.- Mersin Milletvekili Ali Cumhur Taşkın’ın, 7-14 Ocak Beyaz Baston
Görme Engelliler Haftası’na ilişkin açıklaması
7.- Bursa Milletvekili Yüksel Özkan’ın, emeklilikte yaşa takılanların
mağduriyetine ilişkin açıklaması
8.- Bursa Milletvekili Erkan Aydın’ın, 19-20 Aralık 2019 tarihlerinde
Adaleti Savunanlar Stratejik Araştırmalar Merkezi Derneği tarafından
İstanbul’da düzenlenen İslam Birliği Kongresine Bursa Büyükşehir Belediyesinin
katkısının ne şekilde olduğu ile yerel yönetimlerden bu derneğe yapılan
yardımların miktarını ve bu konuda soruşturma açılıp açılmayacağını İçişleri
Bakanından öğrenmek istediğine ilişkin açıklaması
9.- Niğde Milletvekili Ömer Fethi Gürer’in, şoför esnafının sorunlarının
giderilmesi gerektiğine ilişkin açıklaması
10.- Gaziantep Milletvekili İmam Hüseyin Filiz’in, 13 Ocak Kuzey Kıbrıs
Türk Cumhuriyeti’nin kurucusu Rauf Denktaş’ın ölümünün 8’inci yıl dönümüne
ilişkin açıklaması
11.- Hatay Milletvekili Serkan Topal’ın, kamyoncu esnafına getirilen
dijital takograf zorunluluğundan vazgeçilip vazgeçilmeyeceğini, kamyoncu
esnafına mazot desteği, BAĞ-KUR prim desteği, otoyollardan ve köprülerden
indirimli geçiş desteği ile KDV ve MTV desteğinin verilip verilmeyeceğini
Hükümetten öğrenmek istediğine ilişkin açıklaması
12.- Nevşehir Milletvekili Faruk Sarıaslan’ın, pancar çiftçisinin
mağduriyetine, Nevşehir ili Derinkuyu ilçesi çiftçilerine hastalığa dayanıklı
anaç tohumlarının Tarım Kredi Kooperatifleri aracılığıyla verilmesi ve Kozaklı
ilçesinde çıkan sıcak suyun kaplıcalarda kullanılması gerektiğine ilişkin
açıklaması
13.- Mersin Milletvekili Cengiz Gökçel’in, Suriye’nin Resulayn kentinde
teröristlerin hain saldırısı sonucu şehit olan askerlerimiz ile Mersin ilinde
yaşanan sel felaketi nedeniyle hayatını kaybeden 3 vatandaşımıza Allah’tan
rahmet dilediğine ve Mersin ilinin afet bölgesi ilan edilmesi gerektiğine
ilişkin açıklaması
14.- Uşak Milletvekili Özkan Yalım’ın, yapılan yasal değişiklik nedeniyle
terörle mücadelede yaralanarak gazi olanlardan çalışabilir durumda bulunanların
erken emeklilik hakkından faydalanamadığına ilişkin açıklaması
15.- Gaziantep Milletvekili Bayram Yılmazkaya’nın, tüm yetkili kurumları
ve halkımızı tarikat ve cemaat kadrolaşmaları sonucu savunma sanayisinde
yaşanan beyin göçüyle ilgili uyarmak istediğine ilişkin açıklaması
16.- Niğde Milletvekili Selim Gültekin’in, Niğde ili Ulukışla ilçesi
Hacıbekirli köyünde bir evde çıkan yangında hayatını kaybeden 26 yaşındaki anne
Fadime Doğan, çocukları 2 yaşındaki Murat Muhammet Doğan ve 5 yaşındaki Necati
Doğan ile 51 yaşındaki anneanne Mukaddes Subaşı’na Allah’tan rahmet, yaralanan
3 kişiye şifa dilediğine ilişkin açıklaması
17.- Düzce Milletvekili Ümit Yılmaz’ın, kamyoncu esnafının mağduriyetine
ilişkin açıklaması
18.- Mersin Milletvekili Alpay Antmen’in, Mersin ilinde 6-7 Ocak
tarihlerinde meydana gelen yoğun yağış nedeniyle hayatını kaybeden 2 vatandaşa
Allah’tan rahmet dilediğine ve Mersin ilinin afet bölgesi ilan edilmesi gerektiğine
ilişkin açıklaması
19.- Adana Milletvekili Orhan Sümer’in, Adana ili Pozantı ilçesinde
yaşanan çığ felaketinde yaşamını yitiren vatandaşlara Allah’tan rahmet
dilediğine, esnafın, çiftçinin, üreticinin zararlarının karşılanması ve Feke
ilçesinin elektrik sorunun çözülmesi gerektiğine ilişkin açıklaması
20.- Kayseri Milletvekili Çetin Arık’ın, Kayseri ili Develi ilçesi
çiftçisi, esnafı ile köylüsünün zor durumda olduğuna ve tapulaştırma sorununun
çözümlenmesi gerektiğine ilişkin açıklaması
21.- İstanbul Milletvekili Ali Kenanoğlu’nun, artan maliyetler nedeniyle
evinden çıkamayan engelli bireylerin eğitimlerini üstlenen özel eğitim
kurumlarının hizmet vermekte zorlanması nedeniyle Özel Eğitim Kurumları
Federasyonunun taleplerinin yerine getirilmesi gerektiğine ilişkin açıklaması
22.- Kahramanmaraş Milletvekili Sefer Aycan’ın, ülkemizde grip ve uyuz
salgınları yaşandığına ilişkin açıklaması
23.- Adana Milletvekili Ayşe Sibel Ersoy’un, Türkiye A Millî Kadın
Voleybol Takımı’nı Hollanda’da elde ettiği başarıdan dolayı tebrik ettiğine
ilişkin açıklaması
24.- Balıkesir Milletvekili Fikret Şahin’in, 11 Ocak Cumartesi günü
Balıkesir ilinde gerçekleştirilen tiyatro gösterisi nedeniyle Devlet
Tiyatroları Genel Müdürü Mustafa Kurt başta olmak üzere tüm sanatçılara
teşekkür ettiğine ilişkin açıklaması
25.- Kayseri Milletvekili Dursun Ataş’ın, 2017 senesinde yayımlanan
kararnameyle taşerondan devlet kadroları ile kamu kuruluşlarına ait şirketlere
geçiş yapan işçilere hak ettikleri ücret artışının yapılması gerektiğine
ilişkin açıklaması
26.- Aydın Milletvekili Süleyman Bülbül’ün, jeotermal enerji
santralleriyle havası, suyu, toprağı kirlenen Aydın ilinin kurulmak istenen
balık çiftlikleri ve tarıma dayalı organize sanayi bölgesiyle de kirletilmeye
çalışıldığına ilişkin açıklaması
27.- Eskişehir Milletvekili Arslan Kabukcuoğlu’nun, 13 Ocak Kuzey Kıbrıs
Türk Cumhuriyeti’nin kurucusu Rauf Denktaş’ı ölümünün 8’inci, 14 Ocak Büyük
Atatürk’ün annesi Zübeyde Hanım'ı ölümünün 97’nci yıl dönümünde rahmetle
andığına ilişkin açıklaması
28.- Gaziantep Milletvekili İrfan Kaplan’ın, AK PARTİ iktidarının kadına
şiddet vakaları ile kadın cinayetlerinde sorumluluk duyup duymadığını, bu
şiddet ve cinayetlere daha ne kadar sessiz kalınacağını öğrenmek istediğine
ilişkin açıklaması
29.- Amasya Milletvekili Hasan Çilez’in, 118 sıra sayılı Türkiye
Cumhuriyeti Hükûmeti ile Gana Cumhuriyeti Hükûmeti Arasında Yatırımların
Karşılıklı Teşviki ve Korunmasına İlişkin Anlaşmanın Onaylanmasının Uygun
Bulunduğuna Dair Kanun Teklifi’nin Genel Kurulca kabulünün önemli olduğuna
ilişkin açıklaması
30.- Kastamonu Milletvekili Hasan Baltacı’nın, Kastamonu ili Esentepe
Mahallesi TOKİ konutlarında yaşanan mağduriyete ilişkin açıklaması
31.- Amasya Milletvekili Mustafa Tuncer’in, 2019 yılında Amasya ili
başta olmak üzere Türkiye'nin birçok il ve ilçesinde yaşanan dolu afeti
nedeniyle zarar gören çiftçi ve üreticilerin taleplerini iletmek üzere ziraat
odası başkanlarının Türkiye Büyük Millet Meclisini ziyaret edeceğine ilişkin
açıklaması
32.- Amasya Milletvekili Mustafa Levent Karahocagil’in, gıda ve tarım
ürünleri dış ticaretinde Türkiye'nin net ihracatçı ülke konumunda olduğuna
ilişkin açıklaması
33.- Malatya Milletvekili Mehmet Celal Fendoğlu’nun, esnafın ödemekle
yükümlü olduğu vergi sayısı fazla olduğu gibi BAĞ-KUR primlerinin de yüksek
olduğuna ilişkin açıklaması
34.- İzmir Milletvekili Dursun Müsavat Dervişoğlu’nun, Irak’ın kuzeyinde
devam eden Pençe 3 Harekâtı’nda teröristlerle çıkan çatışmada şehit düşen
Piyade Uzman Çavuş Bayram Günay ile güvenlik korucusu İlyas Bağater’e Cenab-ı
Allah’tan rahmet dilediğine, 13 Ocak Kuzey Kıbrıs Türk Cumhuriyeti’nin kurucusu
Rauf Denktaş’ı ölümünün 8’inci, 14 Ocak Gazi Mustafa Kemal Atatürk’ün muhterem
anneleri Zübeyde Hanım’ı ölümünün 97’nci yıl dönümünde rahmetle yâd ettiğine,
Türkiye A Millî Kadın Voleybol Takımı’nı Hollanda’da elde ettiği başarıdan
dolayı tebrik ettiğine, emekliye, işçiye ek zam verilerek piyasalara can suyu
sağlanması gerektiğine, Libya’da diplomasiyi ve diyaloğu savunduklarına ilişkin
açıklaması
35.- Sakarya Milletvekili Muhammed Levent Bülbül’ün, Irak’ın kuzeyinde
devam eden Pençe 3 Harekâtı’nda teröristlerle çıkan çatışmada şehit olan
askerimiz ile güvenlik korucumuza Allah’tan rahmet dilediğine, 13 Ocak Kuzey
Kıbrıs Türk Cumhuriyeti’nin ilk Cumhurbaşkanı Rauf Denktaş’a vefatının 8’inci,
14 Ocak Gazi Mustafa Kemal Atatürk’ün muhterem anneleri Zübeyde Hanım’a
ölümünün 97’nci yıl dönümünde Allah’tan rahmet, Tarsus Devlet Hastanesinde
meydana gelen patlamada yaralanan vatandaşlara şifa dilediğine ilişkin
açıklaması
36.- İstanbul Milletvekili Hakkı Saruhan Oluç’un, 5 Ocakta kaldığı
yurttan çıktıktan sonra haber alınamayan Munzur Üniversitesi Çocuk Gelişimi
Bölümü 2’nci sınıf öğrencisi Gülistan Doku’nun kaybolduğu bölgedeki MOBESE
kayıtlarına nasıl ulaşılamadığını, polis tarafından şüphelilerin ifadesinin
neden alınmadığını öğrenmek istediklerine, Mardin ili Nusaybin ilçesinde bin
beş yüz yıldır faaliyet gösteren Mor Yakup Manastırı Rahibi Sefer Bileçen’in
tutuklanması olayına, İstanbul Havaalanı’nda uygulanan 36 dilde ve 80 lehçede
anlık çeviri hizmeti içerisinde Kürtçenin yer almamasının anlaşılır olmadığına
ilişkin açıklaması
37.- Sakarya Milletvekili Engin Özkoç’un, 14 Ocak Zübeyde Hanım’ı
ölümünün 97’nci, 13 Ocak Kuzey Kıbrıs Türk Cumhuriyeti’nin ilk Cumhurbaşkanı
Rauf Denktaş’ı vefatının 8’inci yıl dönümünde saygıyla andığına, şehitlerimize
Allah’tan rahmet dilediğine, olimpiyatlara katılma başarısı gösteren Türkiye A
Millî Kadın Voleybol Takımı’nı kutladığına, orduda görev almak isteyen subay
evlatlarımıza sahip çıkılması, 15 Temmuz şehit ve gazilerimiz için toplanılan
paranın sahiplerine teslim edilmesi gerektiğine ilişkin açıklaması
38.- Çanakkale Milletvekili Bülent Turan’ın, Irak’ın kuzeyinde devam
eden Pençe 3 Harekâtı’nda teröristlerle çıkan çatışmada şehit düşen Piyade
Uzman Çavuş Bayram Günay ile güvenlik korucusu İlyas Bağater’e Cenab-ı
Allah’tan rahmet dilediğine, son terörist yok oluncaya kadar mücadeleye devam
edeceklerine, 13 Ocak Kuzey Kıbrıs Türk Cumhuriyeti’nin kurucu Cumhurbaşkanı
Rauf Denktaş’ı vefatının 8’inci, 14 Ocak Zübeyde Hanım’ı ölümünün 97’nci yıl
dönümünde rahmetle yâd ettiklerine ve olimpiyatlara katılma başarısı gösteren A
Millî Kadın Voleybol Takımı’mızı tebrik ettiklerine ilişkin açıklaması
39.- Kahramanmaraş Milletvekili Ali Öztunç’un, 30 Aralık 2019 tarihinde
babasının vefatı nedeniyle gerek cenaze törenine katılan gerekse taziyelerini
ileten siyasi partilerin Genel Başkanları, Meclis Başkanı, Meclis Başkan
Vekilleri ile tüm milletvekillerine teşekkür ettiğine ilişkin açıklaması
40.- Manisa Milletvekili Özgür Özel’in, Kars Miletvekili Ahmet Arslan’ın
İYİ PARTİ grup önerisi üzerinde AK PARTİ Grubu adına yaptığı konuşmasındaki
bazı ifadelerine ilişkin açıklaması
41.- Manisa Milletvekili Özgür Özel’in, Kars Miletvekili Ahmet Arslan’ın
yerinden sarf ettiği bazı ifadelerine ilişkin açıklaması
42.- Sakarya Milletvekili Muhammed Levent Bülbül’ün, taşımacılık
sektöründe yaşanılan sıkıntılara yönelik kalıcı çözümler üretilmesi gerektiğine
ilişkin açıklaması
43.- Uşak Milletvekili Özkan Yalım’ın, Samsun Miletvekili Fuat Köktaş’ın
CHP grup önerisi üzerinde AK PARTİ Grubu adına yaptığı konuşmasındaki bazı
ifadelerine ilişkin açıklaması
44.- Sakarya Milletvekili Muhammed Levent Bülbül’ün, Karaman
Milletvekili İsmail Atakan Ünver’in 118 sıra sayılı Kanun Teklifi’nin tümü
üzerinde şahsı adına yaptığı konuşmasındaki bazı ifadelerine ilişkin açıklaması
45.- Çanakkale Milletvekili Bülent Turan’ın, Malatya Milletvekili Veli
Ağbaba’nın 118 sıra sayılı Kanun Teklifi’nin 2’nci maddesi üzerinde şahsı adına
yaptığı konuşmasındaki bazı ifadelerine ilişkin açıklaması
46.- Manisa Milletvekili Özgür Özel’in, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
47.- Çanakkale Milletvekili Bülent Turan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
48.- İzmir Milletvekili Dursun Müsavat Dervişoğlu’nun, İYİ PARTİ Grubu
olarak FETÖ’nün siyasi ayağının, ekonomik ayağının ve bağlantılarının
araştırılması için önerge verdiklerine, FETÖ araştırma komisyonu kurularak
kısır tartışmalara son verilmesi gerektiğine ilişkin açıklaması 

V.- BAŞKANLIĞIN GENEL KURULA SUNUŞLARI
A) Tezkereler
1.- Cumhurbaşkanlığının, Anayasa ve Adalet Komisyonları üyelerinden
kurulu Karma Komisyonda bulunan Kocaeli Milletvekili Saffet Sancaklı hakkında
yasama dokunulmazlığının kaldırılması hakkında tezkeresinin (3/863)
Cumhurbaşkanlığına iade edildiğine ilişkin tezkeresi (3/1048)
2.- Türkiye Büyük Millet Meclisi Başkanlığının, Türkiye Büyük Millet
Meclisi Dışişleri Komisyonu Başkanı ve üyelerinden oluşan heyetlerin Rusya,
Güney Kore, Hırvatistan, Belarus, Azerbaycan, Finlandiya, Romanya, Polonya ve
Bulgaristan’a ziyarette bulunduğuna ilişkin tezkeresi (3/1049)
3.- Türkiye Büyük Millet Meclisi Başkanlığının, İstanbul Milletvekili
Mustafa Yeneroğlu’nun Adalet ve Kalkınma Partisi Grubundan istifa etmesiyle
Türkiye-AB Karma Parlamento Komisyonunda (KPK) ve Avrupa Konseyi Parlamenter
Meclisinde (AKPM) boşalan üyelikleri ile Avrupa Güvenlik ve İşbirliği Teşkilatı
Parlamenter Asamblesinde (AGİTPA) ve NATO Parlamenter Asamblesinde (NATOPA)
boşalan yedek üyelikler için Adalet ve Kalkınma Partisi Grubu Başkanlığınca
bildirilen ve Başkanlık Divanında yapılan incelemede uygun görülen üyelerin
isimlerine ilişkin tezkeresi (3/1050)

B) Önergeler
1.- Manisa Milletvekili Özgür Özel’in, (2/2481) esas numaralı 2802
sayılı Hâkimler ve Savcılar Kanununda Değişiklik Yapılmasına Dair Kanun
Teklifi’ni geri aldığına ilişkin önerge yazısı (4/54)
2.- Hatay Milletvekili Mehmet Güzelmansur’un, (2/1447) esas numaralı
Sosyal Sigortalar ve Genel Sağlık Sigortası Kanununda Değişiklik Yapılmasına
Dair Kanun Teklifi’nin doğrudan gündeme alınmasına ilişkin önergesi (4/55)

VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, İstanbul Milletvekili Abdul Ahat Andican ve 21
milletvekili tarafından, Kanal İstanbul Projesi’nin ekolojik dengeleri
bozabileceği, Marmara’nın daha fazla kirlenmesine yol açabileceği, Montrö
Boğazlar Sözleşmesi’ni hükümsüz kılacağı, İstanbul Boğazı’nda seksen yıldan
beri sürdürülen uluslararası dengeleri bozabileceği iddialarının araştırılması
amacıyla 14/1/2020 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 14 Ocak 2020
Salı günkü birleşiminde yapılmasına ilişkin önerisi
2.- HDP Grubunun, Van Milletvekili Tayip Temel ve arkadaşları
tarafından, Türkiye’de basın ve ifade özgürlüğünün sağlanması önündeki
engellerin kaldırılması amacıyla 13/1/2020 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 14 Ocak 2020 Salı günkü birleşiminde yapılmasına
ilişkin önerisi 
3.- CHP Grubunun, Uşak Milletvekili Özkan Yalım ve arkadaşları
tarafından, Ulaştırma Elektronik Takip ve Denetim Sistemi’nin esnafımız
bakımından olumsuz yönlerinin değerlendirilmesi amacıyla 13/1/2020 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 14 Ocak 2020 Salı günkü
birleşiminde yapılmasına ilişkin önerisi 
4.- AK PARTİ Grubunun, Gündem’in "Kanun Teklifleri ile
Komisyonlardan Gelen Diğer İşler” kısmında bulunan 118, 32, 149, 135, 133, 134,
79, 49, 46, 84, 99, 59, 112, 116, 62, 61, 51, 34, 47 ve 100 sıra sayılı Kanun
Tekliflerinin sırasıyla 1, 2, 3, 4, 5, 6, 7, 8, 9, 10, 11, 12, 13, 14, 15, 16,
17, 18, 19 ve 20'nci sıralarına alınmasına ve diğer işlerin sırasının buna göre
teselsül ettirilmesine; Genel Kurulun, 14, 15 ve 16 Ocak 2020 Salı, Çarşamba ve
Perşembe günkü birleşimlerinde denetim konularının görüşülmeyerek Gündem’in
"Kanun Teklifleri ile Komisyonlardan Gelen Diğer İşler” kısmında yer alan
işlerin görüşülmesine ve bu birleşimlerde saat 24.00’e kadar çalışmalarını
sürdürmesine ilişkin önerisi

VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi Bilgiç’in, İç
Tüzük’ün “Dinleyiciler” başlıklı 169’uncu maddesine aykırı bir durum söz konusu
olduğunda milletvekillerinin görevlilerin görevlerini yapmalarına mâni olmamaları
gerektiğine ilişkin konuşması

VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- İzmir Milletvekili Binali Yıldırım’ın Türkiye Cumhuriyeti Hükümeti
ile Gana Cumhuriyeti Hükümeti Arasında Yatırımların Karşılıklı Teşviki ve
Korunmasına İlişkin Anlaşmanın Onaylanmasının Uygun Bulunduğuna Dair Kanun
Teklifi (2/1533) ve Dışişleri Komisyonu Raporu (S. Sayısı: 118)
2.- Türkiye Büyük Millet Meclisi Başkanı İzmir Milletvekili Binali
Yıldırım'ın Türkiye Cumhuriyeti Hükümeti ile Zambiya Cumhuriyeti Hükümeti
Arasında Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Teklifi (2/1366) ve Dışişleri Komisyonu
Raporu (S. Sayısı:32)
3.- İzmir Milletvekili Binali Yıldırım’ın Türkiye Cumhuriyeti Hükümeti
ile Fildişi Sahili Cumhuriyeti Hükümeti Arasında Gelir Üzerinden Alınan
Vergilerde Çifte Vergilendirmeyi Önleme ve Vergi Kaçakçılığına Engel Olma
Anlaşması ve Eki Protokolün Onaylanmasının Uygun Bulunduğuna Dair Kanun Teklifi
(2/1585) ve Dışişleri Komisyonu Raporu (S. Sayısı: 149)
4.- Tekirdağ Milletvekili Mustafa Şentop’un Türkiye Cumhuriyeti Hükümeti
ile Çad Cumhuriyeti Hükümeti Arasında Gelir Üzerinden Alınan Vergilerde Çifte
Vergilendirmeyi Önleme Anlaşmasının Onaylanmasının Uygun Bulunduğuna Dair Kanun
Teklifi (2/1948) ve Dışişleri Komisyonu Raporu (S. Sayısı: 135)
5.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Somali Federal Cumhuriyeti
Hükümeti Arasında Gelir Üzerinden Alınan Vergilerde Çifte Vergilendirmeyi
Önleme Anlaşmasının Onaylanmasının Uygun Bulunduğuna Dair Kanun Teklifi
(2/1546) ve Dışişleri Komisyonu Raporu (S. Sayısı: 133)
6.- Tekirdağ Milletvekili Mustafa Şentop’un Türkiye Cumhuriyeti Hükümeti
ile Ruanda Cumhuriyeti Hükümeti Arasında Gelir Üzerinden Alınan Vergilerde
Çifte Vergilendirmeyi Önleme ve Vergi Kaçakçılığına Engel Olma Anlaşmasının
Onaylanmasının Uygun Bulunduğuna Dair Kanun Teklifi (2/1944) ve Dışişleri
Komisyonu Raporu (S. Sayısı: 134)

7.- Türkiye Büyük Millet Meclisi Başkanı Tekirdağ Milletvekili Mustafa
Şentop’un Türkiye Cumhuriyeti ile Arjantin Cumhuriyeti Arasında Gelir Üzerinden
Alınan Vergilerde Çifte Vergilendirmeyi Önleme ve Vergi Kaçakçılığı ile
Vergiden Kaçınmaya Engel Olma Anlaşması ve Eki Protokolün Onaylanmasının Uygun
Bulunduğuna Dair Kanun Teklifi (2/1804) ve Dışişleri Komisyonu Raporu (S.
Sayısı: 79) 

IX.- SATAŞMALARA İLİŞKİN KONUŞMALAR
1.- Malatya Milletvekili Veli Ağbaba’nın, Çanakkale Milletvekili Bülent
Turan’ın yaptığı açıklaması sırasında Cumhuriyet Halk Partisine sataşması
nedeniyle konuşması
2.- Çanakkale Milletvekili Bülent Turan’ın, Malatya Milletvekili Veli
Ağbaba’nın sataşma nedeniyle yaptığı konuşması sırasında Adalet ve Kalkınma
Partisine sataşması nedeniyle konuşması
3.- Malatya Milletvekili Veli Ağbaba’nın, Çanakkale Milletvekili Bülent
Turan’ın sataşma nedeniyle yaptığı konuşması sırasında Cumhuriyet Halk
Partisine sataşması nedeniyle konuşması

X.- OYLAMALAR
1.- (S. Sayısı: 118) İzmir Milletvekili Binali Yıldırım’ın Türkiye
Cumhuriyeti Hükümeti ile Gana Cumhuriyeti Hükümeti Arasında Yatırımların
Karşılıklı Teşviki ve Korunmasına İlişkin Anlaşmanın Onaylanmasının Uygun
Bulunduğuna Dair Kanun Teklifi’nin oylaması
2.- (S. Sayısı:32) Türkiye Büyük Millet Meclisi Başkanı İzmir
Milletvekili Binali Yıldırım'ın Türkiye Cumhuriyeti Hükümeti ile Zambiya
Cumhuriyeti Hükümeti Arasında Yatırımların Karşılıklı Teşviki ve Korunmasına
İlişkin Anlaşmanın Onaylanmasının Uygun Bulunduğuna Dair Kanun Teklifi’nin
oylaması 
3.- (S. Sayısı: 149) İzmir Milletvekili Binali Yıldırım’ın Türkiye
Cumhuriyeti Hükümeti ile Fildişi Sahili Cumhuriyeti Hükümeti Arasında Gelir
Üzerinden Alınan Vergilerde Çifte Vergilendirmeyi Önleme ve Vergi Kaçakçılığına
Engel Olma Anlaşması ve Eki Protokolün Onaylanmasının Uygun Bulunduğuna Dair
Kanun Teklifi’nin oylaması 
4.- (S. Sayısı: 135) Tekirdağ Milletvekili Mustafa Şentop’un Türkiye
Cumhuriyeti Hükümeti ile Çad Cumhuriyeti Hükümeti Arasında Gelir Üzerinden
Alınan Vergilerde Çifte Vergilendirmeyi Önleme Anlaşmasının Onaylanmasının
Uygun Bulunduğuna Dair Kanun Teklifi’nin oylaması
5.- (S. Sayısı: 133) Türkiye Büyük Millet Meclisi Başkanı İzmir
Milletvekili Binali Yıldırım’ın Türkiye Cumhuriyeti Hükümeti ile Somali Federal
Cumhuriyeti Hükümeti Arasında Gelir Üzerinden Alınan Vergilerde Çifte
Vergilendirmeyi Önleme Anlaşmasının Onaylanmasının Uygun Bulunduğuna Dair Kanun
Teklifi’nin oylaması 

XI.- KOMİSYONLAR BÜLTENİ
1.- 01/01/2019-30/06/2019 tarihleri arasında komisyonlara gelen,
komisyonlardan çıkan ve 30/06/2019 tarihinde komisyonlarda bulunan kanun
hükmünde kararnameler, Cumhurbaşkanı teklifleri, milletvekili teklifleri ve
tezkereler





XII.- YAZILI SORULAR VE CEVAPLARI
1.- İstanbul Milletvekili Mahmut Tanal'ın, personel istihdamı ile ilgili
bazı işlemlere ilişkin sorusu ve Türkiye Büyük Millet Meclisi Başkan Vekili
Süreyya Sadi Bilgiç’in cevabı (7/20613)
2.- İzmir Milletvekili Selin Sayek Böke'nin, Kamu Denetçiliği Kurumunun
çalışmalarına ve AKPM'nin Ombudsmanlık kurumu ile ilgili tavsiyelerine ilişkin
sorusu ve Türkiye Büyük Millet Meclisi Başkan Vekili Süreyya Sadi Bilgiç’in
cevabı (7/21729)
3.- Mersin Milletvekili Alpay Antmen'in, bazı görevliler için diktirilen
kıyafetler ile ilgili iddialara ilişkin sorusu ve Türkiye Büyük Millet Meclisi
Başkan Vekili Süreyya Sadi Bilgiç’in cevabı (7/22013)
4.- Uşak Milletvekili Özkan Yalım'ın, araç kiralama işlemlerine ilişkin
sorusu ve Türkiye Büyük Millet Meclisi Başkan Vekili Süreyya Sadi Bilgiç’in
cevabı (7/22014)
5.- İstanbul Milletvekili Özgür Karabat'ın, Milli Saraylar bünyesindeki
kafeteryaların işletmeleri ile ilgili iddialara ilişkin sorusu ve Türkiye Büyük
Millet Meclisi Başkan Vekili Süreyya Sadi Bilgiç’in cevabı (7/22016)
6.- Zonguldak Milletvekili Ünal Demirtaş'ın, TÜVTÜRK'e bağlı bir
şirketin sendikal üyeliği olan işçileri işten çıkardığı iddiasına ve işçilerin
mağduriyetlerinin giderilmesine ilişkin sorusu ve Ulaştırma ve Altyapı Bakanı
Mehmet Cahit Turhan’ın cevabı (7/22398)
7.- Manisa Milletvekili Özgür Özel'in, Kamu Denetçiliği Kurumunun bir
tavsiye kararına ve Kurumun kararlarına uyum oranının artırılması için yapılan
çalışmalara ilişkin sorusu ve Türkiye Büyük Millet Meclisi Başkan Vekili
Süreyya Sadi Bilgiç’in cevabı (7/22401)
8.- Denizli Milletvekili Yasin Öztürk'ün, TBMM'de istihdam edilen personel
ile ilgili çeşitli hususlara ilişkin sorusu ve Türkiye Büyük Millet Meclisi
Başkan Vekili Süreyya Sadi Bilgiç’in cevabı (7/22402)
9.- İstanbul Milletvekili Mustafa Sezgin Tanrıkulu'nun, kanun tasarıları
ve kanun teklifleri ile ilgili çeşitli verilere ilişkin sorusu ve Türkiye Büyük
Millet Meclisi Başkan Vekili Süreyya Sadi Bilgiç’in cevabı (7/22404)
10.- Adana Milletvekili Müzeyyen Şevkin'in, yüksek öğrenim öğrenci
yurtlarıyla ilgili çeşitli iddialara ilişkin sorusu ve Gençlik ve Spor Bakanı
Mehmet Muharrem Kasapoğlu’nun cevabı (7/22474)
11.- İstanbul Milletvekili Gürsel Tekin'in, e-ticaret işlemlerinde
kayıtlı banka ve kredi kartı bilgilerinin çalındığı iddiasına ilişkin sorusu ve
Ulaştırma ve Altyapı Bakanı Mehmet Cahit Turhan’ın cevabı (7/22555)
12.- Gaziantep Milletvekili Bayram Yılmazkaya'nın, Gaziantep
Havalimanında devam eden inşaatlara ilişkin sorusu ve Ulaştırma ve Altyapı
Bakanı Mehmet Cahit Turhan’ın cevabı (7/22556)
13.- Muş Milletvekili Mensur Işık'ın, Ankara-Muş uçak seferlerinin
artırılması talebine ilişkin sorusu ve Ulaştırma ve Altyapı Bakanı Mehmet Cahit
Turhan’ın cevabı (7/22560)
14.- Gaziantep Milletvekili İrfan Kaplan'ın, 27. Yasama Dönemi 16 Aralık
2019 tarihi itibarıyla Bakanlığa yöneltilen soru önergeleriyle ilgili bazı
verilere ilişkin sorusu ve İçişleri Bakanı Süleyman Soylu’nun cevabı (7/22741)
15.- Gaziantep Milletvekili İrfan Kaplan'ın, 27. Yasama Dönemi 16 Aralık
2019 tarihi itibarıyla Bakanlığa yöneltilen soru önergeleriyle ilgili bazı
verilere ilişkin sorusu ve Ulaştırma ve Altyapı Bakanı Mehmet Cahit Turhan’ın
cevabı (7/22814)
16.- Adıyaman Milletvekili Abdurrahman Tutdere'nin, 2002-2019 yılları
arasında Bakanlık ve bağlı kuruluşları tarafından Adıyaman iline yapılan
yatırımlara,
2009-2019 yılları arasında Doğu ve Güneydoğu Anadolu bölgelerindeki bazı
illere Bakanlıkça yapılan yatırımlara,
İlişkin soruları ve Ulaştırma ve Altyapı Bakanı Mehmet Cahit Turhan’ın
cevabı (7/22815), (7/22816)
17.- Gaziantep Milletvekili İrfan Kaplan'ın, Bakanlığın merkez ve taşra
teşkilatında farklı istihdam biçimlerine göre çalışan personel hakkındaki bazı
verilere ilişkin sorusu ve Ticaret Bakanı Ruhsar Pekcan’ın cevabı (7/22923)




14 Ocak 2020 Salı
BİRİNCİ OTURUM
Açılma Saati: 15.02
BAŞKAN: Başkan Vekili Süreyya Sadi BİLGİÇ
KÂTİP ÜYELER: Nurhayat Altaca KAYIŞOĞLU (Bursa), Emine
Sare AYDIN YILMAZ (İstanbul)
-----0-----
BAŞKAN
– Türkiye Büyük Millet Meclisinin 42’nci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce 3 sayın milletvekiline gündem dışı söz vereceğim. 
Gündem
dışı ilk söz, Türkiye Büyük Millet Meclisinin açılışının 100’üncü yılında
Türkiye konusunda söz isteyen Hatay Milletvekili Hüseyin Yayman’a aittir. 
Buyurun
Sayın Yayman. (AK PARTİ sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Hatay Milletvekili Hüseyin Yayman’ın, 23 Nisan Türkiye Büyük Millet
Meclisinin açılışının 100’üncü yıl dönümüne ilişkin gündem dışı konuşması
HÜSEYİN
YAYMAN (Hatay) – Değerli Başkanım, Gazi Meclisimizin çok değerli
milletvekilleri ve ekranları başındaki çok değerli, aziz milletimiz, değerli
Hataylı hemşehrilerim; hepinizi saygıyla sevgiyle selamlıyorum.
Yeni
yılın milletimiz için, devletimiz için ve İslam dünyası için hayırlara vesile
olmasını diliyorum. 
Sayın
Başkanım, değerli milletvekillerimiz; gerçekten, Türkiye, tarihî zamanlara
şahitlik etmektedir. Bu yıl Türkiye Büyük Millet Meclisinin açılışının 100’üncü
yılını idrak edeceğiz. Yüz yıl önce, yüz yıl sonra meselelere tarihten
baktığımızda, gerçekten Türkiye’nin yeniden büyük bir jeopolitik ve küresel
kuşatmayla karşı karşıya olduğunu ve 23 Nisan 1920’de Meclisimizin açılışındaki
risklerin ve sorunların bugün de emperyalistler tarafından Türkiye’ye
yaşattırılmak istendiğini görüyoruz. 
Ben,
bu vesileyle Meclisimizin açılışının 100’üncü yılı dolayısıyla yoğun
etkinlikler düzenleyen Meclis Başkanımız Mustafa Şentop Bey’e ve değerli Meclis
çalışanlarına şükranlarımı sunuyorum. 
Gerçekten,
Türkiye, tarihî zamanlardan geçmektedir. Bir an düşünün, 23 Nisan 1920’de
Meclisimiz nasıl açıldı? Hangi şartlarda, hangi atmosferde, hangi koşullarda
Türkiye Büyük Millet Meclisi açıldı? İstanbul’un işgaliyle başlayan ve Mustafa
Kemal Atatürk’ün Samsun’a çıkmasıyla Amasya, Erzurum ve Sivas Kongreleriyle
devam eden süreç, 27 Aralık 1919’da Mustafa Kemal Atatürk’ün Ankara’ya
gelmesiyle önemli bir noktaya geldi ve Allah razı olsun, devletimizin kurucusu,
ulusal bağımsızlık mücadelemizin kahramanı ve büyük Türk milletinin büyük
lideri Mustafa Kemal Atatürk ve silah arkadaşlarının riyasetinde, başkanlığında
Türkiye Büyük Millet Meclisi açıldı 23 Nisan 1920’de. Meclisi, o günün en yaşlı
üyesi Şerif Bey açtı ve tarihî bir konuşma yaptı. İşte, dün Türkiye Büyük
Millet Meclisinin açılışındaki ruh, aynı zamanda Türkiye'nin bağımsızlık
mücadelesini veren ruhtur; Kuvayımilliye ruhudur. Bu ruh, dün olduğu gibi,
bugün de milletimizin ihtiyacı olan ruhtur. 
Bizim
Hatay’da, Hatay’ın kurtuluşunda dile getirilen bir söz vardır: “Sen, ben yok;
biz varız.” Gerçekten, Türkiye Büyük Millet Meclisinin açılmasında da “Sen, ben
yok; biz varız.” diyerek Kuvayımilliye ruhuyla büyük bir mücadele, bir istiklal
ve istikbal mücadelesi başarıyla sonuçlanmıştır. O ruh ve o değerler,
milletimizi var eden değerlerdir. Bugün de maalesef, Türkiye, küresel emperyalistler
tarafından bir kuşatmayla karşı karşıyadır. Dün nasıl ki Sevr’i ortadan
kaldırdıysak, nasıl ki Fransız’ı, İngiliz’i Anadolu topraklarından kovduysak,
Ermeni çetelerine karşı bu millet büyük bir mücadele verdiyse bugün de benzer
çetelere ve benzer güçlere karşı büyük bir mücadele vermektedir. 
Türkiye
Büyük Millet Meclisinin tarihi, Türkiye'nin tarihidir. Bu Meclis, Gazi
Meclisimiz 4 tane Anayasa yapmıştır, çeşitli darbelere ve müdahalelere maruz
kalmıştır ve en son, 15 Temmuzda hain FETÖ’cülerin Meclisi işgal girişimi
gerçekten önemli bir dönüm noktasıdır. Dünyanın en önemli jeopolitik ve
jeostratejik konumunda olan bir ülke olarak, dünyanın en pahalı coğrafyasında
yaşayan bir millet olarak Meclisimizin açılışındaki o ruhla, Türkiye ruhuyla ve
millet ruhuyla, inşallah bundan sonraki mücadelelerimize de devam edeceğiz.
Sayın
Başkan, değerli milletvekilleri; “Zamanı gelmiş düşüncenin önünde kimse
duramaz.” diye çok önemli bir söz vardır. Evet, artık Türkiye'nin zamanı
gelmiştir, aziz milletimizin zamanı gelmiştir ve inşallah bu Meclis, 23 Nisan
2020’de 100’üncü yılının ruhuyla…
(Mikrofon
otomatik cihaz tarafından kapatıldı) 
HÜSEYİN
YAYMAN (Devamla) – Sayın Başkanım, bir selamlama yapmak istiyorum.
BAŞKAN
– Tamamlayın lütfen sözlerinizi.
HÜSEYİN
YAYMAN (Devamla) – Gazi Meclisimiz 23 Nisan 2020’de, 1920 ruhuyla, inşallah,
yeniden birlik beraberlik içerisinde, kardeşlik içerisinde 21’inci yüzyılın
Türkiye’sini inşa etmeye devam edecektir.
Bu
duygu ve düşüncelerle, yüce Meclisimizi saygıyla sevgiyle selamlıyorum. (AK
PARTİ sıralarından alkışlar)
BAŞKAN
– Gündem dışı ikinci söz, Afyonkarahisar’da bulunan Eber Gölü hakkında söz
isteyen Afyonkarahisar Milletvekili Burcu Köksal’a aittir.
Buyurun
Sayın Köksal. (CHP sıralarından alkışlar)
2.- Afyonkarahisar Milletvekili Burcu Köksal’ın, Afyonkarahisar ili Eber
Gölü çevresinde çıkan yangınlara ilişkin gündem dışı konuşması
BURCU
KÖKSAL (Afyonkarahisar) – Teşekkür ediyorum Sayın Başkan.
Sayın
Başkan, değerli milletvekilleri; Eber Gölü, Afyonkarahisar ilimizin Çay,
Sultandağı ve Bolvadin ilçelerine sınırları bulunan, Türkiye'nin 12’nci büyük
gölüdür. Balıkçıl kuşlara, karabataklara, pelikanlara, sazan ve turna gibi
balıklara ve birçok canlıya mesken olan sazlıklarıyla, çiçekleriyle, yüzen
adacıklarıyla âdeta bir doğa harikası olan Eber Gölü’müz, bugünlerde “dip
çamuru çıkarma ihalesi” adı altında verilen bedava torf çıkarma hakkıyla ve 22
Aralık 2019 Pazar günü gölün 6 noktasında birden aynı anda başlayan ve sabotaj
ihtimalinin yüksek olduğu, hâlen de faillerinin bulunamadığı bir yangınla
gündemde. 
Tarım
ve Orman Bakanlığı tarafından, Eber Gölü’nde 3.600 hektar alan için dip çamuru
çıkarma ihalesi bir şirkete veriliyor. Sözde amaç, gölün sazlıklarını
temizlemek ve gölü çamurdan arındırmak ama işin aslı farklı; ihaleyi alan
şirketin, seracılıkta ve çiçekçilikte yoğun olarak kullanılan ve bir tür gübre
olan torf madenini gölden çıkarıp satması amaçlanıyor. Peki, torf madenini
çıkarmak için ne gerekiyor? Torf madenini çıkarmak için dördüncü sınıf maden
ruhsatına sahip olmanız gerekiyor, bilimsel ÇED raporu gerekiyor, her altı ayda
bir çıkarılan bölgede bilimsel analiz yapılması gerekiyor; bunun yanı sıra,
devlete vergi ödeniyor, köylere hizmet götürme birliğine para ödeniyor,
çalıştırılan işçi için hayat sigortası yatırılıyor yani torf çıkarma, biraz
masraflı ve bürokrasisi yoğun olan bir iş. Tabii, baktınız, yine her zamanki
yaptığınız gibi kapıdan değil pencereden girmeyi tercih ettiniz. Derdiniz
doğayı korumak ya da devlete para kazandırmak filan değil yandaşı zengin etmek.
Onun için de kanunu dolandınız, torf maden ruhsatı aramaksızın bir A4 kâğıdıyla
yapmış olduğunuz ihaleyle “dip çamuru çıkarma” adı altında hiçbir analiz
yapılmadan, bilimsel ÇED raporu olmadan, devlete de 1 kuruş vergi ödemeden,
bedavadan, altın tepsiyle oradaki torfu yandaş bir şirkete sundunuz. 
Şimdi,
biz de şunu söylüyoruz: Orada kanun dışı bir işlem yaptırmamak için gerekirse
gölün başında nöbet tutturacağız ama oradaki torfu yandaşlarınıza peşkeş
çektirmenize izin vermeyeceğiz. Bilimsel ÇED raporuna ihtiyaç var, analiz
yapılmasına ihtiyaç var. Bir dip çamuru çıkarma ihalesiyle bir şirkete torfu
zahmetsizce, bedavaya çıkarma hakkını vermenin adı bizim literatürümüzde
“peşkeş çekmek”tir. 
Orada
yaşayan endemik türleri düşünmeden, ekolojik dengeye bakmadan; bu işin göle ne
gibi yararı var, ne gibi zararı var, bunlara bakılmaksızın gölün torfunu altın
tepsiyle, devlete hiçbir bedel ödemeden bir şirkete sundunuz ve ne büyük bir
tesadüftür ki bu dip çamuru çıkarma ihalesi verildikten sonra, bu alanlarda çalışılmaya
başlandığı sırada, bir pazar günü, rüzgârın şiddetli olduğu bir gün gölün 6
noktasında birden aynı anda bir yangın çıkıyor ve failleri bulunamıyor. 
İşte
-bölgeye gittim- bunlar yanan yerler, Eber Gölü’ndeki yakılan yerler. Bununla
ilgili, kimin yaptığına ilişkin, hâlâ doğru dürüst bir soruşturma dahi yapma
gereği duymadınız. Kim yaktı, kim yaptı, bu kadar canlıyı kim öldürdü? Zaten
yapılan barajlar yüzünden ciddi anlamda suları azalan, aşırı kirlenmeye maruz
kalmış Eber’imize bir darbeyi de işte bu yangın vurdu. Bir de bilimsel ÇED
raporu olmadan, analiz yapmadan, kara düzenle “Torf alacağız.” diye canım gölün
katledilmesine razı oluyorsunuz. 
Bakın
“Eber sarısı” diye anılan endemik bir bitki var, sadece Eber ve Akşehir
Göllerinin kenarında yetişiyor, dünya literatüründe koruma altına alınmış;
koparana, taşıyana 60 bin lira para cezası var ama sizin sayenizde, verdiğiniz
ihale yüzünden, o bilimsel analizler yapılmadığı için bu türü de yok olma
tehlikesiyle karşı karşıya bıraktınız. Şimdi birilerinin fazla para kazanma
hırsı yüzünden bu tür de yok olacak. Derdiniz eğer Dipsiz Göl gibi Eber’i de
tamamen kurutup yok etmekse o zaman biz de şunu söylüyoruz…
(Mikrofon
otomatik cihaz tarafından kapatıldı) 
BURCU
KÖKSAL (Devamla) – Toparlayacağım Sayın Başkanım.
BAŞKAN
– Sayın Köksal, sözlerinizi tamamlayın, buyurun. 
BURCU
KÖKSAL (Devamla) - Eber, o bölgenin tarım ve hayvancılığının geleceğidir, bölge
insanının ekmek kapısıdır, bölgede yetişen kirazın geleceğidir, meşhur Afyon
kaymağının üretildiği sütün sahibi olan mandaların yaşam alanıdır; Eber,
oksijen deposudur. Gelin, çok geç olmadan Eber’i kurtaralım diyorum. 
Bunu
da oradaki köylüler gönderdi; orada yanan sazlar ve oradaki torf. Orada yaşayan
insanlar diyor ki: “Bu hayvanların çığlıklarını duyduk yangında.” Eğer bu
failleri ortaya çıkarmazsanız bunun vebali hepinizin üzerinde.
Genel
Kurula saygılarımla. (CHP sıralarından alkışlar)
BAŞKAN
– Gündem dışı üçüncü söz, 9 Ocak 2013 tarihinde Paris’te öldürülen 3 kadın
hakkında söz isteyen Mardin Milletvekili Ebrü Günay’a aittir. 
Buyurun
Sayın Günay. (HDP sıralarından alkışlar)
3.- Mardin Milletvekili Ebrü Günay’ın, 9 Ocak 2013 tarihinde Fransa’nın
başkenti Paris kentinde Sakine Cansız, Fidan Doğan ve Leyla Şaylemez’in
öldürülmesi olayına ilişkin gündem dışı konuşması
EBRÜ
GÜNAY (Mardin) – Sayın Başkan, değerli milletvekilleri; Türkiye’deki Kürt
sorununun demokratik bir zeminde çözümünün ve demokratikleşmenin tesisine
ilişkin başlayan çözüm ve müzakere sürecinin ilk görüşmesi 3 Ocak 2013
tarihinde gerçekleşti. Ancak ilk görüşmenin hemen ardından, 9 Ocak 2013
tarihinde Fransa’nın başkenti Paris’in en işlek caddesinde Kürt Enformasyon
Bürosunda 3 kadın katledildi. 3 kadın siyasetçi Sakine Cansız, Fidan Doğan ve
Leyla Şaylemez siyasi bir suikast sonucu katledildiler. Cinayet çözülemezken
olay üzerindeki derin çelişki ve bilinmezlikler maalesef, hâlâ devam ediyor. 
3
kadın siyasetçiyi ve esasen devrimci kadın mücadelesini hedef alan bu katliamı
planlayanlar, emri verenler bilinmesine rağmen Türkiye ve Fransa yargısı
katliamı yargılamadı, katiller cezalandırılmadı. Fransız adli makamları,
katliamdan sekiz gün sonra tutuklanan tetikçi Ömer Güney’in MİT için
çalıştığına, olaydan önce bir yılda 13 kez Türkiye’ye geldiğine ve Ankara’daki
MİT kurumuyla irtibatlı olduğuna işaret etti. Fransa’da tamamlanan dava
soruşturmasında gizliliğin kaldırılmasıyla birlikte, katil Ömer Güney’in
çelişkili ifadeleri, internete düşen ses kayıtları ve MİT’le olan ilişki
düzeyine dair dosya verileri ve telefon görüşmeleri basına yansımıştı.
Katliamın tetikçisi Ömer Güney’in ilk duruşmaya otuz altı gün kala yani 17
Aralık 2016’da cezaevinde şüpheli bir şekilde ölmesi, davanın kapanmasına ve bu
katliamın karanlıkta kalmasına neden oldu. Oysa katil Ömer Güney katliamdan tam
sekiz gün sonra yakalanmıştı fakat yargılanması dört yıl boyunca yapılmadı.
Katliamdan hemen sonra Ömer Güney’in MİT’in elemanı olduğunun açığa çıkması,
Ömer Güney’in katliam emrini MİT’ten aldığını söylemesi aslında katliamın iç
yüzünü ortaya koyuyor. 
Dönemin
Başbakanı Recep Tayyip Erdoğan 15 Ocak 2013 tarihli AKP grup toplantısında
“Başlattığımız bu barış süreci dinamitlenmek isteniyor. Buna fırsat
vermemeliyiz.” şeklinde konuşmuş ve cinayetin aydınlatılması gerektiğine dair
açıklamalar yapmıştı. Fakat ilerleyen aşamalarda cinayet aydınlatılmadığı gibi
buna ilişkin etkin bir çaba da sarf edilmedi. Türkiye’de devam eden yargılamada
bir netice elde edilememiş olması; cinayetin, yalnızca tetiği çeken Ömer Güney
üzerinden yürütülmesi, meselenin gerçek sorumlularının ve planlayıcılarının
açığa çıkmasını engellemiştir. Oysa Oslo görüşmelerinde de yer alan bir MİT
yetkilisinin Paris’te meydana gelen cinayetlerin planlayıcısı olduğuna ilişkin
iddialar hâlâ gündemde, hâlâ akıllarda. Yargılama aşamasında, cinayetin tek
sanığı olarak bilinen Ömer Güney’in iletişime geçtiği telefon hattının MİT
Başkanlığına ait olduğu TELEKOM tarafından onaylandı. MİT’in ve Hakan Fidan’ın
“Bizim resmî kayıtlarımız kullanılmış; kurum içerisinde, kurum teknolojisiyle
üretilmiş belgeler var.” dediği ve MİT’in bunun dışında olduğunu inkâr etmediği
ancak “Biz yapmadık, MİT’in içerisinde olan çeşitli kesimler yaptı. MİT’in
içinde cemaatçiler, ulusalcılar var; onlar yaptı.” şeklindeki açıklamaları hâlâ
güncelliğini koruyor. Ancak bu açıklamalara rağmen, Türkiye’de açılan dosya
yalnızca usulen açılmış olup derinlikli bir inceleme maalesef ki yapılmadı. 
Değerli
arkadaşlar, cinayetler tam da Türkiye’de çözüm sürecinin başladığı ve barış
umudunun yeşerdiği bir döneme denk gelmişti. O dönem Hükûmet tarafından yapılan
açıklamalar da bunu doğrulamaktayken ve cinayetlerin barışa ve çözüme karşı
olduğu vurgulanırken derhâl aydınlatılacağına dair sözler, çalışmaların
yürütüldüğüne dair sinyaller verilmişti. Yargılama aşamasında bir gelişme söz
konusu olmasa dahi Paris’te gerçekleşen cinayetler sadece hukuki boyutu olan
bir mesele değil, siyasi önemi olan bir mevzudur. Bu cinayetlerin çözümü, belki
ülkedeki iç barışı sağlamanın ve korumanın anahtarı niteliğindedir. Paris
cinayetlerinin Parlamento çatısı altında araştırılması ve sorumlularının ortaya
çıkarılması siyasi ve tarihî bir sorumluluğun gereğidir. 
Öte
taraftan, aydınlatılmayan bu katliam, aslında, hâlâ ülkemizde kadın
katliamlarının yapılmasının önünü açmakta, cezasızlık politikasının sonuçlarını
ve bedellerini biz kadınlara ödetmektedir. Sonuç ne olursa olsun bizler
mücadele etmeye devam edeceğiz ve her türlü kadın katliamının aydınlatılması
için mücadele etmeye devam edeceğiz. 
Teşekkürler.
(HDP sıralarından alkışlar)
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Sayın Bülbül, buyurun.
IV.- AÇIKLAMALAR
1.- Sakarya Milletvekili Muhammed Levent Bülbül’ün, Mardin Milletvekili
Ebrü Günay’ın yaptığı gündem dışı konuşmasındaki bazı ifadelerine ilişkin
açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan.
Sayın
Başkan, hatibin konuşmasında bahsettiği hadiseyle alakalı olarak, burada, ölen
şahısların işte kadın, erkek cinsiyetinden daha ziyade kim olduklarıyla alakalı
yapılan değerlendirmeyi kabul etmediğimizi ifade etmek istiyoruz. 
Sakine
Cansız ve beraberindekiler PKK’lı teröristlerdir. “Sakine Cansız” denilen kişi,
PKK’nın kurucularından olduğu bilinen, kod adı vesair, diğer bilgileri
devletimizin gerekli, ilgili birimlerinde olan ve dünya çapında da PKK’lı
olduğu bilinen bir teröristtir. Onun nasıl katledildiği, nasıl öldüğü veya
öldürüldüğü meselesi başka bir şeydir. Bu noktada herkes kafasına göre bir
şeyleri ifade ediyor olabilir ancak…
(Mikrofon
otomatik cihaz tarafından kapatıldı)
BAŞKAN
– Buyurun.
MUHAMMED
LEVENT BÜLBÜL (Sakarya) – …netice itibarıyla “Bu şahıslar kimdir?” diye
sorulduğunda, bunun “kadın cinayeti” “aktivist” “siyasetçi” gibi birtakım
kılıflandırmalarla ifade edilmesi doğru değildir. Türkiye Cumhuriyeti devleti
ve Türk milleti açısından PKK’nın ne olduğu bellidir. Bu, sadece Türkiye için
değil, dünya çapında da terör örgütü olduğu kabul edilen, Avrupa Birliği
tarafından da terör örgütü olduğu kabul ve tescil edilmiş olan bir terör
örgütünün mensubu ve kurucusu olan bir şahsiyettir. 
Bunu
Meclisin kayıtlarına geçmesi için ifade ettim.
Teşekkür
ederim.
BAŞKAN
– Teşekkür ederim.
HAKKI
SARUHAN OLUÇ (İstanbul) – Sayın Başkan…
BAŞKAN
– Sayın Oluç…
HAKKI
SARUHAN OLUÇ (İstanbul) – Teşekkür ederim Sayın Başkan.
Bir
sataşma var. Dosya hakkında detaylı bilgiye sahip olduğu için, izin verirseniz,
Meral Danış Beştaş Vekilimiz…
BAŞKAN
– Grubunuz adına…
HAKKI
SARUHAN OLUÇ (İstanbul) – Evet.
BAŞKAN
– Buyurun Sayın Beştaş.
Yerinizden
yapın açıklamayı Sayın Beştaş.
MERAL
DANIŞ BEŞTAŞ (Siirt) – Ben oradan açıklama yapsam…
BAŞKAN
– Sayın Beştaş, sizin direkt şahsınızla ilgili bir şey yok, yerinizden lütfen…
MERAL
DANIŞ BEŞTAŞ (Siirt) – Yok, şahsıma değil, gruba sataşma var.
BAŞKAN
– Biliyorum, grup adına bu açıklamayı size yaptırıyorum.
Buyurun.
2.- Siirt Milletvekili Meral Danış Beştaş’ın, Sakarya Milletvekili
Muhammed Levent Bülbül’ün yaptığı açıklamasındaki bazı ifadelerine ilişkin
açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Her
şeyden önce 9 Ocak Paris suikastları uluslararası bir katliam olma özelliğini
koruyor.
İkincisi:
Ölen, katledilen 3 kadının direkt terör ve terörizmle ifade edilmesini
kesinlikle kabul etmiyoruz. Ne Sakine Cansız hakkında ne Fidan Doğan hakkında
ne Leyla Şaylemez hakkında bir arama kararı, bir hüküm söz konusu değildir.
Sakine Cansız, kendisi hakkında verilen cezanın infazını tamamlayıp yurt
dışında yaşayan bir kadındır. Fidan Doğan, bir siyasetçidir ve diplomasi
çalışmalarını yürütüyor. Fidan Doğan, Avrupa’da en üst düzey görüşmelerde,
konferanslarda temsiliyet özelliği bulunan bir siyasetçidir aynı zamanda. Leyla
Şaylemez de yine Avrupa’ya göç etmek zorunda kalan bir ailenin evladıdır. 
Biz,
Grup Başkan Vekilinin bu şekilde ölen, katledilen 3 kişiyi suçlamasını
kesinlikle kabul etmiyoruz. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın.
MERAL
DANIŞ BEŞTAŞ (Siirt) – Ayrıca bu suikastların olduğu tarih 9 Ocak 2013’tür ve 3
Ocakta İmralı’da Sayın Öcalan’la bir görüşme yapıldıktan altı gün sonra bu
katliam yapılmıştır. Dönemin Başbakanı Erdoğan, o zaman bu konuya ilişkin açıkça
görüşlerini ifade etmiştir ve hatta Urfa’da yapmış olduğu açıklamada bunun
paralel yapının işi olduğunu da ifade ederek konunun üstüne gidilmesi
gerektiğini ve çözüm sürecini hedeflediğini de beyan etmiştir. Bizce de bu
suikastlar doğrudan barış ve çözümü hedeflemiştir. Ayrıca dönemin Başbakan
Yardımcısı Bülent Arınç’ın ve ilgili yetkililerin görüşlerine başvurmalarını
öneririz. 
Bugün
dosya Ankara’da sürüncemede bırakılmaktadır. Paris’teki dosya kapatılmıştır ve
tekrar açılması için girişimler vardır. 
MİT’le
ilgili iddialara da Hakan Fidan doğrudan şu açıklamayı yaptı, çok iyi
hatırlıyorum.
(Mikrofon
otomatik cihaz tarafından kapatıldı) 
BAŞKAN
– Tamamlayın.
MERAL
DANIŞ BEŞTAŞ (Siirt) – Tamamlıyorum.
Hakan
Fidan şunu demiştir: “Üretilen bu belge…” Yani MİT’in işin dâhilinde olduğuna
dair iddialara karşı bir belge kamuoyuna yansıdı. Orada imzalar bellidir, dava
dosyasında. Hakan Fidan şu açıklamayı yaptı: “Doğrudur, bu belge MİT’te
üretilmiştir.” MİT’in resmî olarak bunu araştırması ve soruşturması gerekmektedir.
Bunun üzerine Ankara Cumhuriyet Başsavcılığına dilekçe verdik, MİT’in bu
konudaki açıklaması hâlâ bekleniyor. Dosya üzerinde gizlilik kararı var ve hâlâ
gizlilik kararı kaldırılmamıştır. 
Özcesi,
bu katliam, Türkiye’de barışı ve çözümü hedeflemiştir, lanetliyoruz bu
katliamı; ölenlerin de suçlu gibi gösterilmesini kabul etmiyoruz, bunu
reddediyoruz.
BAŞKAN
– Sayın milletvekilleri, şimdi, sisteme giren ilk 30 milletvekilimize
yerlerinden söz vereceğim. Sayın Grup Başkan Vekillerimizden ve bu 30 sayın
vekillerimizden sonra başka hiçbir milletvekilimizin 60’a göre söz talebini
karşılamayacağım. 
Sayın
Barut...
3.- Adana Milletvekili Ayhan Barut’un, Adana ilinde yaşanan aşırı
yağışlar nedeniyle meydana gelen mağduriyete ilişkin açıklaması
AYHAN
BARUT (Adana) – Sayın Başkan, aralık ayının son haftasından itibaren Adana’da
yaşanan aşırı yağışlar nedeniyle 200 bin dekardan fazla tarım alanı sular
altında kalmıştır. Aşırı yağışlardan en fazla etkilenen Seyhan, Sarıçam,
Yumurtalık, Karataş ve Yüreğir’de özellikle ekili ve dikili alanların tamamı
sular altında kalmıştır. Yüreğir ve Karataş’ta zarar boyutu çok daha yüksektir.
23 Aralıktan bu tarafa ilimizde ve bölgemizde aralıklarla çok şiddetli yağışlar
devam etmiştir. Uzmanlar, metrekareye 350 kilogramın üzerinde yağış düştüğünü
ifade etmektedir. Bölgemiz henüz afet bölgesi ilan edilmemiştir. Tarım Bakanı
Adana’ya gelmemiştir, gelmesi için daha ne olması gerekmektedir? Bölge
çiftçilerimiz, Tarım Kredi Kooperatiflerine, Ziraat Bankasına olan borçlarının
faizsiz iki yıl süreyle ertelenmesini, önümüzdeki yıl ekim dikim yapılabilmesi
için -ayni, nakdî- tohum, gübre, para ve kredi yardımlarının yapılmasını
beklemektedir. Her yıl temmuz, ağustos aylarında tarımsal ürünlere verilen
destekleme primlerini afet ve yaşanan mağduriyet nedeniyle...
(Mikrofon
otomatik cihaz tarafından kapatıldı) 
BAŞKAN
– Sayın Şimşek...
4.- Mersin Milletvekili Baki Şimşek’in, Suriye’de gerçekleştirilen
operasyonlar sırasında şehit düşen hemşehrisi İstihkam Astsubay Çavuş Sinan
Köse ile Piyade Uzman Onbaşı Halil Karakoç’a Allah’tan rahmet dilediğine,
Mersin ilinde yaşanan sel felekati nedeniyle bölgenin doğal afet bölgesi ilan
edilmesi gerektiğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Başkan, geçtiğimiz hafta Suriye’de yapılan operasyonlar sırasında Tarsuslu
hemşehrim Astsubay Sinan Köse ve Mersin Toroslar’dan Piyade Uzman Onbaşı Halil
Karakoç şehit olmuşlardır. Şehitlerimize Allah’tan rahmet diliyorum.
Yine,
geçtiğimiz hafta Mersin’de yoğun sel felaketi yaşanmış, Tarsus’tan Anamur’a
kadar bütün ilçelerde baskınlar oluşmuştur, binlerce dönüm arazi sular altında
kalmıştır. Bu arada, Mut’tan Yunus Gök ve Erdemli’den Çoban İbo sel baskınları
sırasında hayatını kaybetmiştir. Ben, geçtiğimiz hafta bölgemizi ziyaret eden
Tarım Bakanımıza teşekkür ediyorum ama Hükûmetin, Mersin’i doğal afet bölgesi
ilan ederek, Mersin’deki bütün belediyelere, Sosyal Yardımlaşmaya, Valilik ve
kaymakamlıklara nakdî para göndererek özellikle selden mağduriyet yaşayan
vatandaşlarımızın ve çiftçilerimizin yardımına koşmasını talep ediyorum, nakdî
yardım gelmesini talep ediyorum. Altyapıda büyük hasarlar oluşmuştur,
belediyeler bu hasarları kendi imkânlarıyla tamir edebilecek durumda değildir. 
Teşekkür
ediyor, saygılar sunuyorum. 
BAŞKAN
– Sayın Şeker, buyurun. 
5.- Kocaeli Milletvekili İlyas Şeker’in, sanayinin başkenti Kocaeli
ilinde ihracata dayalı büyümenin devam ettiğine ilişkin açıklaması
İLYAS
ŞEKER (Kocaeli) – Teşekkür ediyorum. 
Sayın
Başkan, değerli milletvekilleri; Türk imalat sanayisinin ana üssü olan Kocaeli
ihracatta büyümeye ve yeni rekorlar kırmaya devam ediyor. Sanayinin başkenti
Kocaeli, dünyadaki belirsiz küresel ekonomik görünüme rağmen, 2019 yılında
ihracatını bir önceki yıla göre yüzde 1,6 artırarak 29 milyar 12 milyon dolara
çıkardı. İhracatta İstanbul’dan sonra 2’nci sırada yerini alan Kocaeli, 180’in
üzerinde ülke ve bölgeye ihracat yapmaktadır. 
Kaliteli
ve katma değeri yüksek mal üreterek ülke ekonomisine ve Kocaeli ilimize katkı
sağlayan firmalarımıza, firmalarda çalışanlara, bu firmalara destek veren ve
her daim yanlarında olan Kocaeli Sanayi Odamıza; Kocaeli, Gebze ve Körfez
Ticaret Odalarımıza ve yatırımcıya, altyapı hizmetlerini veren Kocaeli
Büyükşehir Belediyesine ve ilçe belediyelerimize teşekkür ediyor, Genel Kurulu
saygıyla selamlıyorum. 
BAŞKAN
– Sayın Taşkın…
6.- Mersin Milletvekili Ali Cumhur Taşkın’ın, 7-14 Ocak Beyaz Baston
Görme Engelliler Haftası’na ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Bu
sabah, Mersin Tarsus Devlet Hastanesi klima dış ünitesinin bakım ve onarımının
yapıldığı sırada meydana gelen kazada yaralanan hemşehrilerime geçmiş olsun
diyor, Cenab-ı Allah’tan acil şifalar diliyorum. 
Dünyada,
her yıl ocak ayının 2’nci haftası olan 7-14 Ocak tarihleri Beyaz Baston Görme
Engelliler Haftası olarak kabul edilmektedir. Engelli kardeşlerimize
yapabileceğimiz en önemli destek, sosyal hayata daha fazla katılmalarını
sağlayarak onların kendi ayakları üzerinde durabilmelerine yardımcı olmaktır. 
Bu
amaçla, Aile, Çalışma ve Sosyal Hizmetler Bakanlığımızca görme engelli
vatandaşlarımız için erişilebilirlik düzenlemelerinden rehabilitasyona ve
istihdama uzanan birçok alanda çalışmalar yürütülmektedir diyor, Genel Kurulu
saygıyla selamlıyorum. 
BAŞKAN
– Sayın Özkan…
7.- Bursa Milletvekili Yüksel Özkan’ın, emeklilikte yaşa takılanların
mağduriyetine ilişkin açıklaması
YÜKSEL
ÖZKAN (Bursa) – Sayın Başkan, sayın milletvekilleri; yıllardır emeklilikte yaşa
takılanların sorunları gündeme gelmesine rağmen, iktidar tarafından hiçbir adım
atılmamıştır. EYT’lilerin kazanılmış hakları ellerinden alınmıştır; emekli
olamadıkları gibi, başta sağlık olmak üzere, hiçbir haktan
yararlanamamaktadırlar. AK PARTİ iktidarı bugüne kadar EYT’lilerin haykırışına
kulak tıkadı. AK PARTİ’nin gündeminde EYT yok, Kanal İstanbul var. 
Başta
esnaf ve sanatkârlarımız olmak üzere, emeklilik yaşını beklerken çalışamayanlar
sağlık hizmetinden faydalanabilmek için her ay genel sağlık sigortası primi
ödemek zorundalar. Bu da EYT’lilerin mağduriyetini daha da artırmaktadır.
EYT’lilerin tüm hakları verilmelidir. 
Teşekkür
ederim. 
BAŞKAN
– Sayın Aydın… 
8.- Bursa Milletvekili Erkan Aydın’ın, 19-20 Aralık 2019 tarihlerinde
Adaleti Savunanlar Stratejik Araştırmalar Merkezi Derneği tarafından
İstanbul’da düzenlenen İslam Birliği Kongresine Bursa Büyükşehir Belediyesinin
katkısının ne şekilde olduğu ile yerel yönetimlerden bu derneğe yapılan
yardımların miktarını ve bu konuda soruşturma açılıp açılmayacağını İçişleri
Bakanından öğrenmek istediğine ilişkin açıklaması
ERKAN
AYDIN (Bursa) – Teşekkür ederim Sayın Başkan. 
19-20
Aralık 2019 tarihlerinde, kısa adı ASSAM olan Adaleti Savunanlar Stratejik
Araştırmalar Merkezi Derneği tarafından İstanbul’da İslam Birliği Kongresi
düzenlendi; açılış konuşmasını, daha sonra istifa eden Cumhurbaşkanı Güvenlik
Başdanışmanı Adnan Tanrıverdi yaptı. Kongrede yeni bir şeriat devletinin
anayasası yapıldı, bununla da kalmayıp “Başkenti İstanbul, resmî dili
Arapçadır.” denildi. Kongreye destek veren kuruluşlar arasında, borcu katlanarak
büyüyen Bursa Büyükşehir Belediyesi de yer alıyor. En pahalı suyu Bursalılar
içiyor, en pahalı ulaşım Bursa’da; buna rağmen, Bursa Büyükşehir Belediyesi,
parasını şeriat devleti ilan edilen kongrelere harcıyor. 
Şimdi
İçişleri Bakanına soruyorum: Bursa Büyükşehir Belediyesinin katkısı ne şekilde
olmuştur? Yerel yönetimlerden bu derneğe yapılan yardımlar ne kadardır? Bu
konuda bir soruşturma açacak mısınız? 
Tüm
Bursalılara da buradan sesleniyorum: Paralarınızın nerelere gittiğini iyi bilin
ve hesabını sorun. 
BAŞKAN
– Sayın Gürer… 
9.- Niğde Milletvekili Ömer Fethi Gürer’in, şoför esnafının sorunlarının
giderilmesi gerektiğine ilişkin açıklaması
ÖMER
FETHİ GÜRER (Niğde) – Teşekkürler Başkan. 
Kamyoncu,
taksici, minibüsçü, otobüsçü ve servis taşımacılığı yapan şoför esnafının
sorunları artmaktadır; akaryakıt, yedek parça, yol geçiş, köprü geçiş, lastik
fiyatları, trafik cezalarıyla yaşadıkları sorunlar katlanmıştır. Genel olarak
ödedikleri gelir vergisi, katma değer vergisi, sigortalar, motorlu taşıtlar vergisi,
araç muayene bedelleri, K1, K2, C1, D1, D2 belge ücretleri, komisyon ücretleri,
tamir ve bakım masraflarındaki artışlar bellerini bükmektedir; gelirleri
daralmakta, giderleri artmaktadır. Elektriğe, gıdaya her gelen zam şoförleri de
doğrudan etkilemektedir. Zor koşullarda çalışan şoför esnafının üye olduğu
odalarla istişare sağlanarak sorunlarının giderilmesi iktidarın başlıca görevi
olmalıdır çünkü gittiğimiz her yerde bizlere sorunlarını anlatıyorlar, gerçek
anlamda mağduriyet yaşamaktadırlar. 
Teşekkür
ederim Başkanım. 
BAŞKAN
– Sayın Filiz… 
10.- Gaziantep Milletvekili İmam Hüseyin Filiz’in, 13 Ocak Kuzey Kıbrıs
Türk Cumhuriyeti’nin kurucusu Rauf Denktaş’ın ölümünün 8’inci yıl dönümüne
ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan. 
Kıbrıs
Türkünün var oluş mücadelesinin unutulmaz lideri, Kuzey Kıbrıs Türk
Cumhuriyeti’nin kurucu Cumhurbaşkanı Rauf Denktaş’ı ölümünün 8’inci yılında
rahmet ve minnetle anıyorum. 
Gaziantep
Üniversitesi Rektörlüğüm döneminde, 5 Mayıs 2004 tarihinde “fahri doktora”
unvanı törenindeki konuşmasında Rauf Denktaş, o kritik günlerde kendisini
yalnız bırakanlara “Tekrar ediyorum: Masada bir millî davayı müdafaa edenlere
hakaret etmek, uzlaşmazlıkla suçlamak, hatta Türkiye’ye kötülük yapmak için
‘Mahsus direniyorlar.’ diyerek ithamda bulunmak suretiyle direncimizi ortadan
kaldırmak isteyenlere karşı, şehitlerimiz gibi ‘Biz, yok edilinceye kadar
varız.’ demek zorundayız. Kıbrıs’ın tümü Türkiye’siz bir yere gidemez. Türkiye
direnebilirse bu işin içinden yine çıkabiliriz diye düşünüyorum, başka yol
görmüyorum; inşallah öyle olacaktır.” demişti; tarih onu haklı çıkardı. Ruhu
şad, mekânı cennet olsun.
BAŞKAN
– Sayın Topal…
11.- Hatay Milletvekili Serkan Topal’ın, kamyoncu esnafına getirilen
dijital takograf zorunluluğundan vazgeçilip vazgeçilmeyeceğini, kamyoncu
esnafına mazot desteği, BAĞ-KUR prim desteği, otoyollardan ve köprülerden
indirimli geçiş desteği ile KDV ve MTV desteğinin verilip verilmeyeceğini
Hükümetten öğrenmek istediğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Bildiğiniz
üzere, 1 Ocak 2020 itibarıyla nakliye alanında çalışan kamyoncu esnafımıza
dijital takograf kullanma zorunluluğu getiren uygulama, kamyoncularımızın haklı
direnişi sonucu 30 Haziran 2020’ye kadar ertelendi. Esnafımız bunun
ertelenmesini değil, bu mağduriyetin çözülmesini istiyor. Buradan, on binlerce
ailenin geçimini sağlayan, ülke ekonomisine ciddi katkı sunan emektar kamyoncu
esnafımız adına Hükûmete soruyorum: Dijital takograf zorunluluğundan tamamen
vazgeçecek misiniz? Kamyoncu esnafımıza mazot desteği, BAĞ-KUR prim desteği,
otoyollardan ve köprülerden indirimli geçme desteği, KDV ve MTV desteği verecek
misiniz? Bazen yük bazen de -çoğu zaman- dert taşıyan kamyoncular eşit
vatandaş olarak devletten destek bekliyor, çözüm bekliyor.
Teşekkür
ediyorum.
BAŞKAN
– Sayın Sarıaslan…
12.- Nevşehir Milletvekili Faruk Sarıaslan’ın, pancar çiftçisinin
mağduriyetine, Nevşehir ili Derinkuyu ilçesi çiftçilerine hastalığa dayanıklı
anaç tohumlarının Tarım Kredi Kooperatifleri aracılığıyla verilmesi ve Kozaklı
ilçesinde çıkan sıcak suyun kaplıcalarda kullanılması gerektiğine ilişkin
açıklaması
FARUK
SARIASLAN (Nevşehir) – Sayın Başkan, borç batağında olan çiftçilerimizin pancar
üretiminden elde ettikleri avansları henüz ödenmemiştir. Ayrıca, pancar
kotasının doldurulamamasından dolayı, sözleşmeye aykırı olarak, çiftçilere ton
başı 90 TL ceza kesilmektedir; çiftçilerimiz de bunu protesto etmek amacıyla bu
yıl pancar ekimi yapmamayı düşünmektedir. 
Derinkuyu
ilçemizde hastalığa dayanıklı, anaç tohumun Tarım Kredi aracılığıyla çiftçiye
verilmesi artık bir zorunluluktur çünkü çiftçilerimizin kendilerinin tohumu
alıp üretme şansları yoktur. 
Ayrıca,
Kozaklı ilçemizde çıkan sıcak suyun, sağlıkta ve kaplıcada kullanılması
gerekirken ısıtmada kullanılması israftır. Bir an önce Kozaklı’nın doğal gaz
ısıtma sistemine geçmesi gerekmektedir.
Teşekkür
ederim.
BAŞKAN
– Sayın Gökçel…
13.- Mersin Milletvekili Cengiz Gökçel’in, Suriye’nin Resulayn kentinde
teröristlerin hain saldırısı sonucu şehit olan askerlerimiz ile Mersin ilinde
yaşanan sel felaketi nedeniyle hayatını kaybeden 3 vatandaşımıza Allah’tan
rahmet dilediğine ve Mersin ilinin afet bölgesi ilan edilmesi gerektiğine
ilişkin açıklaması
CENGİZ
GÖKÇEL (Mersin) – Sayın Başkan, geçtiğimiz hafta, Resulayn’da, teröristlerin
hain saldırısında 2 Mersinli hemşehrimizin de bulunduğu 4 askerimiz şehit oldu.
Şehitlerimize Allah’tan rahmet, kederli ailelerine başsağlığı diliyorum. 
Mersin’de
6-7 Ocak tarihlerinde meydana gelen aşırı yağış sonucu sel afeti olması
nedeniyle tarımsal üretimde çiftçilerimizin büyük hasarları oluştu. Bu arada 3
rahmetli vatandaşımız var, onlara da Allah’tan rahmet diliyorum. Yine Anamur,
Bozyazı, Aydıncık ilçelerimizde hortum afeti ve aşırı kar yağışı nedeniyle
meyve bahçelerinde hasarlar oluştu. Afetlerden zarar gören çiftçilerimize
geçmiş olsun diyorum ve bu nedenle Mersin’in afet bölgesi ilan edilerek
çiftçilerimizin acilen yaralarını sarmasını diliyorum.
Teşekkür
ediyorum. 
BAŞKAN
– Sayın Yalım…
(CHP
sıralarından “Onurumuzdur gazilerimiz” yazılı pankartların açılması)
14.- Uşak Milletvekili Özkan Yalım’ın, yapılan yasal değişiklik
nedeniyle terörle mücadelede yaralanarak gazi olanlardan çalışabilir durumda
bulunanların erken emeklilik hakkından faydalanamadığına ilişkin açıklaması
ÖZKAN
YALIM (Uşak) – Teşekkür ederim Sayın Başkan. 
Değerli
vatandaşlarımız, devletimiz, yüzde 40 üzerinde uzuv kaybı raporu olanlara
“Gazisin.” diyerek malullük maaşı bağlamaktadır. Gazilerden çalışabilir durumda
olanlara bir iş hakkı verilmektedir. Gazi olduktan sonra on yedi on sekiz sene
çalıştığı zaman malullük aylığına ek olarak devletin engelli vatandaşlara
sağladığı erken emeklilik haklarından faydalanabiliyorlardı, şimdi bu kalktı.
“Sen yaşlılık aylığı almak istiyorsan 60’lı yaşlara kadar çalış.” denmektedir.
Bu adil mi? Kolu yok, bacağı yok, gözü yok, “60 yaşına kadar çalış.” deniyor.
Gazi Meclisimiz, gazilerimize bunu yapamaz. 
Teşekkür
ederim. 
BAŞKAN
– Sayın Yılmazkaya… 
15.- Gaziantep Milletvekili Bayram Yılmazkaya’nın, tüm yetkili kurumları
ve halkımızı tarikat ve cemaat kadrolaşmaları sonucu savunma sanayisinde
yaşanan beyin göçüyle ilgili uyarmak istediğine ilişkin açıklaması
BAYRAM
YILMAZKAYA (Gaziantep) – Sayın Başkan, üzülerek belirtmek isterim ki; iktidarın
tarikatlara ve cemaatlere olan sevdası bitmedi, bitmeyecek. Tarikat ve
cemaatlerin ise ordu ve savunma sanayisi kuruluşlarına olan sevdası bitmedi,
bitmeyecek. Önce FETÖ, şimdi de başka cemaatler… ASELSAN, TAI, HAVELSAN,
ROKETSAN gibi savunma sanayisinin önde gelen kuruluşlarında yaşanan cemaat ve
tarikat yapılanmalarını gözden kaçırmamamız gerekir. Özellikle son dönemlerde
savunma sanayisindeki tarikat yapılanmaları ve kadrolaşmalardan ötürü buralarda
çalışan mühendislere yönelik mobbing ve baskılar sonucu birçok önemli projede
görev alan onlarca mühendisimiz yurt dışına ve özel sektör projelerine
yönelmiştir. Savunma sanayisinde yaşanan bu tarikat ve cemaat kadrolaşmaları
sonucu yaşanan beyin göçüyle ilgili olarak yüce heyetinizin huzurunda tüm yetkili
kurumları ve halkımızı uyarıyorum. 
BAŞKAN
– Sayın Gültekin…
16.- Niğde Milletvekili Selim Gültekin’in, Niğde ili Ulukışla ilçesi
Hacıbekirli köyünde bir evde çıkan yangında hayatını kaybeden 26 yaşındaki anne
Fadime Doğan, çocukları 2 yaşındaki Murat Muhammet Doğan ve 5 yaşındaki Necati
Doğan ile 51 yaşındaki anneanne Mukaddes Subaşı’na Allah’tan rahmet, yaralanan
3 kişiye şifa dilediğine ilişkin açıklaması
SELİM
GÜLTEKİN (Niğde) – Teşekkürler Sayın Başkan.
Değerli
milletvekilleri, dün gece saat 00.30 sularında, Niğde Ulukışla ilçesi
Hacıbekirli köyümüzde, yangın nedeniyle canımızı acıtan üzücü bir hadise
yaşanmıştır. 7 kişinin bulunduğu evde sobadan sıçrayan kıvılcımla meydana gelen
yangına AFAD ve itfaiye ekiplerimiz hemen intikal ederek müdahale etmişlerdir.
Yangın sırasında meydana gelen göçük nedeniyle ev içinde bulunan 26 yaşındaki
anne Fadime Doğan, çocukları 2 yaşındaki Murat Muhammet Doğan ve 5 yaşındaki
Necati Doğan ile 51 yaşındaki anneanne Mukaddes Subaşı hayatlarını
kaybetmişlerdir; evde bulunan diğer 3 kişiyse yaralı hâlde kurtulmuşlar ve
hemen Niğde Eğitim ve Araştırma Hastanemizde tedavi altına alınmışlardır.
Yaralı vatandaşlarımıza acil şifalar, hayatını kaybeden vatandaşlarımıza
Allah’tan rahmet diliyorum; başımız sağ olsun. Ailelerine, sevenlerine,
Hacıbekirli köyümüze ve Ulukışla’mıza geçmiş olsun ve başsağlığı dileklerimi
iletiyor, Gazi Meclisimizi ve Genel Kurulu saygıyla selamlıyorum. 
BAŞKAN
– Sayın Yılmaz…
17.- Düzce Milletvekili Ümit Yılmaz’ın, kamyoncu esnafının mağduriyetine
ilişkin açıklaması
ÜMİT
YILMAZ (Düzce) – Teşekkür ederim Sayın Başkan.
Son
günlerde yaşanan ekonomik sıkıntılarla boğuşan ve ayakta kalmaya çalışan
kamyoncu esnafı, yeterli teşviklerin yapılmaması, ödemek zorunda kaldıkları
yüksek oranda trafik cezaları, köprü ve otoban geçiş ücretleri gibi
giderlerdeki artışların yanı sıra, büyük lojistik firmalarıyla mücadele gibi
sebeplerle rekabet gücünü kaybederek faaliyetini sonlandırmak zorunda
kalmaktadır. Bu çerçevede, taşıyıcılar kooperatiflerinin 2019’dan itibaren üye
sayıları yarı yarıya azalmıştır. Ülkemizin çağın gerektirdiği dijital platforma
geçişi, iş ve çevre güvenliği açısından verilerin biriktirilmesiyle yapılacak
düzenlemelerin sağlayacağı fayda ortada olmakla birlikte yeni düzenlemeler ve
geçiş süreçlerinin, hâlihazırda zorlukla ayakta kalmaya çalışan şoför
esnafımızı mağdur ettiği görülmektedir. Sistem çağa ayak uydururken esnafımız…
(Mikrofon
otomatik cihaz tarafından kapatıldı) 
BAŞKAN
– Sayın Antmen…
18.- Mersin Milletvekili Alpay Antmen’in, Mersin ilinde 6-7 Ocak
tarihlerinde meydana gelen yoğun yağış nedeniyle hayatını kaybeden 2 vatandaşa
Allah’tan rahmet dilediğine ve Mersin ilinin afet bölgesi ilan edilmesi
gerektiğine ilişkin açıklaması
ALPAY
ANTMEN (Mersin) – Teşekkür ederim Sayın Başkan.
Değerli
milletvekilleri, Mersin’de 6-7 Ocak tarihleri arasında metrekareye 180-200
kilogram civarında yağış düşerek çok ciddi bir afet meydana geldi. Mersin
Büyükşehir Belediyesi ve MESKİ ekiplerinin yoğun çabasıyla bu zarar en az
şekilde, en az zararla atlatılmaya çalışıldı ama Tarsus ve Mersin bölgesinde
pek çok tarım arazisi sular altında kaldı. Çok ciddi zararlar var. Cumhuriyet
Halk Partisinin 3 Mersin Milletvekili olarak bölgenin, Mersin bölgesinin afet
bölgesi ilan edilmesiyle ilgili bir kanun teklifi verdik. Sayın
Cumhurbaşkanının ve Bakanlar Kurulunun bu konuda Meclisimizle birlikte Mersin
bölgesinin afet bölgesi ilan edilmesi için gerekli çalışmaları yapmasını talep
ediyoruz. 2 can kaybımız var, bunlara da Allah’tan rahmet diliyorum.
Teşekkür
ediyorum.
BAŞKAN
– Sayın Sümer…
19.- Adana Milletvekili Orhan Sümer’in, Adana ili Pozantı ilçesinde
yaşanan çığ felaketinde yaşamını yitiren vatandaşlara Allah’tan rahmet
dilediğine, esnafın, çiftçinin, üreticinin zararlarının karşılanması ve Feke
ilçesinin elektrik sorunun çözülmesi gerektiğine ilişkin açıklaması
ORHAN
SÜMER (Adana) – Teşekkür ederim Sayın Başkan.
Önce
Adana’da ardından Mersin’de yaşanan sel felaketlerinde, yine Adana’nın Pozantı
ilçesinde yaşanan çığ felaketinde yaşamını yitiren vatandaşlarımıza Allah’tan
rahmet ve yakınlarına başsağlığı diliyorum, bütün Çukurova’ya geçmiş olsun.
Büyük zarar gören esnafın, çiftçinin, üreticinin zararlarının karşılanması,
borçlarının ertelenmesi talebimizi bir kez daha buradan dile getiriyorum. 
Ayrıca,
Feke ilçemizde kar yağışıyla birlikte birçok mahalle günlerce elektriksiz
kaldı. Feke’de elektrik direkleri yeni dikilmişti. Bu direklerin tamamına
yakını yılın ilk karıyla birlikte yıkıldı, devrildi. Şimdi ağaçlardan yapılan
direklerin üzerinden teller geçirilerek elektrik götürülmeye çalışılıyor.
Buradan yetkililere soruyorum: Bu direklerin kalitesi hiç mi kontrol edilmiyor?
Bunların kalitesinin ortaya çıkması için karın yağması mı gerekiyor? Günlerce
jeneratör kullanmak zorunda kalan Feke ilçemizin zararı nasıl giderilecek? Hâlâ
elektrik sorunu çözülmedi Feke ilçemizde.
BAŞKAN
– Sayın Arık…
20.- Kayseri Milletvekili Çetin Arık’ın, Kayseri ili Develi ilçesi
çiftçisi, esnafı ile köylüsünün zor durumda olduğuna ve tapulaştırma sorununun
çözümlenmesi gerektiğine ilişkin açıklaması
ÇETİN
ARIK (Kayseri) – Teşekkür ederim Sayın Başkan.
Develi,
Kayseri’mizin kendi kendine yeten en büyük ilçelerinden biriydi; maalesef,
şimdi her geçen gün kan kaybediyor, sürekli küçülüyor. Develi’ye iş, aş
sağlayan Saray Halı vardı, batırıldı. Şimdi Develi’nin dağı taşı, siyanürle
altın bulacağız diye delik deşik edilip halkı zehirleniyor. Develi’de
çiftçimiz, esnafımız, köylümüz perişan. 
Sindelhöyük,
Kılıçkaya, Hüseyinli, Eşelik, Yenice gibi birçok mahallemizde vatandaşlara
sorulmadan uydu üzerinden ezbere tapulaştırma yapıldı. Vatandaşın sulu
arazileri ellerinden alınıp kurak araziler verildi. Babadan, dededen kalan,
ekip biçtikleri tarlalarına el konuldu. Üreten, üretmek isteyen, doğduğu yerde
doymak isteyen Develili hemşehrilerimizin tapulaştırma sorununu bir an önce
çözün.
Teşekkür
ederim.
BAŞKAN
– Sayın Kenanoğlu…
21.- İstanbul Milletvekili Ali Kenanoğlu’nun, artan maliyetler nedeniyle
evinden çıkamayan engelli bireylerin eğitimlerini üstlenen özel eğitim
kurumlarının hizmet vermekte zorlanması nedeniyle Özel Eğitim Kurumları
Federasyonunun taleplerinin yerine getirilmesi gerektiğine ilişkin açıklaması
ALİ
KENANOĞLU (İstanbul) – Sayın Başkan, seçim bölgem İstanbul’dan Özel Eğitim
Kurumları Federasyonu yöneticileri bizi ziyaret ettiler. Toplumun izole
edilmiş, evinden çıkamayan engelli bireylerinin eğitimlerini üstlenen özel
eğitim kurumları artan maliyetleri nedeniyle hizmet vermekte zorlanıyorlar.
Özel eğitim ve rehabilitasyon hizmetlerine ödenen kamu katkısı, ülkemizdeki
ekonomik göstergelerle orantılı olarak artırılmıyor. Kurumların hizmet sunum
maliyetleri dikkate alınmadan belirlenen ücretler hizmet sunumunu olumsuz
etkilemektedir. Engelli çocukların rehabilitasyon merkezine naklini sağlamak
için mutlak bir gereklilik olan servis hizmetleri bu kurum tarafından ücretsiz
sağlanmaktadır. 2004 yılında öğrenci için ödenen aylık özel eğitim ödemesi
desteği asgari ücret miktarı kadarken 2019 yılında bu oran üçte 1’e kadar
gerilemiştir. Federasyonun talebi, bu durumun düzeltilmesi için yüzde 35 oranında
bir iyileştirmedir. Federasyonun bu talebinin dikkate alınması elzemdir ve
bunun yerine getirilmesini talep ediyor, saygılar sunuyorum.
BAŞKAN
– Sayın Aycan...
22.- Kahramanmaraş Milletvekili Sefer Aycan’ın, ülkemizde grip ve uyuz
salgınları yaşandığına ilişkin açıklaması
SEFER
AYCAN (Kahramanmaraş) – Sayın Başkan, bugünlerde ülkemizde grip ve uyuz
salgınları yaşıyoruz, dikkatli olup önlem almalıyız.
Grip
salgını ağır seyretmekte, ölüm vakaları yaşanmaktadır. Özellikle yaşlıların,
çocukların, kronik hastalığı olanların daha dikkat etmesi ve hastalardan uzak
durması çok önemlidir. Hasta olanların dinlenmesi gerekmektedir. Antibiyotik
kullanmanın bir gereği yoktur. Özellikle el temizliğine dikkat edilmeli,
kalabalık, kapalı ortamlardan mümkün olduğunca uzak durulmalıdır.
Uyuz
vakalarında da artış vardır. Bunun için tüm ailenin tedavisi önemlidir. İlaç
sıkıntısı olduğu söylenmekte; piyasaya yeteri kadar ilaç verilmesi
gerekmektedir. Kıyafet ve çarşaf temizliğine de özel önem gösterilmelidir.
Sağlıklı
günler diliyorum.
Teşekkür
ederim.
BAŞKAN
– Sayın Ersoy...
23.- Adana Milletvekili Ayşe Sibel Ersoy’un, Türkiye A Millî Kadın
Voleybol Takımı’nı Hollanda’da elde ettiği başarıdan dolayı tebrik ettiğine
ilişkin açıklaması
AYŞE
SİBEL ERSOY (Adana) – Teşekkür ederim Sayın Başkan. 
Çok
çalışmanın, azmin ve takım ruhunun önemini bizlere gösteren, çıktıkları her
müsabakada bizleri gururlandıran Türkiye A Millî Kadın Voleybol Takımı’mızı
Hollanda’da elde ettikleri başarıdan dolayı canıgönülden tebrik ediyor, Tokyo
2020 Olimpiyatları’na gitme hakkı kazanan millîlerimizin başarılarının devamını
diliyorum.
Türk
kadınının bu güzel başarısının bundan sonraki süreçte farklı alanlarda da devam
etmesi temennisiyle kadınlar güçlensin, Türkiye büyüsün diyorum.
Teşekkür
ederim.
BAŞKAN
– Sayın Şahin, buyurun.
24.- Balıkesir Milletvekili Fikret Şahin’in, 11 Ocak Cumartesi günü
Balıkesir ilinde gerçekleştirilen tiyatro gösterisi nedeniyle Devlet
Tiyatroları Genel Müdürü Mustafa Kurt başta olmak üzere tüm sanatçılara
teşekkür ettiğine ilişkin açıklaması
FİKRET
ŞAHİN (Balıkesir) – Teşekkür ederim Sayın Başkan.
Devlet
Tiyatroları Genel Müdürlüğünün 2020 Sezonu Turne Programı’na alınan Balıkesir
ilimizde ilk tiyatro gösterisi 11 Ocak Cumartesi günü gerçekleştirildi.
Balıkesirli hemşehrilerimizin büyük beğeniyle takip ettikleri tiyatro
gösterisinin gerçekleşmesinde emeği geçen başta Devlet Tiyatroları Genel Müdürü
Sayın Mustafa Kurt olmak üzere, tüm sanatçılarımıza çok teşekkür ediyor; Kültür
Bakanlığından, Devlet Tiyatroları kadrolarının kalıcı olarak Balıkesir’de yer almasını Balıkesir halkı adına talep
ediyorum. 
Teşekkür
ederim. 
BAŞKAN
– Sayın Keven...
Sayın
Ataş...
25.- Kayseri Milletvekili Dursun Ataş’ın, 2017 senesinde yayımlanan
kararnameyle taşerondan devlet kadroları ile kamu kuruluşlarına ait şirketlere
geçiş yapan işçilere hak ettikleri ücret artışının yapılması gerektiğine
ilişkin açıklaması
DURSUN
ATAŞ (Kayseri) – Teşekkürler Sayın Başkan. 
Kamu
kurum ve kuruluşlarında taşeron yöntemiyle çalışan 900 bin işçi, 2017 senesinde
yayınlanan kararnameyle devlet kadrolarına veya kamu kuruluşlarına ait
şirketlere işçi statüsünde geçiş yaptı. Geçiş yapan işçilerin ücretleri
31/12/2020 tarihine kadar altı ayda bir yüzde 4 zam gelecek şekilde düzenlendi.
Vatandaşımız bugün ekonomik krizi derinden hissetmekte. Bu zamlar iki yıldır
enflasyonun çok altında kalmıştır. Asgari ücrete ve kamu işçilerine 2019
senesinde yüzde 26, 2020 senesinde yüzde 15 zam yapılırken bu işçilerimize
sadece yüzde 8 zam yapılmıştır.
Bu
bilgiler ışığında, kamu kuruluşlarına ve bu kamu şirketlerine geçen
işçilerimizi ekonomik krize ve enflasyona karşı koruma adına yapılan
düzenlemelerin tekrar gözden geçirilerek işçilerimizin hak ettikleri ücret
artışlarının yapılması gerekmektedir. 
Saygılarımla.

BAŞKAN
– Sayın Bülbül...
26.- Aydın Milletvekili Süleyman Bülbül’ün, jeotermal enerji
santralleriyle havası, suyu, toprağı kirlenen Aydın ilinin kurulmak istenen
balık çiftlikleri ve tarıma dayalı organize sanayi bölgesiyle de kirletilmeye
çalışıldığına ilişkin açıklaması
SÜLEYMAN
BÜLBÜL (Aydın) – Teşekkür ederim Sayın Başkan. 
Ülkemizin
ve Aydın’ın turizm kentlerinden biri olan, temiz havası ve birçok tarihî ve
kültürel miras değerlerine sahip, mavi bayraklı plaj ve koyların bulunduğu,
milyonlarca yerli ve yabancı turisti ağırlayan Didim’e, Tarım ve Orman
Bakanlığının teşvikiyle, balık çiftlikleri ve balık çiftliklerine yönelik
tarıma dayalı ihtisas organize sanayi bölgesi kurulmak isteniyor. Bu, devlet
eliyle çevrenin ve turizmin katledilmesi demektir. Bu, Anayasa’nın sağlıklı çevreyle
ilgili 56’ncı maddesine aykırıdır.
Tarıma
dayalı organize sanayi bölgesiyle birlikte ortaya çıkacak koku ve denizde
oluşacak kirlilik tüm Didim’i bitirecektir. Didim’deki tüm dernekler, esnaf
odaları, sivil toplum kuruluşları, belediye, kısaca tüm Didim halkı balık
çiftliklerine karşı dururken bu tesisleri yapma ısrarı halk iradesini hiçe
saymaktır. JES’leriyle havası, suyu, toprağı kirlenen Aydın’ın, balık
çiftlikleriyle, tarıma dayalı OSB’yle bir kez daha kirletilmesine izin
vermeyeceğiz.
Sayın
Turizm Bakanı, vermiş olduğunuz sözlerin arkasında duracak mısınız? 
Teşekkür
ederim. 
BAŞKAN
– Sayın Kabukcuoğlu...
27.- Eskişehir Milletvekili Arslan Kabukcuoğlu’nun, 13 Ocak Kuzey Kıbrıs
Türk Cumhuriyeti’nin kurucusu Rauf Denktaş’ı ölümünün 8’inci, 14 Ocak Büyük
Atatürk’ün annesi Zübeyde Hanım'ı ölümünün 97’nci yıl dönümünde rahmetle
andığına ilişkin açıklaması
ARSLAN
KABUKCUOĞLU (Eskişehir) – Teşekkür ederim Sayın Başkanım. 
Ömrünü
Türklüğe adamış, Kıbrıs Türkünün sembol ismi “Benim tarihî sorumluluğum, Kıbrıs
Türk halkına olduğu kadar, ayrılmaz ve kopmaz bir parçası olmakla iftihar
ettiğimiz büyük Türk milletine karşıdır. Gücümü
ve sabrımı bundan alıyorum. Kuvvetimiz, Türkiye’mizin mert insanlarından, kan
ve can kardeşlerimizin heyecanlarından kaynaklanmaktadır.” diyen büyük Türk
milliyetçisi, Kıbrıs dağlarının bozkurdu, Kuzey Kıbrıs Türk Cumhuriyeti’nin
kurucusu, merhum Cumhurbaşkanı Rauf Denktaş’ı ve Büyük Atatürk’ün annesi, ahlak
ve fazilet sembolü Zübeyde Hanım'ı ölüm yıl dönümlerinde saygı, rahmet ve minnetle
anıyorum. 
BAŞKAN
– Sayın Kaplan…
28.- Gaziantep Milletvekili İrfan Kaplan’ın, AK PARTİ iktidarının kadına
şiddet vakaları ile kadın cinayetlerinde sorumluluk duyup duymadığını, bu
şiddet ve cinayetlere daha ne kadar sessiz kalınacağını öğrenmek istediğine
ilişkin açıklaması
İRFAN
KAPLAN (Gaziantep) – Teşekkürler Sayın Başkan. 
Gaziantep’te
bir kadın geçtiğimiz günlerde 5-6 yaşlarındaki kızının gözü önünde sokak
ortasında eşi tarafından darbedildi, engel olamadık. Daha yakın bir zamanda
Ordu’da Ceren kızımız kimliği belirsiz kişiler tarafından bıçaklanarak
öldürüldü, hesabını soramadık. 2019 yılının ilk on bir ayında 430 kadına şiddet
vakası ölümle sonuçlandı, hiçbirine sahip çıkamadık, caydıramadık çünkü
İstanbul Sözleşmesi’ne sadece imza attık, uygulayamadık. Kadını
vasıfsızlaştıran, kadına sınırlar çizmeye çalışan AK PARTİ iktidarına sormak
istiyorum: Bu kadına şiddet vakalarından ve kadın cinayetlerinden hiç mi
sorumluluk duymuyorsunuz? Bu şiddet ve cinayetlere ne kadar daha sessiz
kalacaksınız? 
Teşekkürler.

BAŞKAN
– Sayın Çilez. 
29.- Amasya Milletvekili Hasan Çilez’in, 118 sıra sayılı Türkiye
Cumhuriyeti Hükûmeti ile Gana Cumhuriyeti Hükûmeti Arasında Yatırımların
Karşılıklı Teşviki ve Korunmasına İlişkin Anlaşmanın Onaylanmasının Uygun
Bulunduğuna Dair Kanun Teklifi’nin Genel Kurulca kabulünün önemli olduğuna
ilişkin açıklaması
HASAN
ÇİLEZ (Amasya) – Teşekkür ederim Sayın Başkanım. 
Değerli
milletvekilleri, bugün gündeme gelecek olan 118 sıra sayılı Türkiye Cumhuriyeti
Hükûmeti ile Gana Cumhuriyeti Hükûmeti Arasında Yatırımların Karşılıklı Teşviki
ve Korunmasına İlişkin Anlaşmanın Onaylanmasının Uygun Bulunduğuna Dair Kanun
Teklifi’nin Genel Kurulca kabulü bizce çok önemlidir. Dostluk Grubu
Başkanlığını yürüttüğüm Gana Cumhuriyeti’yle ilişiklerimizi hızla artırmaya
gayret ediyoruz. Yaklaşık 400 milyon dolar olan ticaret hacmimizi
Cumhurbaşkanımız Sayın Recep Tayyip Erdoğan’ın açıkladığı 1 milyar dolar
düzeyine çıkarmak için iş adamlarımız, bürokratlarımız ve Dışişleri
Bakanlığımız yetkilileri olarak çalışıyoruz. Dün, Türkiye Büyük Millet Meclisi
Başkanımız Sayın Profesör Doktor Mustafa Şentop’la, Gana Dışişleri Bakanı ve
beraberindeki heyeti Gazi Meclisimizde kabul ettik, ülkemizin iyi niyetlerini
kendilerine ilettik. Gittiğimiz yerlerde “Ne işiniz var?” anlayışını
reddediyor, ülkemizin, aziz milletimizin ve insanlığın menfaati için nerede
olmamız gerekiyorsa oradayız diyorum. 
BAŞKAN
– Sayın Baltacı…
30.- Kastamonu Milletvekili Hasan Baltacı’nın, Kastamonu ili Esentepe
Mahallesi TOKİ konutlarında yaşanan mağduriyete ilişkin açıklaması
HASAN
BALTACI (Kastamonu) – Teşekkür ederim Sayın Başkan.
Kastamonu
Esentepe Mahallesi’nde bulunan TOKİ konutlarında yaşayan binin üzerinde
vatandaşımız mağdur durumda. Site dışında kalmasına rağmen sokak aydınlatma giderlerini
TOKİ sakinlerinden tahsil etmek isteyen ENERJİSA, geriye dönük yedi yılı
kapsayan 140 bin liralık fatura çıkarmış, konut sahiplerini de icraya
vermiştir. Böyle bir faturadan geçen yıl haberdar olan konut sakinleri, ayrıca
altı aydır sokak aydınlatmaları yanmadığı için el fenerleriyle, cep telefonu
ışıklarıyla evlerine ulaşmaya çalışmaktadır. Büyük bir başarı gibi gösterilerek
özelleştirilen ve bugün 2 milyar doları aşan borcu olan enerji dağıtım
şirketlerinin borçları dururken vatandaşı karanlıkla cezalandırma gafletine
düşmesi de iktidardakilerin buna göz yumması da kabul edilemez. 
Enerji
Bakanına çağrımızdır: Bu borç yeniden yapılanmalı ve ertelenmelidir. Sokak
lambaları acilen yanmalı.
Teşekkür
ediyorum.
BAŞKAN
– Sayın Tanal… Yok.
Sayın
Tuncer…
31.- Amasya Milletvekili Mustafa Tuncer’in, 2019 yılında Amasya ili
başta olmak üzere Türkiye'nin birçok il ve ilçesinde yaşanan dolu afeti
nedeniyle zarar gören çiftçi ve üreticilerin taleplerini iletmek üzere ziraat
odası başkanlarının Türkiye Büyük Millet Meclisini ziyaret edeceğine ilişkin
açıklaması
MUSTAFA
TUNCER (Amasya) – Sayın Başkan, 2019 yılında Amasya ilinde ve ilçelerinde çok
yoğun bir dolu afeti sonucunda çiftçi, üretici büyük zarar görmüştü. Bu sadece
Amasya’da değil, Türkiye'nin çok değişik illerinde, yörelerinde de olmuştu. Bu
amaçla yarın ziraat odası başkanları Türkiye Büyük Millet Meclisine
milletvekillerini ziyarete geliyor, çiftçiler adına talepleri var. O talepleri
de çiftçilerin mevcut borçlarının bir defalığına mahsus silinmesi; bu olmazsa
beş yıl faizsiz ertelenmesi, ilk yılın da ödemesiz olması. Bu konuda Meclisin
ve milletvekillerinin üzerine düşeni yapmasını temenni ediyorum, saygılar
sunuyorum. (CHP sıralarından alkışlar) 
BAŞKAN
– Sayın Ünlü… Yok. 
Sayın
Karahocagil…
32.- Amasya Milletvekili Mustafa Levent Karahocagil’in, gıda ve tarım
ürünleri dış ticaretinde Türkiye'nin net ihracatçı ülke konumunda olduğuna
ilişkin açıklaması
MUSTAFA
LEVENT KARAHOCAGİL (Amasya) – Muhalefet diyor ki: “Tarımsal gayrisafi yurt içi
hasılada sürekli düşüşler yaşanıyor.” Bunu söyleyen ya konuyu hiç bilmiyor,
biliyorsa da yalan konuşuyor. Türkiye, gıda ve tarım ürünleri dış ticaretinde
net ihracatçı bir ülkedir. İktidarımız döneminde ülkemizin bu durumunu daha da
güçlendirdik. 2002 yılında ülke yönetimini devraldığımızda 24 milyar dolar olan
tarımsal yurt içi hasıla, 2018 yılında yüzde 83 artışla 44 milyar dolar
olmuştur. 2002 yılında 3,8 milyar dolar olan tarımsal ihracatımızı 2018 yılı
itibarıyla 4,7 kat artırarak 17,7 milyar dolara yükselttik. 
Teşekkür
ederim. 
BAŞKAN
– Teşekkür ederim.
Değerli
arkadaşlar, lütfen başka hiçbir milletvekilimiz sisteme giriş yapmasın.
Milletvekillerimizin söz talepleri Sayın Fendoğlu’yla karşılanmış oluyor. 
Sayın
Fendoğlu, buyurun.
33.- Malatya Milletvekili Mehmet Celal Fendoğlu’nun, esnafın ödemekle
yükümlü olduğu vergi sayısı fazla olduğu gibi BAĞ-KUR primlerinin de yüksek
olduğuna ilişkin açıklaması
MEHMET
CELAL FENDOĞLU (Malatya) – Teşekkür ederim Başkanım. 
Esnafımızın
ödemekte olduğu vergilerin sayısı çok fazla olmakla birlikte BAĞ-KUR primleri
de çok yüksektir. Kazancının büyük bir kısmını vergiye, SGK ve BAĞ-KUR’a
ödemekle yükümlü olan esnafımıza destekte bulunmalıyız. SGK’li çalışanların
emekliliği için 7200 olan prim gün sayısı yeterliyken esnaf ve sanatkârlarımız
emeklilik için 9000 günü doldurmak zorundadır. Tüm kesimleri eşit haklara sahip
olan ve sosyal güvenlikte norm birliğinin sağlanması için, SGK çalışanlarının 2
katı kadar fazla mesai yapan esnaflarımızın yıpranma payı düşünülerek ödemesi
gereken prim gün sayısının indirilmesi gerekmektedir. 
Teşekkür
ediyorum. 
BAŞKAN
– Değerli milletvekilleri, milletvekillerimizin söz taleplerinin tamamı
karşılanmıştır. Tekrar ifade ediyorum, 60’a göre başka söz vermeyeceğim bugün.
Şimdi
söz talebi olan Sayın Grup Başkan Vekillerimizin söz taleplerini
karşılayacağım. 
Sayın
Dervişoğlu, buyurun. 
34.- İzmir Milletvekili Dursun Müsavat Dervişoğlu’nun, Irak’ın kuzeyinde
devam eden Pençe 3 Harekâtı’nda teröristlerle çıkan çatışmada şehit düşen
Piyade Uzman Çavuş Bayram Günay ile güvenlik korucusu İlyas Bağater’e Cenab-ı
Allah’tan rahmet dilediğine, 13 Ocak Kuzey Kıbrıs Türk Cumhuriyeti’nin kurucusu
Rauf Denktaş’ı ölümünün 8’inci, 14 Ocak Gazi Mustafa Kemal Atatürk’ün muhterem
anneleri Zübeyde Hanım’ı ölümünün 97’nci yıl dönümünde rahmetle yâd ettiğine,
Türkiye A Millî Kadın Voleybol Takımı’nı Hollanda’da elde ettiği başarıdan
dolayı tebrik ettiğine, emekliye, işçiye ek zam verilerek piyasalara can suyu
sağlanması gerektiğine, Libya’da diplomasiyi ve diyaloğu savunduklarına ilişkin
açıklaması
DURSUN
MÜSAVAT DERVİŞOĞLU (İzmir) – Çok teşekkür ederim Sayın Başkan. 
Genel
Kurulu saygıyla selamlıyorum. 
Irak’ın
kuzeyinde yer alan Haftanin bölgesinde devam eden Pençe-3 Harekâtı’nda
teröristlerle çıkan çatışmada 1 askerimiz ve 1 güvenlik korucumuz şehit
olmuştur. Şehit uzman çavuşumuz Bayram Günay’a ve korucumuz İlyas Bağater’e
Cenab-ı Allah’tan rahmet, kederli ailelerine sabrıcemil niyaz ediyorum. Aziz
milletimizin başı sağ olsun. 
Dün,
ömrünü Kuzey Kıbrıs Türk Cumhuriyeti’mizin haklı bağımsızlık mücadelesine
adamış Rauf Denktaş’ın vefatının 8’inci yıl dönümünü idrak ettik. Kendisini
büyük bir saygı ve rahmetle anıyorum. Merhum Denktaş’ın ömrü boyunca hiç
karşısında durmadık, her zaman yanında yer aldık. Bundan sonra da, emaneti olan
Kuzey Kıbrıs Türk Cumhuriyeti’ni emanetimiz kabul edecek, Kuzey Kıbrıs Türk
Cumhuriyeti’nin hak ve hukukuna hiçbir şartta halel getirtmeyeceğiz. 
Bugün,
devletimizin kurucusu Gazi Mustafa Kemal Atatürk’ün muhterem anneleri Zübeyde
Hanım’ın 97’nci ölüm yıl dönümüdür. Zübeyde Hanım, oğlu Mustafa’yı Türklük
gurur ve şuuruyla, İslam ahlak ve faziletiyle büyütmüş, eli öpülesi bir Türk
kadınıdır. Kendisini ölüm yıl dönümünde hayır ve rahmetle yâd ediyorum. 
Ayrıca,
2020 Tokyo Olimpiyat Oyunları Avrupa elemeleri finalinde Almanya’yı yenerek
olimpiyatlara katılmaya hak kazanan Kadın Voleybol Takımı’mızı da tebrik
ediyorum.
TÜRKİYE
KAMU-SEN’in araştırmalarına göre, 2019’un Aralık ayında 4 kişilik bir ailenin
asgari geçim haddi 6.897 lira, tek kişinin yoksulluk sınırı ise 3.408 lira
olmuştur. 
(Mikrofon
otomatik cihaz tarafından kapatıldı) 
BAŞKAN
– Buyurun.
DURSUN
MÜSAVAT DERVİŞOĞLU (İzmir) - Çalışan tek kişinin açlık sınırı bir önceki aya
göre artarak 2.636 lira olmuştur. Bu rakamlara göre 4 kişilik bir ailenin aylık
zorunlu harcamaları ortalama memur maaşının neredeyse 2 katına yükselmiştir.
Hâl böyleyken memura, emekliye, işçiye verilen yüzde 5’lik zam, vatandaşımızı
ekonomik sıkıntıdan kurtarmayacak kadar yetersizdir. Memur ve emekliye ek zam
verilerek piyasalara can suyu sağlanmalıdır.
Dün,
Moskova’da, Rusya ve Türkiye'nin ara buluculuğuyla gerçekleşen Serrac-Hafter
anlaşmasına göre, Sayın Cumhurbaşkanının geçmişte “darbeci” dediği Hafter
meşrulaştırılarak Berlin Konferansı’na katılma hakkı elde etti. Ayrıca, kurulacak
Libya hükûmetinde Hafter’in de temsil edilmesi neredeyse karara bağlandı yani
Hafter, Moskova’da yapılan bu anlaşmadan güçlenerek çıktı. Hani Hafter
teröristti; madem teröristse nasıl Libya’nın kurulacak yeni yönetiminde yer
almasına onay verildi? Üstelik ateşkesle beraber Libya’nın bugünkü hâli kabul
edilmiş yani toprakların yüzde 94’ü Hafter’in kontrolünde kalmıştır. 
(Mikrofon
otomatik cihaz tarafından kapatıldı) 
BAŞKAN
– Buyurun.
DURSUN
MÜSAVAT DERVİŞOĞLU (İzmir) - Oysa Cumhurbaşkanı Erdoğan geçen hafta, 5 Ocak
akşamı katıldığı bir televizyon programında “Bir tarafta darbeci, bir tarafta
meşru hükûmet var. Meşru hükûmet ile
darbeci arasında ara bulucu olunur mu?” demiş fakat üç gün sonra Putin’in
Türkiye’ye gelmesiyle ara bulucu olmayı kabullenmiştir. 
Biz
en başından beri Libya’da diplomasiyi ve diyaloğu savunuyorduk. Bunu, tezkereye
“hayır” derken de açıkça ve defaatle ifade etmiştik. Şimdi gelinen nokta
geçmişe oranla doğrudur; yanlış olan, en başta yapıldığı gibi, başka bir
ülkenin iç savaşında taraf olma riskinin göze alınmasıydı. 
Kayıtlara
geçsin diye ifade ettim, Genel Kurulu saygılarımla selamlıyorum efendim. 
BAŞKAN
– Sayın Bülbül…
35.- Sakarya Milletvekili Muhammed Levent Bülbül’ün, Irak’ın kuzeyinde
devam eden Pençe 3 Harekâtı’nda teröristlerle çıkan çatışmada şehit olan
askerimiz ile güvenlik korucumuza Allah’tan rahmet dilediğine, 13 Ocak Kuzey
Kıbrıs Türk Cumhuriyeti’nin ilk Cumhurbaşkanı Rauf Denktaş’a vefatının 8’inci,
14 Ocak Gazi Mustafa Kemal Atatürk’ün muhterem anneleri Zübeyde Hanım’a
ölümünün 97’nci yıl dönümünde Allah’tan rahmet, Tarsus Devlet Hastanesinde
meydana gelen patlamada yaralanan vatandaşlara şifa dilediğine ilişkin
açıklaması
MUHAMMED
LEVENT BÜLBÜL (Sakarya) - Teşekkür ederim Sayın Başkan. 
Sayın
Başkan, değerli milletvekilleri; Irak’ın kuzeyinde, Haftanin bölgesinde
sürdürülen operasyonlarda 1 askerimiz ve 1 güvenlik korucumuz şehit olmuştur.
Şehitlerimize Allah’tan rahmet, aileleri başta olmak üzere aziz Türk milletine
sabırlar diliyorum. 
Yine,
Kıbrıs davasının büyük lideri, Türk Mukavemet Teşkilatının Toros’u, Kuzey
Kıbrıs Türk Cumhuriyeti’nin ilk Cumhurbaşkanı Sayın Rauf Denktaş’ı vefatının
8’inci yıl dönümünde rahmetle, minnetle andığımızı ifade etmek istiyorum. 
Bugün
aynı zamanda, ülkemizin kurucu lideri Gazi Mustafa Kemal Atatürk’ün anneleri
Zübeyde Hanım’ın aramızdan ayrılışının 97’nci yıl dönümüdür. “Nerede kaldı o
anlar ki/ Analar kurt doğururdu/ Hilkat insan çamurunu/ Destanlarla yoğururdu.”
mısralarındaki gibi bir anne olan Zübeyde Hanım’ı rahmetle anıyor ve bu
vesileyle bütün annelerimize, hayatını kaybedenlere rahmet dilerken, hayatta
olanlara da sağlık ve huzur dilediğimizi ifade etmek istiyoruz. 
Mersin’in
Tarsus ilçesindeki devlet hastanesinde meydana gelen patlamada 2’si ağır olmak
üzere 5 vatandaşımızın yaralandığını öğrenmiş bulunuyoruz. Vatandaşlarımıza
acil şifalar diliyor, Genel Kurulu saygıyla selamlıyorum. 
BAŞKAN-
Sayın Oluç, buyurun. 
36.- İstanbul Milletvekili Hakkı Saruhan Oluç’un, 5 Ocakta kaldığı
yurttan çıktıktan sonra haber alınamayan Munzur Üniversitesi Çocuk Gelişimi
Bölümü 2’nci sınıf öğrencisi Gülistan Doku’nun kaybolduğu bölgedeki MOBESE
kayıtlarına nasıl ulaşılamadığını, polis tarafından şüphelilerin ifadesinin
neden alınmadığını öğrenmek istediklerine, Mardin ili Nusaybin ilçesinde bin
beş yüz yıldır faaliyet gösteren Mor Yakup Manastırı Rahibi Sefer Bileçen’in
tutuklanması olayına, İstanbul Havaalanı’nda uygulanan 36 dilde ve 80 lehçede
anlık çeviri hizmeti içerisinde Kürtçenin yer almamasının anlaşılır olmadığına
ilişkin açıklaması
HAKKI
SARUHAN OLUÇ (İstanbul) - Teşekkür ederim Sayın Başkan. 
Sayın
vekiller, Munzur Üniversitesi Çocuk
Gelişimi Bölümü 2’ncı sınıf öğrencisi Gülistan Doku 5 Ocak tarihinde kaldığı
yurttan çıktıktan sonra, aradan on gün geçmesine rağmen kendisinden herhangi
bir haber alınamamıştır, on gündür Gülistan Doku ortada yoktur. Ailesi herhangi
bir tatmin edici bilgiye sahip olmadığını, bizi arayarak, bize gelerek bu
konudaki görüşlerini söylemiştir. Somut bilgi ve belgeler aileyle
paylaşılmamaktadır. 
Şimdi,
bu konuda ciddi bir araştırma yapılmadığından ciddi olarak endişe etmekteyiz
çünkü soruyoruz yani Dersim’de bir kimlik sorgulama noktasına yakın bir yerde
nasıl oluyor da tek bir kamera bulunmuyor? Nasıl oluyor da Gülistan Doku’nun
kaybolduğu bölgedeki MOBESE kayıtlarına ulaşılamıyor? Polis neden şüpheli olan
herkesin ifadesini almıyor? Gereken bütün araştırmaların ivedilikle yapılması
ve Gülistan Doku’nun bir an önce bulunması gerekiyor.
Bu
konuda bir örtbas etme meselesinin gündemde olduğundan ciddi olarak şüphe
ediyoruz çünkü ciddi bir çalışma yürütülmediği kanaatindeyiz. Özellikle birinci
fail niteliğinde olan şahsın durumuyla ilgili henüz kamuoyu açık ve net
bilgilendirilmemiştir. Bu kişinin önce yurt dışına çıktığı söylenmiştir ancak
sonra gözetim altında olduğu belirtilmiştir. Peki, gözetim altında olan bu
kişinin ifadeleri neden aileyle ve avukatlarla paylaşılmıyor, bu da belli
değildir. Son derece gizemli bir durum on gündür devam etmektedir ve bugün bir
vekil heyetimiz Dersim’dedir, Ağrı Milletvekilimiz Dilan Dirayet Taşdemir ve
Batman Milletvekilimiz Ayşe Acar Başaran’dan oluşan heyet orada incelemeler
yapmışlardır.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen.
HAKKI
SARUHAN OLUÇ (İstanbul) – Gülistan Doku’nun ailesi, arkadaşları ve oradaki
kadın örgütleri ve demokratik örgütler acilen bir bilgi ve sonuç
istemektedirler. Öncelikle bunu belirtmek istiyoruz.
İkinci
değinmek istediğim konu şudur: Mardin’in Nusaybin ilçesinde bin beş yüz yıldır
faaliyet gösteren Mor Yakup Manastırı Rahibi Aho Sefer Bileçen geçtiğimiz
günlerde kiliseye yapılan bir baskın sonucunda gözaltına alındı ve ardından da
tutuklandı. Bileçen’le birlikte 3 din görevlisi daha gözaltına alındı. Rahip
Bileçen, 2010 yılında restore edilen ve yeniden ibadete açılan manastırda o
tarihten bu yana görev yapmaktaydı. Ortada bir gizli tanık ifadesi var, her
zaman olduğu gibi gizli tanıklara dayanılarak bu gözaltı ve tutuklamalar
yapılıyor. Esas itibarıyla, bu sorunun yaşandığı yerler, Süryani yurttaşlarımızın
tekrar geri dönmeye başladıkları köyler…
(Mikrofon
otomatik cihaz tarafından kapatıldı) 
BAŞKAN
– Son cümlelerinizi alayım.
Buyurun.
HAKKI
SARUHAN OLUÇ (İstanbul) – …Süryanilerin yaşadığı binlerce yıllık yerleşim
alanlarıdır aynı zamanda ve Süryanilerin yeniden kendi yurtlarında,
topraklarında özgürce yaşama imkânlarını aradıkları yerlerdir. Bu nedenle, bu
tür gözaltı ve tutuklamaların aslında Süryani halkını, Süryani yurttaşlarımızı
ciddi ölçüde tedirgin eden, rahatsız eden uygulamalar olduğunu özellikle
belirtelim. Bu ülkede, Müslüman olmayan azınlıklar bir güvercin tedirginliğiyle
yaşamaktadır. Bu gerçekliği bilerek hareket etmeliyiz ve Süryani
yurttaşlarımızın inanç görevlilerine yönelik bu gözaltı ve tutuklamaların
kesinlikle sona erdirilmesi ve serbest bırakılmaları gerekmektedir. Zaten Rahip
Bileçen kendisi de verdiği ifadede demiştir ki: “İnancım gereği, kapıma kim
gelirse gelsin yardım ederim. Bunun herhangi bir örgütle alakası yoktur benim
için.” Bunu bir kez daha belirtmiş olalım.
(Mikrofon
otomatik cihaz tarafından kapatıldı) 
BAŞKAN
– Lütfen tamamlayın.
HAKKI
SARUHAN OLUÇ (İstanbul) – Tamamlıyorum efendim.
Değinmek
istediğim son konu da İstanbul Havaalanı’ndaki uygulamayla ilgili. Anlık çeviri
sistemi uygulaması başlatıldı ve yolculara terminalin 35 farklı noktasında 36
dilde ve 80 lehçede anlık çeviri hizmeti veriliyor. Tabii ki güzel -akıllı
tabletler sayesinde bu yapılıyor- buna bir itiraz yok. Çinceden Slovakçaya,
Bulgarcadan Almancaya, Urducaya kadar her dilde yapılıyor; bir tek dilde yapılmıyor,
o da Kürtçe. Yani Urducaya varıncaya kadar her dilde hizmet verilmesine rağmen,
20 milyondan fazla Kürt yurttaşımızın yaşadığı, ulaşım imkânlarını kullandığı
bir ülkede bir kamu hizmeti olarak ana dillerinde bir hizmet verilmiyor. Bunun
nasıl bir gerekçesi vardır, anlaşılır gibi değil. Bir taraftan TRT’de TRT
Kurdî’yle yayın yapacaksınız, öbür taraftan -geçen gün Adalet Bakanının da
söylediği gibi- savunmada Kürtçe konuşma imkânı olacak. Bin yıldır konuşulan
bir dile…
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) – Son cümlelerim efendim. 
BAŞKAN
– Tamamlayın lütfen, son kez söz veriyorum Sayın Oluç.
Buyurun.
HAKKI
SARUHAN OLUÇ (İstanbul) – Adalet Bakanı “Bin yıldır konuşulan bir dile
bilinmeyen bir dil muamelesi yapılamaz.” demiştir. Bütün bunlar ortadayken,
havalimanında verilen hizmette Kürtçenin yer almaması anlaşılır bir durum
değildir. Bu durumun değiştirilmesi için gerekli adımların atılmasını istiyoruz
ve bu konuda da üzerimize düşenleri yapacağız.
Teşekkür
ediyorum.
BAŞKAN
– Sayın Özkoç, buyurun.
37.- Sakarya Milletvekili Engin Özkoç’un, 14 Ocak Zübeyde Hanım’ı
ölümünün 97’nci, 13 Ocak Kuzey Kıbrıs Türk Cumhuriyeti’nin ilk Cumhurbaşkanı
Rauf Denktaş’ı vefatının 8’inci yıl dönümünde saygıyla andığına, şehitlerimize
Allah’tan rahmet dilediğine, olimpiyatlara katılma başarısı gösteren Türkiye A
Millî Kadın Voleybol Takımı’nı kutladığına, orduda görev almak isteyen subay
evlatlarımıza sahip çıkılması, 15 Temmuz şehit ve gazilerimiz için toplanılan
paranın sahiplerine teslim edilmesi gerektiğine ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; hepinizi
saygıyla selamlıyorum.
“Analardır
adam eden adamı.” derler ya… Bir evlat yetiştirerek Türkiye'nin gerçek
Başkomutanını ve Türkiye Cumhuriyeti’nin kurucusunu Türk milletine emanet eden
Zübeyde Hanım’ın 97’nci ölüm yıl dönümü; kendisini bir kez daha saygıyla ve
minnetle anıyorum.
Olimpiyatlara
katılma başarısı gösteren voleybolcularımızı kutluyor, buradan bütün Meclisin
sevgi ve saygılarını iletiyorum. 
Gerçekten
“Kıbrıs Türkü” denince akla gelen, Kıbrıs Türkünün ruhunu, çektiği acıları,
ızdırapları tüm dünyaya duyuran ve Kıbrıs Türkü için hayatı boyunca mücadele
eden Sayın Rauf Denktaş’ı ölüm yıl dönümünde bir kere daha saygıyla anıyorum.
Bu vesileyle şehitlerimizin yakınlarına, Türk milletine başsağlığı diliyor,
saygılar sunuyorum.
Değerli
arkadaşlar, bir anne düşünün, Türkiye Cumhuriyeti’nin ordusuna bir evlat
yetiştirmek için çırpınsın. Türkiye Cumhuriyeti’nde yaşayan insanları düşünün,
Türkiye Cumhuriyeti’nin göz bebeği ordusuna evlatlar yetiştirmek isteyen
anaları düşünün; bu analar gurur duymak istiyorlar, bu analar evlatlarını
subay, general olarak görmek istiyorlar ama hain terör örgütü, FETÖ’cü terör
örgütü ordunun içerisine sızıyor. Türkiye Cumhuriyeti’nin Cumhurbaşkanları,
ordunun içine sızan hain terör örgütlerini tek tek tespit edip de ordudaki
görevlerine son verirken Türkiye’de sanki…
(Mikrofon
otomatik cihaz tarafından kapatıldı)
BAŞKAN
– Buyurun.
ENGİN
ÖZKOÇ (Sakarya) – …Müslümanlığı yerine getirip namaz kılanlar ordudan ihraç
ediliyormuş algısı yaratılarak bu hainler Türk ordusu içerisinde örgütlendiler.

Türkiye
Cumhuriyeti’nin Genelkurmay Başkanını bir gizli tanık tarafından haince
iftiralarda bulunulmasıyla müebbet hapse mahkûm eden Zekeriya Öz elini kolunu
sallaya sallaya Türkiye Cumhuriyeti’ni terk ederken, bir numaralı sanık Adil
Öksüz hâlâ yakalanmazken… Askerî okul öğrencileri beraat etmeleri gerektiği
hâlde, bugüne kadar yapılan tüm suçlamalardan muaf oldukları hâlde, bütün
suçlamaları balistik raporlarına varıncaya kadar delilleriyle reddedildiği
hâlde bugün bir anne evladı için feryat ederek yürüyüşe çıkıyor. Bu
evlatlarımızın sesini duymak zorundayız, Meclis olarak duymak zorundayız,
iktidar olarak duymak zorundayız ve evlatlarımıza sahip çıkmak zorundayız.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi, buyurun.
ENGİN
ÖZKOÇ (Sakarya) – Evlatlarımıza, orduda görev almak isteyen subay evlatlarımıza
sahip çıktığımız gibi, 15 Temmuz hain darbe girişiminde ölen şehitlerimizin
yakınlarına da sahip çıkmalıyız. 
Onlar
için, teröre kurban giden kardeşlerimizin yakınları için toplanan paraları
“Vakıf kuracağız, hazinede tutuyoruz.” uydurmacalarından kurtarıp bir an önce
bu yakınlarına teslim etmeliyiz. Bu da bizim görevimizdir.
Saygılar
sunuyorum.
BAŞKAN
– Sayın Turan, buyurun.
38.- Çanakkale Milletvekili Bülent Turan’ın, Irak’ın kuzeyinde devam
eden Pençe 3 Harekâtı’nda teröristlerle çıkan çatışmada şehit düşen Piyade
Uzman Çavuş Bayram Günay ile güvenlik korucusu İlyas Bağater’e Cenab-ı
Allah’tan rahmet dilediğine, son terörist yok oluncaya kadar mücadeleye devam
edeceklerine, 13 Ocak Kuzey Kıbrıs Türk Cumhuriyeti’nin kurucu Cumhurbaşkanı
Rauf Denktaş’ı vefatının 8’inci, 14 Ocak Zübeyde Hanım’ı ölümünün 97’nci yıl
dönümünde rahmetle yâd ettiklerine ve olimpiyatlara katılma başarısı gösteren A
Millî Kadın Voleybol Takımı’mızı tebrik ettiklerine ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla
selamlıyorum.
Dün
Irak’ın kuzeyinde icra edilen operasyonlarda teröristlerle çıkan çatışmada
Piyade Uzman Çavuş Bayram Günay ve güvenlik korucusu İlyas Bağater şehit oldu.
Şehitlerimize Allah’tan rahmet, ailelerine ve yakınlarına başsağlığı diliyoruz.
Son terörist yok oluncaya kadar, son terör bataklığı kurutuluncaya kadar
mücadelemiz kararlılıkla devam edecek. Milletimizin başı sağ olsun. 
Sayın
Başkan, değerli milletvekilleri; dün Kuzey Kıbrıs Türk Cumhuriyeti’nin kurucu
Cumhurbaşkanı Rauf Denktaş’ın vefatının 8’inci yıl dönümüydü. Rauf Denktaş,
Kıbrıs davasının önderi, devlet adamı, vatan ve millet sevdalısı olarak
tarihteki ve kalplerimizdeki müstesna yerini daima koruyacaktır; bir kez daha
rahmet ve saygıyla yâd ediyoruz. 
Sayın
Başkan, değerli milletvekilleri; bugün cumhuriyetimizin kurucusu Gazi Mustafa
Kemal’in annesi Zübeyde Hanım’ın vefatının 97’nci yıl dönümü. Zübeyde Hanım’ı
rahmetle ve duayla yâd ediyoruz. 
Sayın
Başkan, değerli milletvekilleri; yine, 12 Ocak 2020 Tokyo Olimpiyat Oyunları Avrupa
Kıta Elemeleri finalinde Almanya’yı mağlup ederek bizleri gururlandıran A Millî
Kadın Voleybol Takımı’mızı tebrik ediyoruz. “Filenin Sultanları”na 2020 Tokyo
Olimpiyatları’nda başarılar diliyoruz. 
Tüm
milletvekili arkadaşlarımı saygıyla selamlıyorum.
BAŞKAN
– Gündeme geçiyoruz. 
Başkanlığın
Genel Kurula sunuşları vardır.
V.- BAŞKANLIĞIN GENEL KURULA SUNUŞLARI
A) Tezkereler
1.- Cumhurbaşkanlığının, Anayasa ve Adalet Komisyonları üyelerinden
kurulu Karma Komisyonda bulunan Kocaeli Milletvekili Saffet Sancaklı hakkında
yasama dokunulmazlığının kaldırılması hakkında tezkeresinin (3/863)
Cumhurbaşkanlığına iade edildiğine ilişkin tezkeresi (3/1048)
BAŞKAN
- Anayasa ve Adalet Komisyonu Üyelerinden Kurulu Karma Komisyonda bulunan
Kocaeli Milletvekili Saffet Sancaklı’ya ait (3/863) esas numaralı Yasama
Dokunulmazlığının Kaldırılması Hakkında Cumhurbaşkanlığı Tezkeresi,
Cumhurbaşkanlığının 20 Aralık 2019 tarihli yazısı doğrultusunda
Cumhurbaşkanlığına iade edilmiştir.
Bilgilerinize
sunulmuştur.
Türkiye
Büyük Millet Meclisi Başkanlığının 2 tezkeresi vardır, ayrı ayrı okutup
bilgilerinize sunacağım.
2.- Türkiye Büyük Millet Meclisi Başkanlığının, Türkiye Büyük Millet
Meclisi Dışişleri Komisyonu Başkanı ve üyelerinden oluşan heyetlerin Rusya,
Güney Kore, Hırvatistan, Belarus, Azerbaycan, Finlandiya, Romanya, Polonya ve
Bulgaristan’a ziyarette bulunduğuna ilişkin tezkeresi (3/1049)
31/12/2019
Türkiye Büyük Millet Meclisi Genel Kuruluna
Türkiye
Büyük Millet Meclisi Dışişleri Komisyonu Başkanı ve üyelerinden oluşan heyetler,
Türkiye Büyük Millet Meclisinin Dış İlişkilerinin Düzenlenmesi Hakkında 3620
sayılı Kanun’un 6’ncı, 9’uncu, 10’uncu ve 11’inci maddeleri gereğince Rusya,
Güney Kore, Hırvatistan, Belarus, Azerbaycan, Finlandiya, Romanya, Polonya ve
Bulgaristan'a ziyaretler gerçekleştirmiştir.
Söz
konusu Rusya ziyaretine TBMM Dışişleri Komisyonu Başkanı ve İstanbul
Milletvekili Volkan Bozkır, Denizli Milletvekili Ahmet Yıldız, Kayseri
Milletvekili İsmail Özdemir ve Aydın Milletvekili Aydın Adnan Sezgin; Güney
Kore ziyaretine TBMM Dışişleri Komisyonu Başkanı ve İstanbul Milletvekili
Volkan Bozkır, Bursa Milletvekili Atilla Ödünç, Gaziantep Milletvekili Ali
Şahin, Ankara Milletvekili Ahmet Haluk Koç, Kayseri Milletvekili İsmail
Özdemir, İstanbul Milletvekili Ümit Özdağ; Hırvatistan ziyaretine TBMM
Dışişleri Komisyonu Başkanı ve İstanbul Milletvekili Volkan Bozkır, Kocaeli
Milletvekili Radiye Sezer Katırcıoğlu, İzmir Milletvekili Ceyda Bölünmez
Çankırı, Hatay Milletvekili Mehmet Güzelmansur ve Kayseri Milletvekili İsmail Özdemir;
Azerbaycan ziyaretine TBMM Dışişleri Komisyonu Başkanı ve İstanbul Milletvekili
Volkan Bozkır, Denizli Milletvekili Ahmet Yıldız, İstanbul Milletvekili Yunus
Emre, Kayseri Milletvekili İsmail Özdemir; Belarus ziyaretine TBMM Dışişleri
Komisyonu Başkanı ve İstanbul Milletvekili Volkan Bozkır, İstanbul Milletvekili
Ahmet Berat Çonkar, Karabük Milletvekili Niyazi Güneş, Hatay Milletvekili
Mehmet Güzelmansur, Kayseri Milletvekili İsmail Özdemir, İstanbul Milletvekili
Ümit Özdağ; Bulgaristan ziyaretine TBMM Dışişleri Komisyonu Başkanı ve İstanbul
Milletvekili Volkan Bozkır, İstanbul Milletvekili Yunus Emre, Kayseri
Milletvekili İsmail Özdemir, İstanbul Milletvekili Ümit Özdağ'ın katıldığı ve
TBMM Dışişleri Komisyonu Başkanı ve İstanbul Milletvekili Volkan Bozkır’ın
Avrupa Birliği Konseyi Romanya Dönem Başkanlığı tarafından Romanya'nın başkenti
Bükreş'te ve Avrupa Birliği Konseyi Finlandiya Dönem Başkanlığı tarafından
Finlandiya'nın başkenti Helsinki’de düzenlenmiş olan Ortak Dış ve Güvenlik
Politikası ve Ortak Güvenlik ve Savunma Politikası Parlamentolararası
Konferanslarına katılımı ile Polonya'nın başkenti Varşova'da düzenlenmiş olan
Varşova Güvenlik Forumu’na ve Helsinki'de düzenlenmiş Helsinki Siyasi Forumu’na
katıldığı, ayrıca TBMM Dışişleri Komisyonu Başkanlığının konuğu olarak Karadağ
Parlamentosu Uluslararası İlişkiler ve Göçmenler Komisyonu, Bulgaristan Ulusal
Meclisi Dışişleri Komisyonu, Norveç Parlamentosu Dışişleri ve Savunma
Komisyonu, Portekiz Parlamentosu Dışişleri Komisyonu ve Sırbistan Cumhuriyeti
Ulusal Meclisi Dışişleri Komisyonunun ülkemizi ziyaretleri Türkiye Büyük Millet
Meclisi Dış İlişkilerinin Düzenlenmesi Hakkında 3620 sayılı Kanun’un 7’inci
maddesi gereğince Genel Kurulun bilgilerine sunulur.
 Mustafa
Şentop
 Türkiye
Büyü Millet Meclisi 
 Başkanı
3.- Türkiye Büyük Millet Meclisi Başkanlığının, İstanbul Milletvekili
Mustafa Yeneroğlu’nun Adalet ve Kalkınma Partisi Grubundan istifa etmesiyle
Türkiye-AB Karma Parlamento Komisyonunda (KPK) ve Avrupa Konseyi Parlamenter
Meclisinde (AKPM) boşalan üyelikleri ile Avrupa Güvenlik ve İşbirliği Teşkilatı
Parlamenter Asamblesinde (AGİTPA) ve NATO Parlamenter Asamblesinde (NATOPA)
boşalan yedek üyelikler için Adalet ve Kalkınma Partisi Grubu Başkanlığınca
bildirilen ve Başkanlık Divanında yapılan incelemede uygun görülen üyelerin
isimlerine ilişkin tezkeresi (3/1050)
7/1/2019
Türkiye Büyük Millet Meclisi Genel Kuruluna
İstanbul
Milletvekili Mustafa Yeneroğlu'nun Adalet ve Kalkınma Partisi Grubundan istifa
etmesiyle Türkiye-AB Karma Parlamento Komisyonunda (KPK) ve Avrupa Konseyi
Parlamenter Meclisinde (AKPM) boşalan üyelikleri ile Avrupa Güvenlik ve
İşbirliği Teşkilatı Parlamenter Asamblesinde (AGİTPA) ve NATO Parlamenter
Asamblesinde (NATOPA) boşalan yedek üyeliklere 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 2'nci maddesine göre Adalet ve Kalkınma Partisi Grubu Başkanlığınca
bildirilen ve anılan Kanun'un 12'nci maddesi uyarınca Başkanlık Divanında
yapılan incelemede uygun görülen İzmir Milletvekili Cemal Bekle'nin Türkiye-AB
KPK üyeliği, Diyarbakır Milletvekili Mehmet Mehdi Eker'in AKPM üyeliği, Aksaray
Milletvekili Cengiz Aydoğdu'nun AGİTPA yedek üyeliği ve Kars Milletvekili Ahmet
Arslan'ın NATOPA yedek üyeliği Genel Kurulun bilgilerine sunulur.
 Mustafa
Şentop
 Türkiye
Büyük Millet Meclisi 
 Başkanı
BAŞKAN
– Bilgilerinize sunulmuştur.
B) Önergeler
1.- Manisa Milletvekili Özgür Özel’in, (2/2481) esas numaralı 2802
sayılı Hâkimler ve Savcılar Kanununda Değişiklik Yapılmasına Dair Kanun
Teklifi’ni geri aldığına ilişkin önerge yazısı (4/54)
BAŞKAN
– Sayın milletvekilleri, esas komisyon olarak Adalet Komisyonu, tali komisyon
olarak da Plan ve Bütçe Komisyonuna havale edilen (2/2481) esas numaralı, 2802
sayılı Hâkimler ve Savcılar Kanunu’nda Değişiklik Yapılmasına Dair Kanun
Teklifi Manisa Milletvekili Özgür Özel tarafından geri alınmıştır. 
Bilgilerinize
sunulmuştur.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım. 
VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, İstanbul Milletvekili Abdul Ahat Andican ve 21
milletvekili tarafından, Kanal İstanbul Projesi’nin ekolojik dengeleri
bozabileceği, Marmara’nın daha fazla kirlenmesine yol açabileceği, Montrö
Boğazlar Sözleşmesi’ni hükümsüz kılacağı, İstanbul Boğazı’nda seksen yıldan
beri sürdürülen uluslararası dengeleri bozabileceği iddialarının araştırılması
amacıyla 14/1/2020 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 14 Ocak
2020 Salı günkü birleşiminde yapılmasına ilişkin önerisi
14/01/2020
Türkiye Büyük Millet Meclisi Başkanlığına
Danışma
Kurulu 14/1/2020 Salı günü (bugün) toplanamadığından, grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasına saygılarımla arz ederim.
 Dursun
Müsavat Dervişoğlu
 İzmir
 Grup
Başkan Vekili
Öneri:
İstanbul
Milletvekili Abdul Ahat Andican ve 21 milletvekili tarafından Kanal İstanbul
Projesi'nin ekolojik dengeleri bozabileceği, Marmara'nın daha fazla
kirlenmesine yol açabileceği, Montrö Boğazlar Sözleşmesi’ni hükümsüz kılacağı,
İstanbul Boğazı'nda seksen yıldan beri sürdürülen uluslararası dengeleri
bozabileceği gibi iddiaların araştırılması amacıyla 14/1/2020 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
diğer önergelerin önüne alınarak görüşmelerin 14/1/2020 Salı günlü birleşimde
yapılması önerilmiştir.
BAŞKAN
– Önerinin gerekçesini açıklamak üzere İYİ PARTİ Grubu adına Sayın Abdul Ahat
Andican, buyurun. (İYİ PARTİ sıralarından alkışlar) 
İYİ
PARTİ GRUBU ADINA ABDUL AHAT ANDİCAN (İstanbul) – Sayın Başkan, değerli
milletvekilleri; geçtiğimiz bütçe görüşmeleri sırasında Kanal İstanbul’la
ilgili olarak yaptığım konuşmada “Kanal İstanbul Projesi, iktidarın iddia
ettiği gibi bir medeniyet projesi değil; İstanbul’un tarihine, bölgenin
ekosistemine, İstanbul halkına, Türk ekonomisine, Türk dış siyasetine ve Türk
milletinin geleceğine karşı sunulan bir ihanet projesidir.” demiştim.
Evet,
değerli milletvekilleri, bu proje sadece bir rant ve siyaset projesidir. Bugün
bu konuyu Meclise bir araştırma önergesi olarak getirme gerekçem olan siyasi
boyutu değerlendirmek istiyorum. Kanal İstanbul Projesi’nin, gündeme
getirildiği ilk günden beri, Türk milletinden gizlenen, gözlerden kaçırılan bir
siyasi boyutu var arkadaşlar ve bu siyasi boyut Türk dış siyasetini önümüzdeki
onlu yıllarda ipotek altına alabilecek niteliktedir. Dolayısıyla konu Türkiye
Büyük Millet Meclisinde enine boyuna tartışılmalıdır. Türk siyaset gündemine
1994’te Ecevit tarafından getirilen ama daha sonra ekolojik açıdan, siyasi
açıdan, uluslararası anlaşmalar açısından sakıncaları görüldüğü için geri
çekilen Kanal İstanbul Projesi, hatırladığınız gibi veya hatırlayacağınız gibi,
daha sonra AKP Genel Başkanı tarafından 2011’de yeniden gündeme getirilmiştir.
Aradan geçen dokuz yıl boyunca iktidar, boğazlardaki güvenliğe sağlayacağı
katkılar konusunda, ülke ekonomisine getireceği getiriler konusunda çok
söylemlerde bulundu ama siyasi, uluslararası siyaset boyutuna hiç değinmedi. Ne
zamana kadar? İki ay öncesine kadar. İki ay önce Sayın Cumhurbaşkanı, kanala
yönelik yapılan ciddi itirazlara verdiği bir cevap konuşmasında şunu söylüyor,
diyor ki: “Bunun yanında çok daha siyasi bir boyutu olacak, o siyasi boyutuyla
da, inşallah, Kanal İstanbul dünyada çok ciddi bir sükse yapacak.” Çok ciddi
bir sükse yapacakmış.
Şimdi,
sormamız gereken şey şu: Bakanların, milletvekillerinin ya da Türkiye’de Sayın
Cumhurbaşkanından başka hiç kimsenin bilmediği bu siyasi boyut nedir? Bu siyasi
boyut eğer Montrö’yle alakalı değilse değerli arkadaşlar, uluslararası siyaset
açısından, uluslararası dünya açısından hiçbir önemi yoktur; demek ki
Montrö’yle alakalı bir şey bu. Zaten Sayın Cumhurbaşkanı daha sonra yaptığı bir
konuşmada da “Kaldı ki boğazlarda Montrö’de bize tanınan bir hak yok,
istedikleri gibi gelip geçiyorlar. Düşünün, sizin boğazınızı kullanıyorlar ama
hiçbir şey elde edemiyorsunuz.” diyerek Montrö’den şikâyetçi olduğunu gündeme
getiriyor. Daha da önemlisi, iktidarın emriyle ve denetiminde yapılan ÇED
raporunda, arka sayfalarda bir cümle olarak, ÇED raporunu yapan ekip, hiç
alakası yokken, İstanbul Boğazı’yla ilgili bir ÇED raporuna Marmara ile Saros
Körfezi’ni birleştiren bir kanal projesi daha ekliyor. İlginç değil mi? Bu,
Sayın Cumhurbaşkanının Montrö’den sadece şikâyet etmekle kalmayıp aynı zamanda
Montrö’yü delmeye, Montrö’yü etkisizleştirmeye çalıştığının ilginç bir boyutu,
göstergesi. 
Montrö’den
sadece Sayın Cumhurbaşkanı şikâyetçi değil ya da delmek istemiyor, Amerika
Birleşik Devletleri de aynı sevdanın peşinde; mümkünse delmek istiyor,
kaldırmak istiyor. Amerikan Senatosunda bu konuyla ilgili yapılan çalışmalar
var ve bu çalışmalarda ABD güçlerinin boğazlardan geçmesini engelleme projesi
olarak, engelleme uygulaması olarak Montrö suçlanıyor ve “Montrö Sözleşmesi’ni
değiştirmemiz veya ters yüz etmemiz gereklidir.” deniyor. 
Sonuç:
Cumhurbaşkanı ABD’nin bu isteğine karşı çıkıyor mu yoksa taraftar mı? Bunu da
nereden anlıyoruz? 8-9 Temmuz 2016 tarihlerinde Varşova’da NATO Genel Sekreteri
Jens Stoltenberg’e söylediği şu sözler var, çok önemli: “Karadeniz’de
görünmüyorsunuz. Karadeniz’de görünmeyişiniz Karadeniz’i âdeta Rusya’nın bir
gölü hâline dönüştürüyor. Karadeniz’i tekrar istikrar havzası kılmalıyız.” Bu
sözler Cumhurbaşkanına ait. 
(Mikrofon
otomatik cihaz tarafından kapatıldı)
BAŞKAN
– Sayın Andican, sözlerinizi tamamlayın.
ABDUL
AHAT ANDİCAN (Devamla) – Sonuçta, Stoltenberg imzasıyla NATO önümüzdeki yıllar
için Karadeniz’de güçlü NATO yol haritasını çiziyor.
Sonuç:
Türkiye, Kanal İstanbul Projesi aracılığıyla ABD ve Rusya arasındaki bir
çatışma eksenine sürükleniyor arkadaşlar, önümüzdeki onlu yıllarda bununla
karşı karşıya kalacağız. Cumhurbaşkanı bunu aslında çok iyi biliyor, çok iyi
biliyor. Ama iç siyasette yaptığı gibi, hani o yıllarca birlikte çalıştığı
insanlardan “Aldatıldım.” diye elini yıkaması gibi bu işten de kurtulacağını
zannediyor ama bu, mümkün değil değerli arkadaşlar, dış politikada iş böyle
yürümüyor. Dış politikada en yakın Hafter olayında gördüğünüz gibi, öyle, önce
“Darbecilerle görüşülmez, aracılık yapılmaz.” deyip ondan sonra aracılık
yapmaya kalkarsanız sonuçta Türkiye'yi -ona verilen reaksiyonu da göz önüne alırsanız-
uluslararası camiada komik duruma düşüren, zayıf gösteren bir reaksiyonla karşı
karşıya kalırsınız değerli arkadaşlar. 
Bir
an için Kanal İstanbul Projesi’nin gerçekleştiğini düşünelim.
(Mikrofon
otomatik cihaz tarafından kapatıldı)
ABDUL
AHAT ANDİCAN (Devamla) – Bitiriyorum Sayın Başkan.
BAŞKAN
– Yalnız, bu şekilde başka uzatma yapmayacağım, lütfen tamamlayın.
ABDUL
AHAT ANDİCAN (Devamla) – Bu projenin gerçekleştirildiğini düşünelim. Bugün
Suriye'de Amerikalıların çizdikleri çizginin ötesine geçemeyen iktidarınız
-Sayın Cumhurbaşkanına sesleniyorum- o dönemde ABD’nin Montrö’yü baypas
isteklerine karşı nasıl direnecek? Mümkün değil. Dolayısıyla en iyisi, Sayın
Cumhurbaşkanı, siz Kanal İstanbul Projesi’nden vazgeçin, vazgeçin. Boğazları
Türkiye'nin denetiminde bırakan Montrö Sözleşmesi’ne delik açtırmayın, baypas
ettirmeyin, Türkiye'ye yapacağınız en büyük iyilik bu olur.
Tabii,
Kanal İstanbul’un inşa edildiğini düşünürsek bu problemler ortaya çıktığında
muhtemelen Sayın Cumhurbaşkanı ve AKP iktidarı artık tarih olmuş olacak, siyasi
tarih olmuş olacak, dolayısıyla bu sorunlarla Türkiye'nin o günkü yöneticileri
uğraşmak zorunda kalacak. Bu, çok kötü bir miras olur diyor, hepinize saygılar
sunuyorum. (İYİ PARTİ ve CHP sıralarından alkışlar) 
BAŞKAN
– Halkların Demokratik Partisi Grubu adına Sayın Erol Katırcıoğlu.
Buyurun.
(HDP sıralarından alkışlar) 
HDP
GRUBU ADINA EROL KATIRCIOĞLU (İstanbul) – Teşekkür ederim Sayın Başkan.
Sayın
vekiller, hepinizi saygıyla selamlıyorum. 
Tabii,
Kanal İstanbul Projesi’ne baktığımızda, boyutuna göre yeteri kadar
tartışılmamış bir proje. Bu sebeple de esasında Türkiye’nin tartışması gereken
bir proje anlaşılan, Hükûmetin getirmesi bunu ima ediyor ama her şeyden önce
sanırım Parlamentonun, bizlerin yeteri kadar aydınlanmadığından gidersek bu
tartışmaları yapmaya devam etmemiz gerekir diye düşünüyorum. 
Şimdi,
arkadaşlar, Kanal İstanbul’a proje olarak baktığımızda birçok yanı var, birçok
boyutu var ve bu boyutları üç dakika içinde konuşamayacağım için ben bir iki
boyutu üzerine birkaç cümle söylemek istiyorum. Bunlardan bir tanesini şöyle
ifade edeyim: Bugün Hükûmet, Türkiye’de arzu ettiği, istediği ama bir türlü
beceremediği ekonomik iyileşmeyi sağlamaya yönelik olmak üzere kaynak
arayışında temel olarak. Bu kaynaklardan bir tanesi Kıbrıs doğal gazı ve Libya
muhabbetiyle ilişkili olmakla birlikte bir diğeri de Kanal İstanbul çünkü
oradan büyük bir rant geliri elde edeceğini hesap ediyor ve dolayısıyla da
ihtiyacı olan kaynakları orada yaratabileceğini düşünüyor. Fakat arkadaşlar,
şunun altını çizmek istiyorum: Türkiye, Orta Doğu’yla ilişkili hâle geldikçe
neredeyse Orta Doğululaşıyor yani bundan kastettiğim, demokrasiden uzaklaşıyor.
Neden uzaklaşıyor? Çünkü arkadaşlar, Kanal İstanbul gibi bir proje, o projeyi
etkileyecek olan insanların görüşleri alınmadan yapılamaz. Bu cümlem, bugünün
demokrasi anlayışının bir ifadesidir. Başka biçimde ifade edeyim: Herhangi bir
proje, o projeyle hayatları etkilenecek olan insanların görüşleri alınmadan
yapılamaz, yapılırsa eğer meşru olmaz. Yani sizin Cumhurbaşkanı olmanız,
iktidarda olmanız kendi başına bir meşruiyet sağlamaz; bir meşruiyet
sağlayabilmesi için mutlaka ve mutlaka -dediğim gibi, bu örnekten gidersek-
İstanbul’un, Türkiye'nin insanlarının görüşlerini almak zorundasınız ki esas itibarıyla
bunun, böyle bir projenin bir referandum projesi olması gerektiğini söylemek
istiyorum.
Arkadaşlar,
ikinci olarak şunun da altını çizmek istiyorum -süre hızla geçiyor- böyle bir
projeyi, Bakanın açıklamasından anladığımız kadarıyla 15 milyar dolar civarında
olacak olan bu projeyi yapmak üzere planlayan arkadaşlara şunu sormak gerekir
diye düşünüyorum: “Bu proje bugünün ihtiyacı mıdır?” diye bir soru sormak
lazım. 
(Mikrofon
otomatik cihaz tarafından kapatıldı) 
EROL
KATIRCIOĞLU (Devamla) – Evet, bir dakika veriyorsunuz değil mi Sayın Başkan?
BAŞKAN
– Tamamlayın sözlerinizi, buyurun.
EROL
KATIRCIOĞLU (Devamla) – Gerçekten, bugün itibarıyla 15 milyar dolar böyle bir
projeye yatırılmalı mıdır, yoksa genel olarak kamunun, toplumun daha çok
yararına olabilecek olan başka projeler mi dikkate alınmalıdır? Bu soru, bence
çok açık ve net bir şekilde sorulması gereken ama yeterince sorulmamış olduğunu
düşündüğüm bir sorudur. 
Kanaatim
odur ki böyle baktığımızda, bu projenin şöyle şöyle olumlu sonuçlar üretecek olduğu
konusunda iddialarınız olsa bile, zamanlamasının, önceliğinin ne olduğunu
sormanız lazım diye düşünüyorum. Dolayısıyla, bu soruyu sormadan, bu sorunun
cevabını almadan da atılacak her adımın yanlış adım olacağını düşünüyorum. 
Son
on saniyem var, şunu da ekleyeyim: Bakın, bugün yerel yönetimler birçok konuda
karar verirken, mesela Ankara’da 7’nci Cadde’yi trafiğe açalım mı açmayalım mı
kararını verirken topluma sorma ihtiyacını hissetmiş. Dolayısıyla, size önerim,
Kanal İstanbul meselesinin toplumla konuşulması gerekir, yeteri kadar
konuşulmamıştır.
Hepinize
saygılar sunuyorum. (HDP sıralarından alkışlar)
BAŞKAN
– Evet, Sayın Öztunç, yerinizden bir dakika söz veriyorum. 
Buyurun.
IV.- AÇIKLAMALAR (Devam)
39.- Kahramanmaraş Milletvekili Ali Öztunç’un, 30 Aralık 2019 tarihinde
babasının vefatı nedeniyle gerek cenaze törenine katılan gerekse taziyelerini
ileten siyasi partilerin Genel Başkanları, Meclis Başkanı, Meclis Başkan
Vekilleri ile tüm milletvekillerine teşekkür ettiğine ilişkin açıklaması
ALİ
ÖZTUNÇ (Kahramanmaraş) – Evet, Sayın Başkanım, çok teşekkür ediyorum.
30
Aralıkta babamı kaybettim. Bu vesileyle, gerek Ankara’da gerekse
Kahramanmaraş’taki cenaze törenimize katılan saygıdeğer milletvekillerimize,
Sayın Meclis Başkanımıza, sizlere, tüm Meclis Başkan Vekillerimize, siyasi
partilerimizin arayan Genel Başkanlarına ve bütün milletvekili arkadaşlarımıza
katıldıkları için, aradıkları için çok teşekkür ediyorum.
Saygılarımı
sunuyorum. 
VI.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, İstanbul Milletvekili Abdul Ahat Andican ve 21
milletvekili tarafından, Kanal İstanbul Projesi’nin ekolojik dengeleri
bozabileceği, Marmara’nın daha fazla kirlenmesine yol açabileceği, Montrö
Boğazlar Sözleşmesi’ni hükümsüz kılacağı, İstanbul Boğazı’nda seksen yıldan
beri sürdürülen uluslararası dengeleri bozabileceği iddialarının araştırılması
amacıyla 14/1/2020 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 14 Ocak
2020 Salı günkü birleşiminde yapılmasına ilişkin önerisi (Devam)
BAŞKAN
– Öneri üzerindeki görüşmelere devam ediyoruz. 
Cumhuriyet
Halk Partisi Grubu adına Gülizar Biçer Karaca, buyurun. (CHP sıralarından
alkışlar) 
CHP
GRUBU ADINA GÜLİZAR BİÇER KARACA (Denizli) – Sayın Başkan, değerli
milletvekilleri; yüce Meclisi saygıyla selamlıyorum. 
İYİ
PARTİ tarafından verilen, Kanal İstanbul konusunun araştırılmasına ilişkin
önerge üzerinde partim adına söz almış bulunuyorum. 
Değerli
milletvekilleri, Türkiye’de aklın ve bilimin yol göstericiliğine, sağduyuya ve
gelecek için düşünerek adım atmaya en çok ihtiyaç duyduğumuz günlerden
geçiyoruz. Bugünlerde Türkiye gündemine getirilen, “Kanal İstanbul” adında,
“rant projesi” diye ifade ettiğimiz bir projeyle günlerdir uğraşıyoruz, bunu
tartışıyoruz. 
Biz,
Kanal İstanbul Projesi’ne ilk ortaya çıktığından beri “rant projesi” demiştik
ama AK PARTİ sıralarından her defasında çok yoğun itirazlar geldi ve geçtiğimiz
gün -sanıyorum dündü- Ulaştırma Bakanı çıktı, televizyon ekranlarında dedi ki:
“Kanal İstanbul bir rant projesidir.” Yani Cumhuriyet Halk Partisinin bütün
söylemlerini aslında, bozuk saat günde 2 kez doğruyu gösterirmiş hesabıyla
Ulaştırma Bakanı da doğruladı. Kanal İstanbul’a AK PARTİ’nin Genel Başkanı ne
diyor: “Kanal İstanbul sükse projesidir.” 
Değerli
milletvekilleri, ülkemizde açlıktan intihar eden, çocuğuna mama alamadığı için
intihar eden, işsizliğin pençesinde inim inim inleyen yurttaşlarımız var iken
Türkiye’de sükse projelerine değil, sosyal adaleti sağlayacak,
vatandaşlarımızın huzurunu ve refahını artıracak projelere ihtiyaç duyuyoruz. 
Şimdi
“Aklın ve bilimin yol göstericiliğine çok ihtiyacımız var.” demiştik. Bu
bağlamda Kanal İstanbul Projesi’nin ÇED dosyası hazırlanırken TÜBİTAK da -yani göz
bebeğimiz, ülkemizde bilimi, teknolojiyi bize öğretecek ve çocuklarımıza
bilimin ve aklın yol göstericiliğini hayata geçirmekte katkı verecek olan
kurum- bir rapor ve görüş verdi ve bu görüşte, 14 madde hâlinde, Kanal İstanbul
Projesi’nin risklerini ve neden yapılmaması gerektiğine ilişkin sorunları tek
tek, bilimsel anlamda -6 bilim insanının imzasıyla- sundu. 
Sayın
Genel Başkanımız tarafından bu projeye ilişkin TÜBİTAK görüşü ifade edildiğinde
-üzülerek ifade etmek isteriz ki- Türkiye’mizin gözbebeği dediğimiz… Aklın ve
bilimin yol göstericiliğine en çok ihtiyaç duyduğumuz bugünlerden geçerken bu
görüşüne dedi ki: “Biz bu görüşü yalanlıyoruz.” Kim bunu dedi? Bunu, 6 bilim
insanı değil, TÜBİTAK’taki Başkan ve yöneticiler dedi. Eğer TÜBİTAK gibi bir kurum,
aklın ve bilimin yol göstericiliğinde sunulan bu görüşü siyasi iradenin
baskısıyla geri çekmiş ve bu açıklamayı yapmak zorunda kalmış ise gerçekten
ülkemiz için, bizim için, çocuklarımız için, geleceğimiz için çok büyük bir
sorun var demektir. 
Peki,
sadece TÜBİTAK mı görüşünden vazgeçti? 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen. 
Buyurun.

GÜLİZAR
BİÇER KARACA (Devamla) – Bu projeyi, bu rant projesini, Ulaştırma Bakanının da
ifade ettiği bu rant projesini hayata geçirmek için Devlet Su İşlerinin görüşü
saklandı; Devlet Hava Meydanları İşletmesinin “Bu proje yapılırsa üçüncü
havalimanını kullanamayız.” görüşü yine siyasi baskıyla maalesef “Sehven
verdik.” denilerek geri çektirilmek durumunda kalındı. 
Değerli
milletvekilleri, Kanal İstanbul Projesi eğer sadece boğaz trafiğini önleyecek
bir projeyse ben şunu sormak isterim: Projenin hayata geçirileceği güzergâhta
tarım alanları var ama bu proje yapılırken tarım alanları neden tarım alanı
olarak korunmuyor, tarım alanlarında niye inşaat ve beton projeleri hayata
geçirilmek isteniyor? Neden o zaman “boğaz trafiği” dediğiniz sorunu sadece
kanal yaparak çözmüyorsunuz da kanalın etrafına yüzlerce inşaat ve beton
yığmaya çalışıyorsunuz? 
Kanal
İstanbul, bir rant projesidir. Kanal İstanbul, iktidarınızın koltuğunu koruma
projesidir. 
Genel
Kurulu saygıyla selamlıyorum. (CHP ve İYİ PARTİ sıralarından alkışlar) 
BAŞKAN
– Adalet ve Kalkınma Partisi Grubu adına Sayın Ahmet Arslan, buyurun. (AK PARTİ
sıralarından alkışlar) 
AK
PARTİ GRUBU ADINA AHMET ARSLAN (Kars) – Saygıdeğer Başkanım, değerli
milletvekili arkadaşlarım; hepinizi en derin saygılarımla selamlıyorum. 
Kanal
İstanbul Projesi, dokuz yıl önce ortaya, gündeme getirilmiş; sonra, dokuz yıl
sonra, iki ay önce konuşulmuş bir proje değil. Dokuz yıl önce açıklanırken de
bir mutfak çalışması vardı. Bendeniz o zaman da bu mutfak çalışmasının
içerisinde bulunuyordum. Daha sonraki süreçlerde, güzergâh çalışmaları birçok
üniversiteyle birlikte yapıldı. 2013-2014 yılında yaklaşık 10 bin metre sondaj
yapıldı. Daha sonraki dönemde, 200 bilim insanı, uzman, 16 profesör, 6 doçent,
16 doktor, birçok yüksek mühendis ve mimarın da içinde bulunduğu ilave
çalışmalar yapıldı. Daha sonra, on sekiz ay boyunca da ÇED süreci devam etti ki
bu dönemde halkın katılımıyla da toplantılar yapıldı. Özellikle bunu
Avrasya’da, Marmaray Projesi’nde, üçüncü havalimanında da gördük. Önce bunların
bir hazırlık süreci vardır, o hazırlık süreçleri çalışıldıktan sonra diğer
ayrıntılar paylaşılır. Bütün bunlar, bu çerçevede, bir günde olmadı, dokuz
yılın emeğidir, dokuz yılın sonunda bu aşamaya gelmiştir. 
Boğazlar
sadece bizim değil. İstanbul, medeniyetlere başkentlik yapmış, birçok
medeniyetin değerlerini taşır. Bu değerlere sahip çıkmak, bu değerleri korumak,
dünya mirasını korumak bizim boynumuzun borcudur. İşte bunu yapmak için
İstanbul Boğazı’nı tehlikelerden kurtarmak, korumak hiçbir parayla ölçülmez.
Velev ki bir can dahi parayla kıyaslanmaz. İstanbul’un tarihî dokusunun
korunması da parayla ölçülmez. O yüzden, Kanal İstanbul’un maliyeti düşünülerek
“Bundan vazgeçelim, İstanbul Boğazı’na ve İstanbul’a ne olursa olsun.” diyecek
hâlimiz yok. 
Bir
şeyi özellikle ve özellikle vurgulamak isterim: Montrö Sözleşmesi ne yazık ki
iyi bilinmiyor, iyi bilinmediği için de yanlış yorumlar yapılıyor. Montrö
Sözleşmesi’nde özellikle “Boğazlar” ifadesi geçer veya “Boğazlar” genel deyimi.
“Boğazlar” genel deyimi, hem Çanakkale Boğazı’nı hem Marmara Denizi’ni hem
İstanbul Boğazı’nı kapsar ki boğazlardan askerî bir geminin geçişiyle veya
diğer gemilerin geçişiyle ilgili işlem yapılırken Çanakkale Boğazı’ndan girip
İstanbul Boğazı’ndan Karadeniz’e çıkışına kadar olan kısmı birlikte
değerlendirilir; özellikle bunu vurgulamak isterim. 
Sayın
Başkanım, cümlem yarım kalmasın. Eğer bir süre verirseniz…
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayınız, buyurunuz.
AHMET
ARSLAN (Devamla) – Değerli arkadaşlar, sadece boğazlardan geçişi değil, bir de
Karadeniz’de bulunacak gemileri sınırlayan da bir kısmı var bunun. O da
özellikle savaş zamanları hariç, barış zamanında da Karadeniz’de kıyıdaş
ülkelerin dışındaki ülkelerin savaş gemilerinin tonajının 45 bin tonu
geçemeyeceğini, yirmi bir günden fazla kalamayacağını özellikle sınırlar ve bu
da Türkiye'nin kontrolündedir. Hâl böyle olunca da Türkiye için boğazlar neyse,
Çanakkale Boğazı, İstanbul Boğazı, Marmara neyse bununla birlikte Karadeniz’in
güvenliği aynı şeydir.
Kanal
İstanbul bir iç su yolu olarak gemilerin geçişini kolaylaştıracak, İstanbul’a
gelir getirecek, İstanbul’un yaşam konforunu artıracak, İstanbullunun yaşam
konforunu artıracak, bunda hiç şüphe yok. Ama bilinmeli ki boğazlar tüzüğü ayrı
bir şeydir, Montrö ayrı bir şeydir, bir iç su yolu olarak yapılacak olan Kanal
İstanbul ayrı bir şeydir; bunları kesinlikle karıştırmamak lazım.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
AHMET
ARSLAN (Devamla) – Zira, biz hiçbir projeyi ülkemize ihanet olsun diye
yapmıyoruz, hiçbir projeyi insanımız mağdur olsun diye yapmıyoruz; bu, üçüncü
havalimanı için de böyledir, Avrasya için de böyledir, Marmaray için de
böyledir, Osmangazi Köprüsü, Yavuz Sultan Selim Köprüsü için de böyledir. Zaman
zaman farklı yorumlar yapılmakla birlikte, biz, bütün bu projeleri ülkemizin
kalkınması, gelişmesi, büyümesi, insanımızın refahını artırması için yaparız.
Bir
şeyi daha özellikle vurgulamak isterim: Ekonomik olarak ne kadar güçlüyseniz,
dünya ekonomisi veya komşularınızın ekonomisi size ne kadar bağlıysa siyaseten
o kadar güçlüsünüz anlamına gelir. İşte ülkemizin yaptığı bu büyük ulaşım
projelerinin, sağlıkla ilgili projelerin, vesair projelerin amacı ülkeyi
güçlendirmektir, büyütmektir; bu, aynı zamanda, siyasi olarak da güçlü olmak,
dünyada sözünüzün daha fazla geçmesi anlamına gelir. 
Kanal
İstanbul bu amaçla çok önemlidir diyor ve saygılar sunuyorum. (AK PARTİ
sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
IV.- AÇIKLAMALAR (Devam)
40.- Manisa Milletvekili Özgür Özel’in, Kars Miletvekili Ahmet Arslan’ın
İYİ PARTİ grup önerisi üzerinde AK PARTİ Grubu adına yaptığı konuşmasındaki
bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, sayın hatibi dinledik; geçmişte yaptığı görevleri
ve o yaptığı görevlerden dolayı projenin içinde olduğunu söylüyor. Türkiye'nin
önünde de Adalet ve Kalkınma Partisinin 2011 seçimlerinden beri her seçim
beyannamesinde, bir sene sonra Kanal İstanbul’a başlayacağına ilişkin taahhüdü
var. Sekiz yıldır şeffaf, bilimsel, bütün Türkiye'nin dikkatle takip edebileceği
bir çalışma yürütmek yerine her seçim beyannamesinde “Seneye başlıyoruz.”
diyerek bu inandırıcılıktan yoksun, kendi tezlerini şimdiden çökerten “Biz bunu
sekiz yıldır çalışıyoruz.” ifadelerini tamamen kendi seçim beyannameleriyle
yalanlamış bir konuşmayı dinlemiş durumdayız.
(Mikrofon
otomatik cihaz tarafından kapatıldı)
BAŞKAN
– Sataşmaya yol açmayalım lütfen.
Buyurun.

ÖZGÜR
ÖZEL (Manisa) – Şu çok nettir ki eğer Kanal İstanbul’u Türkiye'nin yararına bir
proje olarak düşünüyor olsanız, amacınız boğazlardaki kazaya engel olmak olsa,
bu rant olmasa ve “Maliyetine her türlü katlanırız.” yaklaşımınız doğru olsa
Kanal İstanbul’u yapıp etrafında çevre projeleri, etrafında ekolojik tarımı
falan önerirsiniz ama siz oraya dört başı mamur bir rant projesi öneriyorsunuz.

“Montrö
bilinmiyor.” diyor. Birazdan konu hakkında ayrı bir tartışma da yürütülecek
çünkü Meclise karşı yapılmış büyük bir haksızlık var. Lozan Anlaşması’nın
23’üncü maddesi -İsmet Paşa’nın dehasıyla- yarın boğazların statüsü
değiştiğinde Lozan tartışmaya açılmasın diye ek bir Lozan Boğazlar
Sözleşmesi’ne atıf yapar. O sözleşme yapılmıştır ama Türkiye Cumhuriyeti’nin
arzu ettiği sözleşme değildir, Montrö’ye kadar yürürlükte kalır. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Özel. 
ÖZGÜR
ÖZEL (Manisa) – 1923’ten aldığı güçle Lozan kadar güçlüdür ama Montrö’de o
sözleşme tartışılırken Lozan tartışılmasın diye ayrıksı bir boğazlar sözleşmesi
vardır. Onun üzerine yapılan Montrö Sözleşmesi büyük bir kazanımdır ancak bugün
yapıldığı bu mantıkla “Montrö’yü bilmiyorsunuz.” deyip açtığı tartışma, Lozan’ı
doğrudan tartışmaya açmaktır. 
Lozan,
Türkiye Cumhuriyeti devletinin tapu senedidir. Size millet tarafından verilmiş
emanet, millet için yürütme görevini yapmanız üzerineyken siz bu ülkenin tapu
senedini tartışmaya açarsanız görev alanınızı aşarsınız, haddinizi aşarsınız;
bu ülkeye büyük bir kötülük yaparsınız. Lozan bu ülkenin tapusudur, tartışmaya
açılamaz. 
Teşekkür
ediyorum. (CHP sıralarından alkışlar)
AHMET
ARSLAN (Kars) – Sayın Başkan, sadece kayıtlara geçmesi adına iki cümleyi
söylemek isterim. 
BAŞKAN
– Ben size sataşmadan söz verecektim. Buradan, kürsüden söz alın. 
AHMET
ARSLAN (Kars) – Kayıtlara geçmesi benim için çok daha kıymetli.
BAŞKAN
– Peki, buyurun. 
AHMET
ARSLAN (Kars) – Çok teşekkür ediyorum Değerli Başkanım. 
Birincisi
şu: Biz elbette ki projeleri yaparken uzmanların ortaya koyduğu bir termine
göre bazı ifadelerde bulunuruz ancak daha sonra görülür ki ilave çalışmaları
yapmak gerekir. AK PARTİ hükûmetlerinin yaptığı budur; ilave çalışmaları
yaparsınız, bütün süreçleri tamamlarsınız, sonra da kazmayı vurursunuz. Sekiz
yıldır yaptığımız budur. Özellikle “kendi kendini yalanlamak” diye ifade
kullanıldı, bunun kayıtlara geçmesini isterim; bir. 
İkincisi:
Her zaman söylüyoruz: Kanal İstanbul’un, Montrö Sözleşmesi’yle uzaktan yakından
ilgisi yok; sözleşme hükümlerini bozabilecek bir durum söz konusu değil.
Ülkemizin gelişmesi adına hangi projeyi yapmak gerekiyorsa biz onu yapıyoruz,
inşallah yapmaya da devam edeceğiz. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, bir dakika da size söz vereyim.
41.- Manisa Milletvekili Özgür Özel’in, Kars Miletvekili Ahmet Arslan’ın
yerinden sarf ettiği bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, ben de şunu ifade etmek isterim ki -hatip daha
önce Sayın Binali Yıldırım’dan sonra Ulaştırma Bakanlığı görevini de
üstlenmiştir. Bu projelerin her yerinde olduğunu söyleyen bir hatip şunu
söylüyor: “Biz 2011’de ‘Bu projeye bir sene sonra kazma vurulur.’ diyecek kadar
bilgisiz, vizyonsuz ve bu ülkeyi yönetmenin ağırlığını taşıyamayan bir
iktidardık ‘Bir sene sonra kazma vuracağız.’ dedik, 3 kez üst üste seçim
beyannamesine bunu yazdık, yazdırdık ama bugün gelinen noktada sekiz yıl
süreceğini öngöremedik.” Kayıtlara geçmesi açısından tekrar etmek isterim. 
VI.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, İstanbul Milletvekili Abdul Ahat Andican ve 21
milletvekili tarafından, Kanal İstanbul Projesi’nin ekolojik dengeleri
bozabileceği, Marmara’nın daha fazla kirlenmesine yol açabileceği, Montrö
Boğazlar Sözleşmesi’ni hükümsüz kılacağı, İstanbul Boğazı’nda seksen yıldan
beri sürdürülen uluslararası dengeleri bozabileceği iddialarının araştırılması
amacıyla 14/1/2020 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 14 Ocak
2020 Salı günkü birleşiminde yapılmasına ilişkin önerisi (Devam)
BAŞKAN
– İYİ PARTİ grup önerisini oylarınıza sunuyorum: Kabul edenler… Etmeyenler…
Kabul edilmemiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
2.- HDP Grubunun, Van Milletvekili Tayip Temel ve arkadaşları
tarafından, Türkiye’de basın ve ifade özgürlüğünün sağlanması önündeki
engellerin kaldırılması amacıyla 13/1/2020 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön görüşmelerinin,
Genel Kurulun 14 Ocak 2020 Salı günkü birleşiminde yapılmasına ilişkin önerisi 
14/1/2020
Türkiye Büyük Millet Meclisi Başkanlığına
Danışma
Kurulu 14/1/2020 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Hakkı
Saruhan Oluç
 İstanbul
 Grup
Başkan Vekili 
Öneri:
13
Ocak 2020 tarihinde, Van Milletvekili Sayın Tayip Temel ve arkadaşları
tarafından (4747 sıra numaralı) Türkiye’de basın ve ifade özgürlüğünün
sağlanması önündeki engellerin kaldırılması amacıyla Türkiye Büyük Millet
Meclisine verilmiş olan Meclis araştırması önergesinin diğer önergelerin önüne
alınarak görüşmelerinin 14/1/2020 Salı günkü birleşimde yapılması önerilmiştir.

BAŞKAN
– Önerinin gerekçesini açıklamak üzere Halkların Demokratik Partisi Grubu adına
Sayın Rıdvan Turan, buyurun. (HDP sıralarından alkışlar)
HDP
GRUBU ADINA RIDVAN TURAN (Mersin) – Sayın Başkan, değerli vekiller ve ekran
başında bizi izleyen saygıdeğer halkımız; hepinizi saygıyla sevgiyle
selamlıyorum. 
(Uğultular)
BAŞKAN
– Değerli milletvekilleri, çok uğultu var, lütfen…
RIDVAN
TURAN (Devamla) – Türkiye’de çok önemli bir düşünce ve ifade özgürlüğü sorunu
var. Çok uzun zamandan beri iktidarlar, kendi varlık koşullarını muhalefetin
sesini kısmaya, sözünü söylemesini engellemeye bağlamış durumdalar. Düşünce ve
ifade özgürlüğü denilince tabii, bunun en olmazsa olmaz taraflarından bir
tanesi basın özgürlüğü. Basın özgürlüğü önünde ülkemizde çok ciddi engeller
var. Basın özgürlüğü, Anayasa’da ve Türkiye'nin taraf olduğu uluslararası
anlaşmalarda ifade edildiği gibi bir özgürlük olarak tanımlanmanın ötesinde,
onun dışında, ne yazık ki basının nasıl zapturapt altına alınacağı, nasıl
insanların özgürce düşünüp ifade edemeyeceği bir biçime çevrilmiş, evrilmiş
durumda. Artık, çağdaş demokrasilerin en olmazsa olmaz taraflarından bir tanesi
-herkesin bildiği gibi- basın özgürlüğü meselesi. O nedenle, Meclis, mutlaka,
Türkiye'nin en temel sorunlarından bir tanesi olan özelde düşünce ve ifade
özgürlüğünü, daha özelde ise basın özgürlüğünü ele almalı ve bu konuyu
araştırmalı.
Değerli
arkadaşlar, aslında Türkiye'nin taraf olduğu uluslararası anlaşmalar var;
Avrupa İnsan Hakları Sözleşmesi var, Avrupa İnsan Hakları Mahkemesinin
içtihatları var, içtihat kararları var. Yine Avrupa Konseyi ve Birleşmiş
Milletler İnsan Hakları Sözleşmesi gibi sözleşmelerde Türkiye basın özgürlüğünü
tanımış, bunların altına imza atmış durumda. Yine, Anayasa’nın amir hükümleri
basının sansürlenemeyeceğine dair ve düşünceyi ifade etme ve yayma hürriyetine
dair hükümlerle donatılmış durumda fakat ne yazık ki söz konusu olan muhalif
basın olduğunda; devrimci, demokrat basın olduğunda ve özellikle de Kürt basını
olduğunda bu basın kuruluşlarının önüne akıllara ziyan düzeyde engeller
dikiliyor. OHAL kapsamında, örneğin, 29 Ekim 2016’da çıkarılan kanun hükmünde
kararnamelerle Özgür Gündem, Azadiya Welat, Dicle Haber Ajansı ve Jin Haber
Ajansı gibi pek çok özgür basın kuruluşu kapatılmış durumda. Gerekçe? Gerekçe
yok. Peki, herhangi bir mahkeme kararı var mı? Herhangi bir mahkeme kararı da
yok. Bu kapatılmış olma hâli ne yazık ki hâlâ devam ediyor. Aslına bakılırsa
Kürt sorununda çözümsüzlüğü eleştiren ve Kürt sorununun barışçı ve demokratik
bir biçimde çözülmesinden yana siyasi tutum içerisinde olan, yayın yapan bütün
basın kuruluşları bu baskının altında, bu cenderenin altında, deyim yerindeyse,
ezilmeye çalışılıyor. 
Ben
Yeni Yaşam gazetesinin imtiyaz sahibiyim. Bizim Yeni Yaşam gazetesi muhalif bir
gazetedir, içerisinde her nevi muhalif fikir yer almaktadır. Ve inanın ki bizim
gazetenin yemeğini yapanından yazısını yazanına kadar bütün çalışanları bu
baskının altındadır. Neredeyse gözaltına alınmayan hatta cezaevine girmeyen tek
bir gazete çalışanı dahi -üzülerek söylüyorum- kalmamış durumda. Yeni Yaşam
gazetesine dair herhangi bir mahkeme kararı olmadığı hâlde Örneğin, Yeni Yaşam
gazetesinin cezaevlerine girmesi “Tutsaklar birbiriyle haberleşebilirler.”
gerekçesiyle ve herhangi bir mahkeme kararı olmadan -tamamen keyfekeder-
yasaklanmış durumda. 
Yine,
değerli arkadaşlar, Basın Yasası çerçevesinde kovuşturma ya da soruşturmaya
uğrayan tüm yazarlar, gazete çalışanları nihayetinde, eninde sonunda terörle
mücadele kapsamında ceza almaktalar. Örneğin Mezopotamya Ajansı muhabirlerinden
Sadiye Eser, Sadık Topaloğlu; yine DİHA, Dicle Haber Ajansı muhabiri Hacı Yusuf
Topaloğlu, yazdıkları yazılar ve yaptıkları haberler sayesinde örgüt üyeliği
suçundan tutuklanmış durumdalar. 
KHK’lerle
179 tane medya kuruluşu kapatıldı, binlerce basın emekçisinin işine son
verildi. Aile, Çalışma ve Sosyal Hizmetler Bakanlığının istatistiklerine göre
11 bin gazeteci şu anda işsiz durumda değerli arkadaşlar. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
RIDVAN
TURAN (Devamla) – Yine, son beş yılda 3.804 gazetecinin sarı basın kartı iptal
edilmiş durumda, 12 bine yakın gazeteci hâkim karşısına çıkarılmış durumda.
Tutuklu gazeteci sayısı 91’e -Çin’den sonra dünyada en fazla gazeteci
tutuklayan ülke unvanını böylece almış olduk- çıkmış durumda.
Değerli
arkadaşlar, 10 Ocak Çalışan Gazeteciler Günü’ydü. Fakat ne yazık ki iktidarın
siyasi yönelimi doğrultusunda, iktidarın düşünce ve basın özgürlüğü
karşısındaki diktatöryal tutumu sayesinde -kimi cezaevinde olduğu için, kimi
adliye koridorlarında olduğu için, kimi darbedildiği için, kimi sarı basın
kartı elinden alındığı için- bugün, 10 Ocak Çalışan Gazeteciler Günü değil,
çalışamayan gazeteciler günü hâline dönüşmüş durumda. Bu da değerli arkadaşlar,
demokrasi tarihine sizin sayenizde geçecek bir şey oldu, size nasip oldu;
kutluyorum sizi (!) 
Teşekkür
ederim. (HDP sıralarından alkışlar) 
BAŞKAN
– Cumhuriyet Halk Partisi Grubu adına Sayın Utku Çakırözer, buyurun. (CHP
sıralarından alkışlar) 
CHP
GRUBU ADINA UTKU ÇAKIRÖZER (Eskişehir) – Sayın Başkan, değerli milletvekilleri;
Türkiye Büyük Millet Meclisimizin 100’üncü yılını kutlayacağımız 2020 yılının
ülkemize huzur ve esenlik getirmesini dileyerek hepinizi saygıyla selamlıyorum.
İşte
arkamda yazıyor, “Egemenlik kayıtsız şartsız milletindir.” diyor ama değerli
arkadaşlarım, millet adına bu Mecliste çıkardığımız yasalara uyulmadığını
görmek hepimizi düşündürmeli. 2019 yılında bu Mecliste çıkardığımız ve
kamuoyunda en fazla tartışılan icraatınız yargı reformuydu. Meclisteki
tartışmalar sırasında iktidar sözcüleri hep dediler ki: “İfade özgürlüğünün
önünü açacağız, bundan sonra haber ve eleştiri suç olmayacak.” Bizler ise yargı
bağımsızlığı ve tarafsızlığı sağlanmadan bunun asla gerçekleşmeyeceğini
vurguladık. Bu kürsüde şu sözleri söylediğimi iyi hatırlıyorum: “Bu kanun
çıktıktan sonra da savcılar ve hâkimler haberden, eleştiriden terör,
gazeteciden terörist çıkarmaya devam edecek. Haklı çıktım demek için değil ama
ülkemizin ayıplı hâlini görmemiz açısından yaşananları sizinle paylaşmak
isterim. 
Biz
kanunu 17 Ekimde çıkardık, bakın üç ayda neler yaşandı. Sadece manşet ve köşe
yazıları delil gösterilerek Sözcü gazetesine, Genel Yayın Yönetmeni Metin
Yılmaz’a, yazarları Emin Çölaşan’a, Necati Doğru’ya, Gökmen Ulu’ya “Fetullahçı
terör örgütüne bilerek yardım” suçundan hapis cezaları verildi. Bir yandan
Sözcü’ye, Cumhuriyet’e ve daha birçok basın organına asla yapışmayacak FETÖ’cü
çamuru atılmakta, diğer yanda adliyelerde kurulan FETÖ borsalarında bu örgütün
en üst noktalarında yer alan bürokratlar, iş adamları, damatlar beraat etmekte,
aklanmakta. Bu yaşananlar akıl tutulması değil de nedir? 
Bakın,
Çalışan Gazeteciler Günü’nde Cumhurbaşkanı basın özgürlüğünden bahsediyor. Ama
aynı gün Zonguldak’ta Halkın Sesi Yazı İşleri Müdürü Cevdet Akgün yazdığı yazı
nedeniyle hapse giriyor; yazdığı yazı da Bank Asyanın avukatının bu iktidar
tarafından sınavsız hâkim yapılması. İşte, daha dün, savcılar yazar Aslı
Erdoğan için, hak savunucusu Eren Keskin için dokuz yıl hapis cezası istediler.
Bugün, T24 yazarı, gazeteci Mehmet Yılmaz hâkim karşısındaydı; dört yıl hapsi
isteniyor yazdığı yazı nedeniyle. Sadece Cumhuriyet yazarları, muhabirleri,
yöneticileri hakkında şu anda devam eden 90 tazminat davası, 37 ceza davası
var, hepsi haberler, manşetler nedeniyle. 
Değerli
arkadaşlarım, tarafsızlığını yitiren mahkemeler sadece kanuna direnmiyor,
uluslararası hukuka, yüksek yargıya da direniyor. Cumhuriyet davasında
Yargıtayın “Habercilik yaptılar.” diyerek hepsi için beraat istediği gazeteciler
ve yöneticiler alt mahkemelerde ısrarla ve inatla terörle suçlanıyor, hapis
cezası isteniyor; işte, Osman Kavala örneği, işte Wikipedia örneği. Anayasa
Mahkemesinden, AİHM’den çıkan ihlal kararları mahkemeler tarafından tanınmıyor.

Değerli
arkadaşlarım, Meclisin iradesine, yargı reformuna, AİHM’e, Anayasa Mahkemesine
kim, hangi gerekçeyle direniyor; bunu hep birlikte sorgulamalıyız. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen. 
UTKU
ÇAKIRÖZER (Devamla) - Değerli arkadaşlarım, gazeteciler sokak ortasında dayak
yiyorlar, mahkemeler saldırganları cezalandırmıyor bile. Basına baskının çeşidi
ise sınırsız. İşte, BirGün, Cumhuriyet, Evrensel gazetelerine resmî ilan
ambargosu uygulanıyor. Anadolu’da yüzlerce yerel gazete üç kuruş borçları
gerekçe gösterilerek susturuluyor. Gazetecilerin en temel hakkı olan basın
kartları bile baskı aracı olarak kullanılıyor yazamasınlar, konuşamasınlar,
halk gerçekleri bilmesin diye. Tüm bunlar olup biterken 10 Ocakta saraydan mesaj
geliyor: “Çok sesli, etkin, herhangi bir kısıtlamaya maruz kalmayan medyanın
varlığı demokratik ve şeffaf toplumun olmazsa olmaz koşuludur.” deniyor.
Gerçekten demokratik, gerçekten şeffaf toplum isteyenlerin ilk yapması gereken,
basının üzerinden ellerini çekmeleridir. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Adalet ve Kalkınma Partisi Grubu adına Balıkesir Milletvekili Sayın Mustafa
Canbey, buyurun. (AK PARTİ sıralarından alkışlar) 
AK
PARTİ GRUBU ADINA MUSTAFA CANBEY (Balıkesir) - Sayın Başkan, değerli
milletvekilleri; HDP’nin verdiği grup önerisinin aleyhinde söz almış
bulunmaktayım. 
Bahse
konu önergede Türkiye’de basın ve ifade özgürlüğü üzerinde baskı olduğu ve
bunun günden güne arttığı belirtilmiş ve Türk basınının ciddi bir baskıyla
karşı karşıya olduğu iddia edilerek basın özgürlüğünün önündeki engellerin
kaldırılması amacıyla önerge verilmiş. 
ALİ
KENANOĞLU (İstanbul) – Öyle de, dinlemedin ki sen! Yoktun burada.
YAŞAR
KIRKPINAR (İzmir) – Sen dinle! 
MUSTAFA
CANBEY (Devamla) – Özellikle şunu belirtmek isterim ki Türkiye’de basın son
derece özgürdür, çok seslidir. Bugün, medya, hukuk çerçevesinde, istediği
manşeti atabilmekte, istediği yayını yapabilmekte, dijital medyayla birlikte bu
mecralarda özgürce her birey ve basın mensubu düşüncelerini ifade
edebilmektedir. 
Ülkemizde
basın özgürlüğü ve kapsamı 5187 sayılı Basın Kanunu’nda düzenlenmiştir. Şöyle
ki: “Basın özgürdür. Bu özgürlük; bilgi edinme, yayma, eleştirme, yorumlama ve
eser yaratma haklarını içerir. 
Basın
özgürlüğünün kullanılması ancak demokratik bir toplumun gereklerine uygun
olarak…”
MAHMUT
TANAL (İstanbul) - Sözcü gazetesine onun için mi ceza verildi? 
MUSTAFA
CANBEY (Devamla) – Evet, evet… 
BAŞKAN
– Değerli arkadaşlar, sakince dinleyelim lütfen. 
ÖZGÜR
ÖZEL (Manisa) – “Evet” dedi vallahi! 
BAŞKAN
– Sayın Tanal, Sayın Çakırözer’e kimse itiraz etmedi, Sayın Turan’a da kimse
itiraz etmedi. 
ÖZKAN
YALIM (Uşak) – Çakırözer doğru söylüyor. 
BAŞKAN
– Hemen Canbey’e itiraz ediyorsunuz. 
MAHMUT
TANAL (İstanbul) – Efendim, siz niye tartışmaya katılıyorsunuz? 
BAŞKAN
- Sayın Canbey, tamamlayın sözlerinizi lütfen. 
MAHMUT
TANAL (İstanbul) – Siz tartışmaya niye katılıyorsunuz? Biz sizinle muhatap
olmuyoruz, hatiple konuşuyoruz. 
BAŞKAN
– Ben buranın düzgün bir şekilde işleyişini sağlamaya mecburum. 
MUSTAFA
CANBEY (Devamla) – “…başkalarının şöhret ve haklarının, toplum sağlığının ve
ahlâkının, millî güvenlik, kamu düzeni, kamu güvenliği ve toprak bütünlüğünün
korunması, Devlet sırlarının açıklanmasının veya suç işlenmesinin önlenmesi,
yargı gücünün otorite ve tarafsızlığının sağlanması amacıyla sınırlanabilir.” 
Basın
hürdür ve bizim, basın özgürlüğünü sonuna kadar savunmamız gerekir; savunuyoruz
da. Fakat sadece Türkiye’de değil, dünyanın hiçbir ülkesinde teröre ve şiddete
destek veren, kamu düzenini bozan, ülkeyi bölmeye çalışan -sadece basına da
değil- hiçbir yapıya müsaade edilemez. Kanunda da açıkça belirtildiği üzere,
devletin millî güvenliğini tehdit eden her unsurda olduğu gibi basın alanında
da bu konularda, kanun kapsamında gereği yapılmaktadır. Bugün, devletimiz
terörle her alanda mücadele etmektedir; medya alanında da terörle mücadelemiz
devam edecektir. Biz, Türkiye’de aynı bayrak altında yaşıyoruz; vatanımız aynı,
kaderimiz aynı fakat ısrarla bu ülkede Türk-Kürt ayrımcılığı yapma noktasında
bir gayret var ama bu ayrımcılık hiçbir zaman tutmayacak çünkü biz et ve tırnak
gibiyiz. 
Bakın,
bugün bir şehidimizin kızını, bir Kürt kardeşimizi, Gülay Demir kardeşimizi AK
PARTİ Grubunda ağırladık. 81 ilden, şehitlerin mezarlarından alınmış toprakla
ekilmiş çiçeği, Cumhurbaşkanımız Sayın Recep Tayyip Erdoğan’a hediye etti; ne
kadar güzel, ne kadar anlamlı bir hediye. Grupta konuşan Gülay kardeşimiz,
öylesine duygulu, öylesine birleştirici bir konuşma yaptı ki hepimizin gözleri
yaşardı. 
(Mikrofon
otomatik cihaz tarafından kapatıldı)
MUSTAFA
CANBEY (Devamla) - Bir dakika daha rica ediyorum.
BAŞKAN
– Sayın Tanal sizin vaktinizi çok çaldı, ben iki dakika süre vereyim size.
Buyurun.
MUSTAFA
CANBEY (Devamla) - Teşekkür ederim Başkanım.
Gülay
kardeşimiz ne dedi, biliyor musunuz? Bence bütün vekillerimiz bu sözleri çok
iyi dinlemeli: “Ben, Türkiye’nin incisi Mardin’de doğup büyümüş bir Kürt
kızıyım; 81 şehrin her toprağı benim memleketim. Evet, yaram var ama
elhamdülillah, yarama yârenlik edenler de var. Kürt çocukları üzerinden
tiyatrolar yapıldı ama artık bilinmelidir ki perdeler kapandı ve Kürt çocukları
kendi filmlerinin kahramanı oluyor.” (AK PARTİ sıralarından alkışlar) Gülay
kardeşimize ait bu cümleler. 
Ben
herkesi, TBMM kürsüsünden, ülkemizin birliği ve beraberliği için bu kızımızın
duyarlılığına sahip çıkmaya davet ediyorum. (AK PARTİ sıralarından alkışlar)
BÜLENT
TURAN (Çanakkale) - Teşekkür ederiz.
MUSTAFA
CANBEY (Devamla) – Eyvallah Başkanım.
Medyayı
destekleyen ve yaşaması için mücadele eden iktidar partisinin mensubu olarak,
ülkemizin millî birlik ve beraberliğinden yana olan, görevini layıkıyla yapan
basının yanındayız ancak terör çığırtkanlığı yapanlar, basın özgürlüğünden dem
vuramazlar. Ülkemizde Basın Kanunu’nun basın ahlak kuralları çerçevesinde
herkes özgürce yayın yapabilmektedir. Önergenin tersine, böyle bir komisyonun
kurulmasına gerek yoktur.
Saygılarımı
sunuyorum. (AK PARTİ sıralarından alkışlar)
BAŞKAN
– Halkların Demokratik Partisi Grubu önerisini oylarınıza sunuyorum: Kabul
edenler… Etmeyenler… Kabul edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, Uşak Milletvekili Özkan Yalım ve arkadaşları
tarafından, Ulaştırma Elektronik Takip ve Denetim Sistemi’nin esnafımız
bakımından olumsuz yönlerinin değerlendirilmesi amacıyla 13/1/2020 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 14 Ocak 2020 Salı günkü
birleşiminde yapılmasına ilişkin önerisi 
14/1/2020
Türkiye Büyük Millet Meclisi Başkanlığına
Danışma
Kurulu 14/1/2020 Salı günü (Bugün) toplanamadığından, grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel
 Manisa
 Grup
Başkan Vekili
Öneri:
Uşak
Milletvekili Özkan Yalım ve arkadaşları tarafından Ulaştırma Elektronik Takip
ve Denetim Sistemi’nin esnafımız bakımından olumsuz yönlerinin
değerlendirilmesi amacıyla 13/1/2020 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin (1509 sıra no.lu)
diğer önergelerin önüne alınarak görüşmelerinin 14/1/2020 Salı günlü birleşimde
yapılması önerilmiştir.
BAŞKAN
– Önerinin gerekçesini açıklamak üzere Cumhuriyet Halk Partisi Grubu adına
Sayın Özkan Yalım; buyurun. (CHP sıralarından alkışlar)
CHP
GRUBU ADINA ÖZKAN YALIM (Uşak) – Sayın Başkan, teşekkür ederim.
Değerli
arkadaşlarımız, şimdi, biliyorsunuz, yılbaşından bu tarafa… Ben özellikle bütçe
görüşmelerinde de konuşmuştum, hayatımızı idare etmek için en önemli
sektörlerden biri olan ulaştırma sektörünün sorunlarıyla alakalı. Biz bugünleri
görüyorduk çünkü bu sektörün içerisindeyiz; binlerce, milyonlarca
vatandaşımızın sorunlarını önceden görüyorduk. Onun için özellikle de 5 Ocaktan
itibaren Ağrı’dan Tekirdağ’a, Uşak’tan Van’a, Ankara’dan İstanbul’a hatta
Konya’ya kadar birçok ilimizde -saymayla bitmez- değerli nakliyeci
arkadaşlarımız sokaklara döküldü, yolları kapattılar veya belirli bir seviyede
kapatmaya çalıştılar.
Şimdi,
değerli arkadaşlar, peki, ne oluyor, nedir, neden bunu yapıyorlar? İşte
buradaki sorun şu: Değerli arkadaşlar, 2020 yılındaki bütçe açıklarını
birilerinin sırtına yüklemeye çalışıyorlar; işte bu sektörün üzerine yüklemeye
çalışıyorlar yani kamyoncu ve otobüsçünün, ulaştırma sektörünün sırtına
yüklemeye çalışıyorlar. Özellikle de bunun altını çiziyorum. Ulaştırma
sektörünün üzerine yüklemeye çalışıyorlar. (CHP sıralarından alkışlar)
Değerli
vatandaşlarımız, bakın, kamyoncunun ve otobüsçünün üzerindeki yükler nelerdir?
İlk önce bunu söyleyeyim, hemen otuz saniyede diğer konuya geçeceğim. 
Değerli
arkadaşlar, hem kamyoncunun hem nakliyecinin hem de otobüsçünün üzerindeki ağır
yükler: Ehliyet, SRC, psikoteknik, K belgesi, kasko, sigorta poliçesi, bandrol,
tako muayenesi, egzoz muayenesi, fennî muayene, mazot, komisyon, garaj ücreti,
trafik cezası, otoban parası, yemek parası, tamircisi, parçacısı, lastikçisi,
banka kredisi, muhasebecisi, KDV vergileri, şoför sigortası, şoför maaşı. Bu,
bu şekilde yaklaşık 50 kaleme kadar gidiyor ama siz özellikle de 2020 yılında
başlayan… 
Değerli
arkadaşlar, 2015 yılından bu tarafa uygulanan, fabrikadan her çıkan araçta
dijital takograf var, 2015 öncesindekilerde analog takograf var. Avrupa
uyumlarına göre hiçbir Avrupa ülkesinde, Belçika’sından Almanya’sına,
Bulgaristan’dan Avusturya’sına, Fransa’sından Hollanda’sına hiçbir ülkede 2015
öncesi araçlardaki analog takografların dijital takografla değiştirilmesi diye
bir kanun yok. Bu, sadece sizlerin uydurması, sizlerin bulması olan bir durum.
Ben Avrupa Birliği Uyum Komisyonu Başkan Vekiliyim, Avrupa’da da nakliyecilik
yapıyorum. 
İSMAİL
GÜNEŞ (Uşak) – Avrupa’da da…
ÖZKAN
YALIM (Devamla) - Böyle bir şey yok İsmail Bey, açık ve net söylüyorum. Olmayan
bir şeyi siz vatandaşımıza yüklemeye çalışıyorsunuz yani bizim nakliyeci
sektörümüzdeki vatandaşımızı, esnafımızı, ulaştırma sektöründeki otobüsçümüzü
soymaya çalışıyorsunuz. Onun için olmayan bir şeyi burada uygulamaya
kalkıyorsunuz. (CHP sıralarından alkışlar) 
Ben
onun için söylüyorum: İşte, bu araştırma önergesini bu sebepten verdim. Bakın,
biraz sonra hepiniz konuşacaksınız; AK PARTİ de konuşacak, MHP de konuşacak,
HDP de konuşacak, İYİ PARTİ de konuşacak. Burada konuştuktan sonra bu araştırma
önergesi oylanacak. İşte, bu dediklerim yanlışsa “2015 öncesi araçlardaki
analog takografların dijital takograflarla değiştirilmesi mecburdur.”
diyorsanız, Avrupa’da böyle bir şeyin olduğunu iddia ediyorsanız; buyurun,
gelin, komisyonu kuralım ve de bunun araştırmasını yapalım diyorum ama
göreceksiniz, sizler birazdan -tüm vatandaşlarımız izleyecektir- bu önergeyi
reddedeceksiniz. Sizler otomatikman, zaten yükü ağır olan kamyoncuya ve
otobüsçüye daha fazla yükleneceksiniz, özellikle bunu söylüyorum.
İSMAİL
GÜNEŞ (Uşak) – Kamyoncuların dokuz saatten fazla araba kullanması yasak. 
ÖZKAN
YALIM (Devamla) - Değerli vatandaşlarımız, İçişleri Bakanı Sayın Süleyman
Soylu, çok biliyor ya, kendisinin ulaştırma sektörüyle alakası yok “Bu veri
bildirimleri altı ay uzatıldı.” dedi. Peki, bu altı ay gelmeyecek mi? Yani 10
Temmuza kadar uzatıldı. 10 temmuzdan sonra da bu kamyoncular yine aynı şekilde
yollara çıkacak, yine aynı şekilde tepkilerini gösterecekler çünkü altyapısı uygun
değil, bununla alakalı hiçbir altyapı yok, veriler uygun değil. Bu şekilde veri
verilmesine, yükü boşaldıktan sonra altı saat içinde e-fatura kestirilmesine,
gerekli hiçbir altyapısı olmadan, bir eğitim verilmeden bu sisteme geçişin
mümkünatı yoktur. Onun için bunun kesinlikle en azından 31/12/2020 yılına kadar
uzatılması lazım. 
Değerli
vatandaşlarımız, şimdi bununla birlikte bitmeyen bir sorun daha var. Özellikle
Sayın Süleyman Soylu dedi ki: “10 Temmuza kadar biz uzattık.” Peki ilk bir
haftada binlerce vatandaşımız ceza yedi, trafik cezası yedi bu sebepten dolayı.
İSMAİL
GÜNEŞ (Uşak) – Trafik cezası kesilmedi hocam, trafik cezası yok, yanlış bilgi
veriyorsun. 
ÖZKAN
YALIM (Devamla) – Bunlar ne olacak? 
İSMAİL
GÜNEŞ (Uşak) – Özkan Hocam, trafik cezası kesilmedi.
ÖZKAN
YALIM (Devamla) - Bir an önce Sayın Ulaştırma Bakanından ve İçişleri Bakanı
Sayın Süleyman Soylu’dan cevap bekliyorum.
(Mikrofon
otomatik cihaz tarafından kapatıldı)
BAŞKAN
– Sayın Yalım, sözlerinizi tamamlayın. 
ÖZKAN
YALIM (Devamla) – Teşekkür ederim Sayın Başkan.
Diğer
bir konu otobüsçülerimizle ilgili. Değerli vatandaşlarımız, bakın, çok fazla
uzatmayacağım sadece son bir dakika. Geçen yıl yani sadece bundan üç beş ay
önce veya bir ay önce 2019 yılı boyunca B1 yetki belgesi alacak olan bir kişi
veya bir firma 60 bin lira ödüyordu. Peki, 2020 yılında ne ödeyecek? 250 bin
lira ödeyecek. B2 yetki belgesi için geçen yıl 25 bin lira ödüyordu, bu yıl 180
bin lira ödeyecek; D1 yetki belgesini geçen yıl alan bir kişi 30 bin lira
ödüyordu, bu yıl 200 bin lira ödeyecek; D2 yetki belgesini almak için 2019
yılında 15 bin lira öderken, şimdi 165 bin lira ödeyecek. Arkadaşlar, tam 11
kat yani yüzde 1.100 zam yaptınız. İşte, Cumhurbaşkanlığı bütçesindeki açığı,
siz kamyoncunun, otobüsçünün sırtına yüklemeye kalkıyorsunuz. Onun için, bu
gidişata, göreceksiniz, tüm vatandaşlarımız dur diyecek. 
Hepinize
teşekkür ederim. (CHP sıralarından alkışlar) 
MAHMUT
TANAL (İstanbul) – Sayın Başkan, İsmail Bey’e bir söz verin.
BAŞKAN
– Sizi mi kıracağım Sayın Tanal, yaparım biraz sonra.
İYİ
PARTİ Grubu Adına Sayın Yasin Öztürk; buyurun. (İYİ PARTİ sıralarından
alkışlar)
İYİ
PARTİ GRUBU ADINA YASİN ÖZTÜRK (Denizli) – Sayın Başkan, değerli
milletvekilleri; kamyoncular diyor ki: “Yük değil, dert taşıyoruz.” Hani kamyon
arkası sözler vardır ya “Âşıksan vur saza, şoförsen bas gaza.” Tamam, gaza
basalım da, trafik terörü işlemesinler ama, adamlar bari kontağı çevirip
evlerine ekmek götürebilsinler. Bütün mesele de aslında bunun üzerine kurulu.
Dertleri bir değil ki hangi birine değinelim? Kamyoncu esnafı, mazot, yağ,
lastik, yedek parça, bakım, onarım, köprü ve otoyol geçiş ücretleri gibi
işletme giderlerini karşılayamaz durumdalar. Sektörde büyük firmalarla mücadele
etmek zorunda kalan küçük esnaf, yıkıcı rekabetin altında ezilmekte ve iş hacmi
gittikçe küçülen sektörde hakkına düşen payı da yeterince alamamakta, hatta
mazot parasına taşıma yapmaktadır. 
Kamyoncular
gelir vergisi, motorlu taşıtlar vergisi, araç muayenesi, egzoz pulu, zorunlu
sigorta primleri ve geçici vergi gibi birçok vergi çeşidiyle boğuşurken K1, L1,
N1, C2, SRC gibi belgeleri de almak zorundadırlar. Bahsi geçen belgelerin her
biri, kamyoncu için ayrı bir maliyet kalemi oluştururken bu belgeleri alamayan
esnaf, ya sefere çıkamamakta ya da büyük cezalar ödemektedir. Kamyon
garajlarında her gün onlarca araç, vergi
borcundan dolayı bağlanmaktadır.
Bunlar
yetmezmiş gibi, kamyoncuya dayatılan bürokratik icatlar var. Zaten Karayolu
Taşıma Yönetmeliği’ni bir açıyorsunuz, kamyoncu ve nakliyecinin alması gereken
belgeler, alfabenin yarısını kaplıyor.
En
sonuncusu, Karayolu Taşıma Yönetmeliği’nde tanımlanan Ulaştırma Elektronik
Takip ve Denetim Sistemi’ne geçiş zorunluluğu. Her bir kamyoncu esnafı, bu
sisteme yılık 700 küsur lira ödeme yapmak zorunda kalacak. Gerçi bu düzenleme,
1 Ocak 2024’e kadar ertelendi. Bu erteleme süresinde tavsiyemiz, kamyoncunun
taşıdığı yükün veri tabanına aktarılmasının yük sahibi firmalarca yapılması
yönünde düzenlenmesinin sağlanmasıdır. Bu düzenlemeler yapılırken temel sebep,
kara yolu ve sürücü güvenliğinin sağlanması olarak gösterilse de Karayolu
Taşıma Yönetmeliği gereğince yetki sahibi, yük taşımacılığı yaptıkları araç ve
taşımasını üstlendikleri eşyalara ilişkin bilgileri eşyanın kabul edildiği
saatten en geç altı saat sonrasına kadar Bakanlığın Ulaştırma Elektronik Takip
ve Denetleme Sistemi’ne işleme zorunluluğunun bulunması, dört buçuk saat
çalışıp kırk beş dakika dinlenme sonrası tekrar dört buçuk saat çalışarak günü
tamamlama zorunluluğunun getirilmesi, e-fatura beyan zorunluluğu, kamyoncu
esnafının sorunlarını çözmek yerine, yeni yüklerin üzerlerine yüklenmesine
neden olmuştur.
Bir
kamyoncu için dokuz saat çalışmak ne demektir? Uzun yolda ikinci bir şoför
zorunluluğu. Daha kendi evinin nafakasını çıkaramayan, kendi BAĞ-KUR’unu ödeyemeyen
bir kamyoncu, en az 6-7 bin liralık ilave şoför maliyetini nereden
karşılayacaktır? Hükûmet, kamyoncu esnafından gelen talep üzerine dijital
takometre uygulama zorunluluğunu ve e-fatura beyan zorunluluğunu bir süre
ötelemiştir. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
YASİN
ÖZTÜRK (Devamla) – Ancak bu öteleme, ne kamyoncuların mevcut sorunlarını
çözebilecek bir süredir ne de kanuni uygulamadaki eksiklikleri tamamlamaya
yeter bir süredir. Bu yüzden, kamyoncu esnafının sırtındaki yüklerini ötelemek
yerine, iktidarın yeni bir düzenleme yapması zorunludur. Bu nedenle verilen
araştırma önergesine, komisyon kurma önergesine olumlu yönde oy kullanacağımızı
belirtiyor, yüce heyetinizi saygıyla selamlıyorum. (İYİ PARTİ ve CHP
sıralarından alkışlar) 
BAŞKAN
– Halkların Demokratik Partisi Gurubu adına Sayın Ali Kenanoğlu; buyurun. (HDP
sıralarından alkışlar) 
HDP
GRUBU ADINA ALİ KENANOĞLU (İstanbul) –Sayın
Başkan, değerli milletvekilleri; Genel Kurulu saygıyla selamlıyorum. 
Evet,
Ulaştırma ve Altyapı Bakanlığı tarafından yayımlanan yönetmelikle dijital
takograf zorunluluğu getiriliyor ve bu, şimdilik, altı ay kadar daha uzatıldı;
ancak bu, çözüm değil. Çünkü bir taraftan Avrupa Birliği standartları ölçü
alınarak bu yapılıyor ama kamyoncuları dinlediğimiz zaman kamyoncuların bu
konuda verdikleri çok net örnekler var, ben size bunlardan biraz aktarım
yapacağım. 
Bununla
ilgili şu an çok yoğun protestolar var, kamyoncular birçok ilde, bölgede eylem
yapıyorlar; akaryakıt zamları, cezalar ve düşük ücretler nedeniyle geçinemez
hâlde olduklarını ifade ediyorlar. Örneğin şunu söylüyorlar: Uygulamanın
sürücülere günlük dokuz saat verdiği belirtiliyor. “Avrupa’ya ayak uyduralım
diyorsunuz ama Avrupa’daki kamyoncular dokuz saatte 800 kilometre yol
gidebiliyorlar, biz, Türkiye'de dokuz saatte 350-400 kilometre ancak yol
alabiliyoruz.” diyorlar. Dolayısıyla Avrupa standartlarına uydurma konusundaki
kriterle zaten burada ciddi anlamda bir uyuşmazlık söz konusu. 
İkinci
bir konu da “Buradan yükü yüklediğimizde Ulaştırma ve Altyapı Bakanlığı veri
tabanına altı saat içerisinde bildirmemiz gerekiyor. Bunun altyapısı hazır
değil, bu, fiilen de mümkün değil.” diyorlar. 
Yine
e-fatura uygulaması… Kamyonculara e-fatura kesme zorunluluğu getiriliyor ve
kamyoncular diyor ki: “Vallahi biz bu akıllı telefonları, tuşlu telefonları
dahi zor kullanıyoruz. Bunu biz nasıl ulaştıracağız, nasıl yapacağız? Yirmi
dört saat çalışıyoruz, para kazanamıyoruz, dokuz saatte nasıl para
kazanacağız?” diye veryansın ediyorlar ve bu konuyla ilgili olarak da birçok
eylem ve etkinlik içerisinde bulunuyorlar. 
Kamyoncuların
talepleri var, onları dile getirmek istiyorum; kamyon ve tır şoförlerinin
talepleri: “Biz kilometre üzerinden gelir elde etmek istiyoruz. K belgesi
verirken taban fiyatı uygulanması vardı, hiçbir zaman uygulanmadı, bunun
kontrol edilmesini istiyoruz. C2 belgeli araçların yurt içinde çalışmamasını
istiyoruz. Vergi, SGK borçlarının düzenlenerek faizsiz olarak
taksitlendirilmesini istiyoruz. Akaryakıtta indirim yapılmasını ve çift ceza
uygulamasından vazgeçilmesini istiyoruz.” diyorlar. “Yanlış kantardan dolayı
biz ceza yemek istemiyoruz.” diyorlar. “Nakliye komisyonculuğu yapan firmaların
da bizler kadar denetlenmesini istiyoruz.” diyorlar. “Yemek, yıkama, lastik
tamiri, sanayi işçiliği ve benzeri birçok giderimiz var ancak gider olarak
gözükmüyor, gider olarak gözükmesini istiyoruz.” diyorlar yani masraf olarak
bildiremiyorlar. “Yollarda tesis yetersizliğinden dolayı süre uzuyor ve dağ
başlarında dinlenmek zorunda kalıyoruz, yeterli dinlenme tesisi istiyoruz.”
diyorlar. 
(Mikrofon
otomatik cihaz tarafından kapatıldı) 
BAŞKAN
– Sayın Kenanoğlu, sözlerinizi tamamlayın. 
ALİ
KENANOĞLU (Devamla) – “Avrupa standartları belgesi isteyenlerden aynı
standartlarda ücret istiyoruz.” diyorlar. Dijital takograf ve veri indirme
uygulamasının kaldırılmasını da ayrıca talep ediyorlar. Kamyoncuların, tır
şoförlerinin talepleri bundan ibaret. Bu talepler için eylem yapan, çeşitli
yerlerde demokratik tepkilerini ortaya koyan kamyon şoförlerine, tır
şoförlerine yönelik de hakikaten bir zulüm uygulanıyor, bununla ilgili çok
sayıda gözaltı var. Bu uygulamaya da bir an önce son verilmesini buradan ifade
ediyorum.
Saygılar
sunuyorum. (HDP sıralarından alkışlar)
BAŞKAN
– Adalet ve Kalkınma Partisi Grubu adına Sayın Fuat Köktaş konuşacaktır.
Buyurun.
(AK PARTİ sıralarından alkışlar) 
AK
PARTİ GRUBU ADINA FUAT KÖKTAŞ (Samsun) – Teşekkür ediyorum Sayın Başkan.
Değerli
milletvekilleri, Cumhuriyet Halk Partisi Grubu önerisi üzerine söz almış bulunmaktayım.
Genel Kurulu saygıyla selamlıyorum.
Bilindiği
gibi, Türkiye'de can ve mal kaybının önüne geçilmesi ve insanlarımızın ölümcül
kazalarla karşılaşmaması için Karayolu Taşıma Kanunu’nda -ulaştırma kanununda-
birçok yasal düzenlemeye gidilmiştir. Bunlarla ilgili de bugün gündemimize
gelen Ulaştırma ve Altyapı Bakanlığımızın açıklamış olduğu U-ETDS sistemi yani
Ulaştırma Elektronik Takip ve Denetim Sistemi’yle gündeme gelen konu vardır. 
Arkadaşlar,
malumunuzdur, kara yollarında hız ve çalışma sürelerini denetleyebilmek,
kontrol edebilmek için birtakım düzenlemelere ihtiyaç vardır. Bunun da en kolay
elektronik takograf sistemiyle yapıldığını her birimiz biliyoruz. Elektronik
takograf sisteminde bir geçiş süreci yaşanmış ve 2006 yılında alınan kararla hangi
aracın, hangi tarihte bu sisteme geçeceği belirlenmiştir. En son yapılan bu
çalışmada insanların can ve mal kaybının önüne geçilmesi, ölümcül kazaların
azaltılması… Bir bakıyoruz ki bir otobüs bin kilometrelik yolu bir şoförle
katetmeye çalışıyor, ölümcül kazalarla karşılaşıyoruz ve birçok masum insan
hayatını kaybediyor. 
ÖZKAN
YALIM (Uşak) – Bunun takografla alakası ne? Analog takografta da oluyor bu.
FUAT
KÖKTAŞ (Devamla) – Yine bunların kontrol edilip…
ÖZKAN
YALIM (Uşak) – Bunun takografla bir alakası yok ki.
FUAT
KÖKTAŞ (Devamla) – Özkan Bey, ben sizi çok rahat dinledim, ne konuştuğunuzu da
anladım. 
ÖZGÜR
ÖZEL (Manisa) – Sen de laf attın, sen de.
ÖZKAN
YALIM (Uşak) – Alakası yok ki... 
BAŞKAN
– Sayın Yalım, lütfen sabır… Sayın Yalım…
FUAT
KÖKTAŞ (Devamla) – Lütfen siz beni dinleyin, ondan sonra devam ederiz inşallah.
BAŞKAN
– Gitti iki dakika daha.
FUAT
KÖKTAŞ (Devamla) – Zaten süremiz kısıtlı.
ÖZGÜR
ÖZEL (Manisa) – Siz kıstınız ama, siz kıstınız.
YASİN
ÖZTÜRK (Denizli) – Fuat Bey, otobüslerde 2 şoför var ama. 
BAŞKAN
– Buyurun. 
FUAT
KÖKTAŞ (Devamla) – Efendim, bu sistemde bilinen birçok yanlış tespit var. Evet,
doğrudur, maliyetleri artıracaktır, kamyoncu esnafı bundan mağdur olacaktır,
piyasayı tetikleyecektir, fiyatlar… Bunlara katılmamak mümkün değil. Bunlar
doğrudur ama ne yapalım? Bu sistemi hepten yok sayıp, hiç yok sayıp bir
düzenlemeye gidilmesin mi bu ülkede?
Yarın,
Karayolları, İçişleri Bakanlığı vesaire ölümcül kazalarla ilgili birçok konuda
sorumlu tutuluyor. Burada şunu düzeltmek istiyorum. 
ÖZKAN
YALIM (Uşak) – Fabrikadan çıkanlarda zaten yapılıyor, uygulanıyor, 2014’ten
öncesine gerek yok Sayın Vekilim.
BAŞKAN
– Sayın Yalım, lütfen…
ÖZKAN
YALIM (Uşak) – Ama yanlış söylüyor, bilmiyor.
BAŞKAN
– Sayın Yalım, böyle bir ifade olur mu? Ne demek bilmiyor? Böyle şey olur mu?
ÖZKAN
YALIM (Uşak) – Yanlış anlatıyor, yanlış bilgi veriyor. 
FUAT
KÖKTAŞ (Devamla) – Sayın Başkanım, burada ciddi bilgi eksikliği var. Bilgi
eksikliklerini şöyle sıralamak istiyorum. Alınan 3 bin TL gibi bir ücretten
burada bahsediliyor. Belge ilk alındığında bir bedel ödenmesi durumu söz
konusudur ama her belge beş yılda bir yenilendiği için sadece bedelinin yüzde
5’i taraflardan alınmaktadır. Bunu düzeltmek istiyorum. 
Ayrıca,
taşıtların altı saat…
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi, buyurun. 
FUAT
KÖKTAŞ (Devamla) – Ayrıca yük yükleyen araç sahiplerinin, sürücülerin altı saat
içerisinde nereye yükü taşıyacağını sisteme girme imkânı vardır. 
Burada,
önergenizde “Farklı yerlerde yük boşaltırsa bunun altından nasıl kalkacak?”
diye bir soru gördüm. İlk girdiğinde, boşaltacağı yükleri girdiğinde bu bile
kâfidir. Sistem buna müsaade ediyor.
Ayrıca,
“U-ETDS sistemine giremeyen belgeler iptal ediliyor.” beyanı doğru değildir;
belge iptali yoktur. 
ÖZKAN
YALIM (Uşak) – 4 sefer yapılıyor, belgesi iptal ediliyor Sayın Vekilim,
yapmayın, ne olur ya!
FUAT
KÖKTAŞ (Devamla) – Bunları da İçişleri Bakanlığımız, Ulaştırma Bakanlığımız ve
Sanayi Bakanlığımızın görebileceği sistemde takograf takma işlemi, 10 Temmuz
2027’ye kadar ötelenmiştir. Ayrıca, sisteme veri akışı 2021 yılına kadar
ertelenmiştir ve sistemin diğer bakanlıklara açılması 2024 yılına kadar
ertelenmiştir.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın.
FUAT
KÖKTAŞ (Devamla) – Dolayısıyla olmayan bir konunun araştırmasının yapılması da
doğru değildir.
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler…
Kabul etmeyenler… Kabul edilmemiştir.
Sayın
Bülbül, buyurun.
IV.- AÇIKLAMALAR (Devam)
42.- Sakarya Milletvekili Muhammed Levent Bülbül’ün, taşımacılık
sektöründe yaşanılan sıkıntılara yönelik kalıcı çözümler üretilmesi gerektiğine
ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan.
Sayın
Başkan, şu an oylanmış olan grup önerisiyle ilgili olarak: Özellikle
taşımacılık sektöründe ve yük taşımacılığı sektöründe yaşanan problemler
hepimizin malumudur. Milliyetçi Hareket Partisi olarak da biz, Türkiye
genelinde şu anda bu taşımacılık sektöründe bulunan tarafları, taşımacılarımızı
dinlediğimizde oldukça büyük sorunlarla mücadele ettiklerini görmekteyiz. 
Bu
çerçevede, İçişleri Bakanlığının e-fatura ve dijital takografla ilgili yapmış
olduğu süre uzatım uygulaması tarafımızca isabetli görülmekle birlikte, diğer
problemlerin çözümüyle alakalı olarak bütün tarafların içerisinde bulunduğu eş
güdümle meselenin masaya yatırılarak özellikle girdiler, mevzuata uyum, diğer
haksız rekabet koşulları da dâhil olmak üzere yaşanılan sıkıntılarla ilgili
kalıcı çözümler üretilmesi gerektiğini
düşünmekteyiz. 
(Mikrofon
otomatik cihaz tarafından kapatıldı)
BAŞKAN
– Buyurun. 
MUHAMMED
LEVENT BÜLBÜL (Sakarya) – Bu çerçevede, özellikle bireysel yük taşımacılığı
yapan kamyoncular ve tırcılar ile taşıma kooperatifleri bünyesinde faaliyet
gösteren kamyoncularımız, tırcılarımız özellikle bu girdi maliyetlerinden,
mevzuata uyum zorunluluklarından, belge problemlerinden ve haksız rekabet
şartlarından çok daha fazla etkilenmektedir. 
Bu
kapsamda, en son Sakarya’da Doğu Marmara taşımacılar, yük taşımacıları
kooperatifleri üst birliğinin yapmış olduğu ve Türkiye genelinde bütün yük
taşıma kooperatiflerinin katılımıyla gerçekleşen toplantıda oldukça tafsilatlı,
sorunları, problemleri ortaya koyan bir sonuç raporu da şu anda elimde
bulunmaktadır. Bunların, tabii ki Ulaştırma Bakanlığının, İçişleri Bakanlığının
da dikkate alacağı şekilde çözümü son derece önemlidir. Bizler de Meclis çatısı
altında bu problemleri dile getiriyoruz. Özellikle bireysel kamyoncuların,
tırcıların bu problemlerinin hâlliyle alakalı olarak pozitif ayrımcılıkla
özellikle desteklenerek bu sorunların çözülebileceği kanaatimizi dile
getiriyor, Genel Kurulu saygıyla selamlıyorum.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun.
ÖZGÜR
ÖZEL (Manisa) – Sayın Başkan, Sayın Köktaş konuşmasının kurgusunu hatibimizin
dile getirdiği konuları tekrar edip “Durum böyle değildir, gerçeği
yansıtmamaktadır.” gibi ifadeler kullandı. Bu sırada hatibimize de, söylemediği
bazı sözleri atfetti.
FUAT
KÖKTAŞ (Samsun) – Hayır. 
ÖZGÜR
ÖZEL (Manisa) – Normalde kürsüden cevap hakkı var ama konunun bir an önce de
sonuca kavuşması açısından oylamanın da yapıldığı düşünülerek yerinden bir
dakika bir açıklama hakkı isterim.
BAŞKAN
– Sayın Özel, bakın, kaba, yaralayıcı bir söz yok. 
ÖZGÜR
ÖZEL (Manisa) – Bu o değil. 
BAŞKAN
– Bir hakaret söz konusu değil. Yani biz eğer her hatibin burada yapmış olduğu
konuşmanın içeriği noktasında bir eleştiride bulunacak olursak bizim zaten bu
görüşmeleri bitirebilmemiz, tamamlayabilmemiz mümkün olmaz. Siz de bunu takdir
ediyorsunuz değil mi Sayın Özel? Çok deneyimli bir Grup Başkan Vekilisiniz.
ÖZGÜR
ÖZEL (Manisa) – Sayın Başkan, teşekkür ederim. 
BAŞKAN
– Yani zaten hepimiz içeriklerde aynı düşünsek o zaman niye 5 tane burada
farklı siyasi parti olsun ki, tek parti olurdu. 
ÖZGÜR
ÖZEL (Manisa) – Sayın Başkan bir bütün olarak
söylediğiniz sözlere katılıyorum ancak burada şöyle bir nüans var; o da İç
Tüzük’ün 69’uncu maddesinde “Açıklama hakkı” diye düzenlenmiş, diyor ki: “Kişi,
söylediği sözün dışında bir söz kendine atfedilirse…” 
BAŞKAN
– Öyle bir şey yaptığını ben görmedim.
ÖZGÜR
ÖZEL (Manisa) – Oldu efendim.
BAŞKAN
– Ne dedi?
ÖZGÜR
ÖZEL (Manisa) – Diyor ki: “Bu kürsüde şöyle şöyle söylendi, doğru değildir.”
Oysaki…
BAŞKAN
– Sadece Sayın Yalım konuşmadı ki burada.
ÖZGÜR
ÖZEL (Manisa) – Hayır ama Sayın Yalım’ın söylediği ifadeleri tekrar ederek… Bir
dakika açıklama yapmak istiyoruz.
BAŞKAN
– Peki.
Buyurun
Sayın Yalım.
43.- Uşak Milletvekili Özkan Yalım’ın, Samsun Miletvekili Fuat Köktaş’ın
CHP grup önerisi üzerinde AK PARTİ Grubu adına yaptığı konuşmasındaki bazı
ifadelerine ilişkin açıklaması
ÖZKAN
YALIM (Uşak) - Sayın Başkan, konuşmam için söz verdiğinizden dolayı ilk önce
teşekkür ederim. 
Sayın
Başkan, özellikle sizin de dikkatinize: Bakın, buradaki, tüm vatandaşlarımızı
ve ülke ekonomimizi ilgilendiriyor. 2015 yılı ve sonrasında fabrikadan çıkan
her araçta -hangi marka olursa olsun- bütün araçlarda dijital takograf söz
konusu. 2014 ve öncesindeki bütün araçlarda analog takograf var. Şu anda 2014
ve öncesi Avrupa ülkelerindeki yollarda çalışan hangi ülkenin plakası kaydolmuşsa
bütün araçlarda hâlâ analog takograf olarak devam ediyor. Yani Türkiye’de
Avrupa’da uygulanmayan yeni bir sistem uygulanmaya çalışılıyor. Bu,
milletimizin, sektörümüzün sırtına, her araca 3.500 TL civarında bir yük
getiriyor. Zaten ekonomisi zor durumda olan bu esnafın üzerine hiç olmayacak
bir şekilde yük getiriyorsunuz, artı Avrupa uyum yasalarında da olmayan bir
durumdur. Bunun özellikle de altını çiziyorum. Bu sebepten araştırma önergesi
verdim. 
Teşekkür
ediyorum.
BAŞKAN
– Değerli milletvekilleri, Adalet ve Kalkınma Partisi Grubunun İç Tüzük’ün
19’uncu maddesine göre verilmiş bir önerisi vardır, okutup işleme alacağım ve
oylarınıza sunacağım. 
VI.- ÖNERİLER (Devam)
A) Siyasi Parti Grubu Önerileri (Devam)
4.- AK PARTİ Grubunun, Gündem’in "Kanun Teklifleri ile
Komisyonlardan Gelen Diğer İşler” kısmında bulunan 118, 32, 149, 135, 133, 134,
79, 49, 46, 84, 99, 59, 112, 116, 62, 61, 51, 34, 47 ve 100 sıra sayılı Kanun
Tekliflerinin sırasıyla 1, 2, 3, 4, 5, 6, 7, 8, 9, 10, 11, 12, 13, 14, 15, 16,
17, 18, 19 ve 20'nci sıralarına alınmasına ve diğer işlerin sırasının buna göre
teselsül ettirilmesine; Genel Kurulun, 14, 15 ve 16 Ocak 2020 Salı, Çarşamba ve
Perşembe günkü birleşimlerinde denetim konularının görüşülmeyerek Gündem’in
"Kanun Teklifleri ile Komisyonlardan Gelen Diğer İşler” kısmında yer alan
işlerin görüşülmesine ve bu birleşimlerde saat 24.00’e kadar çalışmalarını
sürdürmesine ilişkin önerisi 
14/1/2020
Türkiye Büyük Millet Meclisi Başkanlığına
Danışma
Kurulu 14/1/2020 Salı günü (bugün) toplanamadığından, İç Tüzük’ün 19’uncu
maddesi gereğince, grubumuzun aşağıdaki önerisinin Genel Kurulun onayına
sunulmasını arz ederim.
 Bülent
Turan
 Çanakkale

 AK
PARTİ Grubu Başkan Vekili
Öneri:
Gündemin
"Kanun Teklifleri ile Komisyonlardan Gelen Diğer İşler” kısmında bulunan
118, 32, 149, 135, 133, 134, 79, 49, 46, 84, 99, 59, 112, 116, 62, 61, 51, 34,
47 ve 100 sıra sayılı Kanun Tekliflerinin sırasıyla 1, 2, 3, 4, 5, 6, 7, 8, 9,
10, 11, 12, 13, 14, 15, 16, 17, 18, 19 ve 20'nci sıralarına alınması ve diğer işlerin
sırasının buna göre teselsül ettirilmesi,
Genel
Kurulun; 14, 15 ve 16 Ocak 2020 Salı, Çarşamba ve Perşembe günkü
birleşimlerinde denetim konularının görüşülmeyerek gündemin "Kanun
Teklifleri ile Komisyonlardan Gelen Diğer İşler” kısmında yer alan işlerin
görüşülmesi ve bu birleşimlerde saat 24.00’e kadar çalışmalarını sürdürmesi,
Önerilmiştir.

BAŞKAN
– Öneri üzerinde söz talebi yok.
Öneriyi
oylarınıza sunuyorum: Kabul edenler… Etmeyenler… Kabul edilmiştir.
İç
Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım.
V.- BAŞKANLIĞIN GENEL KURULA SUNUŞLARI (Devam)
B) Öneriler (Devam)
2.- Hatay Milletvekili Mehmet Güzelmansur’un, (2/1447) esas numaralı
Sosyal Sigortalar ve Genel Sağlık Sigortası Kanununda Değişiklik Yapılmasına
Dair Kanun Teklifi’nin doğrudan gündeme alınmasına ilişkin önergesi (4/55)
Türkiye Büyük Millet Meclisi Başkanlığına
(2/1447)
esas numaralı Kanun Teklifi’min TBMM İçtüzüğü’nün 37’nci maddesi gereğince
doğrudan gündeme alınması hususunda gereğini saygılarımla arz ederim.
 Mehmet
Güzelmansur
 Hatay
BAŞKAN
– Önerge üzerinde söz talebi var.
Teklif
sahibi Sayın Güzelmansur, buyurun. (CHP sıralarından alkışlar) 
MEHMET
GÜZELMANSUR (Hatay) – Değerli Başkan, sayın milletvekilleri; kadınların sigorta
başlangıcından önce yaptığı doğumlar için de borçlanma yapabilmesine olanak
sağlayan kanun teklifim üzerinde söz almış bulunmaktayım. Sözlerime başlamadan
önce Genel Kurula ve karşılıklı sevgiyi, şefkati, emeği, varlığın kaynağını
temsil eden tüm annelerimize en derin saygı ve selamlarımı sunuyorum.
Değerli
milletvekili arkadaşlarım, yürürlükteki mevzuatımıza göre, SSK’li, BAĞ-KUR’lu
ve memur kadın çalışanlar 1 çocuk için iki yıl olmak üzere, toplamda 3 çocuk
için altı yıla kadar borçlanma hakkına sahiptir. Böylece, çalışma hayatından
uzaklaşmak zorunda olduğu süreler için borçlanma yaparak prim gün sayısı
kazanabilmektedir. Ancak, burada öyle bir şart var ki bu şart derin bir
eşitsizliğe, adaletsizliğe yol açıyor. O şart şudur: Doğum borçlanması, sadece
sigorta başlangıcından sonraki doğumlar için geçerlidir. Yani kadınlar, sigorta
başlangıcı öncesinde yaptıkları doğumlar için borçlanamıyor. Bu durumda kadın
çalışanlar sadece prim gün sayısı kazanıyor ancak sigorta başlangıçlarını ve
dolayısıyla emeklilik yaş şartını geriye çekme imkânına sahip olmuyorlar.
Oysaki erkek çalışanlar için getirilen askerlik borçlanmasında erkekler iş
hayatına atılmadan önce yaptıkları askerlik sürelerini borçlanabiliyor ve
böylece emeklilik yaş şartını geriye çekebiliyorlar. İşte biraz önce
bahsettiğim derin eşitsizlik, adaletsizlik bu noktada ortaya çıkıyor. Anneler,
çalışan kadınlar, askerlik borçlanması ile doğum borçlanması arasındaki bu
adaletsizliğe, eşitsizliğe isyan ediyor; haklı olarak diyorlar ki: Askerlik
yapanın borçlanmasında “işe giriş tarihi sonrası” diye bir kural aranmıyor da o
askerleri doğuran, yetiştiren, vatanına hizmete hazır hâle getiren annelere
niye bu şart koşuluyor? Bu haksızlık değil mi? Bu adaletsizliğe neden göz yumuyorsunuz?
Değerli
milletvekilleri, kimi öngörü eksikliğinden kimi bilgi noksanlığından kimi
ideolojik nedenlerle kimi kandırılmışlıktan kimi aymazlıktan kaynaklanan
uygulamalarla toplumun dört yanı adaletsizlikle, eşitsizlikle, haksızlıkla
kuşatılmış durumda. Toplum, emeklilik yaşındaki adaletsizlikten, farklı
emeklilik maaşı uygulamalarındaki adaletsizlikten, işe alımlardaki
haksızlıklardan, kaynakların dağıtımındaki adaletsizlikten, vergilere yapılan
zamlar ile maaşlara yapılan zamlar arasındaki eşitsizlikten, eğitime, sağlığa
ulaşımdaki adaletsizliklerden, kanunlardaki adaletsizliklerden bıkmış, bunalmış
durumda. 
Değerli
arkadaşlarım, gelin, annelerin adalet talebine kulak verin; gelin, SSK’li,
BAĞ-KUR’lu ve memur kadın çalışanlara sigortalı olmadan önce yaptıkları
doğumlar için borçlanma hakkının verilmesine yönelik bu kanun teklifine “evet”
deyin; gelin, böylece, toplumu saran adaletsizlik zincirindeki halkaların
birini söküp atın.
Değerli
milletvekilleri, biliyorum, bugün sizlere verilen “evet” denecekler listesinde
bu kanun teklifi yok ama o listenin dışına çıkmakla da bir kaybınız olmayacak,
aksine, önemli kazançlarınız olacak. En başta, toplumsal yapımızda, gelenek ve
kültürümüzde ve dinimizde baş tacı edilen annelerin sevgisini ve kalbini
kazanacaksınız, bir adaletsizliği yok ettiğiniz için toplumsal rahatlama
sağlayacaksınız. Yüce Yaradan cenneti annelerin ayaklarının altına seriyorken
sizler de milletvekili olarak o güzel anneleri emeklilikte birkaç yıl kazanma
olanağından mahrum etmemiş olacaksınız. Böylece, varlık sebebimiz olan
annelerimize vefa borcumuzu bir nebze ödemiş olacağız. Annelerimizin,
eşlerimizin, kız kardeşlerimizin yüzüne ve hatta aynada kendi yüzünüze bakarken
utanç duymayacaksınız. 
Sarayın
sözünden biraz olsun çıkmış olmak tüm bunlara değmez mi? Bu adaletsizliğe son
verecek olan bu kanun teklifini on üç aydır komisyonda bekletme
vurdumduymazlığını da, “hayır” demeniz durumunda bunun gerekçelerini de topluma
anlatamazsınız. 
(Mikrofon
otomatik cihaz tarafından kapatıldı)
MEHMET
GÜZELMANSUR (Devamla) – Ek süre istiyorum Sayın Başkan.
BAŞKAN
– Tamamlayın sözlerinizi lütfen.
MEHMET
GÜZELMANSUR (Devamla) – Lükse, şatafata, itibara milyarlarca lira harcarken,
faydası yok ama zararı çok, çılgın bir proje olan Kanal İstanbul’a onlarca
milyar dolar akıtmayı göze alırken “Ülke bütçesine yük getirir.” diyemezsiniz.
Askerlik borçlanmasında erkeklere tanınan olanağı doğum borçlanmasında
annelerden esirgerseniz “kadına pozitif ayrımcılık” sözleriniz boş laftan
ibaret kalır. Dolayısıyla neresinden bakarsanız bakın bu teklife “evet” demek
boynumuzun borcudur. 
Değerli
milletvekilleri, sözlerime son verirken cumhuriyetimizin kurucusu, ebedî
liderimiz Mustafa Kemal Atatürk’ün değerli annesi Zübeyde Hanım’ı aramızdan
ayrılışının 97’nci yıl dönümünde rahmet, minnet ve saygıyla yâd ediyorum.
Ebediyete intikal eden tüm annelere rahmet diliyorum. Başta şehit ve
gazilerimizin anneleri olmak üzere tüm annelere saygı ve selamlarımı sunuyorum,
ellerinden öpüyorum.
Teşekkürler
Sayın Başkan. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi Bilgiç’in, İç
Tüzük’ün “Dinleyiciler” başlıklı 169’uncu maddesine aykırı bir durum söz konusu
olduğunda milletvekillerinin görevlilerin görevlerini yapmalarına mâni
olmamaları gerektiğine ilişkin konuşması
BAŞKAN
– Değerli milletvekilleri, bir açıklama yapma zarureti hissettim, değerli grup
başkan vekillerimiz de dinleyebilirlerse.
İç
Tüzük’ün 169’uncu maddesi dinleyici bölümleriyle ilgili ve şunu söylüyor:
“Dinleyiciler, birleşimin devamı süresince kendilerine ayrılan yerlerde sükûnet
içinde ve Genel Kurulun vakarına uygun bir şekilde oturmak zorundadırlar.” “Bu
yasağa uymayanlar, o yerin düzenini korumakla görevli olanlar tarafından hemen
dışarı çıkarılırlar.” ifadesi vardır üçüncü paragrafında. 
Değerli
milletvekilleri, benim bütün milletvekillerimizden ricam, dinleyicilerle ilgili
olarak yasağa ya da İç Tüzük’ün 169’uncu maddesine uygun olmayan bir davranış
ortaya çıktığında, görevli arkadaşlarımız dinleyicilere müdahale ettiğinde
-bizim milletvekillerinden beklentimiz- görevlilerimize yardımcı olmalarıdır,
onları ikaz ederek buna mâni olmamalarıdır. 
Bu
hatırlatmayı yapıyor ve birleşime on beş dakika ara veriyorum. 
Kapanma Saati: 17.39
İKİNCİ OTURUM
Açılma Saati: 18.10
BAŞKAN: Başkan Vekili Süreyya Sadi BİLGİÇ
KÂTİP ÜYELER: İsmail OK (Balıkesir), Emine Sare AYDIN
YILMAZ (İstanbul)
-----0-----
BAŞKAN
– Sayın milletvekilleri, Türkiye Büyük Millet Meclisinin 42’nci Birleşiminin
İkinci Oturumunu açıyorum.
Alınan
karar gereğince gündemin “Kanun Teklifleri ile Komisyonlardan Gelen Diğer
İşler” kısmına geçiyoruz. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- İzmir Milletvekili Binali Yıldırım’ın Türkiye Cumhuriyeti Hükümeti
ile Gana Cumhuriyeti Hükümeti Arasında Yatırımların Karşılıklı Teşviki ve
Korunmasına İlişkin Anlaşmanın Onaylanmasının Uygun Bulunduğuna Dair Kanun
Teklifi (2/1533) ve Dışişleri Komisyonu Raporu (S. Sayısı: 118) (x)
1’inci
sıraya alınan, Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Gana Cumhuriyeti Hükümeti Arasında
Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Teklifi ve Dışişleri Komisyonu
Raporu’nun görüşmelerine başlayacağız. 
Komisyon?
Yerinde. 
Komisyon
Raporu 118 sıra sayısıyla bastırılıp dağıtılmıştır. 
Teklifin
tümü üzerinde ilk söz İYİ PARTİ Grubu adına Sayın Dursun Müsavat
Dervişoğlu’nun. 
Buyurun.
(İYİ PARTİ sıralarından alkışlar) 
İYİ
PARTİ GRUBU ADINA DURSUN MÜSAVAT DERVİŞOĞLU (İzmir) – Sayın Başkan, saygıdeğer
milletvekilleri; Türkiye Cumhuriyeti Hükümeti ile Gana Cumhuriyeti Hükümeti Arasında
Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Teklifi hakkında söz almış
bulunuyorum. Yüce Meclisi saygılarımla selamlıyorum. 
Öncelikli
olarak Gazi Meclisimizin çalışma usul ve esasları üzerine konuşmamız
gerekmektedir. Birkaç saat önceden hazırlanıp önümüze getirilen gündemlerle
planlamalar yapılmaktadır. Gelinen noktada, Türkiye Büyük Millet Meclisi
öngörülebilir ve planlı bir yasama faaliyeti gerçekleştirmekten uzaklaşmakta,
hem komisyonlarda hem de Genel Kurulda denetim faaliyeti her geçen gün
azalmaktadır. 
Sistemi
işler kılacak olan gerçeklik ise erklerin bağımsız ve tarafsız kılındığı bir
hükûmet etme anlayışıdır. Gelişmiş devlet modellerinin tümü, kuvvetlerin gücünü
paylaştırmayı ve bu yolla birbirlerini kontrol altında tutmayı sistem
mekanizmasının işlerliği açısından mecbur görmektedir. Gücün dağıtımı onlar
için esaslı bir kuvvetin ortaya çıkışının engellenmesini ve kuvvetlerin
dengelenmesini sağlar. Bugün, tecrübe ettiğimiz bu Cumhurbaşkanlığı hükûmet
sisteminin esaslı tek bir kuvveti ortaya çıkarmadığını söyleyebilir miyiz? Ne
yazık ki hayır. Bu sistemin ceremesini çeken bu kurumun bir üyesi, milletimizin
iradesinin vekili olarak sizleri bu konuda öz eleştiri yapmaya davet ediyorum. 
Sayın
milletvekilleri, yasama kanadını oluşturan mekanizmanın bu sistem içinde
bağımlılığı ve taraflılığıyla karşı karşıya kalıyoruz. Değerli arkadaşlar, bu
bağımlılık ile taraflılık toplumun tümünün sorunlarını, sıkıntılarını dert
edinmekten uzaktır ve dahası, bu sistem milletimizin refahını, güvenini,
güvenliğini, huzurunu tehdit eder bir hâl almaya doğru güçlenerek
ilerlemektedir. Bizleri seçip iradesine vekil tayin eden bu aziz millet,
hepimizi, kendileri için en iyiyi oluşturmaya, en iyiyi aratmaya ve bulmaya
sorumlu kılmıştır ama Gazi Meclisimizin, toplumun en iyi hâlini aramanın yolu
olan yasama faaliyetlerini tek bir kişinin iradesi ve idaresi altında yerine
getirmekle karşı karşıya bulunduğunu gözlemliyoruz. 
Bakın,
değerli arkadaşlar, yasama faaliyetinin kalitesizleşmesi, denge ve denetleme
mekanizmalarının zayıflatılması, Sayıştay denetimlerinin kapsamının
daraltılması, aflar ve torba yasalarla geçici çözümler bulunması Gazi
Meclisimizin sorumluluğunun geldiği noktayı gözler önüne sermektedir. En güncel
örnekler, 190’a yakın kez değiştirilen İhale Kanunu ile pek çok defa getirilen
imar afları uygulamasıdır veya başka bir örnek, yakın tarihte görüştüğümüz 144
sıra sayılı 98 maddelik bir kanun teklifidir. Bu kanun teklifi, içerik
itibarıyla birçok kanunda ve bir kanun hükmünde kararnamede değişiklik
yapılmasını öngören bir teklif. Teklif, 18 Kasım 2019 tarihinde akşam Meclis
Başkanlığına sunuluyor. 19 Kasımda Komisyon toplantı çağrısı yapıyor ve teklifi
görüşmek üzere 21 Kasım günü Komisyon toplanıyor. Teklifin Meclise gelişi ve
Komisyonun kendi gündemine alarak toplantı çağrısı yapması arasında sadece bir
gün, toplanma günü ile teklifin gelişi arasında iki gün varken, bu teklifin
milletvekilleri tarafından incelenmesi ise bu kırk sekiz saatin içine
sığdırılmış bir zaman aralığında yer alıyor. Komisyon raporunu 25 Kasım
tarihinde hazırlayıp Genel Kurulda görüşülmek üzere Başkanlığa sunduk. Teklifin
gelişi, milletvekillerinin incelemesi, Komisyon görüşmelerinin yapılması,
raporun hazırlanması süreci ise sadece altı gün. 
Bakın,
değerli arkadaşlar, dünyanın hiçbir parlamentosu bu derece acele ve telaş
içinde bir yasa yapma anlayışını benimsemez, bu tekniği de makul görmez. Bu
acele ve süratli yasa yapma anlayışının iktidar milletvekilleri için de çok zor
olduğunu birlikte tecrübe ediyoruz. Hadi, biz kendimizi geçelim, siz, iktidar
partisi milletvekilleri bile teklife dair inceleme yapacak vakti, sonrasında
savını savunacak zamanı bulmakta zorluk çekmiyor musunuz? Çekiyorsunuz elbette,
“Çekiyorsunuz.” diyorum çünkü bürokrasinin servis ettiği hazır kanunların
altına imza atan bir yasa yapıcı profili ortaya çıkarmaktasınız.
Değerli
milletvekilleri, iktidar partisinin alelacele hazırlanmış, yasama kalitesi
açısından sakıncalar içeren bu kanun teklifi hazırlama tekniği, Genel Kurul
gündemini yoğun ve verimsiz kılmaktadır. Dünya parlamentolarında örneğine
rastlanmayan torba kanun teklifi hazırlama tekniği, maalesef, Adalet ve
Kalkınma Partisi iktidarlarının ve koalisyon ortağının en sevdiği yasa yapma
yöntemi olmuştur. Bu anlayışla kaliteli yasama faaliyeti yapmak mümkün
değildir. Torba kanunlar bugünkü yapılarıyla yasama kalitemizdeki düşüklüğün
bir göstergesidir. Neredeyse yüz elli yıla dayanan Parlamento geleneğimizin
bugün geldiği nokta hepimiz açısından düşündürücüdür. Ne toplumun ihtiyaçlarını
giderecek bir yasama faaliyetine ne de Meclisin önemli fonksiyonlarından olan
müzakerenin sağlıklı işlemesine imkân verilmektedir. Komisyonlar etkisiz,
verimsiz ve yetersiz çalışmaktadır. Milletimizin ve sivil toplum kuruluşlarının
yasa yapma sürecine katılımı istenilen düzeyde değildir.
Değerli
milletvekilleri, hadi bizleri ve sizleri de geçelim, peki ya bu yeni sistemin
Cumhurbaşkanlığı makamı üzerindeki etkisi nedir, hiç düşündünüz mü?
Cumhurbaşkanı bile süreç içerisinde bu sistemin sorunlarıyla karşı karşıya
kalmaktadır. Anayasa hukukçularının çalışmalarından örnek vermek gerekiyorsa,
Cumhurbaşkanlığı hükûmet sisteminin yürürlüğe girdiği 9 Temmuz 2018 tarihinden
26 Aralık 2019 tarihine kadar toplam 55 adet Cumhurbaşkanlığı kararnamesi
çıkarılmıştır. Bu 55 Cumhurbaşkanlığı kararnamesinden 31’i, diğer
Cumhurbaşkanlığı kararnamelerinde değişiklik yapılması hakkında
Cumhurbaşkanlığı kararnamesidir. Yani Cumhurbaşkanımız 55 tane kanun hükmünde
kararname çıkarmış, sonra bu 55 kararnamenin 31’ini düzeltmek için yeni yasal
düzenlemelere ihtiyaç duymuştur. Yani Cumhurbaşkanlığı hükûmet sistemi içinde
Cumhurbaşkanı, kendi yaptığı şeyleri değiştirmek ve düzeltmekle zaman harcayan
bir konuma düşürülmüştür. Sistemin istikrarlı ve kalıcı bir hükûmet etme algısı
içinde olduğunu söylemek asla mümkün değildir.
Değerli
milletvekilleri, bu sistem; sizleri, bizleri, Gazi Meclisi, devletimizin tüm
kurum ve kuruluşları ile toplumu ve ülkeyi tıkayan, önünü görmekte zora sokan,
istikrardan uzak bir noktaya doğru sürüklenmemize sebep olmaktadır ve bunu
ekonomik, sosyal, siyasal her türden sorunla yüzleşerek müştereken yaşıyoruz.
Parlamentomuzun etkin, verimli ve kaliteli bir yasa yapma sürecine erişeceği;
devletimizin ve milletimizin tüm kesimleriyle temsilinin gerçekleşeceği;
bağımsız ve tarafsız bir erkler düzeninin işler kılınacağı; ekonomide,
siyasette, sosyal hayatın içinde güvenin, refahın ve mutluluğun sağlanacağı bir
sistem inşa etmek, Gazi Meclisimizin ve bizim sorumluluğumuz altındadır. Bunu
görmek ve doğru değerlendirmek mecburiyetindeyiz. Ülkemizi hızla paradoksa
sürükleyen bu ucube sistemin her gün bir dişlisi çürümektedir ve her geçen gün
çark dönmez, sistem işlemez hâle gelmektedir. İç siyasetimizde yaşanan
yozlaşmanın dış siyasetimize de sirayet ettiği aşikârdır. 
Değerli
milletvekilleri, bilindiği gibi, 2011’de başlatılan Arap Baharı operasyonunun
amacı, hedef ülkelerin tamamını istikrarsızlaştırmaktı. Libya ve Suriye gibi
birçok Orta Doğu ülkesi bu kaderi müştereken yaşamıştı. Böylece, bölge
ülkelerine dış müdahalenin de yolları açılmıştı. 2011 yılının 17 Martında
Birleşmiş Milletler Güvenlik Kurulunun Libya’da sivil halkı koruma bahanesiyle
uçuşa yasak bölge ilan edilmesini öngören 1973 sayılı Karar onaylanmış, Libya
için planlanan kanlı bir oyunun önü açılmıştı ve maalesef, iktidarımız da bu
oyuna iştirak etmişti. 
Kanlı
hesapların planlayıcısı aktörler, istikrarsızlaştırma operasyonlarını artık
kendi ordularıyla para harcayarak yapmak istemeyip kendi açılarından çok daha
kolay ve çok daha az maliyetli bir yolu tercih etmiş görünmektedirler. Bu
oyunda hedeflenen ise Libya’da istikrarsızlığın devam etmesidir. Bunun için,
savaşan tarafların birbirine üstünlük sağlayamaması istenmektedir. 2011’deki
oyundan ders alınmamış olacak ki, 2020 yılında da yeni ve farklı maceralara
doğru savruluyoruz. Libya’da taraflardan birinin galip gelmemesi bu planlanan
oyunun esas gayesini oluşturmakta, böylece Libya’nın toprak bütünlüğünü
koruyarak yeniden istikrara kavuşmasının önüne geçilmesi amaçlanmaktadır.
Dikkat edilecek olursa, kanlı planların oyun kurucuları, Libya’ya asker
göndermemize ses çıkarmayıp denge oyununda onlar adına taşeronluk yapmamızı
beklemektedirler. Biz, İYİ PARTİ olarak sesimizi yükseltiyoruz; kandırılmayı
âdet edinmiş ve yaşananlardan gerekli dersleri çıkaramayan iktidarı uyarıyoruz:
Sonu belirsiz iç savaşların ve kanlı planların parçası olmayın, Mehmetçik’imizi
de maceraya sürüklemekten azami ölçüde uzak durun.
Sayın
Başkan, değerli milletvekilleri; Adalet ve Kalkınma Partisi, iktidara geldiği
tarihten bugüne kadar, 3Y’yle simgeleştirdiği yolsuzlukla, yoksullukla ve
yasaklarla mücadele ettiğini sürekli olarak dile getirdi ancak bugün, bu üç
kavramın da tarihî seviyelere yükseldiği gözlemlenmektedir. Yasaklara ve
yolsuzluklara boğulmuş Türkiye’nin, gelin, bir de yoksulluğundan bahsedelim.
Bildiğiniz gibi 2020 için asgari ücret 2.324 lira olarak belirlenmiştir. 4
kişilik bir ailenin dengeli ve yeterli beslenebilmesi için yapması gereken
aylık gıda harcaması tutarı yani açlık sınırı ise belirlenen bu asgari ücretin
üzerindedir. Yani 4 kişilik bir ailenin yeteri kadar beslenebilmesi için
gereken gıdaları alabilmesi dahi imkânsız görünmektedir. Bunun yanında,
oturdukları ev kira ise ne olacaktır? Elektrik, su, doğal gaz faturaları nasıl
ödenecektir? Çocukların eğitim ve öğretim masrafları nasıl karşılanacaktır? Yaz
aylarından beri doğal gaza yaptığınız zamlar bu soğuk havalarda iyice etkisini
göstermeye başlamıştır, geçen yıl 300 lira olan doğal gaz faturaları bu yıl 450
lirayı aşmıştır. Elektrik faturası geçen yıl ortalama 100 lira olan bir aile bu
yıl 150 lira faturayla yüz yüzedir yani bu aile sadece karnını doyurmaya
çalışsa buz gibi bir evin içerisinde karanlıkta oturmak zorunda kalacaktır ya
da evini ısıtıp lambalarını yakacak olursa da aç kalacaktır. Bakın, bu
bahsettiğim kesim toplumun çok önemli bir kesimini oluşturmaktadır. Yaklaşık 7
milyon asgari ücretli olduğu varsayılmaktadır, eşleri ve çocuklarıyla birlikte
25-30 milyon insanımızdan bahsediyoruz. 
On
yedi yıllık iktidarınızın sonucunda toplam nüfusumuzun üçte 1’i aç kalmaya ya
da soğuk ve karanlık odalarda yaşamaya mecbur kalıyorsa bu düzen değişmelidir.
Biz bunları söylediğimizde gerçekleri çarpıttığımızı iddia ediyorsunuz. Sosyal
Güvenlik Kurumumuz her ay verileri açıklıyor. En son açıklanan ekim ayı
verilerine göre, genel sağlık sigortası primi devlet tarafından ödenenlerin
sayısı 8 milyon 900 bin kişiyi aşmıştır. Bu ne demek biliyor musunuz? 9 milyona
yakın insanımızın yaşadığı hanede kişi başı gelir aylık 675 liranın altında.
Çünkü bulunduğumuz hanede kişi başına düşen gelir asgari ücretin üçte 1’inden
az ise devlet genel sağlık sigortası primini karşılamakta. Yani 2002’den bu
yana arttığını söylediğiniz kişi başına gelir belli ki bu insanlarımıza hiç
uğramamış. Hiçbir yerde olmadığı gibi gelir dağılımında da “adalet” diye bir
şey bırakmamışsınız.
2000’lerin
başında bizimle aynı statüde bulunan diğer ülke ekonomileri okullarından mezun
olalı yıllar oldu, biz ise açıklanan paket ve programlarla hâlen kurtarma
imtihanlarına giriyoruz. Demek ki neymiş? Ekonomi “iyi” demekle iyi olmuyormuş,
ekonominin iyi olması için tüm derslere oturup doğru bir biçimde çalışmak
gerekiyormuş. Zamanında sanayi, teknoloji, hukuk, adalet gibi birçok dersten
zaten sınıfta kalmıştık. Soldan sağa, sağdan sola not toplayarak bu iş
düzeltilemez. Vakit kaybetmeden, tüm bu eksiklikleri tamamlamak için gece
gündüz çalışmalıyız. 
Açıkça
görüldüğü gibi ve hepimizin tanık olduğu üzere, ülkemizin ve milletimizin
gündemi son derece yoğundur. Vatandaşımızın gündemi yokluktur, yoksulluktur,
işsizliktir. Vatandaşımız ödeyemediği faturaları, altından kalkamadığı vergi
borçlarını konuşmaktadır. Ancak her nasılsa, son günlerde iktidar partisinin
tek ve önemli gündemi Kanal İstanbul’dur. Projenin detaylı bir biçimde incelendiği
söylenmektedir. Bu proje akil insanlar, bu işin ehli insanlar tarafından
incelendiğinde bir Kanal İstanbul değil, bir yalan İstanbul projesi ortaya
koyulduğu anlaşılıyor ve bu proje rant uğruna İstanbul’umuzu bitirme tehdidi
içeriyor. 33 üniversiteden 200’den fazla bilim adamının görüşlerini aldığınızı
söylediniz ama televizyonlarda bu bilim adamlarına rastlamıyoruz. Biz,
televizyonlarda sadece havuz medyasının sözcülerinin projeyi savunduğuna şahit
oluyoruz. Herkes iyi bilsin; bu proje bir yalan projesidir, asla ve kata
gerçekleşmesi ve gerçekleştirilebilmesi mümkün değildir, millet bunu size
yaptırmayacaktır. (İYİ PARTİ sıralarından alkışlar) 
Görüldüğü
gibi, sizin önceliğiniz Kanal İstanbul’dan yandaşlara sağlayacağınız rant,
bizim önceliğimiz ise maaşı kesilecek ve maaşı kesilen gazilerimizdir. Sizin
önceliğiniz bazı aileleri kalkındırmak, bizim önceliğimiz ise 1 milyon 290 bin
gencimize istihdam alanı yaratmaktır. Sizin önceliğiniz 5 müteahhit, bizim
önceliğimiz ise emeklilikte yaşa, pardon, saraya takılanları haklarına
kavuşturmaktır. (İYİ PARTİ sıralarından alkışlar) Sizin derdiniz tek adam,
bizim derdimiz 82 milyon vatandaşımızdır. 
Yüce
Meclisi saygılarımla selamlıyorum. (İYİ PARTİ sıralarından alkışlar) 
BÜLENT
TURAN (Çanakkale) – Gana için geldik Başkanım. 
BAŞKAN
– Milliyetçi Hareket Partisi Grubu adına Sayın Kamil Aydın, buyurun. (MHP
sıralarından alkışlar) 
BÜLENT
TURAN (Çanakkale) – Gana Dostluk Grubu Başkanımız burada, dinlemeye geldi. 
BAŞKAN
– Sayın Aydın, siz buyurun lütfen. 
MHP
GRUBU ADINA KAMİL AYDIN (Erzurum) – Sayın Başkan, saygıdeğer milletvekili
arkadaşlar; Türkiye Cumhuriyeti Hükümeti ile Gana Cumhuriyeti Hükümeti Arasında
Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Teklifi üzerinde Milliyetçi Hareket
Partisi Grubu adına söz almış bulunmaktayım. Yüce heyetinizi en derin
saygılarımla selamlıyorum. 
Saygıdeğer
milletvekilleri, 21’inci yüzyılda ulaşım ve iletişim imkânlarının artması
sonucu mesafelerin kısalarak dünyanın küresel bir köy hâline gelmesiyle
birlikte yaşananlara ilgisiz, dünyadan soyutlanmış, bağımsız kitlesel oluşum ve
yapılardan söz etmek mümkün değildir yani dünyanın bir ucundaki siyasi,
ekonomik, ticari, sosyal ve kültürel bir hareketlilik veya herhangi bir terör
olayı aynı anda domino taşı etkisiyle dünyanın öteki ucunda da kendisini
hissettirmektedir. Dolaysıyla böylesine bire bir etkileşimin söz konusu olduğu
dünya gerçeğini göz önünde bulundurarak oluşan sorun ve sıkıntılardan kurtulmak
adına çok taraflı bölgesel veya en azından ikili anlaşmalara dayalı oluşturulan
uluslararası kurum, kuruluş ve yapılarla birlikte uyum içinde çalışılması
gerekmektedir. 
Sayın
milletvekilleri, insanlığın ilk yerleşik düzenine; sosyolojik, siyasi, kültürel
ve inanç yapılarına ev sahipliği yapan Orta Doğu ve Doğu Afrika coğrafyası
maalesef tarihin her döneminde sorunsal bir alan olarak güç savaşlarına
tanıklık etmiştir. Ne hazindir ki bugün de sahip olduğu kültürel, tarihî,
ekonomik ve kaynak zenginliğinden dolayı, ülkemizin de tam merkezinde bulunduğu
coğrafya, yeniden benzer mücadelelere maruz bırakılmaktadır. Zaman zaman
vekâlet savaşlarıyla alanda katı güç bağlamında, zaman zaman ise diplomasi ya
da masa başında yumuşak güç bağlamında gerçekleştirilen egemenlik mücadelesinde,
her devlet gibi, her millet gibi Türk milleti de, yirmi beş asırlık güçlü
geleneğin temsilcisi olan Türk devleti de üzerine düşeni yapmalıdır. Bunu
yaparken muhtaç olduğumuz kudret ve cesaret kaynağı ise sahip olduğumuz, bizi
biz yapan tüm yüksek değerlerin verdiği güven ve ilhamdır. Tarihin her
döneminde kurduğu güçlü devletlerle yaşama ve yaşatma yüksek misyonuna bağlı
olarak mazlumlara ümit kaynağı olan yüce Türk milleti, bugün de son kurumsal
sığınağı olan Türkiye Cumhuriyeti devletiyle aynı yüksek misyonu taşımaktadır.
Bunun farkında olan sadece bizler değiliz; bilakis, bu kadim coğrafyada
hâkimiyet sağlamaya çalışan, her türlü sömürüyü reva gören uzak-yakın güç
odakları da vardır ve bunlar da bunun farkındadır. Sayın milletvekilleri, Türkiye
Cumhuriyeti devleti bugün tüm bu plan ve projeleri bozacak üstün hareket
kabiliyetine sahip olduğunu çok açık bir biçimde göstermektedir. Bunun da
temelinde uyumlu ve kararlı bir iç, dış siyaset birlikteliği yatmaktadır. Yani
82 milyonluk Türk milletinin yüksek çıkar ve menfaatlerini önceleyip her türlü
tehdit, şantaj, baskı ve teröre içeride, dışarıda, kısaca görüldüğü ve
duyulduğu her yerde hak ettiği cevabı vermektir. Bu nedenle Milliyetçi Hareket
Partisi olarak bugüne kadar milletimizin varlığını, birliğini, dirliğini ve
güvenliğini önceleyen her hayırlı adımın arkasında olduk ve olmaya da devam
edeceğiz. Bu insiyak ve kararlılıkla, son aylarda bizi Doğu Akdeniz’de boğup,
Anadolu’da yok etmeye çalışan her hamleyi bozacak anlaşmaları açık yüreklilikle
destekledik. Çünkü bizler, inandığı gibi yaşamayı hedefleyen yüksek ideal ve
ülkü sahibi ülkücü hareketiz. Yani kavlimiz ile kararımız, ilmimiz ile amelimiz
birdir ve söz konusu vatan olduğunda da gerisi lafügüzaftır deriz. (MHP
sıralarından alkışlar)
Saygıdeğer
milletvekilleri, diplomasi, çoğunluk nerede ise orada olma sanatı değildir.
Maalesef zaman zaman, gerçekten, bu yüce kürsüden bu tür ifadelere tanıklık
ettik. Yani bir yerde yalnızsanız, bir anlaşmanın tarafları söz konusu
olduğunda, mukayese edildiğinde eğer siz az tarafta iseniz sanki bir kusur, bir
eksiklik, bir hata gibi ifade edilmelere tanıklık ettik. Hâlbuki diplomasi
-gerçekten uluslararası ilişkiler bağlamında söylüyoruz- çoğunluğun olduğu
tarafta olma sanatı değildir. Aksine, diplomasi, hak ve hakikat kabul ettiğin
doğruları bilakayduşart sonuna kadar savunmaktır. Şanlı tarihimize baktığımızda
görülecektir ki, tarihin hiçbir döneminde ne sahada ne de masada birileriyle
bir arada olmak adına hak ve hukukumuzdan vazgeçtik, tarihte böyle bir vakaya
tanıklık etmedik. 
Bugün
gerek Doğu Akdeniz’de yaptığımız hidrokarbon arama odaklı araştırmalarımız ve
gerekse Libya’nın merkezî Ulusal Mutabakat Hükûmetiyle imzaladığımız bir dizi
anlaşmalar, bölgeye doğrudan veya dolaylı dâhil olan tarafların kimyasını
bozmuş ve dünya kamuoyunda da diplomasi zaferi olarak kabul görmüştür. Fakat
böylesine doğru, stratejik ve dünya kamuoyunca kabul görüp hasımlarımızı
rahatsız eden hamlelerden bir kısım siyasi muhalefetin de rahatsızlık duyması
akıllara ziyandır. Çünkü onların, içe kapalı, sahasında sürekli savunmada ya da
“Bana değmeyen yılan bin yaşasın.” mantığıyla hareket ederek yapılan bu
uluslararası hamleleri diplomatik yalnızlık veya saha-masa ikilemi takıntısı
hâline getirmek kaydıyla itibarsızlaştırmaya çalıştıklarına tanıklık ettik.
Diplomasi politikalarında çok iyi olduklarını iddia edenlerin daha saha ile
masanın birbirlerinin doğrudan alternatifi olmadığı gerçeğini bile maalesef
kavrayamadıklarını görmekteyiz çünkü ne saha masanın alternatifidir ne de masa
sahanın alternatifidir, birbirlerini tamamlayan kavramlardır. Hâlbuki
uluslararası ilişkilerde, analitik düşünceye tabi tuttuğumuzda, bazen saha
masayı zorlamakta, bazen masa sahayı zorlamakta veya mecbur bırakmakta, bazen
de her ikisinin eş zamanlı hükmünü sürdürdüğüne tanıklık etmekteyiz. Yani bazen
mücadele, alandaki savaş neyi zorunlu kılar? Anlaşmayı, bazen de anlaşma adına
bir araya gelmeyi ama anlaşamama ile çözüm ya da çözümsüzlük noktasında sahayı
devreye sokar, hatta bazen de ikisinin birlikte, hem sahanın hem de masanın
birlikte devam ettiğine tanıklık etmekteyiz. Buna tarihsel süreçte
baktığımızda, diplomasi tarihinde bunların örnekleri çoktur, şimdi de
yaşadığımız bundan çok farklı değildir. 
Değerli
milletvekilleri, öte yandan takıntı hâline getirilen diğer önemli bir husus da
masada veya anlaşmalarda çoğunluğun yanında olmayışımızın diplomatik bir zaaf
olarak yansıtılmasıdır. Bu bağlamda yine doğru olan, çoğunluğun yanında saf
tutmak değildir; hakkın, hukukun ve hakikatin yanında dik durabilmektir
aslolan. Bunun aksini düşünmek tevdi edilen bir görev ve taşeronluk yok ise
tarihî ve coğrafi bir cehaletin tezahürünün ta kendisidir. Bu durum, Birinci
Dünya Harbi ve İstiklal Harbi’nde de böyleydi, ayrıca Sevr’de de böyleydi,
Lozan’da da böyleydi. Yani çoğunluk her hâlükârda yanımızda yoktu, yalnızdık
ama hiçbir zaman bu yalnızlığımızı bir komplekse dönüştürmeden haktan,
haklılığımızdan asla vazgeçmedik. Bu mantıkla 1970’li yılların dış politikası
dizayn edilseydi yani yalnızlığın bir kusur, uluslararası ilişkilerde
diplomatik girişimlerde eğer bir eksiklik olduğu kabul edilseydi, inanın böyle
bir uluslararası ilişkiler ya da dış politika dizaynı, düzenlemesi 1970’lerde
hâkim olsaydı, bakın, bugün ne Kıbrıs Türkünün bağımsızlığından ne de Kuzey
Kıbrıs Türk Cumhuriyeti’nin varlığından bahsedilecekti. Evet, orada da
yalnızdık ama haklıydık ve bu haklılığımızı yedi düvele açık bir şekilde
haykırdık, bunu masada da haykırdık sahada da haykırdık. Allah bizlere haksız
olduğumuz çoğunluklar içinde bulunmaktansa haklı olmanın gurunu taşıyan bir
bozkurt yalnızlığını nasip etsin diyorum bu anlamda. (MHP sıralarından
alkışlar)
Saygıdeğer
milletvekilleri, muhalefet etme adına ibretle izlediğimiz diğer bir manzara da,
anlaşılmayan da artık savunma alanlarının ve sistemlerinin sınırlar ötesine
taşındığı bir süreçte, milletimize musallat olan terörün ve yanı başımızda
oldubitti gecekondu yapılanmalarının engellenmesi adına yapılan,
gerçekleştirilen Fırat Kalkanı, Zeytin Dalı ve Barış Pınarı Harekâtlarını
benzer yaklaşımlarla tuzak, bataklık, kan gölü gibi tanımlamalarla reddedip
sonra tarihî zaferler yaşanınca tarih yazan kahramanları tebrik sıralarına
girmeleridir. Benzer yanardöner tavır, Libya tezkeresinin kabulünde de çok açık
bir şekilde görülmüştür. Şöyle ki: “Libya çöllerinde Mehmetçik’in ne işi var?”
diyerek, tezkereye şiddetle karşı çıkarak reddedenlerin, akabinde “Biz asker
göndermeye karşıyız demedik.” teviliyle izaha muhtaç bir çelişkiyle baş başa
kaldık. 
Saygıdeğer
milletvekilleri, gerek sahada gerek masada yani her türlü platformda,
baktığımızda, diplomatik kanalların özellikle işletilmesi noktasında tarihimiz
birbirinden yüce, birbirinden başarılı örneklere tanıklık etmektedir. İşte,
bugün bu saatte konuşmamın bu aşamasında ben bu günün önemine ve sizlere de
kısmi bir rahatlık sağlayacağına inandığım -günün anlam ve önemine binaen- bir
şiir okumak istiyorum: “Benim iki bayrağım var/ Biri ana, birisi kız/ Benim iki
bayrağım var/ İkisinin de bağrında/ Namusumdur ayla yıldız/ Biri damarlarımda
kan/ Birisi alnımda aktır/ Benim iki bayrağım var/ Birisi gönül yarası/ Biri
tükenmeyen aşktır/ Biri yüreklerde sabır,/
Biri yaştır kirpiklerde./ Benim iki bayrağım var./ Gölgesi üstüme düşer,/ Pırıl
pırıldır göklerde./ Biri Anamur’da gurup,/ Biri Girne’de şafaktır./ Benim iki
bayrağım var./ Biri yurdumun tapusu,/ Biri kan bedelim, haktır./ Biri
dudaklarda dua,/ Biri gözlerde âmindir./ Benim iki bayrağım var./ Biri güneş
kadar sıcak,/ Biri ay gibi serindir.”
Evet,
gerçekten, bugünün Kıbrıs fatihi, büyük insan, Kıbrıs Türklüğünün yalnız kurdu,
kutlu lider Rauf Denktaş’ın, doğumuna atfen yazılmış, okunmuş bu mısralarla,
bir şiirle sözlerimi noktalamak istedim. (MHP ve AK PARTİ sıralarından
alkışlar)
Ben
bu dilek ve temennilerle yapılan anlaşmanın amacına uygun bir şekilde hayırlara
vesile olmasını Cenab-ı Allah’tan niyaz ediyor, yüce Meclisinizi saygıyla
selamlıyorum. (MHP ve AK PARTİ sıralarından alkışlar) 
BAŞKAN
– Şahsı adına ilk söz, Sayın Tulay Hatımoğulları Oruç.
Buyurun.
(HDP sıralarından alkışlar) 
TULAY
HATIMOĞULLARI ORUÇ (Adana) – Sayın Başkan, değerli milletvekilleri; sözlerime
başlarken bu coğrafyada yaşayan kadim halkların bugün kutlamış olduğu yeni yılı
ben bir kez daha kutlamak istiyorum. “...”(x) Bu coğrafyaya yeni
yılın barış ve huzur getirmesi dileğiyle...
Üzerine
söz aldığım anlaşma, Türkiye ve Gana arasında yatırımların karşılıklı teşviki
ve korunması anlaşması. Gana, sizlerin de bildiği üzere, Gülen cemaatinin AKP
desteğiyle fazlaca ticari ilişki ve aynı zamanda çok sayıda eğitim kurumunun
oluşturulduğu bir yer. Fakat daha sonra
AKP’nin FETÖ’yle arasının açılmasıyla beraber, FETÖ’yle yurt dışında da -tırnak
içinde- savaşmaya başlamasıyla birlikte yani 2016 sonrasında Gana Hükûmetinin
FETÖ’yle ilişkilerinin sınırlandırılmasına dönük adımlar attı Erdoğan Hükûmeti.
Bunun sonrasında Gülen cemaatinin yerine Erdoğan’a ve AKP’ye bağlı olan,
“yandaş” diye nitelediğimiz sermayenin kapıları açıldı. Gana’da 150’ye yakın
Türk firması şu an faaliyet göstermektedir; bunlardan bir tanesini örnek vermek
istiyorum, METİŞ. METİŞ’in -internete girebilirsiniz, araştırabilirsiniz- ne
yönetim kurulu ne hissedarları ne de hangi alanlarda faaliyet yürüttüğü belli;
ya bir paravan şirkettir ya da bilişimden azade bir şirkettir. İşte, özellikle
Afrika ülkelerine, Sahra altı ülkelere bu tarz ilişkilerle yandaş sermayenin
nasıl götürüldüğüne bu anlaşmayla beraber de tanıklık ediyoruz. 
Değerli
arkadaşlar, geçtiğimiz günlerde, haftalarda Libya dış siyasette önemli bir yer
kapladı ve bugün grup toplantılarında bütün Genel Başkanların üzerinde
ağırlıkla durduğu konulardan biri. Tabii ki öyle olacak çünkü peş peşe 2
anlaşma, akabinde Libya tezkeresi AKP ve MHP oylarıyla bu Meclisten geçti.
Peki, gelinen noktada, sadece şu kısacık zaman zarfında, AKP’nin MHP’yle
beraber bu uygulamalarının nasıl netice verdiğine bir bakalım. 
Putin
Türkiye'ye geldi ve AKP iktidarının dış siyasetine sağlam bir biçimde ayar
verdi, bunu bütün dünya kamuoyu gözledi. Hafter ve Serrac arasındaki ilişkileri
düzeltmeye kalkıştılar ve dediler ki “Biz bunları masada bir araya
getireceğiz.” Bunu ne kadar başarıp başaramayacaklarını süreç içerisinde
göreceğiz. Moskova’da bir toplantı gerçekleştirildi, toplantıyı da Hafter
güçleri terk etti. Gerekçeleri ise Hafter’in Trablus’a girebilmesi talebi ki
Trablus, Cumhur İttifakı’nın önemli bir çizgisidir, kırmızı çizgisidir. 
Bir
diğeri, Trablus Hükûmetinin Tobruk Temsilciler Meclisinden onay almayı talep
etmesi ve Libya’da Türk askerinin olmaması, ayrıca da -bunun altını özellikle
çizmek istiyorum çünkü iktidar sıralarından bunu çürütmeye dair konuşmalar da
yapıldı- Suriye’de savaşmak üzere gönderilen gruplar Libya’yı ivedilikle terk
edecek… Oysaki Serrac Hükûmeti, özellikle sizlerin desteklediği bu Hükûmet ve
yandaş medyanız bunun böyle olmadığını söylüyorlar çünkü Suriye’den Libya’ya
gönderilen bu çetelere… Üzülerek ifade ediyoruz, sizin iktidarınız bunun
planlamasını kendileri yaptılar. Bu gelişmeler ışığında bir başarı hikâyesi
anlatılıyor. Bugün AKP grup toplantısında AKP Genel Başkanı uzun uzadıya bir
Libya başarı hikâyesi anlattı fakat bu başarı hikâyesinin başarı mı,
başarısızlık mı olduğuna 82 milyon yurttaşımız karar verecektir. Bizler diyoruz
ki başarısızdır, gerekçeleri de şunlardır: Bakın, Bingazi ve Tobruk başta olmak
üzere, Türkiye’nin oraya müdahalesiyle kabileler Hafter ve Temsilciler
Meclisine desteklerini sıklıkla açıklamaya başladılar. Serrac’ın denetiminde
olan Sirte, Hafter güçleri tarafından ele geçirildi. Biraz daha Libya dışına
taşacak olursak Yunanistan, İsrail, Güney Kıbrıs Avrupa'ya doğal gazı taşıyacak
olan EastMed hattı için imza attı. Trablus için kriteriniz BM’ydi, Güney Kıbrıs
da BM tarafından kabul edilen bir ülkedir. O nedenle bu anlaşmada Kıbrıs
Cumhuriyeti olarak yer alıyor. 
Putin
Türkiye’ye gelirken önce Suriye’ye uğradı. Erdoğan’ın “Emevi Camisi’nde namaz
kılacağım.” dediğini ve Suriye politikasını bu eksende belirlediğini biliyoruz,
bütün dünya kamuoyu buna tanıktır. Dostu Putin, önce gidip Beşar Esad’la
görüştü; Emevi Camisi’nde namaz kılmadı ama Emevi Camisi’ni ziyaret etti ve
17’nci yüzyıla ait Kur’an-ı Kerim’i hediye olarak kabul etti. Bu arada TürkAkım
Projesi’yle ağza bir parmak bal çalan Rusya -daha önce de ifade ettiğimiz gibi-
AKP Hükûmetini kullanarak Orta Doğu ve Kuzey Afrika’da, hatta Doğu Akdeniz’de
daha fazla söz sahibi olmak için adım adım ilerliyor. Burada kazanan Türkiye
değildir, Rusya’dır. Çok açık ve net. 
Bu
başarı hikâyelerinde “Bizler kazandık.” diyorsunuz. Burada kazananlar bellidir,
daha fazla silah satışı kazandı, yandaşlar, dünürler zengin edilmesi olayı
kazandı, SADAT gibi paramiliter güçlerle savaş ihalelerinin açılabileceği
kazandı; doğrudur ama kazanamadıklarınız, IŞİD, El Nusra gibi katil örgütler
yenildiği için İhvancı çizginin bu coğrafyada yaşam bulmasını sağlayamadınız.
Yayılmacı siyasetin her defasında ayağı takılmaktadır. 
Peki,
Türkiye halkları ne kazandı bundan? Türkiye büyük kaybediyor. Doğu Akdeniz’de
kaybedenler kulübünde iyice yerimizi almaya başladık. Az önce ifade ettiğim
EastMed’de, Kahire’de toplanan gaz forumunda konsensüs oluşturan ülkeler… Ki
Akdeniz’e kıyısı olan ülkeler çoğunlukla burada yer almaktadır ama Türkiye
burada hiçbir biçimde yer almamaktadır. “Büyük oyun kuracağız.” dediniz,
şantaj, askerî gemilerle büyük siyaset yapmaya kalkıştınız ama elinizde ne
yazık ki bunlar kaldı geriye. 
Gelelim
Suriye meselesine. Sizin namaz kılamadığınız Emevi Camisi’ni -az önce de ifade
ettiğim gibi- Putin ziyaret etti ve hemen akabinde yıllar yılıdır bu Meclis
kürsülerinden muhalefet partileri, HDP sizlere dedi ki: “Suriye hükûmetiyle
görüşün, barış üzerinde bir uzlaşı sağlanmaya çalışılsın. Türkiye bu rolü
oynasın.” Ama siz kabul etmediniz fakat dostunuz Putin geldikten sonra MİT
Başkanı Hakan Fidan ve Suriye Ulusal Güvenlik Bürosu Başkanı Ali Memlük Moskova’da görüştüler. Ve bugün yine AKP Genel Başkanı
şunu ifade etti, bu görüşmeleri de elbette arkasına alarak şunu söyledi:
“Güvenli bölge oluşturulmalıdır. Mülteciler meselesi Türkiye’de büyük bir
mesele hâline gelmiştir, mülteciler sorunu çözülmelidir. Onun için, güvenli
bölgede altyapı dâhil ev, okul, mabet, hastane inşa edelim. Bunu Almanya’ya
Rusya’ya söyledik ama bizi dinlemiyorlar fakat elbette ki bizim zihinsel arka
planımız var.” Biz, bu zihinsel arka planda neyin yattığını çok iyi biliyoruz.
Güvenli bölge olsun dediğiniz yerde insanlar yaşıyor, Kürtler yaşıyor. 
Barış
Pınarı Harekâtı diye başlatılan -orada yaşayan halkların canına kıyacağını biz
burada defalarca ifade ettik, sizlerse bunu savunmaya kalktınız- iktidarın
“terörist” diye tanımladığı ve müdahaleye kalktığı coğrafyada çoğunluğu Kürt
halkı oluşturmaktadır ve orada halklar vardır. Onların evleri, okulları,
mabetleri, olduğu kadar da altyapıları var. Sizden de herhangi bir talepleri
yok. Tek talepleri, bu iktidar gölge etmesin de biz, Suriye Hükûmetiyle
haklarımızı oturup konuşalım. Suriye anayasasında Kürtler ve diğer tüm
halkların varlığı kendi kimlikleriyle eşit vatandaşlık temelinde olmalıdır. O
nedenle, sizler de buna artık kulak verin. Rusya’nın egemenliğiyle bir siyaset
yapmaya kalkışarak bu coğrafyadaki düşmanlık tohumlarını yeşertmek için değil,
barış ve kardeşlik tohumlarının ekilmesi için çaba harcanmalıdır.
(Mikrofon
otomatik cihaz tarafından kapatıldı) 
BAŞKAN
– Buyurun. 
TULAY
HATIMOĞULLARI ORUÇ (Devamla) - Teşekkür ederim. (HDP sıralarından alkışlar) 
BAŞKAN
– Şahsı adına ikinci söz talebi Sayın İsmail Atakan Ünver’in. 
Buyurun
Sayın Ünver. (CHP sıralarından alkışlar)
İSMAİL
ATAKAN ÜNVER (Karaman) – Sayın Başkan, değerli milletvekilleri; yüce Meclisi
saygıyla selamlıyorum. 
Konuşmamın
başında belirtmek isterim ki bugün Ulu Önderimiz Gazi Mustafa Kemal Atatürk’ün
annesi Zübeyde Hanım’ın 97’nci ölüm yıl dönümü. Bir Karamanlı olarak gururla söylemek isterim ki Ata’mızın baba soyu
Karaman’dan Rumeli’ye, Kocacık’a yerleşen Kızıloğuz, Kocacık Yörük
Türkmenlerindendir. Annesi Zübeyde Hanım’ın ataları da yine Konya ve
Karaman’dan Rumeli’ye göç eden ve bundan dolayı da Rumeli’ye yerleşen diğer
Yörük gruplarından ayrı olarak “Konyarlar” diye bilinen Yörüklerdendir. Çeşitli
tarih kitaplarında bu bilgilere yer verilmiştir. 
Bu
fırsatla tarihî bir anekdotu paylaşmak isterim: Ulu Önder’in naaşı 10 Kasım
1953’te Anıtkabir’e nakledilirken görev alan önceki Anayasa Mahkemesi
Başkanlarından Yekta Güngör Özden’in naklettiği bir bilgiye göre, Ata’mızın
Anıtkabir’deki mezarına 67 vilayetten getirilen topraklarla birlikte Selanik,
Kıbrıs ve Zübeyde Hanım’ın memleketi olduğu söylenerek Karaman’dan getirilen
topraklar da konulmuştur. Dünyaya getirdiği evlatla Türk ulusuna, makûs
talihini yenecek bir önder ve dünya milletlerinin tarihine de yüzyılın en büyük
kahramanını armağan eden bu büyük ananın, Zübeyde Hanım’ın aziz hatırası önünde
saygıyla eğilerek, rahmet ve minnet duygularımı dile getirmek istiyorum. 
Fırsatını
bulmuşken, Cumhur İttifakı sözcülerinin her kürsüye çıkışlarında methiyeler
dizdiği Cumhurbaşkanlığı hükûmet sisteminin bir yıllık pratiğini bir hukukçu
olarak değerlendirmek isterim. İcat edilen ucube sistemin adı, vatandaştan
korkulduğu için “Cumhurbaşkanlığı hükûmet sistemi” olarak konuldu. Dünyada bu
isimde bir yönetim sistemi yok. Cumhur İttifakı’nın yaptığı bu değişiklik
yasama faaliyetini, dolayısıyla Meclisi, sadece bürokrasinin yasal statüye
kavuşturmak istediği işlere bu imkânı sağlayan prosedürel bir aşama pozisyonuna
düşürmüştür. Kurtuluş Savaşı’nı yürütüp zaferle sonuçlandıran, vatanı kurtaran,
Türkiye Cumhuriyeti’ni kuran bu Gazi Meclisi işlevsizleştirmek, tarihî
misyonuna vefasızlıktır. Bu çatı altında bulunup da bu vefasızlığı yapanları
tarih affetmeyecektir.
Siyaset
bilimciler, devletin üç ana fonksiyonunu yasama, yargı ve yürütme olarak tarif
etmişlerdir. Siz, bunu, Türkiye için yasama, yargı ve saraya dönüştürdünüz. Ve
o saray öyle bir saray ki başa oturttuğunuz partili Cumhurbaşkanı partisinin
Meclisteki gücünü kullanarak yasamayı, yaptığı yargısal atamalarla da yargıyı
kontrol ediyor. Aslında bizim hep tarif ettiğimiz, sizinse hep kızdığınız,
“saray” olarak ifade edilen bir tek adam rejimine dönüştü ülke yönetimi. Biz
böyle tarif edince bazı arkadaşlar “Elbette yürütme tek adam olacak.” diye
itiraz ediyorlar. Öyle olsa tartışılır. Biz uygun bulmayız ama teorik ve
bilimsel bir tartışmaya hatta bir siyasi tartışmaya dahi konu edilebilir ama
öyle değil ki.
Yukarıda
anlattım, öyle bir Cumhurbaşkanlığı makamı oluşturuldu ki hem yasamayı hem
yargıyı kontrol ediyor. Bu hâliyle bu yönetim şeklinin dünyadaki gelişmiş
demokrasilerde bir örneği yok. Bu sistem, mühürsüz referandumla millete
dayatıldı. Dayatıldıktan sonra bunu kimlerin savunduğuna baktığımızda enteresan
bir durum var karşımızda. Mesela geçmişte, şimdi benim söylemekten sarfınazar
ettiğim sözleri söyledikten sonra gidip saraya kapılananlar bu sistemi savunup
kraldan çok kralcılık yapıyorlar. Mesela tek başına ya da bir siyasi ittifakın
başaktörü olarak ülkeyi yönetme iddiasında olmayan veya vazgeçen siyasi
partiler bu sistemi büyük bir hararetle savunuyorlar. Kimileri sistemin ve
partinin en etkili pozisyonlarını ele geçirdiler, kimileri ise tek adam
rejiminin oyun kuruculuğunu sahipleniyorlar. “Acaba bunlar niye böyle
yapıyorlar?” diye bir soru mutlaka akıllara geliyordur. Bugünkü pozisyonlarını
nasıl Erdoğan sayesinde kazandılarsa, koruyabilmelerinin de Erdoğan’ın
akıbetine bağlı olduğunu öngörüyorlar. O yüzden, AK PARTİ’nin kuruluşunda yer
alan bazı kişilerin muhalefet ettiği bu sisteme herkesten fazla bunlar sahip
çıkıyorlar. Peki, bunlar böyle yapıyorlar da Erdoğan bunları niye yakınına
sokup etkili ve yetkili pozisyonlara getiriyor? O da bu ikbal peşindeki
muhterislerin zafiyetini biliyor ve bu zafiyetlerini kendisine sadakate
dönüştürerek gücünü pekiştirmek için kullanıyor. AK PARTİ’nin kuruluşundan beri
yol arkadaşlığı yapan AK PARTİ’liler ise Erdoğan’ın eski günleri, beraber
yürüdükleri yolları, beraber ıslandıkları yağmurları hatırlamasını bekliyorlar
ama daha da çok bekleyeceğe benziyorlar.
Belirtmek
isterim ki bu yönetim şekli Atatürk’ün kurduğu demokratik cumhuriyet iradesine
de Türk milletinin tarihi boyunca sahip olduğu ve geliştirdiği özgürlük
bilincine de uygun değildir. Bazıları bu sistemin tarihimize uygun olduğunu
ileri sürse de bu, tarihî gerçekleri kendi amaçları doğrultusunda eğip bükmek
değilse tarihi iyi bilmemektir. 3’üncü Cumhurbaşkanı Celal Bayar, Atatürk’ün
naaşı -az önce bahsettiğim şekilde- Etnografya Müzesi’nden alınıp Anıtkabir’e
nakledilirken düzenlenen törende şöyle konuşmuştur: “Padişah yapmak istediler,
olmadın; halife yapmak istediler, olmadın; seni sevmek millî ibadettir.”
Hatırlatayım: Bütün büyük liderler ne olmak istediklerine kendileri karar
verirler, etraflarındaki muhterislerin yakıştırmalarına kulak asmazlar. 
Bu
getirdiğiniz sistemi yani sizin deyiminizle “Cumhurbaşkanlığı hükûmet sistemini
tarif et.” deseler bir buçuk yıllık tecrübeye dayalı olarak şöyle bir tarif
sanırım uygun olur: “Simidi devlet, tankı özel sektör üretsin; yolu, köprüyü,
havaalanını yandaş yapsın; memleket yalandan uçsun; yese de yemese de, geçse de
geçmese de, uçsa da uçmasa da parasını vatandaş ödesin. İstanbul’da boğaz
trafiğinin yeğenden, darbe teşebbüsünün enişteden öğrenildiği; bunca yıldır
biriken borç ve faizi ‘IMF’ci’ denilip eski Ekonomi Bakanına, Suriye
bataklığına saplanmayı eski Dışişleri Bakanına havale etmenin, darbe teşebbüsü
olunca da ‘Aldatıldık, Allah affetsin.’ deyip sütten çıkmış ak kaşığa
dönüşmenin adıymış Cumhurbaşkanlığı hükûmet sistemi.” 
Hadi
Adalet ve Kalkınma Partisi sütten çıktı, ak kaşık oldu, diğer Cumhur İttifakı
ortaklarına ne oldu? Çıkıp çıkıp hükûmet sistemi güzellemesi yapıyorlar. Seçime
giderken Cumhur İttifakı, bir diğer deyişle iktidar ortağı MHP, EYT ve af
konusunda topluma taahhütte bulundu, “Cumhurbaşkanı adayım Erdoğan.” derken
yaptı bunu. Erdoğan o zaman “Bu olmaz.” demedi. Seçimi Cumhur İttifakı’nın
ortak adayı Erdoğan kazanarak bu sistemin ilk Cumhurbaşkanı oldu, şimdi bu
taahhütlerini yerine getirmiyorlar. Koalisyon olsaydı bu vaatler her iki
partiyi de bağlardı. Şimdi, ne oluyor? İkisini de bağlamıyor. Cumhur İttifakı
partileri ayrı ayrı halka taahhütte bulunacaklar, seçimde tek bir aday
gösterecekler, seçimi onların adayı kazansa da taahhütlerini yerine
getirmeyecekler. Oh ne âlâ memleket, ne âlâ siyaset, ne âlâ Cumhurbaşkanlığı
hükûmet sistemi. 
Ne
yapılırsa yapılsın, bu sistem daha 1’inci yılında batmıştır. Siz ne kadar
allayıp pullasanız da bu sistem ölü doğmuştur. Siz ne kadar makineye bağlı
yaşatmaya çalışsanız da beyin ölümü gerçekleşmiştir ve hayata dönüşü de mümkün
olmayacaktır. 
31
Mart ve 23 Hazirandan sonra Türkiye’de artık yeni bir siyasi iklim var. Bu
iklim, şimdiye kadar iktidarın rantla ayakta tuttuğu siyasetini sekteye
uğratmış durumda. Buna bir çare olarak karşımıza iktidar tarafından “Kim ne
söylerse söylesin yapacağız.” diyerek bir Kanal İstanbul meselesi çıkarıldı,
günlerdir bu tartışılıyor. Yandaşını verdiği garantiler ve rantla besleyen
iktidar, şimdi büyükşehir belediyelerinde kaybettiği bu olanağı bu şekilde
tekrar ele geçirmek istiyor. Bunu kabul etmek mümkün değildir. 
Eskiden
bir söz vardı “Verdiğiniz vergiler size yol, su, elektrik olarak geri dönecek.”
denirdi. Şimdi hem vergi ödüyoruz hem de yapılan yollara, köprülere,
havalimanlarına, hastanelere para ödüyoruz. Toplanan vergileri ne yapıyorsunuz?
Saray; yazlık, kışlık, baharlık, uçan, yüzen, küçük, büyük saray yapıyorsunuz. 
Şimdi
konuşmamın sonunda Değirmenci Dayı’nın şu sözünü hatırlatmak isterim: “Bu nasıl
çark yahu? Buğday bizim, ezilen biziz. Un olan biz, aç kalan biziz. Kim yahu bu
doymak bilmeyen ekmeksiz?” diyor, Genel Kurulu saygıyla selamlıyorum. (CHP
sıralarından alkışlar)
BÜLENT
TURAN (Çanakkale) – Kuaförde sıra bekleyene sıra vermiyorsunuz; şiir kolay. 
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Sayın Bülbül, buyurun.
IV.- AÇIKLAMALAR (Devam)
44.- Sakarya Milletvekili Muhammed Levent Bülbül’ün, Karaman
Milletvekili İsmail Atakan Ünver’in 118 sıra sayılı Kanun Teklifi’nin tümü
üzerinde şahsı adına yaptığı konuşmasındaki bazı ifadelerine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, teşekkür ederim.
Cumhuriyet
Halk Partili hatibin konuşmasında ifade ettiği bazı hususlar dikkatimizi çekti.
Partimize yönelik sataşma olarak da kabul edilebilecek hususlardır ama
yerimizden söz almayı uygun bulduk. 
Şimdi
“Seçimde beraber olup sonrasında ayrı ayrı vaatler verdiler.” deyip bundan
sorumlu hissetmemek noktasında bir değerlendirme yaptı; Milliyetçi Hareket
Partisinin, işte, Adalet ve Kalkınma Partisinin ayrı ayrı vaatte bulunduğunu
ifade etti, ittifaka rağmen. Yani, şu an itibarıyla bildiğim kadarıyla
Cumhuriyet Halk Partisi de kurmuş olduğu ittifak çerçevesinde başka siyasi
partilerle ve tüzel kişiliklerle beraber hareket etmiştir, hepsinin de her
birinin de ayrı ayrı seçim beyannamesinin olduğunu biliyoruz. Bu noktada Milliyetçi
Hareket Partisinin de kendisine ait bir seçim beyannamesi vardır.
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMED
LEVENT BÜLBÜL (Sakarya) – Milliyetçi Hareket Partisi, her defasında dile
getirdiğimiz gibi, kendi gündemine hâkimdir. Bu noktada yürütme imkânına,
yürütmede bir söz sahibi olabilme, bu noktada bir imkân sahibi olabilme,
Mecliste 300 milletvekilinden fazla bir milletvekiline sahip olabilme durumunda
bu millete vermiş olduğu sözleri tutma noktasında taahhütlerinin arkasındadır
ancak buna rağmen, elindeki mevcut imkânlarla da vatandaşımızın, insanlarımızın
sorunlarıyla, sıkıntılarıyla ilgilenmeyi de kendisine bir sorumluluk
addetmektedir, bu sorumluluk çerçevesinde hareket etmektedir. Cumhur İttifakı
çerçevesinde bizler de memleketin meselelerini kendi üslubumuzca dile
getiriyoruz, bu noktada eksiklikleri söylüyoruz ve bunların giderilmesini talep
ediyoruz. Bu noktada herhangi bir şüpheye mahal olmamasına rağmen bu
değerlendirmelerin bu şekilde yapılmasını kabul etmediğimizi ifade etmek
istiyorum.
Teşekkür
ederim.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İzmir Milletvekili Binali Yıldırım’ın Türkiye Cumhuriyeti Hükümeti
ile Gana Cumhuriyeti Hükümeti Arasında Yatırımların Karşılıklı Teşviki ve
Korunmasına İlişkin Anlaşmanın Onaylanmasının Uygun Bulunduğuna Dair Kanun
Teklifi (2/1533) ve Dışişleri Komisyonu Raporu (S. Sayısı: 118) (Devam)
BAŞKAN
– Evet, değerli milletvekilleri, teklifin tümü üzerindeki konuşmalar
tamamlanmıştır. 
Soru-cevap
işlemi yok. 
Teklifin
tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci
maddeyi okutuyorum:
TÜRKİYE CUMHURİYETİ HÜKÜMETİ İLE GANA CUMHURİYETİ
HÜKÜMETİ ARASINDA YATIRIMLARIN KARŞILIKLI TEŞVİKİ VE KORUNMASINA İLİŞKİN
ANLAŞMANIN ONAYLANMASININ UYGUN BULUNDUĞUNA DAİR KANUN TEKLİFİ
MADDE 1- (1) 1
Mart 2016 tarihinde Akra'da imzalanan "Türkiye Cumhuriyeti Hükümeti ile
Gana Cumhuriyeti Hükümeti Arasında Yatırımların Karşılıklı Teşviki ve
Korunmasına İlişkin Anlaşma”nın onaylanması uygun bulunmuştur.
BAŞKAN
– Gruplar adına ilk söz İYİ PARTİ Grubu adına Sayın İsmail Koncuk’un.
Buyurun.
(İYİ PARTİ sıralarından alkışlar) 
Süreniz
on dakika.
İYİ
PARTİ GRUBU ADINA İSMAİL KONCUK (Adana) – Sayın Başkan, değerli
milletvekilleri; yüce heyetinizi saygıyla selamlıyorum.
Tabii,
bu anlaşmanın Türkiye Cumhuriyeti devleti ve Gana Cumhuriyeti’ne hayırlı uğurlu
olmasını diliyorum. Zaten oy birliğiyle kabul edilmiş bir anlaşma, sözleşme.
Değerli
milletvekilleri, Türk milleti beş bin yıllık tarihe sahip ve devlet yönetme
konusunda gerçekten çok teşkilatçı bir millet, çok ciddi bir devlet yönetme
geleneği, birikimi olan bir millet. Ama tabii, şu anda yaşadığımız ortama
bakıyorum, bu beş bin yıllık tarihi bir yana koyuyorum, şu anda devlet
yönetimindeki eksikleri, kusurları gördüğüm zaman gerçekten hâlipürmelalimize
ağlamaktan, gözyaşı dökmekten başka, bunları burada anlatmaktan başka elimizden
bir şey gelmiyor.
Bugün
yanıma bir hemşire geldi, Ankara Üniversitesi Hastanesinde hemşirelik yapıyor,
eşinin tayini Bitlis’e çıkmış, eşi polis. Şimdi, bu kızcağız Bitlis Tatvan’a
tayin istiyor, Sağlık Bakanlığı kabul etmiyor. Usul şöyle: Sağlık Bakanlığı,
Ankara Üniversitesine bir yazı yazacak, diyecek ki: “Filan hemşirenizi ben
Tatvan’daki devlet hastanesinde görevlendirmek istiyorum.” Onlar da uygun
görecekler ve o kişi, hemşire, Tatvan’a tayin olacak. Yapmamışlar. Dava açmış,
kazanmış, bölge idare mahkemesi bozmuş bu sefer de kazandığı davayı. 
Değerli
milletvekilleri, bu kızımızın eşi beş yıl Bitlis’te görev yapacak, beş yıl
sonra da Ankara’ya tayin olup olmayacağı belirsiz, belli değil, belki on yıl
Türkiye’nin muhtelif yerlerinde gezecek ama o kızımız Sağlık Bakanlığı kabul
etmediği için tayin isteyemeyecek. 
Bakın,
bu, devlet yönetiminde çok küçük gibi gelebilir size; böyle, “Nedir canım, bir
tane hemşire…” diyebilirsiniz ama öyle değil; bu durumda olan binlerce insan
var çeşitli kurumlarda ve böylesine derin bir devlet yönetme geleneğine,
tecrübesine sahip ülkemizin bu kadar küçük meselelere bile çözüm bulamadığını
üzülerek görüyoruz. Dolayısıyla bunların mutlaka çözümü olması lazım.
Devlet
sistemle yönetilir. Gerçi siz, Allah’a şükür, sistem falan da bırakmadınız. Beş
bin yıllık tarihî tecrübemiz var iken hâlâ biz Türkiye’nin nasıl yönetilmesi
gerektiğini tartışıyoruz. Hâlâ “Başkanlık sistemi mi olsun, demokratik
parlamenter sistem mi olsun?” tartışmasını yaşıyoruz. Bu tartışmayı da bundan
sonra daha da hızlı sürdüreceğiz. Gerçi hepiniz göreceksiniz, böyle bir
sistemin Türkiye’nin yönetimine bir katkı sağlamayacağını her biriniz zaten
biliyorsunuz, farkındasınız. Muhalefet bunları söylüyor ama sizler
görüyorsunuz, hissediyorsunuz, biliyorsunuz, sizlerin söyleyebilme imkânı yok
ama bu ülke kaybediyor, bu ülke kaybediyor. 
Bakın,
Kanal İstanbul Projesi… Şimdi, tabii, hakaret anlamında olmasın diye ağır
sözler söylemek istemiyorum ama böyle bir projenin gerekçeleri bir kere ortada
yok, bir gerekçe yok. Aklıma Nedim’in Sadabad’la ilgili o şiiri geldi, Nedim
şöyle diyor: “Gülelim oynayalım, kâm alalım dünyadan/Mâ-i tesnim içelim çeşme-i
nev-peydadan/Görelim abıhayat aktığın ejderhadan/Gidelim serv-i revanım yürü
Sadabad’a.” Yani Kanal İstanbul da o Sadabad’ın o meşhur derelerine benzeyecek
diye de bir endişemiz var, olmalı çünkü başka da bir işe yarayacağını kimse
düşünmüyor.
Değerli
milletvekilleri, devlet yönetmek, verilen sözlere sadık kalmakla müsemmadır, eş
değerdir. Seçim sathımailinde, seçim meydanlarında her türlü sözü vereceksiniz,
seçim bittikten sonra o sözün gereğini yerine getirmeyeceksiniz… 3600 ek
göstergeden bahsediyorum, Sayın Cumhurbaşkanının yaklaşık beş yüz elli gün önce
vermiş olduğu sözden bahsediyorum. 657 sayılı Devlet Memurları Kanunu’nun en
kabul edilemez, en eskimiş ve Türkiye'nin ekonomik gerçeklerine hiç de uygun
olmayan en önemli yönü ek gösterge rakamlarıdır. Hani, devlet yönetmekten
bahsediyoruz, adaletten bahsediyoruz, siz ek gösterge konusunda dahi adaleti
sağlayabilmiş değilsiniz. Sayın Cumhurbaşkanının seçim meydanlarında
milyonlarca insanın gözünün içine baka baka verdiği söz beş yüz elli gün sonra
tutulabilmiş değildir. Böyle bir devlet yönetimi olabilir mi? Böyle bir siyasi
ahlak olabilir mi? Olamaz. Onun için, bu 3600 gösterge meselesini çözmek
durumundasınız. 
Geçenlerde
parti sözcünüz “Efendim, çalışma yapılıyor 3600 ek göstergeyle ilgili.” diye
açıklamada bulundu. Zaman zaman Çalışma Bakanı açıklamalar yapıyor “Efendim,
bu, Cumhurbaşkanımızın verdiği sözdür, elbette tutulacak.” diyor ama aradan beş
yüz elli gün geçmiş ve beş yüz elli gün sonra tutulmayan bir söz var. Siyasi
etik gereği bu sözün mutlaka tutulması lazım ama tutulması lazım derken ne
zaman tutulması gerektiğini tartışmamız lazım. Bugün tutulmalı, bugün
tutulmalı. Millî Eğitim Bakanlığının 100 Günlük Eylem Planı içerisine aldığınız
bir konudur aynı zamanda bu. O 100 Günlük Eylem Planı üzerinden üç yüz-dört yüz
gün geçmiş, hâlâ o söz yerine getirilmemiş. Ya, bu millet bu kadar aldatılmaya
layık bir millet midir, bu kadar aldatılmayı hak eden bir millet midir? Kaldı
ki karşınızdaki insanların büyük bir çoğunluğu; din görevlileri, sağlık
çalışanları, öğretmenler, Emniyet teşkilatı mensupları bu ülkenin mürekkep
yalamış insanlarıdır. Aldatamazsınız, unutturamazsınız. Bakın, şunu da söyleyeyim:
Yarın seçim sathımailinde bu sözü tutmanızın da bir anlamı yok. Bu sözün
aslında sadece bu 4 grup açısından değil, bütün kamu çalışanları açısından
yerine getirilmesi lazım. Yani bu ek gösterge rakamlarının tamamen değişmesi
lazım. Diyorsunuz ki: “Biz devleti iyi yönetiyoruz.” Bu nasıl devlet yönetmek
ya? Bakın, devlet memurlarına yüzde 4 zam yapıldı, artı enflasyon farkı.
İşçilerimize yüzde 3 zam yapıldı, artı enflasyon farkı ama siz yeniden
değerleme oranını yüzde 22,58 olarak tespit ediyorsunuz. Yani alacağınızı yüzde
22,58’le alırken vereceğinizi yüzde 4’le, yüzde 3’le veriyorsunuz. Hani tüccara
sormuşlar: “2 kere 2 kaç eder?” diye. Tüccar da demiş ki: “Alırken mi, satarken
mi?” Şimdi, siz alırken farklı, satarken farklı bir mantıkla bu millete
yaklaşıyorsunuz. Şimdi, bu millet bu yaptıklarınızı unutmayacak. Bu
yaptıklarınızı devlet memurları, işçiler, esnaf, köylü vallahi not ediyor. Öyle
uçuk kaçık, akıl dışı projelerle milleti aldatmaya çalışmayın. Bu millet geçim
aczi içerisinde yaşayacak, yüzde 27 oranında genç işsizlik olacak bu ülkede, 1
milyon 250 bin üniversite mezunu işsiz gezecek, umutsuz olacak; siz akıl almaz,
mantık dışı, hayali projelerle, ne yaptığını bilmez bir anlayışla “Kanal
İstanbul” diyeceksiniz. (İYİ PARTİ sıralarından alkışlar) Bu millet bunu yemez,
bu millet buna inanmaz, bu millet buna inanmayacak. Onun için aklınızı başınıza
alın diyorum.
Hepinize
saygılar sunuyorum. (İYİ PARTİ sıralarından alkışlar)
BAŞKAN
– Halkların Demokratik Partisi Grubu adına Sayın Necdet İpekyüz, buyurun. (HDP
sıralarından alkışlar) 
HDP
GRUBU ADINA NECDET İPEKYÜZ (Batman) – Sayın Başkan, değerli vekiller; hepinizi
saygıyla selamlıyorum. 
Bugün
burada aslında birçok konuyu dile getiriyoruz, konuşuyoruz ve konuştuğumuz
maddelerden birisi de Türkiye ve Zambiya arasında yatırımların karşılıklı
Teşviki ve Korunması Anlaşması.
Zambiya...
Şimdi, normalde Halkların Demokratik Partisi, biz, birçok ülkeyle, barış için,
uzlaşmak için, bir arada yaşamak için her türlü anlaşmanın, teşvikin,
karşılıklı bilgi alışverişinin olmasından yanayız fakat bazı şeyler gelirken
içeriğinde ne var, ne oluyor, insan merak ediyor. Zambiya... Birçoğumuz
haritaya baktığında “Nerededir?” diye düşünmemiz lazım. Zambiya, Afrika’da alt
kesimde, denizden uzak, bir tarafında Angola, bir tarafından Demokratik Kongo
Cumhuriyeti, Zimbabve olan, işte bazen böyle olumsuzluklarda ve ticari
rakamlarda çıkan bir ülke. Geçmişinden bugüne kadar pek bir ilişkimiz yok fakat
2000’lerden sonra bir ilişki var. Yakın tarihte bir büyükelçilik orada açılıyor.
2013’te onlar Ankara’da büyükelçilik açıyor -tarihlere bakalım, işte, on
yedi-on sekiz yıl iktidardan söz ediliyor- ve peşinden, 2018’de, bizim 24
Haziran seçimlerinden sonra Cumhurbaşkanının yemin törenine oranın
cumhurbaşkanı geliyor, peşinden, yirmi gün sonra Cumhurbaşkanı oraya ziyarete
gidiyor. Bunları niçin anlatıyorum? Bu teşvik ve gidiş gelişler baktığımızda
bir dönem artıyor, 2018’den sonra. Ne oluyor bu teşvik ve korunma için,
baktığımızda? Türkiye’de biz her “yandaş” dediğimizde burada kıyamet kopuyor,
itirazlar çıkıyor; Cengizler Holding orada ciddi yatırım yapmaya başlıyor,
ciddi ithalat yapmaya başlıyor, ihracat yapmaya başlıyor ve biz “yandaş”
dediğimizde yine anlaşılmıyor. O yüzden, belki de bu anlaşmanın ismini “Zambiya
arasında karşılıklı yatırım anlaşması” değil de “AKP’yle arasında karşılıklı
anlaşma” yapmak lazım, yandaşla arasında karşılıklı teşvik anlaşması diye
tanımlamak lazım. Çünkü ne konuşursak konuşalım, içeriğine baktığımızda… Yani
Türkiye Cumhuriyeti’nde yaşayan yurttaşlar, kurumlar, kişiler, bizler
yararlanmıyoruz. Bu yandaşlardan söz ettiğimizde nedense itirazlar yükseliyor.
Ama bu yandaşlar doymuyorlar, doymuyorlar, bir kıyamet koptuğunda da her şeyi
söylüyorlar. 17-25 Aralıkta, Cengiz Holding dediğimizde, küfürleri hâlâ
kulaktan çıkmıyor. Ne oluyor? Bunlar doymadıkları gibi… Biz biliyoruz ki bu
yandaş Türkiye’de korunduğunda bütün her şeyimize müdahale ediyor. Neler
yapıyor? Doğayı tahrip ediyor, işçi haklarını yiyor, insanlar işçi sağlığı
olmadığı için iş güvenliğinden, canından oluyor. İş kazası değil, iş
cinayetlerinden söz ediyoruz. Şimdi, biraz özetlemeye çalışacağım, paranın
üstüne para katıyor. Fakat Türkiye’de biz işten, emekten, yoksulluktan,
işsizlikten söz ettiğimizde hemen itirazlar yükseliyor ve bu yandaş tatmin
olmuyor; medyasından, enerjisinden, sanayisinden, otoyolundan, köprüsünden her
adımda, her yerde var. Türkiye haritasında yandaşların şeyini çıkarırsak her
tarafa sinmişler, yaşamımızın her alanında var. 
Peki,
bunlar neden oluyor? Çünkü Türkiye Cumhuriyeti artık bir parti devletine
dönüştü. Biz bunu söylediğimizde “Ya, nasıl olur?” Normalde, bu Meclis
açıldığında “parti devleti” dediğimizde, “Bu sistemde giderek birçok problem
çıkacak.” dediğimizde kimse inanmıyordu. Fakat bugün kamusal kurumlar, devlet
kurumları artık AKP’yle eşit bir tarza geldi, AKP de yandaşla eşit bir tarza
geldi ve her yerde her adımı yürütüyorlar. Ne oldu? Hatta geçenlerde
anımsarsanız, Hükûmetin başı, Cumhurbaşkanı Erdoğan bir konuşmasında dedi ki:
“Fransa, İngiltere, Almanya ve şahsım bir zirve yaptık.” Bu şahıs anlayışı, bu
zirve anlayışı işte bu yandaşlıkla beraber eşit gidiyor. O zaman bunların
ismini de hiç kamufle etmeyelim, direkt isimlerini koyalım, ya holdingin ismini
veya direkt diyelim ki şu yandaş firmalarla, şu ülkeler arasında ilişki olsun.
Arkadaşlar,
bunlar peki ne yapıyorlar? Baktığınızda, ben, size bu Mersin’deki nükleer güç
reaktöründen mi söz edeyim, size Hasankeyf Ilısu’dan mı söz edeyim, size üçüncü
havalimanından mı söz edeyim? Birçok şey sayabilirim fakat yakın tarihteki bir
şeyden söz etmek istiyorum, Mardin’in Mazıdağı ilçesi. Bugün, bildiğiniz gibi,
bir taraftan olaylar olurken, bir taraftan kıyamet koparken, yatırımlar
olmazken Mardin Mazıdağı’nda -öteden beri, devletin kuruluşlarından Etibank
diye bir kurum var- fosfat üretiliyor, gübre üretiliyor, birçok çalışma
yürütülüyor.ve bunun özelleştirilmesine karar veriliyor birçok kurum gibi.
İtalyanlar talip olmaya çalışıyorlar, İtalyanlar bir şekilde vazgeçiyor, Cengiz
Holding burayı alıyor. Koskoca bir dağ, fosfat var, başka madenler var, birçok
şey üretiliyor. Peki, burayı aldıktan sonra Cengiz Holding ne yapıyor? Cengiz
Holding burayı aldıktan sonra, yaptığı işlemlerden birisi, diyor ki: “Burada
yol yok, yol yapmak lazım.” Tamam. Karayolları Genel Müdürlüğü diyor ki: “Yol
yapalım oraya.” Sadece oraya -ondan sonraki Mardin yolu uzun süre bekledi- yol
yapılıyor. E, diyor ki: “Ben buraya yol yaptım, bu da yetmiyor, bir güvenlik…”
Tamam, güvenlik zaten nasıl olsa… Hemen bir kamuflaj bulalım, hemen şey yapalım,
korucuları artıralım, güvenliği, bir de kulübe yaptıralım. Tamam. Diyor ki:
“Ben buradan bunları üretirsem olmaz ki ben bunu nasıl pazarlayacağım?” Nasıl
pazarlayacaksın? Diyor ki: “Ben bunu tırlarla götüremem, bir demir yolu ağı
lazım.” “Kurtalan Ekspresi” dediğimizin yıllardır daha herhangi bir işlemi yok,
bir yenileme yok. Ben Batman Vekiliyim, Batman ile Diyarbakır arasındaki demir
yolunda bir onarım yok, hâlâ tren bir buçuk saatte gidiyor, iki saatte gidiyor
ve doğru dürüst durmuyor. Mardin’e bir tren yok. Mardin Mazıdağı fosfat
tesislerine Cengiz Holdinge demir yolu döşeniyor özel taşıması için. Hadi bu da
geçti, Cengiz Holding doymuyor, yandaş doymuyor. Diyor ki: “Bu demir yolu
ihalesini yapın.” İhale açılıyor, 109 milyon fazla veren firma ihaleyi alıyor.
Kim? Cengiz Holding. Bu kadar da olmaz ya, pes! 
Şimdi,
bu ülkeyi yağmaladınız, yediniz, bitirdiniz, sıra Zambiya’ya mı geldi? Ve böyle
devam ediyorsunuz; bu şahıs hükûmeti ve işte, iktidar hükûmeti buna dönüşüyor.
Biz bunları Plan ve Bütçe Komisyonunda konuşurken Mazıdağı’ndan muhtar aradı.
Bir şekilde orada olduğumuzu duyunca Karataş Köyü muhtarı dedi ki: “Vekilim,
Çevre ve Şehircilik Bakanlığına yazıyoruz, Enerji ve Tabii Kaynaklar
Bakanlığına yazıyoruz, kabul edilmiyor; valiye çıkıyoruz, kabul edilmiyor.
Evimiz… Bunlar bir taraftan maden ararken, bir taraftan yeri dinamitlerle
patlatırken gece gündüz kapımızı açamıyoruz, penceremizi açamıyoruz; toz duman
içerisindeyiz, hepimiz hasta olmuşuz, bu hâl midir? Ve bu patlamalar esnasında
demir yolu inşaatı da başlayınca kimi zaman içme suyumuza, açılan kuyulara
çamur karışıyor; çamurla beraber su geliyor, vali buna bir şey yapamıyor. Bu
Cengiz Holding devletin yerine mi geçmiş? Bakan cevap vermiyor, vali cevap
vermiyor; bunu bir söyler misiniz?” Yani, siz “yandaş” diyorsunuz; “yandaş”
demeyin, bunun yerine ismini “devlet” koyun. Devlet bunların yandaşı konumuna
gelmiş, bu hâlden bu hâle gelmişiz. Ve bu, son yedi yılda -daha önce 70 iken-
710 milyara varan bir ciro yapıyor. Ve biliyor musunuz, yakın tarihte ne oldu?
Yakın tarihte, Avrupa’nın ve dünyanın en iyi ekonomi kurumları bir araştırma
yaptı; dünyada ilk 10’a giren, son yıllarda gelişen müteahhit firmalar: Cengiz,
Limak, Kolin ve bu “yandaş” dediğimiz kesimler. Ve bunlar yapılırken bir
taraftan Artvin’de, bir taraftan Hasankeyf’te, bir taraftan Mersin’de nükleer
santrallerde hepimizin geleceği tümüyle yok edilmek isteniyor, çevre tümüyle
altüst ediliyor. Sadece bugüne değil, çocuklarımızın, torunlarımızın geleceğine
ipotek konuluyor ve bu yandaş doymuyor, doymuyor; hepimizin geleceğini resmen
ipotek altına almak istiyor. Ve geldiğimiz aşamada, biz, bir taraftan da
baktığımızda, anımsarsanız, bunların bir vergi affı gündeme geldi Türkiye’de.
Her seferinde burada vergiyle ilgili düzenlemeler yapılıyor. Arkadaşlar, Cengiz
Holdingin vergi borcu bir tek kalemde -bir dakika, rakama bakayım- 422 milyon,
o günkü, 2010’daki. Ben bir hesap yaptım, bugünle karşılaştırdığımızda 1 milyar
610 milyon vergi bir seferde yok ediliyor, çiziliyor. Ya, bu yandaş burada bunları
yapıyor, vergisi çiziliyor, ödül alıyor, teşvik alıyor, ceza almıyor, her şeyi
yapabiliyor.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın İpekyüz.
NECDET
İPEKYÜZ (Devamla) – Şimdi, arkadaşlar, burası bitti, oradaki aldığı parayla
tekrar buradaki kıyıma mı kalkışacak, bize katkı mı sunacak? Hayır. Bu şahıs
devletinden, yandaş devletinden, parti devletinden çıkmadığımız sürece, herkese
eşit ulaşmadığımız sürece hepimizin geleceği ipotek altına alınmakta.
Hepinizi
saygıyla selamlıyorum. 
Teşekkür
ediyorum. (HDP sıralarından alkışlar)
BAŞKAN
– Cumhuriyet Halk Partisi Grubu adına Sayın Mehmet Ali Çelebi. 
Buyurun.
(CHP sıralarından alkışlar)
CHP
GRUBU ADINA MEHMET ALİ ÇELEBİ (İzmir) – Teşekkürler Sayın Başkan. 
Yüce
Meclisi saygıyla selamlıyorum.
İlk
önce gazilerimizin sorunlarına değinmek istiyorum. Devletimiz, malumları olduğu
üzere, yüzde 40 üzerinde uzuv kaybı raporu olan vatandaşlarımıza “Gazisin.”
diyerek malullük maaşı bağlamaktadır -yani yüzde 40 uzuv kaybı gerekmektedir
bunun için- ve bu gazilerimizden çalışabilir durumda olanlara ise kamuda bir iş
hakkı vermektedir. Daha sonra, gazi olduktan sonra on yedi on sekiz sene
çalıştığı zaman da malullük aylığına ek olarak devletin engelli vatandaşlara
sağladığı erken emeklilik hakkından faydalanabiliyorlardı. Yani, gazi maaşını
alıyor, gazi iken kamuda bir işe giriyor, on yedi on sekiz sene çalışıyor,
devletin engelli vatandaşlara sağladığı erken emeklilik hakkından
yararlanıyordu; bunu bitirdiniz. Yani diyorsunuz ki şu an “Gazilerimiz -kolu
yok, bacağı yok, bazılarının gözü yok- 60’lı yaşlara kadar çalışsın.” Bu adil
mi şimdi? Yapılacak iş mi? Gazilerimizle neden uğraşıyoruz? 
Bakın,
Gazi Meclisin gazilere bunu yapamayacağını ben söylüyorum. Çünkü yarı şehitler
gazilerimiz bizim başımızın tacıdır, onları incitmememiz gerekiyor. Ve bu kanun
nasıl geçiyor, biliyor musunuz? Değerli milletvekilleri, bu kanun Komisyondan
geçmiyor, bu kanun Genel Kurulda bir önergeyle geçiyor, Komisyonda dahi
görüşülmemiş -işte o önerge de elimde- yani yeteri kadar çalışılmamış üzerinde,
“Malullük aylığını yüzde 25 artıracağız.” denilerek gazilerin emeklilik
aylıkları kesilmiş durumda. Burada bir hata var, bunun düzeltilmesi
gerekmektedir. Peki, nasıl düzeltilecek? Ben burada bu uygulamaya geçmeden
evvel en az 3-4 kere uyardım, Komisyonda da uyardım, inadına getirdiniz bu işi
yaptınız, göz göre göre yaptınız. Yapılması gereken şu, kanun teklifimizde var:
2330 sayılı Nakdi Tazminat ve Aylık Bağlanması Hakkında Kanun’un 4’üncü
maddesinin 2’nci fıkrasının son cümlesi madde metninden çıkarılacak; bir cümle,
bir cümle çıkarılması gerekiyor. O cümleyi çıkarmıyoruz da gazilerin canını
çıkarıyoruz yani Gazi Meclis gazilere bunu yapamaz.(CHP ve İYİ PARTİ
sıralarından alkışlar)
Bitmedi;
bakın, kişi gazi olduğu an geçmişe dönük sigortalarını da siliyoruz. Bakın,
nasıl bir mağduriyet var? Şimdi, bununla ilgili bir örnek vereceğim size. 1994
senesinde PKK’yla girdiği çatışmada sol gözünden yaralanan bir gazimiz; bakın,
1994’te sol gözünden yaralanıyor, sonra GATA gazilik vermiyor yanlış bir
raporla -1994’te yaralanıyor, GATA vermiyor- 2016’da olay düzeltiliyor ve
2016’da gazi olduğu için 1989’dan 2016’ya kadar cebinden verdiği sigortalar
siliniyor. Üç bin altı yüz on gün cebinden ödeyerek sigortalılığını sağlıyor
ama gaziliği 2016’da aldığı için mağdur oluyor. Bu olabilir mi? Yani “Gazi
olmuşsa ben gerisini silerim.” E, sildiğin zaman böyle mağduriyet oluyor işte.
Bunun da düzeltilmesi gerekiyor. Yani gazi olduğu an geçmişte çalışmışsa…
Şimdi, bu gazi 2016’da gazi olduğu için ne zaman emekli olacak? Üzerine yirmi
sene daha bindi ama ödemiş zaten. Tabii, böyle mağduriyetler de var, bunların
düzeltilmesi gerekiyor.
Şimdi,
başka bir mağduriyete geçmek istiyorum, o da şu: 15 Temmuz davalarıyla ilgili
gerçekten ciddi hukuk ihlalleri yaşanmaktadır. FETÖ’den biz de mağdur olduk ama
hukuksuzluğun kimseye yapılmamasını istemek asıl görevimizdir bizim yani
FETÖ’cü avına çıkarak masum insanları zor durumda bırakmamak gerekiyor çünkü
FETÖ o mağdurları istismar ediyor, onların istismar edilmesine engel olmamız
lazım. (CHP ve İYİ PARTİ sıralarından alkışlar)
Bakın,
bir örnek: 2009 mezunu teğmen, 2010’da ATAK helikopter pilotu, kara havacı; bu
da benim gibi kara havacı. Kumpas davaları 2007’de başlıyor, 2008’de ilk
tutuklanan muvazzaf subay benim. Ben tutuklandığımda da harp okulunda
FETÖ’cüler Harbiyelilere, 3 bin Harbiyeliye ciddi işkence yaptı ve attı
biliyorsunuz, onlardan birisi bu çocuk, orada işkence görüyor. 2010 yılında
“Ergenekon Kurt Kuvvetleri” adı altında FETÖ soruşturması ve kumpasına dâhil
ediliyor. Bakın, aynı çocuk, 2014 yılında, tam evlenecek, bu sefer de başka bir
FETÖ kumpası İzmir Askerî Casusluk davasına dâhil ediliyor, hepsinden sırayla
gidiyor. 15 Temmuz darbesinde de, hâlen görevine devam eden, şu an bir alay
komutanının yazılı emriyle Malatya’dan Ankara’ya helikopterle intikal ediyor.
Sonra ne oluyor? O gece silahla tehdit edilmesine rağmen intikal uçuşu
gerçekleştirmeden o bölgeden ilk fırsatta uzaklaşıyor, polise ihbarda
bulunuyor, Ankara TEM tarafından gözaltına alınılıyor, tutuklanıyor, üç sene
yatıyor, bin kırk yedi gün yatıyor. Kanun hükmünde kararnameyle tutukluluğunun
1’inci yılında yani 14 Temmuz 2017 tarihinde TSK’den ihraç ediliyor; ihraç
ettik. Tutukluluğunun 2’nci yılında baskılar nedeniyle eşinden ayrılıyor çünkü
eşine de baskı oluyor. OHAL Komisyonu, tutuklu olması nedeniyle karar
duruşmasından hemen önce ihraç işlemine yönelik yaptığı itirazı reddediyor.
İhraç edildi, itirazı da reddetti mahkemeden önce ve karar duruşmasında tüm
suçlamalardan beraat ediyor. Şimdi beraat edip tahliye olduktan sonra da hiçbir
yerde işe almıyorlar bu pilotu; bakın, bu pilota devlet ağırlığınca altın
harcamıştır. Akrabalarının yardımıyla ve asgari ücretle çalışan kardeşinin
desteğiyle şu an geçimini sağlıyor. İdare mahkemesine başvurmuş, belirlenen
süre de üç yıl, üç yıl bekleyecek. Bana söylediği son cümlesi: “Komutanım,
yanlış anlamayın ama bir iki bin liraya bile çalışılacak bir iş imkânı olursa
mutlu olurum.” diyor bu pilot; durum bu. Bunları iyi değerlendirmemiz gerekiyor
yani bu mağduriyetleri ivedi olarak çözmemiz gerekiyor. Bunu yapacak
kudretteyiz. 
Şimdi,
biraz da Doğu Akdeniz politikaları üzerinde konuşmak istiyorum. Şu an asker
gönderdik ama asker göndermek dış politikada bugüne kadarki yapılan hataların bir
sonucu yani dış politikada yapılan hatalar toplandı ve bugün oraya asker
göndermek zorunda kaldık. Oraya asker göndermek bize zaman kazandırabilir,
doğru ama mavi vatanı kazandırmaz. Yapılması gereken bazı şeyler var.
1)
Türk askerinin orada, bir defa, taarruzi görev almaması gerekiyor; orada
savaşacaksa Ulusal Mutabakat Hükûmetinin savaşçıları savaşacak, Mehmetçik’in
burnu kanamayacak, birinci şart bu.
2)
Bu ateşkes ortamının sağladığı zamandan faydalanarak Suriye, Mısır, İsrail ve
Lübnan’la bir an evvel masaya oturmamız gerekiyor yoksa o tek başına mavi
vatanı kurtarmaya yetmez, Mısır’la da oturulması gerekiyor, İsrail ve
Suriye’yle de oturulması gerekiyor; Rusya’yla zaten iş birliği ve eş güdüm
sağlanmış durumda. 
Şu
an bize yapmak istedikleri şey, sözde Sevilla haritasıyla 189 bin
kilometrekarelik mavi vatanı bölüp sadece 41 bin kilometrekareyi bize bırakmak,
hedefledikleri şey bu yani bizi Antalya Körfezi’ne hapsetmek istiyorlar ama
bizim yapabileceğimiz bir şey var burada. Biz, tek taraflı, devlet olarak Doğu
Akdeniz’de münhasır ekonomik bölge ilanı yapabiliriz. Bunu neden yapmıyoruz?
Öncelikle yapılması gereken şeylerden bir tanesi bu. Bizim yaptığımız anlaşma
münhasır ekonomik bölge anlaşması değil, deniz yetki alanlarının
sınırlandırılması anlaşması. Münhasır ekonomik bölgeyle denizin üzerinde olan
su kütlesindeki ekonomik kaynaklardan da yararlanabiliriz. Sadece orkinos
balıkçılığında yıllık kaybımız 400 milyon dolar. Niye ilan etmiyoruz? Onu da
ilan etmemiz gerekir.
Ayrıca,
bakın, buraları nasıl koruyup kollayacağımıza dair bir münhasır ekonomik bölge
kanunumuz yok şu an. Asker gönderiyoruz, bayağı atıp tutuyoruz ama buraları
nasıl koruyacağımıza dair münhasır ekonomik bölge kanunumuz yok, acil
çıkarılması gerekir. Artı, Türk deniz egemenlik ve deniz yetki alanlarında
yabancılar tarafından yapılacak bilimsel araştırmalar hakkında kanun çalışması
da yapılması gerekiyor, bunun da eklenmesi gerekiyor. 
Kuzey
Kıbrıs Türk Cumhuriyeti’nin ivedi tanınması için diplomatik çabaları artırmamız
gerekiyor. 
Toplam
değeri 3 trilyon dolar olan doğal gaz rezervleri, Türkiye’nin beş yüz yetmiş
iki yıllık ihtiyacını karşılıyor ama burada bize dayatılan projeler var. Nedir onlar?
1)
"EuroAsia Interconnector" Denizaltı Elektrik Kablosu Projesi; bizim
alanımızdan geçiyor, bunun engellenmesi gerekir.
2)
Yine “AB’nin enerji koridoru” olarak adlandırılan “EastMed”; bu da bizim
alanımızdan geçiyor.
Bunların
engellenmesi gerekiyor, bununla ilgili diplomatik çabalar artırılmalıdır.
Artı,
şimdi diğer ülkeler Şubat 2019’ da Doğu Akdeniz Gaz Forumu’nu kurdu, biz buna
karşılık bir atak, cevap veremedik. Dolayısıyla Doğu Akdeniz enerji forumunu
kurmamız gerekiyor. Daha geniş bir çerçeveden baktığımızda da Orta Doğu’ya
barış ve istikrarın gelmesi için -Genel Başkanımız da söyledi- Ortadoğu Barış
ve İstikrar Teşkilatının (OBİT) kurulması gerekir. Bunlar da diplomatik
çabalardan bazıları.
Güney
Kıbrıs birçok anlaşma yaptı, buna karşı -ihlal ettikleri bölgeler var- gambot,
sismik ve sondaj diplomasisi devam ettirilmeli. Deniz yetki alanlarına sahip
olmamıza dair Uluslararası Adalet Divanı ve Uluslararası Hakem Heyeti kararları
var, bunların arkasında ciddi bir şekilde durmalıyız. 
(Mikrofon
otomatik cihaz tarafından kapatıldı) 
MEHMET
ALİ ÇELEBİ (Devamla) - Son bir dakika alabilir miyim Sayın Başkan?
BAŞKAN
– Toparlayın lütfen.
MEHMET
ALİ ÇELEBİ (Devamla) - Toparlıyorum. 
Bizim
artık “Vatan bir bütündür, parçalanamaz” anlayışını çok daha iyi anlamamız
gerekiyor. O da nedir? “Vatan” dediğimizde artık, ana vatan Türkiye, yavru
vatan Kıbrıs, mavi vatan denizlerimiz ve bunların semaları aklımıza gelmeli.
Dolayısıyla “Vatan bir bütündür, parçalanamaz.” dediğimizde “Ana vatan, yavru
vatan, mavi vatan ve semaları bir bütündür, parçalanamaz.” şeklinde kamuoyuna
anlatmamız gerekiyor. “Mavi vatan” dediğimizde, o şudur: Misakımillînin
denizdeki karşılığıdır. “Mavi vatan” dediğimizde anlamamız gereken budur. (CHP
ve İYİ PARTİ sıralarından alkışlar) Mavi vatan doktrini de yetki alanlarımızın
ekonomik, jeopolitik, savunma eksenli perspektifidir. Buna uygun hareket
etmemiz gerekir diyorum ve mevzubahis vatansa gerisi teferruattır diyorum. 
Hepinizi
saygıyla selamlıyorum. (CHP ve İYİ PARTİ sıralarından alkışlar)
BAŞKAN
– Milliyetçi Hareket Partisi grubu adına Sayın İsmail Özdemir. 
İsmail
Bey, şahsı adına da söz talebiniz var, onu da beraber kullandıracağım.
Toplam
süreniz on beş dakikadır. 
Buyurun.
(MHP sıralarından alkışlar) 
MHP
GRUBU ADINA İSMAİL ÖZDEMİR (Kayseri) – Sayın Başkan, değerli milletvekilleri;
tabii, bugün gündemimizde bilhassa Afrika kıtasındaki bazı ülkelerle yapmış
olduğumuz ikili anlaşmalar var. Bu anlaşmalar kapsamında Zambiya’yla yapılan Yatırımların Karşılıklı Teşviki ve Korunmasına İlişkin
Anlaşma’yla alakalı yüce Meclisimize hitap etmek istiyorum. Bilhassa da yine
aynı çerçevede, Zambiya ve Afrika Kıtası’yla ilgili bazı gözlemlerimizi arz
etmek istiyorum. Bu anlamda da Gazi Meclisimizi sevgi ve saygılarımla
selamlıyorum. 
Sözlerimin
hemen başında, ömrünü Türklüğe ve Kıbrıs davasına adamış, yaşamının her bir
anında hürriyet ve istiklal mücadelesinden ayrılmamış olan büyük dava adamı
Rauf Denktaş’ı vefatının 8’inci yılında rahmetle ve minnetle anıyorum. 
Gündemimizde
bulunan Zambiya’yla ilgili olan malum anlaşma hiç şüphe yok ki her yönden büyük
önemi haizdir. Ülkemiz ve Zambiya arasındaki ilişkilerin son yıllarda giderek
artan bir ivme yakaladığını ifade etmemiz lazım. 17 milyondan fazla nüfusa
sahip olan Zambiya, Sahra Altı Afrika’daki konumu itibarıyla madencilik ve
tarımsal faaliyetleriyle öne çıkan bir ülkedir. Bu kapsamda, ülkemiz, Zambiya’dan
bakır cevheri ithal etmektedir. İthalatımızın yüzde 75’i de bakır ve yine bu
cevherden üretilen ürünleri kapsamaktadır. İlave olarak, kobalt da yine
Zambiya’dan ithal ettiğimiz bir başka madendir. 
Ülkemiz
ve Zambiya arasındaki ticari ilişkilere baktığımızda, 2012 yılından itibaren,
Türkiye açısından, net seviyede ihracatçı konumuna ulaştığımız
gözlemlenmektedir. Bu durum hiç şüphe yok ki memnuniyet verici bir gelişmedir.
Gelinen noktada ise Zambiya’yla aramızda olan ticaret hacminin 18,5 milyon dolar
seviyesine ulaştığını görüyoruz; bunun 15 milyon dolar kadarı ülkemizden
Zambiya’ya yapılan ihracatı kapsarken 3 milyon dolarlık kısmı ise Zambiya’dan
yaptığımız ithalatı içermektedir. Zambiya’ya yaptığımız ihracatın makine,
cihazlar ile bunların ürünleri, tekstil mamulleri, mobilya, şekerleme gibi gıda
ürünlerini kapsadığı da anlaşılmaktadır. 
Bununla
beraber, Zambiya’nın önemli akarsu yatakları ve bu ülkenin enerji ihtiyacı
dikkate alındığındaysa ülkemizin Zambiya’yla gerçekleştireceği iş birliği seviyesinin
artmasıyla bu ülkedeki enerjiye dayalı yatırımlarımızın daha da artabilecek
potansiyeli olduğu görülmektedir. Sayın Cumhurbaşkanının 2018 yılında
ülkemizden Zambiya’ya Cumhurbaşkanlığı düzeyinde yaptığı ilk ziyaretten bu yana
karşılıklı ilişkilerimizin göreceli olarak artması sadece ülkelerimiz açısından
değil, Afrika Kıtası ve bu bölgeyle alakalı millî hedeflerimiz için de umut
verici bir gelişme olmuştur. Bu ziyarette ülkemizi temsil eden heyette çok
sayıda bakanımızın da yer almış olması yine ülkemizin Zambiya’yla ilişkilere
gösterdiği önemin vurgulanması anlamında oldukça değerli olmuştur. Zambiya,
Türkiye’yle ilişkilerinden memnuniyet duyduğunu açıkça göstermektedir.
Dolayısıyla yatırımların karşılıklı olarak teşvik edilmesinin sağlanması ilişkilerimizi
daha üst seviyeye çıkarabilecektir. 
Türk
Hava Yollarının 14 Aralık 2018 tarihinden itibaren Zambiya’ya sefer düzenlemeye
başlamış olması ikili ilişki anlamında olumlu netice doğuran bir başka durumdur
ki bilhassa Zambiya tarafı da bundan duyduğu memnuniyeti ifade etmektedir ve
TİKA’nın Zambiya’da yürüteceği faaliyetler yine Lusaka Hükûmeti nazarında da
özlemle beklenmektedir.
Afrika
Kıtası’ndaki yaygın istikrarsızlığa rağmen Zambiya’nın nispeten barış ve
istikrarlı bir durumda olması hem bugünün hem de geleceğin planlanması
açısından dikkate alınmalıdır. Temennimiz, dost gördüğümüz Zambiya’nın
istikrarının tesisinde Türkiye’nin katkı sağlaması, kalkınmasına ve gelişmesine
yardımcı olması, ayrıca bölgenin geri kalanına örnek olabilecek bir modeli de
yansıtabilmesidir. 
Sayın
Başkan, değerli milletvekilleri; Afrika Kıtası her yönden dünyanın ilgi odağı
hâline gelmiş bir bölgedir, geniş ve küresel ticaret açısından son derece
önemli su ağlarıyla çevrilmiştir. Kıta üzerinde nüfus yoğunluğu artan ancak eğitim
seviyesi düşük, yaşam şartlarının zor olduğu, devlet otoritelerinin ise güç bir
şekilde tesis edilebildiği bir yapı mevcuttur. Bu durum, emperyal ülkelerin son
yıllarda ilgi odağı olarak Afrika’yı öncelikli sıraya koymalarına sebep
olmuştur. Bugün Sayın Genel Başkanımızın partimizin grup toplantısında ifade
ettikleri üzere Afrika, dünya petrol rezervinin yaklaşık yüzde 12’sine, ilave
olarak altın, elmas, kobalt ve uranyum gibi stratejik madenlere sahip olarak
küresel güç odaklarının ve emperyalist çevrelerin hedefindedir. Şimdiye kadar
çok sayıdaki ülke ya kıta genelindeki istikrarsızlıkları ve terör oluşumlarını
besleyerek ya karşılanması mümkün olmayan göstermelik altyapı yatırımlarının
karşılığı olarak ya da diğer baskı araçlarıyla sömürü anlayışını hâkim kılmak
istemektedir. Kuzey Afrika sahası, böylesi bir düzlemde, yeni bir umut
arayanların Avrupa’ya geçiş için kullandığı göç güzergâhlarının ana merkezi
olmuştur. Kızıldeniz boyunca uzanan saha ise kıtaya dışarıdan gelen,
emperyalist hedefleri olan diğer ülkelerin askerî üs bölgeleri hâline
gelmiştir. Sadece petrol ve altın gibi değerli kaynakları sömürme değil,
stratejik su yollarını ve dolayısıyla ticaret ve enerji hatlarını kontrol etmek
isteyen ülkelerin ana odağında, dikkatinde ve perspektifinde Afrika vardır.
Ayrıca, artan nüfusu sebebiyle Afrika, yeni pazar yaratma çabasında olan
ülkelerin de yine hedefleri arasındadır.
Bu
hedefi benimsemiş, insanlığın huzurunu umursamayıp sadece kendi menfaatini
düşünen ülkeler ise ne hazindir ki yaptığı yanlışların faturasını kendilerine
gelen Afrikalı göç ve sığınmacı akınlarıyla ödemektedirler. Göç ve sığınmacı
sorununun beraberinde gelen entegrasyon meselesi, bilhassa Avrupa ülkeleri
açısından içinden çıkılmaz bir hâl almıştır. Ne hazindir ki bahse konu olan
ülkeler çareyi son derece insanlık dışı yerlerde aramakta, daha iyi bir yaşam
hedefleyenlerin türlü trajedilerle Akdeniz’de boğulmalarını âdeta teşvik eder
tarzda davranmaktadırlar. Batı’nın sabıkalı ve kirli yüzü burada da karşımıza
çıkıyor. Akdeniz’de insanlık boğulurken Avrupa ne hazindir ki insan haklarını,
temel yaşama hürriyetini dahi görmezden gelmektedir. 
Terör
saldırıları ise aynı çevrelerin bir başka meselesi, dahası dünyanın geri
kalanının sorunu hâline gelmiştir çünkü malum terör eylemleri, artık sadece
doğduğu coğrafyalarda kalmamakta, gelişen şartlar sebebiyle kolaylıkla dünyanın
diğer bölgelerine de yayılabilmektedir. Sömürü anlayışını güderek Afrika’nın
insanını ve kaynaklarını kullanma arayışına girenler bugün kendi yarattıkları
sorunlarla yüzleşmek durumunda kalmışlardır. Oysa Afrika ülkelerinin gelişmesi,
kalkınması ve her yönden seviyenin
yükselmesi hedeflenmiş olsaydı bugün aynı ülkelerin göç ve terörizm gibi bir
sorunu acaba olacak mıydı, bunun üzerinde de düşünülmesi gerekir. Yapılan her
yıkımın faturasının artık sadece hedef bölgede kalmadığı gerçeği Afrika’nın
hakikatlerine bakıldığında açıkça görülmektedir. Bu tecrübe, bir gerçeği daha
karşımıza getirmektedir: Rüzgâr eken fırtına, huzur eken de elbette refah
biçer; niyet hayır olursa akıbet de hayır olacaktır. 
Bütün
bu şartlar altında, Türkiye’nin millî hassasiyetleri gözeterek insani bir
anlayışla Afrika Kıtası’yla ilişkilerini geliştirmeye koyulması son derece
önemlidir. Bu önem yalnızca bizim açımızdan değil, örnek oluşturabilmesi,
politika ve ülkeler arası ilişkilerde cazibe yaratabilmesi anlamında da
değerlidir. Gelinen noktada, Afrika’da toplam 46 dış temsilciliğimizin
bulunduğu ifade edilmektedir. Bunlardan 42 tanesinin büyükelçilik seviyesinde
temsil edildiği belirtilmektedir. Hükûmetimiz ve Dışişleri Bakanlığımızdan
farklı zamanlarda yapılan açıklamalara bakıldığındaysa Afrika’da yer alan
büyükelçilik sayımızın 50’ye çıkarılmasının hedeflendiği anlaşılmaktadır. Yine,
bu kıtadaki ülkelerin toplam sayısının 54 olduğu düşünüldüğünde bu sayının
gerçekten değerli bir anlamı olduğunu da ifade etmemiz lazım. Temennimiz, aynı
seviyenin ticaret, kültür, din ve askerî ataşelikler sayısında da
yakalanabilmesidir. Zira, her alanda ve her anlamda Afrika’yla ilişkilerimizin
geliştirilmesi gerekir. 
Türklüğün
eşsiz, zengin, kucaklayıcı ve saygın anlayışının bu kıtada yeniden hâkim olması
ticari menfaatlerimizden çok daha büyük öneme sahiptir. Birileri istikbal
kaygısında olabilir; biz Türkiye olarak insan saygısında olduğumuzu
gösterebilmeliyiz. Medeniyetimiz ve binlerce yıla uzanan devlet geleneğimizin
esası da bunu gerektirir. Türk milleti tarihin her döneminde aranan ve beklenen
olmuştur. Bugün “Afrika Kıtası” denildiğinde pek çok ülke, bu kıtada yaptıkları
katliamlar, soykırımlar, köleleştirme faaliyeti ve sömürü düzeniyle anılırken
biz Türklerse yapmış olduğumuz eserler ve kültür miraslarının yanı sıra hoş bir
sedayla anılıyorsak bize göre yarım kalmış işlerin de bundan sonra tamamlanması gerekir. İşte, bu kapsamda, TİKA gibi
kuruluşlarımıza da konu Afrika olunca büyük işler düşmektedir. 
Bununla
beraber, başta FETÖ terör örgütü olmak üzere Türkiye aleyhinde çalışan bazı
oluşumların da Afrika Kıtası’nda bazı çevrelerce faal tutulmaya çalışıldığı ise
dikkatlerimizden kaçmamalıdır. Bugün, çok sayıdaki Türkiye merkezli vakıf ve
derneğin de Afrika Kıtası’nda bazı yardım faaliyetlerinde bulunduğunu bizler
biliyoruz. Beklentimiz, bu faaliyetlerin yetkili kuruluşlar tarafından yakinen
takip edilmesi ve hangi Afrika ülkesinde faaliyet gösteriyorlarsa çalışmalarını
mutlaka o ülkedeki büyükelçiliğimiz gözetiminde yapmasıdır. Zira, başkaca
olumsuz faaliyetlere sebebiyet verilmemesi anlamında, bu kapsamda devletimiz de
sorumlu davranmalıdır. Orada ne amaçlanıyorsa -insani yardım olsun diğer
kültürel faaliyetler olsun- her şeyden evvel bu faaliyetlerin Türkiye
Cumhuriyeti devleti tarafından bilinmesi büyük öneme sahiptir. Hiçbir koşul ve
şart altında Türkiye ve Türk milletinin leke tutmaz büyük ismi üzerinden kirli
faaliyetler yapmalarına müsaade edilmemelidir. Aksi takdirde yapılan
yanlışların sadece bahsettiğimiz dernek ve vakıflara mal edilmeyip doğrudan
ülkemiz aleyhindeki kötü propagandaya hizmet edeceği neticesiyle karşılaşmak
durumunda kalırız. O yüzden, şimdiden bu tedbirlerin alınması gerçekten büyük
anlam ve öneme sahiptir. Nitekim FETÖ’yle küresel çaptaki mücadelemize
baktığımızda da geçmişte bu anlamda yaşanmış bulunan sorunun bugün karşımıza
farklı sebeplerle, farklı neticelerle geldiği gerçeğini şimdiden görmemiz
gerekiyor. Pek tabii, burada, bu anlamda başarılı çalışmaları olan diğer sivil
toplum kuruluşlarını da zan altında bırakmak istemeyiz. Ancak, bilhassa da
Afrika Kıtası’nda, orada her ülkenin var olmak istediği bir dönemde, bu türden
yardım kuruluşlarını kullanarak faaliyetlerini yürüttüğü bir dönemde, ülkemizin
de yine Türkiye merkezli faaliyet gösteren bu sivil toplum kuruluşları
üzerindeki denetim mekanizmasını doğru işletmesi elzemdir ve pek tabii oradaki
faaliyetlerini de takip etmemiz gerekiyor. 
Türkiye,
Afrika Kıtası’yla ilgili heyecanlı, aktif, akılcı ve insani bir yol izlerken bu
anlattıklarımız çerçevesinde her ihtimali de bizler düşünmek mecburiyetindeyiz.
Zaten hassasiyetimizin esası da budur. 
Bu
gerekçelerle, gerek üzerinde görüşmüş bulunduğumuz Türkiye Cumhuriyeti Hükümeti
ile Gana Cumhuriyeti Hükümeti Arasında Yatırımların Karşılıklı Teşviki ve
Korunmasına İlişkin Anlaşma gerek Zambiya Cumhuriyeti Hükûmetiyle yatırımların
karşılıklı teşviki, yine, benzer minvaldeki anlaşmalara ve diğer, Fildişi
Sahili olsun, Çad olsun, Somali’yle olsun -ki bunlarla alakalı zaten Dışişleri
Komisyonumuzda da Milliyetçi Hareket Partisi olarak görüşlerimizi ifade
etmiştik- anlaşmalara destek verdiğimizi, müspet baktığımızı ifade etmek
isterim. 
Sözlerime
son verirken bütün bu anlaşmaların hayırlara vesile olmasını Cenab-ı Allah’tan
niyaz ettiğimizi belirterek Gazi Meclisimizi sevgi ve saygılarımla
selamlıyorum. (MHP ve AK PARTİ sıralarından alkışlar)
BAŞKAN
– Şahsı adına ikinci söz Sayın Cengiz Gökçel’in. 
Buyurun
Sayın Gökçel. (CHP sıralarından alkışlar)
CENGİZ
GÖKÇEL (Mersin) – Sayın Başkan, değerli milletvekilleri; Mersin olağanüstü bir
zamandan geçiyor. Bugün Tarsus Devlet Hastanesinin ısıtma ve soğutma ünitesinin
bakım ve onarımı sırasında patlama meydana geldi. 2’si ağır, 5 işçimiz yaralandı.
İşçilerimize geçmiş olsun diyorum.
Aksilikler
üst üste geliyor. Önceki gün Tarsus’ta denize açılan 2 bekçimizden hâlâ haber
alınamadı. Balıkçı ağları dışında bir ize ulaşılamadı. Aileleri endişeli. Arama
kurtarma çalışmaları devam ediyor. İyi haberlerini bekliyoruz. 
Diğer
yandan, her gün şehit haberleri alıyoruz. Tüm ülkemizin ciğeri yanıyor.
Gencecik fidanlarımız Suriye’de, Irak’ta şehit düşüyorlar. Geçen hafta Mersin’e
2 şehit ateşi düştü. Tüm şehitlerimize Allah’tan rahmet, acılı ailelerine ve
milletimize sabır diliyorum. Ülkemizin başı sağ olsun.
Değerli
arkadaşlar, geçtiğimiz hafta Mersin, yakın tarihinin en ağır afetlerinden
birine daha maruz kaldı. Anamur’dan Tarsus’a, Toroslardan Akdeniz’e tüm
ilçelerimiz bu afetten zarar gördü, ovaları su bastı, dağlarda kar yolları
kapattı, Toroslar ilçemizde kar meyve ağaçlarını kırdı. Bu afette 3
vatandaşımızı da kaybettik. Ölen vatandaşlarımıza da Allah’tan rahmet
diliyorum. 
Bu
süreçte bizleri en çok üzen şey şu oldu: Afetten zarar gören bölgelerde dere ıslahı,
kanal açılması gibi projesi olan, hatta ihalesi yapılan yatırımlar “tasarruf
tedbirleri” diye yapılmamış. Bu yatırımlar Mersin’in, Mersinlilerin hakkıdır.
2018’de Mersin olarak 14 milyar lira vergi ödemişiz, karşılığında sadece 8
milyar lira kamu yatırımı almışız. 2019’un ilk 9 ayında 11 milyar liradan fazla
vergi ödedik, 7 milyar liralık kamu harcaması yapıldı; Mersinliler haklarını
istiyor. Mersinlilerin 6 milyar lirasına el konuluyor ama 1 milyon liralık dere
ıslahı bile yapılmıyor, sonra o dere taşıyor, vatandaşın tarım arazisini
mahvediyor. Biz bunu değil, hakkımız olan yatırımları istiyoruz.
Değerli
arkadaşlar, Mersin’de evler, iş yerleri, tarım alanları su altında kaldı; esnaf
borç içindeydi, mallarından oldu; çiftçiler ise hepten perişan. 6-7 Ocak
tarihlerinde meydana gelen afet sonucunda Mersin’de 5 binin üzerinde çiftçimize
ait onlarca hayvan ve ağıl, 5 bin arı kovanı, 1.000 dekar bahçe, 8.500 dekar
sera, 60 bin dekar tarla zarar gördü. Mersinli çiftçilerimizin toplamda 110
milyon liradan fazla zararı var, 110 milyon lira değerli arkadaşlar. Geçtiğimiz
yıllarda doludan sele, dondan hortuma birçok afete maruz kaldık. Çiftçilerimiz
milyonlarca liralık zararlarını kendileri karşıladı. Uçan kuşun borçlarını
yapılandıran Ziraat Bankası çiftçilerimizin borçlarını ertelemedi,
yapılandırmadı; çiftçilerimiz daha yüksek faizle daha çok borçlandı. Bu yıl
ürünlerinden kazanıp borçlarını ödemek istiyorlardı, afet ürünleri çürüttü.
Çiftçinin borcunu ödeyecek dermanı kalmadı. Her gün haberlerde tarlasına, traktörüne
haciz gelen çiftçileri görüyoruz. Çiftçiye deniyor ki: “Tarım sigortası
yaptır.” Arkadaşlar, Türkiye’deki tarım arazilerinin çoğu parçalı, hisseli ve
intikalleri yapılmamış. 2/B arazilerinde üretim yapan çiftçilerimiz var. Bu
kişiler ÇKS kaydını yaptıramıyor. ÇKS kaydını yaptırabilen çiftçilerimiz de
sigorta primlerini karşılayamıyor. TARSİM araziye bölgenin risk durumuna göre
sigorta masrafı çıkarıyor; 10 bin liralık ürün için 2.500 lira sigorta masrafı
çıkan yerler var. Çiftçi bu parayı nasıl ödesin? Çiftçiler zaten borçta,
sigorta yaptırmak için bile ayrıca borçlanmaları gerekiyor. Dolayısıyla,
Mersin’in acilen afet bölgesi ilan edilmesi, yaraların bir an önce sarılması
gerekiyor. Tarımsal üretimimiz düşmesin, çiftçilerimiz topraktan kopmasın. 
Mersin’in
afet bölgesi ilan edilmesi için Cumhuriyet Halk Partili 3 Mersin Milletvekili
olarak Meclis Başkanlığına bir kanun teklifi verdik. Başta Mersin
milletvekilleri olmak üzere, her partiden tüm milletvekillerini bu teklifimize
destek olmaya çağırıyorum 
(Mikrofon
otomatik cihaz tarafından kapatıldı) 
BAŞKAN
– Sayın Gökçel, tamamlayın sözlerinizi lütfen. 
Buyurun.

CENGİZ
GÖKÇEL (Devamla) – Bitiriyorum Sayın Başkanım. 
Mersin
ili ve çevresi afet bölgesi ilan edilsin; çiftçilerimizin, esnaflarımızın
borçlarının faizleri silinerek ertelensin diyoruz, çiftçilerimize ayni ve nakdî
yardımlarda bulunulmasını istiyoruz. Kanal açılması -yani Kanal İstanbul
Projesi değil, arazileri su basmasın diye yapılması gereken kanallar- dere
ıslahı gibi Bakanlığın yatırım programında bulunan ama bir türlü hayata
geçirilemeyen projeler bir an önce tamamlansın diyorum, yüce Meclisi saygıyla
selamlıyorum. (CHP sıralarından alkışlar) 
BAŞKAN
– Değerli milletvekilleri, 1’inci madde üzerindeki konuşmalar tamamlanmıştır. 
Soru-cevap
işlemi yok. 
1’inci
madde üzerindeki görüşmeler tamamlanmıştır.
Şimdi
1’inci maddeyi oylarınıza sunuyorum: Kabul edenler… Etmeyenler… Kabul
edilmiştir. 
Birleşime
beş dakika ara veriyorum. 
Kapanma Saati:20.02
ÜÇÜNCÜ OTURUM
Açılma Saati: 20.11
BAŞKAN: Başkan Vekili Süreyya Sadi BİLGİÇ
KÂTİP ÜYELER: Nurhayat ALTACA KAYIŞOĞLU (Bursa), Emine
Sare AYDIN YILMAZ (İstanbul)
-----0-----
BAŞKAN
– Sayın milletvekilleri, Türkiye Büyük Millet Meclisinin 42’nci Birleşiminin
Üçüncü Oturumunu açıyorum.
118
sıra sayılı Kanun Teklifi’nin görüşmelerine kaldığımız yerden devam ediyoruz.
Komisyon
yerinde. 
2’nci
maddeyi okutuyorum:
MADDE
2- (1) Bu Kanun yayımı tarihinde yürürlüğe girer.
BAŞKAN
– Madde üzerinde gruplar adına ilk söz, İYİ PARTİ Grubu adına Sayın İbrahim
Halil Oral’ın.
Buyurun.
(İYİ PARTİ sıralarından alkışlar) 
İYİ
PARTİ GRUBU ADINA İBRAHİM HALİL ORAL (Ankara) – Sayın Başkan, değerli
milletvekilleri; 32 sıra sayılı -uluslararası anlaşmanın onaylanmasının uygun
bulunduğuna dair- Kanun Teklifi üzerine İYİ PARTİ Grubu adına söz almış
bulunuyorum. Yüce heyetinizi saygıyla selamlıyorum. 
Sözlerime
Kıbrıs Türklüğüne büyük hizmetler etmiş 2 önemli ismi anarak başlamak
istiyorum. 13 Ocak 2012 tarihinde vefat eden Kuzey Kıbrıs Türk Cumhuriyeti
kurucu Cumhurbaşkanı, Kıbrıs Türk halkının mücahit önderi Rauf Denktaş’ı ve 15
Ocak 1984 tarihinde vefat eden Kıbrıs Türk halkı liderlerinden Doktor Fazıl
Küçük'ü rahmet ve minnetle anıyorum, Allah ruhlarını şad etsin. 
Kıymetli
milletvekilleri, Kıbrıs ve Doğu Akdeniz her geçen gün daha çok önem kazanan bir
coğrafyadır. Bugün Doğu Akdeniz’de yaşanan güç mücadelesi bunu yeniden bizlere
göstermektedir. Türkiye bu noktada bir hamle yapmış ve Birleşmiş Milletler
tarafından tanınan Ulusal Mutabakat Hükûmetiyle bir deniz anlaşması yapmıştır. İYİ
PARTİ olarak biz buna destek vermiştik ancak sonrasında olayın boyutu
değişmiştir. Bugün Libya’da ülkemizin de içinde bulunduğu yoğun bir kriz
yaşanmaktadır. Libya tezkeresi öncesinde, Sayın Genel Başkanımız Meral Akşener
Hanımefendi, yaptığı açıklamada diplomasi ve ara buluculuk meselesine işaret
etmişti. Ancak ne hikmetse iktidar bu çağrının toplumun pek çok kesiminden
gelmesine kulak tıkamıştı, ta ki Rus lider Putin benzer şeyleri söyleyene
kadar. Putin diplomasi kanalını işaret edince iktidar bir anda o yolu tercih
etmeyi denedi ve başardı. Genel Başkanımız bu konuda çok güzel bir söz söyledi:
“Milletine sırtını dönmüş, el âlemin dediğinin peşinde koşuyorlar. El iyisi
bunlar.” İktidar kendi muhalefetini, kendi milletini dinlemedi, el iyisi olmayı
seçti. Biz deyince gayrimillî olduk, Putin söyleyince millî ve doğru oldu.
Hafter
bugün ateşkesi reddetmiştir. Ateşkesi kabul etsin diye Mehmetçik mi can
verecektir? Sayın milletvekilleri, zaten mesele de burada başlamaktadır.
İktidarın dış politika karnesi zayıftır, “Suriye'de Emevi Camisi‘nde namaz
kılacağım.” derken, Emevi Camisi’ne maalesef Putin gitmiştir. Biz ise
milyonlarca sığınmacının sorunlarıyla, dertleriyle boğuşmaktayız. Yarın bunun
aynısının Libya’da olmayacağının garantisi yoktur. İktidar dış politikada artık
bir millî mutabakat zemini oluşturmalıdır. Dışişleri Bakanı, partimizin genel
merkezine bilgilendirmeye değil, istişare etmeye gelmelidir artık. Libya’da
Atatürk’ün ve Enver Paşa’nın verdiği mücadeleyi hepimiz biliyoruz, bunu Sayın
Cumhurbaşkanı da örnek verdi. Ben buna bir ek yapmak istiyorum ki
Trablusgarp’ta o mücadeleyi verenler, Balkan Savaşları çıkınca yani ateş eve
daha da yaklaşınca Trablusgarp’tan gerisin geriye dönmüşlerdi, Osmanlı da
diplomasi yolunu tercih etmişti. Bugün de biz, Suriye iç savaşının ateşini
ülkemizin her yerinde hissettiğimiz İran krizinin zirve yaptığı günlerde bu
yolu tercih etmeliyiz.
Sayın
milletvekilleri, biz bugün Kıbrıs’ta elimizi güçlendirecek başka adımları da
atmalıyız. Bir an önce, Kuzey Kıbrıs Türk Cumhuriyeti’nin “Kıbrıs Türk
Cumhuriyeti” adıyla uluslararası tanınırlığa ulaşmasını sağlamalıyız. Bu, son
derece elzem ve önemli bir husustur. 
Dün
Ergenekon kumpasını rahmetli Denktaş’a dokundurmaya çalışanlar, Denktaş’ın
Türkiye’deki programlarına ambargo koymaya kalkanlar, Denktaş’a “marjinal”
diyenler bugün bir anda Kıbrıs’taki haklarımızı hatırlayıverdiler nedense.
Atalarınız bir gölge gibi sizi takip etmektedir. Bu gölge, ülkemiz için bir
karanlık hâlini almıştır. Türkiye’yi karanlığa mahkûm etmeyeceğiz, yeni
hatalarınıza da asla izin vermeyeceğiz.
Kıymetli
milletvekilleri, Irak ve İran’da yaşanan kriz de bizi düşündürmektedir. Amerika
Birleşik Devletleri’nin bölgedeki varlığı coğrafyamızı germektedir. Bu noktada
bir uyarıda bulunmayı önemsiyorum: Kasım Süleymani’nin öldürülmesinden sonra
başlayan süreçte Irak’ta mezhep çatışmasını yeniden körükleyecek bir durum
ortaya çıkmıştır. Bu meseleden de en çok etkilenebilecek toplum Irak
Türkmenleridir. Irak Türkmenlerinin bir kısmı Şii iken bir kısmı da Sünni’dir.
Şii Türkmen kardeşlerimizin bir kısmı ve hatta bazı Sünni grupları da Haşdi
Şabi’yle ortak operasyonlar yapabilmektedirler. Haşdi Şabi içinde Türkmen
birlikler bulunmaktadır. Türkiye de bu durumu çok iyi okumalıdır. İktidar,
Irak’ta yaşanacak olası bir İran–ABD çatışması ve mezhep savaşında Iraklı
Türkmen kardeşlerimizin haklarını savunabilmelidir. Irak’ta Barzani’yle,
Talabani’yle, şununla bununla değil, doğrudan ve direkt Türkmen kardeşlerimizi
merkez alan politikaları mezhep gözetmeksizin uygulamak zorundadır. Bu
vesileyle, Iraklı Türkmen soydaşlarımıza selamlarımı ve sevgilerimi
gönderiyorum. 
Saygıdeğer
milletvekilleri, Türkiye Büyük Millet Meclisinin ara verdiği sürede ülkemizde
pek çok şey yaşandı. Bunları Genel Kurulda dile getirme şansımız olmadı. Yerel
yönetimlerimizde yaşanan bir meseleye, özellikle Ankara bağlamında değinmek
istiyorum. 
Yarın,
üyesi bulunduğum Bayındırlık, İmar, Ulaştırma ve Turizm Komisyonunda bir kanun
teklifi görüşülüyor olacak. Teklif daha yeni elimize ulaştığı için tamamen inceleme
şansım olmadı ama gördüğüm kadarıyla ortada bir gerçek var: İktidar, her
fırsatta, TBMM eliyle yerel yönetimlerin ellerindeki yetkileri Çevre ve
Şehircilik Bakanlığına ve benzeri kurumlara devretmeye çalışıyor. Bunu neden
yapıyor? 2015’te benzeri düzenlemeler gündeme geldiğinde, imar planı
değişikliklerinden doğacak değer farklarının yerel yönetimlere bırakılacağı, o
gün partinizin Genel Başkanı ve Başbakan olan Ahmet Davutoğlu tarafından bizzat
ifade edilmişti. Bugün ise bakıyoruz, bu değer farkının yüzde 25’i ilçe
belediyesine, yüzde 25’i büyükşehir belediyesine, yarısı ise -yani aslan payı-
merkezî bütçeye aktarılacaktır. 
Değerli
arkadaşlarım, o günden bugüne ne değişti de büyükşehir belediyeleri bu kadar
devre dışı bırakıldı? Ben cevaplayayım: Büyükşehir belediyelerinde iktidar
değişti. Ankara’da, İstanbul’da, Mersin’de, Antalya’da ve pek çok yerel
yönetimde Millet İttifakı adayları kazandı. Siz, bu uygulamalara rağmen,
milletin 31 Marttaki tercihlerini yargılıyor ve cezalandırıyorsunuz. Kanal İstanbul
diretmenizin de sebebi budur. Üstüne bir de belediyelerimize, olmayan şeyleri
söylüyorsunuz. Geçtiğimiz hafta, Ankara’nın görevden alınan devrik belediye
başkanı dâhil, AK PARTİ’nin pek çok yetkilisi, Ankara’da yaşanan yoğun kar
yağışı nedeniyle Ankara Büyükşehir Belediyesini topa tuttu, karalama kampanyası
başladı. 2008’de çekilmiş fotoğrafları paylaşıp 2020 Ankara’sını eleştirdiler. 
Değerli
milletvekilleri, biz, yirmi beş yıl Ankara’yı yöneten ama her yağmurda alt
geçitlerin yüzme havuzuna dönmesine engel olamayan başarısız yönetimleri iyi
tanıyoruz. Karda, buzda millet mağdur olunca utanmadan “Tuz dökün, yalayın.”
diyenleri unutmadık. Ankara’nın kaynaklarını dinozorlara, heykellere, fantezi
parklarına harcayanları asla unutmadık. Ankara’da yolsuzluğa, hırsızlığa ve
hizmetsizliğe “Dur.” diyen Sayın Mansur Yavaş’ı ve belediyemizi yedirmeyeceğiz.
Ankaralılar da aynı şekilde belediyesinin dimdik arkasındadır. Siz ne kadar
kanunla bastırmaya çalışsanız da Millet İttifakı belediyelerinin başarıları artacak
ve milletimiz de inşallah bunu gelecek seçimlerde takdir edecektir.
Kıymetli
milletvekilleri, sözlerimi sonlandırırken bizlere demokratik, sosyal ve gelişen
bir Türkiye bırakan Gazi Mustafa Kemal Atatürk’ün ahlaklı, dindar ve tertemiz
annesi Zübeyde Hanım’ı da vefat yıl dönümünde rahmet ve minnetle anıyorum.
Ülkemiz Zübeyde Hanım gibi nice analar, nice evlatlar yetiştirmiştir ve
yetiştirecektir. Bizlere düşen ise analarımızı ve bütün kadınlarımızı korumak,
şiddeti engellemek ve kadının toplumda daha görünür, daha aktif olmasını
sağlamaktır diyorum.
Yüce
heyetinizi saygıyla selamlıyorum. (İYİ PARTİ sıralarından alkışlar)
BAŞKAN
– Halkların Demokratik Partisi Grubu adına Sayın Meral Danış Beştaş.
Buyurun.
(HDP sıralarından alkışlar)
HDP
GRUBU ADINA MERAL DANIŞ BEŞTAŞ (Siirt) – Sayın Başkan, değerli milletvekilleri;
hepinizi saygıyla selamlıyorum.
Evet,
doğrusu, Grup Başkan Vekilimiz de açılışta söylemişti, Gülistan Doku...
Gülistan Doku, genç bir kadın, Munzur Üniversitesinde öğrenci, resmi de bu, on
gündür kayıp. Ve bugün bizden, partimizden bir heyet de Dersim’e gitti,
öğrencilerle görüştü, ailesiyle bir araya geldi ve on gündür bir şehir ayakta.
Özellikle öğrenci arkadaşları hemen hemen her gün Dersim’de yürüyüş yaparak,
protesto eylemleri düzenleyerek “Bizim arkadaşımız nerede?” diyorlar, “Gülistan
Doku nerede?” diyorlar. Olay ne peki? Değerli milletvekilleri, çocuk gelişimi
bölümü 2’nci sınıf öğrencisi kendisi. En son Uzunçayır Baraj Gölü üzerindeki
Dinar Köprüsü yakınlarında görüldüğüne dair bir veri var elimizde. Şimdi,
kritik bilgi de kendi erkek arkadaşı, Zaynal isimli bir şahıs. Bu çocuğun,
Zaynal’ın babası emekli bir polis memuru, orada görev yapıyor, Rus asıllı.
Onunla bir arkadaşlığı var, bunu ailesi de biliyor, zaten Zaynal’ın ailesi de
biliyor bu arkadaşlığı ve erkek arkadaşı tarafından darbedilerek minibüse
bindirildiğine dair de güçlü veriler var, iddialar var ve en son görüştüğü kişi
de yine Zaynal isimli şahıs ama Zaynal gözaltında değil, gözetim altındaymış.
Yani bütün veriler bu şahsı gösterdiği hâlde hâlâ gözaltı işlemi yapılmamış.
Zaynal’ın ailesi, annesi, babası ve varsa yakınları Dersim’i terk etmiş, şu
anda ilde değiller. Emniyet ve Valilik “Gerekli arama çalışmalarını yapıyoruz.”
diye yanılmıyorsam 1 defa -taradım- açıklama yapmış ama daha bugün polis arama
çalışmalarına katılmış ve şu ana kadar... Yani gerçekten nasıl, bir genç kadın,
Dersim gibi küçücük bir ilde kaybolabilir ve nasıl hiçbir veriye ulaşılamaz;
sinyal bilgileri, telefon kayıtları gibi? Şunu da biliyoruz ki MOBESE kayıtlarıyla,
iletişimin dinlenmesiyle yirmi dört saat hepimizin hayatı gözetim altında.
Peki, genç kadın nasıl bulunamaz? Yani “cenazesi” demek istemiyorum -Allah
korusun- umarım sağ olarak görülecek ve annesinin, ailesinin çığlıkları
dinecek, bu acı bitecek ama şu ana kadar hiçbir veri elimizde değil. 
Şunu
söyleyeyim: Pazarda Cumhurbaşkanını eleştirdi diye kadın gözaltına alınıyor.
Bir diş hekimi camdan geçen konvoya laf attı diye gözaltına alınıyor. Türkiye
açık bir cezaevine dönüşmüş durumdayken üniversite öğrencisi genç bir kadının
on gün bulunmamasını kabul etmiyoruz, edemeyiz ve biz de arkadaşlarıyla
birlikte “Gülistan nerede?” demeye devam edeceğiz. 
Bugün
yeni bir gelişme oldu; bazı medya, basın yayın organlarına “Efendim, intihar
notu bulundu.” diye bir haber geçti; Milliyet ve Hürriyet’te okudum. Sonra,
yapılan açıklamalar üzerine haber düzeltildi çünkü arkadaşları bu notun bir yıl
önce yazılan bir şaka olduğunu ifade ettiler. Notu ben de okudum, diyor ki:
“Ben gidiyorum, odamı temiz tutun, ölürsem bana ‘Kirlisin.’ demesinler.”
Buruşmuş bir kâğıt yani gerçekten bir şaka. Daha doğrusu, aramayı yapmayan
akıl, Gülistan Doku’nun intihar ettiği bilgisini servisle olayı soruşturmaktan
kurtulacağını düşünüyor. Ama gerçekten, kadınlara yönelik şiddet, taciz, tecavüz,
kaybettirilme, kaybolma vakaları ilk değil maalesef, Gülistan da ilk değil. Ama
şunu söyleyeyim: Bu bir kaybolma vakası değil, bu bir kaybettirme vakasıdır.
Yani kaybolma vakasını bulmak ve bunun izini sürmek kesinlikle daha kolaydır.
Yani her fırsatta Emniyetin olanaklarıyla övünen iktidarın bu konuda söz
söylememesi de ayrıca dikkat çekicidir. Her konuda konuşan bir İçişleri Bakanı
var Türkiye’de ama kendi görev alanında, Emniyetin sorumluluğunda olan bir
meselede nedense dut yemiş bülbül gibi, bir açıklama yapmıyor ve biz “Gülistan
Doku’yu bulun.” diyoruz. Gülistan Doku’nun ailesi on gündür Dersim’de iki gözü
iki çeşme ağlıyor ve kendi olanaklarıyla bile aramaya çalışıyor. Ama Gülistan’ı
bulmak yerine onun bulunmasını isteyen protestocuları, öğrencileri gaz
bombasıyla gazlamakta da bir beis görmüyorlar. Bu da aslında olayın vahametini
ortaya koyuyor. 
Değerli
milletvekilleri, başka bir mesele Kemal Kurkut… Bu fotoğrafı gösterirken canım
çok yanıyor, istemezdim bunu canlı yayında göstermeyi. Kemal Kurkut böyle
vuruldu iki yıl önce, Diyarbakır Nevrozu’nda böyle vuruldu, yarı çıplak ve
kameralar aynen bu görüntüyü video olarak aldı. Ne oldu biliyor musunuz? Bugün
davası var, o yüzden söylüyorum, maalesef, tekrar, fail tutuklanmadı, -polis
memuru- ismi belli, cismi belli, kimliği belli- ve ailenin başvuruları sonuçsuz
kaldı. 
Peki,
Kemal Kurkut’a ne oldu biliyor musunuz? Bu görüntüler çıkınca Vali hemen bir
açıklama yaptı –hatırlayacağım- “canlı bomba” şeklinde bir şey söyledi. Sonra
görüntüler ortaya çıkınca, bunu çeken basın mensupları ortaya çıkınca
Diyarbakır Valisi “Üzgünüm.” diye açıklama yaptı. Yani bunlar kayıtlarda var,
benim söylediklerim değil. Sonra ne oldu? Bu görüntü çeken medya mensuplarının
görüntülerine el konuldu, videolarına el konuldu ama mecburen –sanık ismini
söylemeyeyim, sonuçta kişilik hakları var- onun hakkında bir dava açıldı. Evet,
sanık polis memuru yargılanıyor. Ve “canlı yayın” denilebilecek Diyarbakır
Nevrozu’nda 21 Mart 2017’de öldürüldü. Gitar çalan, genç, hayat dolu, sadece bayram
kutlamaya giden bir gençten söz ediyoruz ve üstünü de şey sebebiyle çıkarmış
-oradakiler söylüyor- arama sırasında ikna olmayınca “Ben üstümü çıkarabilirim
sanırım.” demiş yani verilen, en azından benim aldığım bilgiler. Bugün sanırım
8’inci duruşmasıydı, yapıldı ve ne oluyor? “Peki, Kemal Kurkut’un failine ne
yapıldı?” diyeceksiniz. Hiçbir şey yapılmadı, bu polis memuru tek bir gün
tutuklanmadı ya. İnsan -yani hukukçu arkadaşlar çoktur milletvekili olarak-
bilinçli taksir diye usulen bir tutuklar ya, hani istemedi ama öngörebilirdi, o
silahı ateşlediğinde öngörebilirdi diye; bir fiil var ya da “Kastı yoksa bunu
savunmalarıyla ispatlasın.” denilebilir yargılamada. Buna ilişkin çok şey var. 
Peki,
dosyada ne delil var? Ulusal Kriminal Bürosunun hazırladığı ilk raporda kasten
hedef alınarak bu öldürme işinin gerçekleştiği söyleniyor, resmî bilgi. Ve
mahkeme -hiçbir çelişki yok bu raporda, hiçbir çelişki yok- tekrar 2’nci raporu
istiyor, bu Ulusal Kriminal Büronun raporunu tekrar ATK’ye gönderiyor ve ATK bu
sefer diyor ki: “Seken kurşunla ölmüş.” Tekrar gönderiyorlar, yedi ay sonra
tekrar bugün rapor geliyor ve “Seken kurşunla öldürüldü.” diyorlar. Adli Tıp
Kurumu iktidarın bir kuruluşu olmaya devam ediyor; Adli Tıp Kurumu asla
bilimsel, hukuka uygun verilerle hareket eden bir kurum özelliğini taşımıyor.
İşte, faili polis olan meselelerde kesinlikle faili koruyan, devleti koruyan,
vatandaşı suçlu ilan eden -suçun cezasız kalması için- benzer raporları birçok
dava dosyasında hazırladığını biliyoruz. Evet, gerçekten bu bir yargısız
infazdır. Kemal Kurkut’u öldüren polis yargısız bir şekilde bu infazı
yapmıştır. Üç ay açığa alındığına dair bilgiler var ama bugün polis memuru hâlâ
polislik vazifesini devam ettiriyor. Bir “tweet” attı diye insanlar cezaevinde,
düşüncelerini açıkladı diye insanlar hapiste ama gencecik bir çocuğu öldüren
eğer kolluk görevlisiyse maalesef elini kolunu sallayarak gidip görevine devam
ediyor. 
Son
olarak, yineliyorum: Kemal Kurkut’un faillerini korumaktan vazgeçin ve Gülistan
Doku’yu bir an önce bulun. Gülistan Doku hepimizin kızı, kardeşi, bir yakını
olabilirdi. Gülistan Doku’ya ve kadınlara sahip çıkalım. 
Teşekkür
ederim. (HDP sıralarından alkışlar) 
BAŞKAN
– Cumhuriyet Halk Partisi Grubu adına Sayın Ömer Fethi Gürer konuşacaktır. 
Buyurun.
(CHP sıralarından alkışlar)
CHP
GRUBU ADINA ÖMER FETHİ GÜRER (Niğde) – Sayın Başkan, değerli milletvekilleri;
ülkemizde tarımla ilgili sorunlar her geçen gün artıyor. Bu bağlamda, patates
ürünüyle ilgili de soğan ürünüyle ilgili de bakanların açıklamalarını
dinliyoruz. Yurt dışına patates ve soğanın gönderilmesiyle ilgili yeni
düzenlemelere gidildi. Onun için bu konuyu enine boyuna burada değerlendirip
yetkilileri bir kez daha uyarmak istedim. 
Bildiğiniz
gibi, ülkemizin 71 ilinde patates ürünü yetişiyor, keza soğan da yetişiyor. Bu
ürünlerden patates 1999 yılında 6,5 milyon ton üretimi olan bir ürünken 2018
yılında 4,5 milyon tona geriledi. Yani patates ürünü geçmişe göre ülkemizde
yaklaşık 1,5 milyon ton daha az üretiliyor. Geçtiğimiz yıl da rekoltenin düşük
olması nedeniyle patates ve soğan ithal etmek durumunda kaldık. Patates,
stratejik bir ürün, keza soğan da hemen hemen her evde kullandığımız,
tükettiğimiz bir ürün. Bunlarla ilgili planlamayı dahi doğru yapmayınca
sorunlar ortaya çıkıyor. 
Bakınız,
patatesten 30’a yakın ürün elde etmemiz olası ama Türkiye’de patatesin en çok
üretildiği Niğde ilinde patatesi işleyecek bir entegre tesisimiz yok. Onun için
de patates hasat edildikten sonra satılmazsa depolanır, bir yıl sonrasının
nisan ayına kadar bu ürünün satışı gerçekleştirilir. Geçtiğimiz yıl, Ticaret
Bakanlığı, depoları bastığında patates üreticisini, soğan üreticisini stokçu
ilan etti. Esasında hasat edilen ürünün depolanıp turfanda ürün çıkıncaya kadar
bu ürünlerin satışa sunulduğunu bilselerdi böyle bir vahim hata yapmaz, kendi
çiftçisine “terörist” demezlerdi. Bu yıl ise geçtiğimiz yıl patates para ettiği
için, soğan para ettiği için çiftçi daha çok patates ve soğan ekti. Patates
ürününün 500 bin tona yakın tohumu ithal olarak ülkemize gelir; Hollanda’nın,
Fransa’nın tohumuyla Türkiye'de patates ekeriz yani yerli patates tohumumuz
yok. Son olarak Niğde Patates Araştırma Enstitüsünün geliştirdiği, birine de
Niğde’nin tarihî adı olan “Nahita” isminin verildiği patates tohumu nasip
olursa 2020’de ülkemizde tohum olarak değer bulmaya başlayacak. Patates gibi
bir üründe dahi dışa bağımlı tohum elde ederek ürün eken bir ülkeyiz. 
Tabii,
patates ve soğanda sorunlar daha ekim anında başlıyor. Bakınız, gübresi,
tohumu, ilacı ithal olan, mazotun pahalı olduğu yerde patates ürünü özellikle
Orta Anadolu’da yer altından çıkarılan sulama suyuyla sulanır. Bu yer altından
çıkarılan sulama suyu içinde elektrik gideri vardır. Son iki yılda elektriğe
gelen yüzde 60’ın üzerindeki zam çiftçiyi gerçek anlamda mağdur etmiştir. Artık
bir yere gittiğinizde tohumdan, gübreden, ilaçtan daha çok söylenen “Bu
elektrik faturasını nasıl ödeyeceğiz vekilim?” sorusudur. Onun için, destekleme
adı altında verilen teşvikler de ne yazık ki üreticinin sorunlarını çözmüyor.
Üretici ilacını, tohumunu, gübresini attıktan sonra bunları işleme aldığı
ürünün üretim dönemi genelde ekim-kasım dönemidir. Orada hasat ettikten sonra
da ürünü tüccar gelir alır, onun dışında satacağı bir yer yok, yalnızca tüccara
ürününü verir çünkü devlet Toprak Mahsulleri Ofisini geçmişte 1-2 kere bu
amaçla kullansa da son dönemlerde devreye almıyor. Geçtiğimiz yıllarda patates
çürüdü, teşvik yurt dışı satış için verilmediği için çiftçi mağdur oldu, 2 kez
de yurt dışı için teşvik sağlanmıştı. Aslında yurt dışına da sattığımız patates
öyle atla deve değil, 200 bin ton civarında yurt dışına bir patates gider;
Irak, Suriye gibi ülkelere göndeririz ama Mısır gibi ülkelerle ilişkilerimiz
bozulunca patates göndereceğimiz çok ülke de yok. Ha, bu yıl Avrupa’daki kuraklık
-bizde de kısmen olan kuraklık- nedeniyle patatesin Avrupa’dan farklı ülkelere
ihracında sınırlamalar getirilmeye başlanınca Türkiye de bundan herhâlde
çekindi ki hemen patatesle ilgili farklı sınırlamalara gitmeye başladı. 
Önce
ne yapıldı? Önce bugüne kadar uygulanmayan patatesle ilgili, kasım ayında, bir
düzenleme getirildi. Pestisit ve ağır metallerle ilgili laboratuvar analizi
istendi. Bu konuda Niğde bölgesindeki analizler çok geçerli olmadığı için ürünü
yurt dışına satacaksanız önce tıra yükleyeceksiniz, tıra yüklediğiniz ürünü
Mersin’e götüreceksiniz, Mersin’de laboratuvarda kontrol edilecek, eğer orada
olumsuz bir rapor olursa tüccarın aldığı ürün kamyonun üstünde kalacak, geriye
de getiremeyecek. Öyle olunca tüccar bu işe yaklaşmak istemiyor. İstiyor ki
bana getirilen bu sınırlamaların alanda kontrolü yapılsın -tarım il
müdürlüklerimiz var- kontroller tamamlansın ben de ihracat yapabileyim. Şimdi
bunun sağlanmamasının dışında ocak ayında Ticaret Bakanımız çıktı, dedi ki:
“Artık, patates ve soğan izne tabi ürün olarak Tarım Bakanlığının vereceği
karar doğrultusunda yurt dışına gidecek.” Tabii büyük bir tepki oluştu. Neden?
Çünkü tüccar 90 kuruşa mal olan patatesi Niğde bölgesinde, Nevşehir’de 60
kuruşa almadı. Şimdi sorunun önemli bölümü buradan kaynaklanıyor. 60 kuruşa
tüccarın gelip depodan almadığı patatesi tüketici de 4 liradan, 5 liradan almak
zorunda kalıyor. Aracılık sisteminin ortadan kaldırılmaması sebebiyle ürünün
üreticiden çıktıktan sonra tüketiciye de pahalı gitmesine neden oluyor. Yıllardır
bu seyrediliyor. Bununla ilgili düzenleme yapılamaz mı? Yapılır. Örneğin,
şimdi, yurt dışına gidişle ilgili getirilen düzenleme oluştuğunda mevcut
iktidar Toprak Mahsulleri Ofisine demeli ki: “Bak, depoda patates varmış...”
Patates, nisan ayında, mayıs ayında Çukurova bölgesinde turfanda olarak
çıktığında Niğde’de, Nevşehir’de depodaki patatesler mevsim etkisiyle çürümeye
başlar, çillenir çünkü bizim oradaki depolar da çok gelişmiş değildir, Niğde
lisanslı depoculuk kapsamına da alınmadı, herkes evinin altındaki depoda bu
patatesi korumak durumunda. Patates çillendiği zaman yenmez, çürür. Ee, bu, bir
millî servet, Toprak Mahsulleri Ofisi, 90 kuruş maliyetse, bu patatesi gidip
çiftçiden 1,2-1,5 lira aralığında almalı ve bunu tüketiciye ucuz yolla ulaşımının
da yolunu açmalı çünkü çiftçinin başka türlü ekim yapabilme şansı yok. 
Bakın,
bütün çiftçilerin krediyle kredi döndürdüğü bir döneme geldik. Çiftçi
borçlarının ötelenmesi, faizinin silinmesi için kanun teklifleri veriyoruz,
Mecliste bu konular görüşülmüyor. Oysa çiftçiler her sene ekimden uzaklaşıyor.
Çifti Kayıt Sistemi’ne dâhil olan çiftçi sayısı son beş yılda 800 bin civarına
düştü. Ayrıca, afetlerle uğranılan zararlar var. Bu zararlarda, Çiftçi Kayıt
Sistemi’ne dâhil değilseniz, TARSİM’de de sigortalı değilseniz devlet sizi
desteklemiyor. Oysa o çiftçinin ekim yaptığı koşullarda Çiftçi Kayıt Sistemi’ne
dâhil olup olamayacağına bakan yok çünkü ülkenin miras yoluyla el değiştiren
tarlalarının çoğunda çiftçinin gidip Çiftçi Kayıt Sistemi üzerinden üretimin
içinde olma şansı yok, sistem buna izin vermiyor. Hazine arazisine ekenler var.

Şimdi,
Niğde’de 840 bin ton patates yetiştiriliyor, Türkiye 1’incisi, patatesin yüzde
16’sı Niğde’de üretiliyor; 2’nci Konya, 3’üncü Afyon. Şimdi, burada, patates
üretiminin yüzde 16’sının yapıldığı Niğde’de hazine arazilerinde yetişen
patates kayıtlara girmiyor. Bakanlığın en büyük hatası, 840 bin ton rekolteyi
görüyor, Türkiye’yle ilgili hesaplamaları yapıyor ve ona göre olaya bakıyor,
oysa dönem dönem kayıt dışı 1 milyon 200 bin tona erişen patatesin varlığından
haberdar olmadığı için piyasa dengeleri oynuyor, onun sonucunda da patatesin değer bulmayıp çürüdüğü dönemler oluyor. 
(Mikrofon
otomatik cihaz tarafından kapatıldı) 
BAŞKAN
– Sayın Gürer, teşekkür ediyorum. 
ÖMER
FETHİ GÜRER (Devamla) – Son cümleyi söyleyeyim. 
BAŞKAN
- Son cümle için açıyorum, son cümleyi alayım. 
ÖMER
FETHİ GÜRER (Devamla) – Şimdi -Bakanın açıklamasıyla- eğer yurt dışı satışı
için gerekli düzenleme yapılmış olsaydı, bugün çiftçinin patatesi 60 kuruşa
depoda beklerken değer bulacak, çiftçi mağdur olmayacaktı.
İktidarın
bu konudaki düzenlemelerini gözden geçirmesini temenni ediyor, yüce Meclisi
saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum. 
Evet,
şahsı adına ilk söz Sayın Veli Ağbaba’nın. 
Buyurun
Sayın Ağbaba. (CHP sıralarından alkışlar) 
VELİ
AĞBABA (Malatya) – Sayın Başkan, değerli milletvekilleri; hepinizi saygıyla
sevgiyle selamlıyorum. 
Değerli
arkadaşlar, bugün bir gazetede, daha doğrusu gazete olduğu iddia edilen bir
kâğıt parçasında bir manşeti görünce insan hem üzülüyor hem böyle büyük yalan
nasıl söylenir diye düşünmeden edemiyor. Eminim ki sizin resmî gazeteniz bu,
sürekli okuduğunuz bir gazete, diyor ki: “FETÖ CHP’nin eseri.”
ÖZGÜR
ÖZEL (Manisa) – Yuh!
VELİ
AĞBABA (Devamla) – Bu başlık... Aslında havuz medyası ve haram medyası bütün
dünyada yalan bitince doğru yazıyor. Biz bu manşetlere alışığız. Peki, bu
manşetleri nereden örnek alıyorlar? Siyasette her atılan adımda örnek aldıkları
gibi, Hitler’in Propaganda Bakanı Goebbels’ten alıyorlar. 
Değerli
arkadaşlar, Goebbels’in taktiği ne? “Bir yalan ne kadar büyükse ve ne kadar çok
tekrarlanırsa inanan çıkar.” diyor. Aslında havuz medyası ve haram medyası
uzunca bir süreden beri bu işi yapıyor. Ne diyor manşet: “FETÖ CHP’nin eseri.” 
Değerli
arkadaşlar, bu manşetten sonra AKP sözcüleri ya da AKP Genel Başkanı yarın
bununla ilgili, bu manşetle ilgili konuşma yaparsa
şaşırmayız. Sanırım siz daha iyi biliyorsunuz ama şimdi baktım, Fetullah Gülen
1941 doğumlu. Yarın reis çıkar “Bu Fetullah’ın sorumlusu tek parti, CHP,
İnönü.” diyebilir. Niye? Der ki: “Bu Fetullah Gülen’in annesi 1941’de hamile
kaldı, ey İnönü, ey tek parti dönemi, buna niye müdahale etmedin?” diyebilir.
Der m? Der, bu manşeti görünce der. (CHP sıralarından alkışlar) 
BAŞKAN
– Sayın Ağbaba, böyle giderse Sayın Tuma Çelik’in konuşması güme gidiyor. 
VELİ
AĞBABA (Devamla) – Başka ne der? “Ey CHP, ey İnönü, Fetullah Gülen’in annesi
tek parti döneminde hamile kaldı, niye kürtaj yaptırmadınız?” der misiniz?
Dersiniz çünkü… Bu yalanları okuyunca vallahi benim yüzüm kızarıyor, bu manşeti
atanların ya da bu manşeti attıran siyasi iradenin yüzü nasıl kızarmıyor hayret
ediyorum. 
Değerli
arkadaşlar, bakın, FETÖ’nün okulunda okuyan siz, Bank Asyaya para yatıran siz,
Türkçe Olimpiyatları’nda nutuk atan siz, FETÖ’nün iş adamlarının derneklerinde
bağıran çağıran, konuşan siz -birbirinize dirsek atıyordunuz hangimiz önde
gideriz diye- 81 ilin 74’üne Emniyet müdürü atayan siz, Balyoz’da, Ergenekon’da
kumpas kuran siz, orduyu çökerten siz, 12 Eylül 2010 referandumunda FETÖ’yle iş
birliği yapan, yargıyı FETÖ’ye teslim eden siz, “Bitsin bu hasret.” diyen siz,
17 Aralıktan sonra bir gazeteciyi sulh sağlamak için Pensilvanya’ya gönderen
siz, Pensilvanya’da el etek öpen siz, fotoğraf veren siz; FETÖ’cü kim? FETÖ’cü
biz! Bakın, değerli milletvekilleri, bu Balyoz’da, Ergenekon’da mağdurların
avukatı kimdi? Balyoz’da ne dedi o dönemki Genel Başkanımız Deniz Baykal? “Ben
bu davaların avukatıyım.” dedi. Bu davaların savcısı kimdi? Savcısı da Recep
Tayyip Erdoğan’dı. (CHP sıralarından alkışlar) 
Şimdi
bu manşetlere bir bakın değerli arkadaşlar; bakın, şu manşetlere bakın;
muhtemelen siz de görünce biraz yüzünüz kızarır. “Son balyoz indi.” diyor. 
ÖZGÜR
ÖZEL (Manisa) – Hangi gazete o? Güneş.
VELİ
AĞBABA (Devamla) – Güneş.
ÖZGÜR
ÖZEL (Manisa) – Yoksa “Cumhuriyet” der bunlar. 
VELİ
AĞBABA (Devamla) – Ne diyor Yeni Şafak, bu resmî gazete? “Paralel ordu
kuruldu.” diyor.
ÖZGÜR
ÖZEL (Manisa) – AK PARTİ’nin Pravda’sı bu. 
VELİ
AĞBABA (Devamla) – Pravda’sı.
Ne
diyor? “Utanmaz darbeci.” Değerli arkadaşlar, sonra aynı gazete… Onu da
bulacağım hemen. Bir başkası -şuraya bakın- “Kumpasın komuta kademesi” diyor.
Kim? Fetullah Gülen, gazeteciler… Kim eksik biliyor musunuz burada? Burada
birisi daha eksik. Burada eksik olan kim biliyor musunuz? Bu davanın savcısı
eksik bu resimde, savcısı; bu davanın savcısı yok burada, resimde. Ya, insan
hayret ediyor. (CHP sıralarından alkışlar) 
Değerli
arkadaşlar, bakın, bu grupta Fetullah Gülen’in makamına gidip, Pensilvanya’nın
makamına gidip, başına türban bağlayıp resim çektiren bir kadın milletvekili
yok, sizde var; eski Grup Başkan Vekiliniz. 
BÜLENT
TURAN (Çanakkale) – Sizde de Grup Başkan Vekili var ya!
VELİ
AĞBABA (Devamla) – Önüne diz çökmüş, türbanı bağlamış, sanki o bir şeyh, orası
sanki kutsal bir mekân gibi… 
Bir
de bir şey söyleyeyim.
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Ağbaba. 
VELİ
AĞBABA (Devamla) – Hemen bitiriyorum Başkanım.
BAŞKAN
– Sayın Ağbaba, teşekkür ediyorum. 
VELİ
AĞBABA (Devamla) – Başkanım, hemen bir cümleyle bitireceğim. 
BAŞKAN
– Siz bitirin, açmayacağım ama. 
VELİ
AĞBABA (Devamla) – Niye Başkanım?
ÖZGÜR
ÖZEL (Manisa) – Veli Ağabey, haksızlık olmasın diye televizyon süreleri için. 
BAŞKAN
– Gruplar arası bir mutabakata binaen. 
VELİ
AĞBABA (Devamla) – Peki Başkanım, hemen bitiriyorum.
AKP'nin
MYK’si gidiyor, Pensilvanya’da resim çektiriyor, onlar FETÖ’cü olmuyor, FETÖ’cü
biz! 
Ben
size söyleyeyim, bu FETÖ baklavacıda var, börekçide var, topçuda var, popçuda
var; nerede yok? Burada. Hodri meydan! Gösterin, araştıralım. Hodri meydan!
(CHP sıralarından alkışlar) 
BÜLENT
TURAN (Çanakkale) – Sayın Başkan…
BAŞKAN
– Sayın Turan, buyurun. 
IV.- AÇIKLAMALAR (Devam)
45.- Çanakkale Milletvekili Bülent Turan’ın, Malatya Milletvekili Veli
Ağbaba’nın 118 sıra sayılı Kanun Teklifi’nin 2’nci maddesi üzerinde şahsı adına
yaptığı konuşmasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, arkadaşların 21.00 ısrarından dolayı kürsüye
çıkmayı talep etmedim ancak bu dil, iyi bir dil değil Sayın Başkan. Sabahtan
beri nezih bir ortamda güzel bir çalışma takvimi ortaya koyduk, birçok hususu
dile getirdik. Fakat şunu söylemek zorundayım: Kendi istemediği haberi yapınca
hemen “havuz medyası” “haram medya” tarzı ithamların çok yanlış olduğu
kanaatindeyim. Kaldı ki bize de her gün çok sayıda -onların ifadesiyle- karşı
havuzun gazeteleri, hep itham eden gazeteler, aynı şekilde onların resmî
gazetesi o zaman. Bu doğru bir yaklaşım değil Sayın Başkan. 
Gazetenin
bir iddiası var, katılırsınız katılmazsınız. Kaldı ki konuşmanın tümüne
baktığımızda hâlâ o gazetenin iddiasına, manşetine yanlış demedi. 
(Mikrofon
otomatik cihaz tarafından kapatıldı) 
BAŞKAN
– Buyurun.
BÜLENT
TURAN (Çanakkale) – “Belge var ortada.” diyor gazete. Bunu yalanlamadılar.
Kaldı ki bu FETÖ denen lanet örgüt elli yıldan beri var. Sayın Başkan, CHP’de
olmuş, diğer partilerin döneminde olmuş, AK PARTİ’de olmuş yani bu AK PARTİ’nin
döneminde çıkmış olan bir örgüt değil. Bir daha söylüyorum. Bakınız, ısrarla
bazı AK PARTİ’li vekillerin Pensilvanya’ya gittiğini iddia etti sayın
konuşmacı. Ben de söylüyorum: Sizin bir vekiliniz, kendi Grup Başkan
Vekilinizin fotoğrafını koyarak “Bu adamın ne işi var orada?” demedi mi, onunla
itham etmedi mi? Bir başka CHP’li vekil “Bizim partimiz yani CHP FETÖ’ye alet
oldu, onun altında kaldı.” deyip de ihraç konusu olmadı mı? 
Sayın
Başkan, bu dil FETÖ’yü bulma dili değil, FETÖ’yü aklama dilidir. FETÖ’yle
ilgili herkesin daha hassas, daha adil, daha genel bir dil kullanmasının
herkese katkı sağlayacağı kanaatindeyim Sayın Başkanım. 
ÖZGÜR
ÖZEL (Manisa) – Sayın Başkan…
BÜLENT
TURAN (Çanakkale) – Hani söz almayacaktınız. 
BAŞKAN
– Sayın Özel…
46.- Manisa Milletvekili Özgür Özel’in, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, bir diğer siyasi partiye haksızlık yapmamak için
kürsüden ve uzun bir şey yerine kısaca: ‘’Yalanlanmadı.” dediği belge, FETÖ’nün
Cumhuriyet Halk Partisine bağış yaptığı makbuz. Göstereyim.
BÜLENT
TURAN (Çanakkale) – FETÖ mü yapmış?
ÖZGÜR
ÖZEL (Manisa) – Bakın, Fetullah Gülen’in. GittiGidiyor internet sitesinden 10
liraya satıldığı, doldurulduğu ve bu şekilde Reşat Petek tarafından iddia
edildiği ortaya çıktı. Reşat Petek’e kriminalde incelettirmek üzere makbuzu
teslim etmesini söyledik. “Edemem, kaybettim.” dedi, vermedi ve daha sonra da
kendisine bunu kimin ulaştırdığını bilmediğini, hatırlamadığını söyledi. Reşat
Petek’in bu konudaki mahcubiyeti, bu yalanın altında kalışı bu Meclisin tutanaklarının altındadır. 
Teşekkür
ediyorum efendim. (CHP sıralarından alkışlar) 
BÜLENT
TURAN (Çanakkale) - Sayın Başkan, zabıtlara geçsin o zaman. 
BAŞKAN
– Sayın Turan, buyurun. 
İBRAHİM
HALİL ORAL (Ankara) – Başkanım, en doğrusu bir Meclis araştırma önergesi
veririz…
47.- Çanakkale Milletvekili Bülent Turan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
BÜLENT
TURAN (Çanakkale) - Bakınız, Reşat Petek’e nereden bağladı bilmiyorum konuyu.
Fakat özellikle FETÖ’ye son dönemdeki yani terör örgütü olduğu herkesçe malum
olduktan sonraki destekleri malumdur. Örneğin “Zaman gazetesinin yaşaması için
her türlü desteği vereceğiz.” diyor. Ne Reşat’ı, Kemal Kılıçdaroğlu söylüyor
bunu. Onun dışında, daha yüzlerce, Bank Asyaya sıraya girip para yatıran,
“Dershaneleri kapattırmam.” diyen CHP vekilleri var. Kendi CHP vekilleri ihraç
konusu oldu oraya destek olduklarından dolayı. Bu, doğru bir yaklaşım değil.
FETÖ konusunda herkesin şeffaf, adil bir yaklaşıma izin vermesi lazım Sayın
Başkanım. 
BAŞKAN
– Teşekkür ederim. 
ÖZGÜR
ÖZEL (Manisa) - Sayın Başkan, konuşmacıdan sonra cevap hakkını kullanacağım. 
RECEP
ÖZEL (Isparta) – Öyle yok, öyle yok. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İzmir Milletvekili Binali Yıldırım’ın Türkiye Cumhuriyeti Hükümeti
ile Gana Cumhuriyeti Hükümeti Arasında Yatırımların Karşılıklı Teşviki ve
Korunmasına İlişkin Anlaşmanın Onaylanmasının Uygun Bulunduğuna Dair Kanun
Teklifi (2/1533) ve Dışişleri Komisyonu Raporu (S. Sayısı: 118) (Devam)
BAŞKAN
– Soru-cevap işlemi yok. 
Madde
üzerindeki görüşmeler tamamlanmıştır. 
Maddeyi
oylarınıza sunuyorum: Kabul edenler… Etmeyenler… Kabul edilmiştir. 
3’üncü
maddeyi okutuyorum: 
MADDE
3- (1) Bu Kanun hükümlerini Cumhurbaşkanı yürütür. 
BAŞKAN
– Madde üzerinde ilk söz, Halkların Demokratik Partisi Grubu adına Sayın Tuma
Çelik’in.
Buyurun.
(HDP sıralarından alkışlar) 
HDP
GRUBU ADINA TUMA ÇELİK (Mardin) – Sayın Başkan, değerli Kurul üyeleri; bizim
için çokça karşılaştığımız, her gün gördüğümüz ama belki sizin için yeni olan
bir hikâyeden bahsetmek istiyorum ben. Son günlerde hepiniz duymuşsunuzdur,
Midyat’ın, Nusaybin’in ve İdil’in tam ortasında yer alan bir dağ var, bizim
“İzla Dağı” dediğimiz Bagok Dağı, bu dağdaki Dibek köyünde bir manastırı ve bu
manastırın bir rahibinin, Rahip Aho’nun hikâyesini anlatmak istiyorum ben size.

Rahip
Aho yıllarca İstanbul’da yaşamış ve ardından din görevlisi olmak için yurt dışında
eğitim almış çünkü Türkiye’de ne Süryanilerin ne de diğer Hristiyanların ruhban
okulu yok. Rahip Aho daha sonra kendi isteğiyle 1.200 metre yükseklikte bulunan Süryanilerin “İzla Dağı” dedikleri
Bagok Dağı’nda bulunan Mor Yakup Manastırı’nda görevlendiriliyor. Manastırın
etrafı boşaltılmış Süryani köyleriyle çevrili. Aynı rahip çalışmaya başlıyor ve
sırtında taş taşıyarak bu manastırın restore edilmesi için çaba sarf ediyor
çünkü devlet, ibadet edilecek olan kilise ve manastırları restore etmiyor. Bu yüzden
Süryaniler kendi ceplerinden kilise ve manastırlarını restore ediyorlar. 
Geçmişte
büyük bir kültürün ve sarsılmaz bir inancın eseri olarak inşa edilen eserler,
muktedirlerin bilinçli politikalarıyla değişime uğradı. Bu yüzden de bugün
yaşadığımız coğrafyada yok olma tehlikesiyle karşı karşıya bulunan pek çok yapı
var. Araştırmalar gösteriyor ki çoğu binlerce yıllık tarihî yapı niteliğinde
olan bu dinî mekânların büyük çoğunluğu maalesef yok olmakla karşı karşıya
bulunmaktadır. Çünkü Mor Yakup Manastırı örneğinde de olduğu gibi birçok
manastır ve yaşam alanı, savaş, imha, inkâr ve baskı politikaları sonucunda
boşaltıldı.
Bütün
bu olumsuzluklara rağmen 2000’li yılların başında Süryanilerin yaşadıkları
yerlere geri dönmeye başlamalarıyla birlikte yıllar sonra İzla Dağı ve
çevresindeki köylerde yaşam yeniden başlıyor. Yıllarca zorla evlerinden,
köylerinden edilmiş Süryaniler bu bölgede oluşturulmaya başlanan yeni yaşamda
yer almaya çalışıyorlar. Ama evlerinde oturmak için bu sefer de davalar açmak
zorunda kalıyorlar, bunun için sürekli mahkeme salonlarına gidip geliyorlar.
Hukuktan umudunu kesenler ise kendi evlerini, tarlalarını yeniden satın almak
zorunda kalıyorlar. Yılmıyorlar, evlerini yeniden inşa ediyorlar, iş
kuruyorlar, Midyat’ın köylerinde pizzacı dükkânları açıyorlar. Mardin, Batman
ve Şırnak arası yani “Turabdin bölgesi” dediğimiz alan kaybedilen ruha yeniden
kavuşmaya başlıyor. Mardin ve Midyat’a dönüşler hızlanıyor. Önce daha yaşlı
olanlar son günlerini yaşamak için çocukluklarının geçtiği mahallelere,
tarlalara, bostanlara, köylerine geri dönüyorlar, sonra da onların çocukları ve
torunları geri dönüyor. Bu yüzden, sizin deyiminizle Mardin ve Midyat son iki
yıldır turist rekorları kırıyor. Oysa sizin “turist” dediklerinizin on
binlercesi kendi köyünü görmeye gelen Süryaniler.
2018
yılında bir gece Mor Yakup Manastırı’na 2 insan geliyor ve yemek istiyor. Rahip
Aho yemek veriyor bunlara. Sonra bu Rahip Aho Süryani metropolitine ve
jandarmaya bilgi veriyor. Tutanak tutuluyor, ifadesi alınıyor Rahip Aho’nun. 
Bir
rahip, inancı gereği bulunduğu manastırın kapısına geleni içeriye buyur etmek
zorundadır ve bundan hiçbir şekilde sorumlu tutulamaz, tutulmaması gerekir.
Eğer güvenlik sorunu varsa bunu çözmek devletin görevidir.
Aradan
iki yıl geçmiş. 9 Ocakta yirmi dört saat manastırda yaşayan rahip yaka paça,
yangından mal kaçırır gibi gözaltına alınıyor. Bütün yaşadıklarını ifadesinde
anlatıyor ve bir gün sonra çıkarıldığı mahkeme tarafından hızla tutuklanıyor.
İnancının gereğini yerine getirmiş, kendisini inancına adamış, yirmi dört saat
manastırda yaşayan bir rahip yirmi dört saat geçmeden tutuklanıyor. Dünyanın
her tarafında yaşayan Süryaniler ve dostları buna tepki gösteriyor ve
itirazlarını ortaya koyuyorlar. 14 Ocak yani bugün rahibi tutuklayan mahkeme,
yapılan itiraz sonucunu kabul ediyor ve onu serbest bırakıyor. İşte adalet
sistemimiz de maalesef bu durumda.
Biz
Süryaniler bu toprakların insanlarıyız; evlerimiz, köylerimiz, kilise ve
manastırlarımız, hatıralarımızın hepsi bu topraklarda. Bizler bizi biz yapan bu
topraklardan isteyerek gitmedik. Nasıl gittiğimizi herkes biliyor. Bilmeyen
varsa da açıp biraz tarih okusun lütfen. 
Osmanlı’dan
bu yana devam eden baskılar sonucu bütün hatıralarımızı bırakıp buralardan
gitmek, köylerimizi, evlerimizi terk etmek zorunda kaldık. 1990’lı yıllara
geldiğimizde çoğumuz gitmişti bile. Çünkü 90’lı yıllarda 50’den fazla
insanımızı faili meçhul cinayetlere kurban vermiştik ama çekilen bütün bu
acılara rağmen yıllar sonra yeniden köylerimize döndük. İçinde acı, ölüm ve
gözyaşı da olan hatıralarımızla yeniden buluştuk.
Aradan
geçen yıllara rağmen bu ülkede muktedirlerin zihniyeti maalesef değişmedi;
iktidarlar değişti, yöntemler değişti ama zihniyet değişmedi. Yıllar önce
manastırlarımız kapatılıyordu, şimdi de rahiplerimiz tutuklanarak
manastırlarımızın kapanmasına zemin hazırlanıyor. Yıllar geçti, dünya değişti
ama bu ülkede manastırda yaşayan rahip hâlâ tutuklanabiliyor. 
Buraya
gelene kadar daha pek çok sorunla boğuşmak zorunda kaldık. Lozan’a rağmen bu
ülkede Süryanilere yıllarca en temel hakları verilmedi, Süryanilerin yıllarca
okulu olmadı. 2013 yılında onlarca görüşmeden sonra, onlarca tepkiden sonra
Süryaniler kendi imkânlarıyla bir anaokulu açabildiler. Bu ülkede vergi
mükellefi olan Süryaniler maalesef herkes gibi eğitim hakkından yararlanamıyor
çünkü çoğunlukta ya da sadece Süryanilerin yaşadığı yerlerde bir ilköğretim
okulları yok. Midyat, Süryani nüfusunun en yoğun olduğu bölgedir, burada bir
anaokulları dahi yok. Türkiye’de ayrımcılık yok, Ermeni ve Rumların durumu da
aynı Süryaniler gibi, Türkiye’de yaşayan diğer birçok halk gibi. Onlar da vergi
vermelerine rağmen okullarını yaşatmak için ve çocukları kendi ana dillerinde
eğitim alsın diye ayrıca para vermek zorunda kalıyorlar. 
Din
ve ibadet hürriyeti en temel insan haklarından biridir ancak bu ülkede hâlen
Hristiyanların ve diğer farklı inanç gruplarının tüzel kişilikleri yok. Sarayda
ağırlanan patriklerin, dinî liderlerin kim olduğuna dair yazılı tek bir mevzuat
yok bu ülkede. Yani canınız istediğinde talimatname yazılıyor, istemediğinde
yazılmıyor. Demokrasi oyunu oynanmak istendiğinde patrikler uçaklarda
gezdiriliyor ama kim olduklarını yasalara yazın dediğimizde kulaklar
kapatılıyor. 
Süryanilerin
ellerinde kalan tek tüzel kişilikleri, fermanlarla kurulmuş vakıflarıdır.
Cumhuriyet tarihi boyunca üzerlerinde kılıç hiç eksik olmadı, şimdilerde de
tavır aynı. Bu vakıflarda istediğiniz an istediğinizi yapsın diye, muhalefet
etmeyen yöneticiler gitmesin diye yedi yıldır seçim yönetmeliği yayınlanmadı bu
ülkede. Bu ülkede kaç kabine değişti, kaç seçim yapıldı, sonuçları beğenilmeyen
kaç seçim tekrar edildi, ülkenin sistemi değişti ama cemaat vakıfları hâlâ
seçim yapamıyor. “Sandık, sandık” diyorsunuz ama sandıkları kaldırıyorsunuz.
Sizi seven yöneticiler koltuklarını kaybetmesin, rantınız dağılmasın diye
cemaat vakıflarına âdeta kayyum atadınız. 
2013
yılında Cumhurbaşkanı Erdoğan dönemin Başbakanı sıfatıyla Mor Gabriel
Manastırı’nın gasbedilen mülklerinin iade edileceğini söylemişti. Aradan yedi
yıl geçti, bu söz hâlâ yerine getirilmedi. Ama hakkınızı vermek gerekiyor,
mülkiyet sorunuyla ilgili istikrarlı bir tavrınız var. 2017 yılında Süryani
vakıflarının onlarca mülküne, kilisesine, manastırına bir kararla el koydunuz. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen. 
TUMA
ÇELİK (Devamla) – İbadethaneleri de dalga geçer gibi Diyanete devrettiniz.
Tepkiler gelmeye başlayınca bir kısmını iade ettiniz, araziler ve diğer mülkler
hâlâ Hazinede. 
Daha
konuşulması gereken çok şey var ama sonuç olarak ben şunu söylemek istiyorum:
Süryaniler ve diğer halklar bu ülkede süs için vitrine konulan biblo değiller.
Tarihleriyle, harcadıkları emekle ve yarattıkları değerlerle Türkiye’nin
gerçekliğidirler. Bunun böyle kabul edilmesi ve gereklerinin yerine getirilmesi
gerekmektedir. Bu görev de bu Meclisindir, hepimize düşüyor. 
Teşekkür
ediyorum, sağ olun. (HDP sıralarından alkışlar) 
ÖZGÜR
ÖZEL (Manisa) – Sayın Başkan…
BAŞKAN
– Buyurun, konuşun Sayın Özel, kayıtlara girsin.
ÖZGÜR
ÖZEL (Manisa) – Kayıtlara girsin değil efendim, aynı oturum içindeyiz. Takdir
edersiniz ki Sayın Bülent Turan biraz önce ayağa kalktı ve “Kayıtlara geçsin.”
diyerek partimize çok ağır eleştiri de değil, hakaretlerde bulundu. 
BÜLENT
TURAN (Çanakkale) – Hayır, bir cümleyle cevap verdim Başkanım. 
ÖZGÜR
ÖZEL (Manisa) – Biz bir başka siyasi parti grubuna mağduriyet yaratmamak,
verilmiş ortak sözün tutulması için bu hakkımızı erteledik, şimdi o konuşma da
gerçekleştiğine göre cevap hakkımızı kullanmak istiyoruz efendim. 
BAŞKAN
– Sayın Özel, aynı şeyi Sayın Turan da yapmıştı. İsterseniz cevap hakkı için
Sayın Turan’dan başlayayım, ondan sonra da size vereyim. 
ÖZGÜR
ÖZEL (Manisa) – Hayır, o yaptı…
BAŞKAN
– Sayın Turan da aynı şeyi söyledi çünkü. 
BÜLENT
TURAN (Çanakkale) – Ben, bırakın sataşmayı, sadece bize sataşan CHP
milletvekiline cevap verdim Sayın Başkanım. 
BAŞKAN
– Peki. Sayın Özel, siz buyurun o zaman. 
ÖZGÜR
ÖZEL (Manisa) – Tamam. Sayın Ağbaba kullanacak efendim grup adına. (CHP
sıralarından alkışlar) 
BAŞKAN
– Sayın Turan, size de söz vereceğim kesin.
BÜLENT
TURAN (Çanakkale) – Sataşmaz belki.
BAŞKAN
– Buyurun Sayın Ağbaba. 
IX.- SATAŞMALARA İLİŞKİN KONUŞMALAR
1.- Malatya Milletvekili Veli Ağbaba’nın, Çanakkale Milletvekili Bülent
Turan’ın yaptığı açıklaması sırasında Cumhuriyet Halk Partisine sataşması
nedeniyle konuşması
VELİ
AĞBABA (Malatya) – Değerli arkadaşlar, Sayın Turan; bu FETÖ konusunda bize en
son laf söyleyecek grup ve milletvekili sizsiniz. O nedenle bu konuda bizimle
hiç tartışmayın, çıkın milletten özür dileyin, bizden özür dileyin bu işi
çözün. Bakın, hele hele bu çatı altında sizin bize laf söylemeye hakkınız yok. 
15
Temmuzda darbe yapanların, 15 Temmuzda buraya bomba atanların, boğaz
köprüsünde, Genelkurmay kavşağında insanlara kurşun sıkanların sorumluluğu
sizde. Niye sizde? O bombaları atan darbeci generallerin tamamı sizin
döneminizde terfi etti, o generaller sizin döneminizde terfi etti. (CHP
sıralarından alkışlar) 
Bakın,
12 Eylül 2010’un hesabını hâlâ vermediniz. 12 Eylül 2010’da diyordunuz ya
okyanus ötesine, Pensilvanya’ya kucak dolusu selam gönderiyordunuz, bunların
hesabını vermek zorundasınız. Bu yargıyı çökerttiğiniz için bu darbe oldu.
Değerli arkadaşlar, o nedenle susun oturun. 
Bakın,
ben diyorum ki Cumhuriyet Halk Partisi Grubunda Fetullah’ın önünde eğilen,
resim veren bir tane milletvekili yok. Ayrıca bir şeyi daha belirtelim:
Balyoz’da, Ergenekon’da sizin mağdur ettiklerinizi Cumhuriyet Halk Partisi
milletvekili yaptı. Siz o dönem savcılık yaparken o mağdurları biz milletvekili
yaptık. 
Bakın,
birkaç resim göstereceğim arkadaşlar, bu resimler sizin döneminizden. Bakın,
şuraya bakın arkadaş, şuraya bakın. Bunların hepsi sizin MYK’nizdeki
arkadaşlar. Şuraya bakın, şuraya, şuraya bakın! Yine, burada söylenen sözlere
bakın arkadaşlar. Allah aşkına, şu manzaraya bakın ya, şu manzaraya bakın,
insan utanır biraz, şuna bakın. (CHP sıralarından alkışlar) Bak, İlknur İnceöz,
bakın, İlknur İnceöz burada. Ya, İlknur İnceöz türban takmıyor, gitmiş
Fetullah’ın huzurunda türban takmış, şu resme bakın arkadaşlar. İlknur İnceöz
buradaysa bir kez daha sataşıyorum, bakın, kalksın cevabını versin. Şu
resimlere bakın. Yine, arkadaşlar, şu resimlere bakın, şunlara bakın, bakın,
şunlara bakın, şu fotoğraflara bakın arkadaşlar. Bunların hepsi sizin eseriniz,
hepsi sizin eseriniz. Bundan utanıyor musunuz veya pişman mısınız? Değilsiniz.
Hâlâ cemaatlerle ilişki kuruyorsunuz, hâlâ cemaatlerin, şıhların önünde diz
çöküyorsunuz, Sayın Cumhurbaşkanı buna dâhil.
(Mikrofon
otomatik cihaz tarafından kapatıldı)
VELİ
AĞBABA (Devamla) – Lütfen, yapmayın diyoruz. 
BAŞKAN
– Sayın Ağbaba, teşekkür ediyorum.
VELİ
AĞBABA (Devamla) – Lütfen, devleti cemaatlere teslim etmeyin diyoruz. Bizim
hesabımız bu. (CHP sıralarından alkışlar) 
BAŞKAN
– Sayın Ağbaba, teşekkür ediyorum.
Sayın
Turan, buyurun. (AK PARTİ sıralarından alkışlar) 
2.- Çanakkale Milletvekili Bülent Turan’ın, Malatya Milletvekili Veli
Ağbaba’nın sataşma nedeniyle yaptığı konuşması sırasında Adalet ve Kalkınma
Partisine sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla
selamlıyorum.
Bakınız,
burada mesele üzüm yemekse üslubumuzun, tarzımızın daha sakin olması lazım.
Elli yıldan beri bu ülkede var olan bir terör örgütünden bahsediyoruz. AK
PARTİ’nin kurulması on sekiz yıl önce ama AK PARTİ yokken bu terör örgütü
vardı. Az önce sayın konuşmacının gösterdiklerinin çok daha ötesinde fotoğraf
bende var ama bunlar anlamsız. Şu an yargı başta olmak üzere birçok kurumumuzun
takip ettiği süreç var. Eğer biz bu süreci beraber takip edeceksek baş tacı ama
sadece bir kayıkçı kavgası gibi “Sen sorumlusun. Sen sorumlusun.” derseniz, bu
yanlış olur.
AYHAN
EREL (Aksaray) – Bülent Bey, resimlere bir bakabilir miyiz? 
BÜLENT
TURAN (Devamla) – Vereceğim, vereceğim. Çok merak ediyorsanız söyleyeyim:
Örneğin, Sayın Kılıçdaroğlu’nun “Zaman gazetesi kapanmasın diye elimden ne
gelirse yapacağım.” demesi var, terör örgütü olmasından sonra. Örneğin, bir
başka CHP'li vekilin Zaman gazetesine abone olduğunun iddiası var yakın
tarihte. Örneğin, bir başka vekilin, yine CHP vekilinin “Ben tüm maaşımı Bank
Asyaya yatıracağım.” iddiası var. Örneğin, daha ötesi, CHP'li bir belediye
başkanının “Kılıçdaroğlu bize ‘Digiturk’ten çıkın.’ talimatı verdi FETÖ'yle
ilgili.” dediğini görüyoruz. Onun dışında, bir başka vekilin, “CHP'den FETÖ
yapılanmasını ifşa ettiğim için ihraç edildim…” Bunun gibi birçok var. Ama daha
ötesi, eski yıllarda iyi niyetle, okul açılsın mesanetiyle birçok başbakanın;
Demirel’in, Ecevit’in, Erbakan Hoca’nın, Mesut Yılmaz’ın, Çiller’in, Özal’ın,
Kasım Gülek’in, hepsinin örgütle beraber fotoğrafı var. Ecevit’e diyor ki: “Ben
size şefaatçi olacağım.”
Bakın,
değerli arkadaşlar, kavga etmek kolay, sen bana bağır, ben sana bağırayım ama
mesele bu değil ki elli yıldan beri bir örgüt var ama bildiğimiz bir mesele
daha var, biz bu adamlarla mücadele ederken sizi hiç yanımızda görmedik. MİT
krizinde, dershanelerin kapatılmasında, Bank Asyada, diğer meselelerde,
hiçbirisinde yanımızda olmadınız. Allah’tan ki Erdoğan var, Allah’tan ki AK PARTİ
Grubu var ki bu adamlarla mücadele ettik biz. (AK PARTİ sıralarından alkışlar) 
(Mikrofon
otomatik cihaz tarafından kapatıldı) 
TURAN
AYDOĞAN (İstanbul) – “Hocam, sizi çok özledik.” diyen kimdi? “Hocam, sizi çok
özledik, bir an önce gelin.” diyen kimdi?
BÜLENT
TURAN (Devamla) – Sayın Başkanım, bir dakika daha izin verir misiniz.
BAŞKAN
– Buyurunuz. 
BÜLENT
TURAN (Devamla) – Bakınız, size bir ipucu daha vereceğim Sayın Başkan, değerli
arkadaşlar: Bu örgütün en önemli özelliği kasetli operasyon yapması, kasetli
bir örgüt bu örgüt. Dönün geriye, AK PARTİ’den önceye veya şimdiye, bu örgüt,
elindeki en büyük argüman olan kasetle bir operasyon yaptı. 
ÜNAL
DEMİRTAŞ (Zonguldak) – Kim izin verdi; kim, kim? Kasetli operasyon yapılırken
iktidarda kim vardı?
BÜLENT
TURAN (Devamla) – AK PARTİ’nin güya ses kayıtlarını, “tape”lerini Mecliste kim
hukuksuz, yargı kararı olmaksızın yayınlamışsa o örgütün gölgesini orada
arayın Sayın Başkan. Aynı şekilde, o örgüt MHP’ye operasyon yaptı kasetle
beraber. 
ÜNAL
DEMİRTAŞ (Zonguldak) – Kim Başbakandı o zaman, kim; kim Cumhurbaşkanıydı?
BÜLENT
TURAN (Devamla) – Yıllarca uğraştılar ama başaramadılar fakat o örgüt kasetle
bir genel başkan operasyonu yaptı. O örgüt kasetle hangi partinin genel
başkanını değiştirmişse FETÖ’nün gölgesini, ilişkisini orada arayın Sayın
Başkan. (AK PARTİ sıralarından alkışlar) 
Değerli
arkadaşlar, itham etmek kolay, mücadele etmek zordur. Biz FETÖ’yle en iddialı
hâliyle mücadelemize size rağmen devam edeceğiz. 
Hepinizi
saygıyla selamlıyorum. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun. 
ÖZGÜR
ÖZEL (Manisa) – Sayın Ağbaba konuşacak. 
BAŞKAN
– Buyurun. 
3.- Malatya Milletvekili Veli Ağbaba’nın, Çanakkale Milletvekili Bülent
Turan’ın sataşma nedeniyle yaptığı konuşması sırasında Cumhuriyet Halk
Partisine sataşması nedeniyle konuşması
VELİ
AĞBABA (Malatya) - Sayın Başkan, hakikaten insan utanıyor; şu manşete bakın, şu
manşet ne diyor: “FETÖ, CHP’nin eseri.” diyor. Bu sizin resmî gazeteniz.
BÜLENT
TURAN (Çanakkale) – Belge var mı?
VELİ
AĞBABA (Devamla) – Bir dakika, bir dakika, bakın…
ÖZGÜR
ÖZEL (Manisa) – Bugün.
VELİ
AĞBABA (Devamla) – Bu, bugünkü gazete. Şu gazeteye bakın arkadaşlar, bu sizin
gazeteniz. Siz destek veriyorsunuz, siz reklam veriyorsunuz; TELEKOM buradan
reklam veriyor, devletin bütün kurumları buraya reklam veriyor. 2012 yılında
attığı manşete bir bakın ya! Ne zaman? 8 Aralık 2012 Çarşamba. Attığı manşete
bakın: “CHP’nin Gülen’i Bitirme Planı” (CHP sıralarından alkışlar) İnsan hayret
ediyor ya! İnsan biraz utanır. 
Reşat
Petek nerede şimdi, bilmiyorum. Hani Komisyon Başkanı yaptınız ya, Darbe
Komisyonu Başkanı. Şimdi niye milletvekili değil, bilmiyorum. 3.500 lira paramı
aldı. 
Arkadaşlar,
bakın, ne diyor burada: “CHP’ye bağışta bulundu, mason oldu.” CHP’ye bağış
yapmış. Ya, arkadaş, sahte olduğu ortaya çıktı, Reşat Petek sahte olduğunu
söyledi ama hâlâ bunun üzerinden, Fetullah Gülen… O zaman 5 bin TL 560 dolar
yapıyor. Bir vaiz bu parayı CHP’ye niye bağışlasın, anlamak mümkün değil. 
Bir
başka konu… Eğer kimin geçmişte ne söylediğini çıkarırsak geçmişte
Başbakanlığınızı yapmış, İstanbul Büyükşehir Belediye Başkanı adayınız olmuş,
Cumhurbaşkanı reisiniz, sizler neler söylediniz, hepsi hafızamızda. Bakın,
burada muhtemelen Zaman gazetesine abone olmayan vekil yok arkadaş! Gelip bize
laf söylüyorsunuz. 
İSMET
YILMAZ (Sivas) – Biz olmadık! 
VELİ
AĞBABA (Devamla) – STV’nin, Fetullah’ın önünde resim çektirmeyen vekil yok,
geliyorlar bize laf söylüyorlar. 
BAŞKAN
– Sayın Başkan, müdahale etmek istemiyorum ama ediyorum burada yani böyle bir
genelleme yapılmaz. 
VELİ
AĞBABA (Devamla) – Ayrıca, Sayın Turan “Efendim, geçmiş dönemde de FETÖ vardı,
Ecevit de destekledi.” diyorlar ya… Değerli arkadaşlar, bakın, FETÖ 70’de mi
çıkmış, ne zaman çıkmışsa… Ama Demirel, Ecevit veya geçmiş dönemde politika
yapan hiçbir siyasetçi Fetullahçıyı genel müdür atamadı, Fetullahçıyı vali
yapmadı, Fetullahçıyı müsteşar yapmadı, Fetullahçıyı emniyet müdürü yapmadı.
Bunları atayan sizsiniz, siz! 
(Mikrofon
otomatik cihaz tarafından kapatıldı) 
VELİ
AĞBABA (Devamla) – Bugün, 81 ilin 74’üne emniyet müdürü atayan sizsiniz!
Sorumluluk sizde, utanması gereken birisi varsa o da sizsiniz! CHP’ye laf
söylemeyin, bize laf söylemeyin! (CHP sıralarından alkışlar) 
MEHMET
ERDOĞAN (Gaziantep) – Başkan, bütün vekillere ithamda bulundu. 
VELİ
AĞBABA (Malatya) – E, cevap ver “Abone değilim.” de! 
BÜLENT
TURAN (Çanakkale) – Sayın Başkan, sayın konuşmacı aynı konuşmayı bir daha
yaptı. Konuşmalarım zabıtlarda var, aynı şeyi bir daha söylüyorum: Bu örgütün
en büyük özelliği kasetle operasyon yapması. Herkes aynaya baksın Sayın
Başkanım. (AK PARTİ sıralarından alkışlar) 
VELİ
AĞBABA (Malatya) – O zaman ortaklardı, ortaklardı.
BAŞKAN
– Sayın Dervişoğlu…
IV.- AÇIKLAMALAR (Devam)
48.- İzmir Milletvekili Dursun Müsavat Dervişoğlu’nun, İYİ PARTİ Grubu
olarak FETÖ’nün siyasi ayağının, ekonomik ayağının ve bağlantılarının
araştırılması için önerge verdiklerine, FETÖ araştırma komisyonu kurularak
kısır tartışmalara son verilmesi gerektiğine ilişkin açıklaması 
DURSUN
MÜSAVAT DERVİŞOĞLU (İzmir) – Çok teşekkür ederim Sayın Başkanım.
Yine
nazara geldi Genel Kurul.
BAŞKAN
– Kifayetimüzakere diyeceğiz zaten sizden sonra.
Buyurun.
DURSUN
MÜSAVAT DERVİŞOĞLU (İzmir) – Şimdi, hangi gündemle toplanıyor olursak olalım, bir
tartışma çıktığında işin ucu FETÖ’ye dayanıyor. Siyasi partiler de birbirlerine
“Ben değilim, sensin.” türünden itham altında bırakmak suretiyle Türkiye Büyük
Millet Meclisinde bir şaibenin oluşmasına vesile oluyor. 
Biz
İYİ PARTİ olarak 3 önerge verdik FETÖ’nün siyasi ayağının, ekonomik ayağının ve
bağlantılarının araştırılması için. Zannediyorum Cumhuriyet Halk Partisinin de
verilmiş ve Türkiye Büyük Millet Meclisi tarafından kabul edilmemiş önergeleri
var. Bunu kısır tartışmalara dönüştürmek yerine kuralım bir FETÖ araştırma
komisyonu, önce komisyonda, sonra da Türkiye Büyük Millet Meclisinde
tartışalım. (İYİ PARTİ sıralarından alkışlar)
(Mikrofon
otomatik cihaz tarafından kapatıldı) 
DURSUN
MÜSAVAT DERVİŞOĞLU (İzmir) – Kimse de bundan kaçmasın çünkü bu tartışma böyle
ilanihaye devam ettikçe Türkiye Büyük Millet Meclisinin itibarı zedeleniyor.
Ben bu Mecliste ne bir teröristin bulunduğuna ne de bir FETÖ’cünün bulunduğuna
inanmak istemiyorum. Bu ithamların da karşılıklı olarak araştırma önergesinin
kabul edilmesiyle ortadan kalkacağına inanıyor, Genel Kurulu saygılarımla
selamlıyorum efendim. (İYİ PARTİ ve CHP sıralarından alkışlar)
BAŞKAN
– Teşekkür ederim.
BÜLENT
TURAN (Çanakkale) – Şu an mahkemeler açılıyor Başkan.
DURSUN
MÜSAVAT DERVİŞOĞLU (İzmir) – Mahkemelerden muafiyetiniz var.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İzmir Milletvekili Binali Yıldırım’ın Türkiye Cumhuriyeti Hükümeti
ile Gana Cumhuriyeti Hükümeti Arasında Yatırımların Karşılıklı Teşviki ve
Korunmasına İlişkin Anlaşmanın Onaylanmasının Uygun Bulunduğuna Dair Kanun
Teklifi (2/1533) ve Dışişleri Komisyonu Raporu (S. Sayısı: 118) (Devam)
BAŞKAN
– Evet, tekrarlıyorum, madde üzerinde konuşmalar tamamlandı. 
Soru-cevap
işlemi yok.
Madde
üzerindeki görüşmeler tamamlanmıştır.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
Değerli
arkadaşlar, teklifin tümü açık oylamaya tabidir ama bugün görüşmesini ve
oylamasını yapacağımız bütün teklifler açık oylamaya tabidir. 
Tamamında,
hepsinde açık oylamanın elektronik oylama cihazıyla yapılmasını oylarınıza
sunuyorum: Kabul edenler… Etmeyenler… Kabul edilmiştir.
Oylama
için iki dakika süre vereceğim. Bu süre içinde sisteme giremeyen üyelerin -ki
bu açıklama bütün oylamalar için de geçerli olacak- teknik personelden yardım
istemelerini, bu yardıma rağmen de sisteme giremeyen üyelerin oy pusulalarını
oylama için öngörülen iki dakikalık süre içinde Başkanlığa ulaştırmalarını rica
ediyorum.
Oylama
işlemini başlatıyorum. 
(Elektronik cihazla oylama yapıldı) 
BAŞKAN
– Türkiye Büyük Millet Meclisi Başkanı İzmir Milletvekili Binali Yıldırım’ın
Türkiye Cumhuriyeti Hükümeti ile Gana Cumhuriyeti Hükümeti Arasında
Yatırımların Karşılıklı Teşviki ve Korunmasına İlişkin Anlaşmanın Onaylanmasının
Uygun Bulunduğuna Dair Kanun Teklifi açık oylama sonucu: 
“Kullanılan Oy sayısı : 287
Kabul :
272
Ret :
5
Çekimser  : 10
(x)

 Kâtip
Üye Kâtip Üye
 Nurhayat
Altaca Kayışoğlu  Emine Sare Aydın
Yılmaz
 Bursa İstanbul”
Teklif
kabul edilmiş ve kanunlaşmıştır. 
2’nci
sıraya alınan, Türkiye Büyük Millet Meclisi Başkanı İzmir Milletvekili Binali
Yıldırım'ın Türkiye Cumhuriyeti Hükümeti ile Zambiya Cumhuriyeti Hükümeti
Arasında Yatırımların Karşılıklı Teşviki ve Korunmasına İlişkin Anlaşmanın Onaylanmasının
Uygun Bulunduğuna Dair Kanun Teklifi ve Dışişleri Komisyonu Raporu’nun
görüşmelerine başlayacağız. 
2.- Türkiye Büyük Millet Meclisi Başkanı İzmir Milletvekili Binali
Yıldırım'ın Türkiye Cumhuriyeti Hükümeti ile Zambiya Cumhuriyeti Hükümeti Arasında
Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Teklifi (2/1366) ve Dışişleri
Komisyonu Raporu (S. Sayısı:32) (x)
BAŞKAN
– Komisyon? Yerinde. 
Komisyon
raporu 32 sıra sayısıyla bastırılıp dağıtılmıştır. 
Teklifin
tümü üzerinde söz talebi yok. 
Soru-cevap
işlemi yok. 
Teklifin
tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci
maddeyi okutuyorum: 
TÜRKİYE CUMHURİYETİ
HÜKÜMETİ İLE ZAMBİYA CUMHURİYETİ HÜKÜMETİ ARASINDA YATIRIMLARIN KARŞILIKLI
TEŞVİKİ VE KORUNMASINA İLİŞKİN ANLAŞMANIN ONAYLANMASININ UYGUN BULUNDUĞUNA DAİR
KANUN TEKLİFİ
MADDE 1- (1) 28 Temmuz 2018 tarihinde Lusaka’da
imzalanan “Türkiye Cumhuriyeti Hükümeti ile Zambiya Cumhuriyeti Hükümeti
Arasında Yatırımların Karşılıklı Teşviki ve Korunmasına İlişkin Anlaşma”nın
onaylanması uygun bulunmuştur.
BAŞKAN
– Madde üzerinde söz ve soru talebi yok. 
Görüşmeler
tamamlanmıştır. 
1’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
2’nci
maddeyi okutuyorum: 
MADDE 2- (1) Bu Kanun yayımı tarihinde yürürlüğe
girer.
BAŞKAN
– Madde üzerinde söz ve soru talebi yok. 
Madde
üzerindeki görüşmeler tamamlanmıştır. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
3’üncü
maddeyi okutuyorum: 
MADDE 3- (1) Bu Kanun hükümlerini Cumhurbaşkanı
yürütür.
BAŞKAN
– Madde üzerinde söz ve soru talebi yok. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
Teklifin
tümü açık oylamaya tabidir. 
Oylama
için bir dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
– Türkiye Büyük Millet Meclisi Başkanı İzmir Milletvekili Binali Yıldırım'ın
Türkiye Cumhuriyeti Hükümeti ile Zambiya Cumhuriyeti Hükümeti Arasında
Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Teklifi açık oylama sonucu: 
“Kullanılan oy sayısı :
278
Kabul :
264
Çekimser :
14 (x)

 Kâtip Üye  Kâtip
Üye
 Nurhayat
Altaca Kayışoğlu Emine Sare Aydın
Yılmaz
 Bursa İstanbul
”
Teklif
kabul edilmiş ve kanunlaşmıştır. 
3’üncü
sıraya alınan İzmir Milletvekili Binali Yıldırım’ın Türkiye Cumhuriyeti
Hükümeti ile Fildişi Sahili Cumhuriyeti Hükümeti Arasında Gelir Üzerinden
Alınan Vergilerde Çifte Vergilendirmeyi Önleme ve Vergi Kaçakçılığına Engel
Olma Anlaşması ve Eki Protokolün Onaylanmasının Uygun Bulunduğuna Dair Kanun
Teklifi ve Dışişleri Komisyonu Raporu’nun görüşmelerine başlayacağız.
3.- İzmir Milletvekili Binali Yıldırım’ın Türkiye Cumhuriyeti Hükümeti
ile Fildişi Sahili Cumhuriyeti Hükümeti Arasında Gelir Üzerinden Alınan
Vergilerde Çifte Vergilendirmeyi Önleme ve Vergi Kaçakçılığına Engel Olma
Anlaşması ve Eki Protokolün Onaylanmasının Uygun Bulunduğuna Dair Kanun Teklifi
(2/1585) ve Dışişleri Komisyonu Raporu (S. Sayısı: 149)
(x)
BAŞKAN
– Komisyon? Yerinde. 
Komisyon
raporu 149 sıra sayısıyla bastırılıp dağıtılmıştır.
Teklifin
tümü üzerinde söz ve soru talebi yok.
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
1’inci
maddeyi okutuyorum:

TÜRKİYE CUMHURİYETİ HÜKÜMETİ İLE FİLDİŞİ SAHİLİ CUMHURİYETİ HÜKÜMETİ
ARASINDA GELİR ÜZERİNDEN ALINAN VERGİLERDE ÇİFTE VERGİLENDİRMEYİ ÖNLEME VE
VERGİ KAÇAKÇILIĞINA ENGEL OLMA ANLAŞMASI VE EKİ PROTOKOLÜN ONAYLANMASININ UYGUN
BULUNDUĞUNA DAİR KANUN TEKLİFİ
MADDE 1- (1) 29
Şubat 2016 tarihinde Abidjan’da imzalanan “Türkiye Cumhuriyeti Hükümeti ile
Fildişi Sahili Cumhuriyeti Hükümeti Arasında Gelir Üzerinden Alınan Vergilerde
Çifte Vergilendirmeyi Önleme ve Vergi Kaçakçılığına Engel Olma Anlaşması” ve
eki “Protokol”ün onaylanması uygun bulunmuştur.
BAŞKAN
– Madde üzerinde söz ve soru talebi yok.
Görüşmeler
tamamlanmıştır.
1’inci
maddeyi oylarınıza sunuyorum: Kabul edenler... Etmeyenler... Kabul edilmiştir. 
2’nci
maddeyi okutuyorum: 
MADDE 2- (1) Bu
Kanun yayımı tarihinde yürürlüğe girer.
BAŞKAN
- Madde üzerinde söz ve soru talebi yok.
Görüşmeler
tamamlanmıştır.
Maddeyi
oylarınıza sunuyorum: Kabul edenler... Etmeyenler... Kabul edilmiştir. 
3’üncü
maddeyi okutuyorum:
MADDE 3- (1) Bu
Kanun hükümlerini Cumhurbaşkanı yürütür.
BAŞKAN
- Madde üzerinde söz ve soru talebi yok.
Görüşmeler
tamamlanmıştır.
Maddeyi
oylarınıza sunuyorum: Kabul edenler... Etmeyenler... Kabul edilmiştir.
Açık
oylama için bir dakika süre veriyorum.
(Elektronik cihazla oylama yapıldı)
BAŞKAN – İzmir Milletvekili Binali Yıldırım'ın Türkiye
Cumhuriyeti Hükümeti ile Fildişi Sahili Cumhuriyeti Hükümeti Arasında Gelir
Üzerinden Alınan Vergilerde Çifte Vergilendirmeyi Önleme ve Vergi Kaçakçılığına
Engel Olma Anlaşması ve Eki Protokolün Onaylanmasının Uygun Bulunduğuna Dair
Kanun Teklifi açık oylama sonucu: 
“Kullanılan oy sayısı :
285
Kabul :
284
Çekimser :
1 (x)

 Kâtip Üye  Kâtip
Üye
 Nurhayat
Altaca Kayışoğlu Emine Sare Aydın
Yılmaz
 Bursa İstanbul
”
Teklif kabul edilmiş ve kanunlaşmıştır. 
4’üncü sıraya alınan, Tekirdağ Milletvekili Mustafa
Şentop'un Türkiye Cumhuriyeti Hükümeti ile Çad Cumhuriyeti Hükümeti Arasında
Gelir Üzerinden Alınan Vergilerde Çifte Vergilendirmeyi Önleme Anlaşmasının
Onaylanmasının Uygun Bulunduğuna Dair Kanun Teklifi ve Dışişleri Komisyonu
Raporu’nun görüşmelerine başlayacağız. 
4.- Tekirdağ Milletvekili Mustafa Şentop’un Türkiye Cumhuriyeti Hükümeti
ile Çad Cumhuriyeti Hükümeti Arasında Gelir Üzerinden Alınan Vergilerde Çifte
Vergilendirmeyi Önleme Anlaşmasının Onaylanmasının Uygun Bulunduğuna Dair Kanun
Teklifi (2/1948) ve Dışişleri Komisyonu Raporu (S. Sayısı: 135) (x)
BAŞKAN – Komisyon yerinde. 
Komisyon raporu 135 sıra sayısıyla bastırılıp
dağıtılmıştır.
Teklifin tümü üzerinde söz ve soru talebi yok.
Maddelerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
1’inci maddeyi okutuyorum: 

TÜRKİYE CUMHURİYETİ HÜKÜMETİ İLE ÇAD CUMHURİYETİ
HÜKÜMETİ ARASINDA GELİR ÜZERİNDEN ALINAN VERGİLERDE ÇİFTE VERGİLENDİRMEYİ
ÖNLEME ANLAŞMASININ ONAYLANMASININ UYGUN BULUNDUĞUNA DAİR KANUN TEKLİFİ
MADDE
1- (1) 26 Aralık 2017 tarihinde Encemine’de imzalanan “Türkiye Cumhuriyeti
Hükümeti ile Çad Cumhuriyeti Hükümeti Arasında Gelir Üzerinden Alınan
Vergilerde Çifte Vergilendirmeyi Önleme Anlaşması”nın onaylanması uygun
bulunmuştur.
BAŞKAN – Madde üzerinde söz ve soru talebi yok.
Maddeyi oylarınıza sunuyorum: Kabul edenler… Etmeyenler…
Kabul edilmiştir.
2’nci maddeyi okutuyorum:
MADDE
2- (1) Bu Kanun yayımı tarihinde yürürlüğe girer.
BAŞKAN – Madde üzerinde söz ve soru talebi yok. 
Maddeyi oylarınıza sunuyorum: Kabul edenler… Etmeyenler…
Kabul edilmiştir. 
3’üncü
maddeyi okutuyorum:
MADDE 3- (1) Bu Kanun hükümlerini Cumhurbaşkanı
yürütür.
BAŞKAN
– Madde üzerinde söz ve soru talebi yok. 
Maddeyi
oylarınıza sunuyorum: Kabul edenler... Etmeyenler... Kabul edilmiştir. 
Oylama
için bir dakika süre veriyorum 
(Elektronik
cihazla oylama yapıldı) 
BAŞKAN
- Tekirdağ Milletvekili Mustafa Şentop’un Türkiye Cumhuriyeti Hükümeti ile Çad
Cumhuriyeti Hükümeti Arasında Gelir Üzerinden Alınan Vergilerde Çifte
Vergilendirmeyi Önleme Anlaşmasının Onaylanmasının Uygun Bulunduğuna Dair Kanun
Teklifi açık oylama sonucu:
“Kullanılan
oy sayısı : 287
Kabul :
287 (x)

 Kâtip
Üye Kâtip Üye
 Nurhayat
Altaca Kayışoğlu Emine Sare Aydın
Yılmaz
 Bursa İstanbul”
Teklif
kabul edilmiş ve kanunlaşmıştır. 
5’inci
sıraya alınan, Türkiye Büyük Millet Meclisi Başkanı İzmir Milletvekili Binali Yıldırım’ın
Türkiye Cumhuriyeti Hükümeti ile Somali Federal Cumhuriyeti Hükümeti Arasında
Gelir Üzerinden Alınan Vergilerde Çifte Vergilendirmeyi Önleme Anlaşmasının
Onaylanmasının Uygun Bulunduğuna Dair Kanun Teklifi ve Dışişleri Komisyonu
Raporu’nun görüşmelerine başlayacağız.
5.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Somali Federal Cumhuriyeti
Hükümeti Arasında Gelir Üzerinden Alınan Vergilerde Çifte Vergilendirmeyi
Önleme Anlaşmasının Onaylanmasının Uygun Bulunduğuna Dair Kanun Teklifi
(2/1546) ve Dışişleri Komisyonu Raporu (S. Sayısı: 133) (X)
BAŞKAN
– Komisyon? Yerinde. 
Komisyon
Raporu 133 sıra sayısıyla bastırılıp dağıtılmıştır.
Teklifin
tümü üzerinde söz ve soru talebi yok.
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir. 
1’inci
maddeyi okutuyorum:

TÜRKİYE CUMHURİYETİ HÜKÜMETİ İLE SOMALİ FEDERAL CUMHURİYETİ HÜKÜMETİ ARASINDA GELİR ÜZERİNDEN
ALINAN VERGİLERDE ÇİFTE VERGİLENDİRMEYİ ÖNLEME ANLAŞMASININ ONAYLANMASININ
UYGUN BULUNDUĞUNA DAİR KANUN TEKLİFİ
MADDE 1- (1) 3 Haziran 2016 tarihinde
Mogadişu’da imzalanan “Türkiye Cumhuriyeti Hükümeti ile Somali Federal
Cumhuriyeti Hükümeti Arasında Gelir Üzerinden Alınan Vergilerde Çifte
Vergilendirmeyi Önleme Anlaşması”nın onaylanması uygun bulunmuştur.
BAŞKAN
– Madde üzerinde söz ve soru talebi yok.
Maddeyi
oylarınıza sunuyorum: Kabul edenler... Etmeyenler... Kabul edilmiştir. 
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe
girer.
BAŞKAN
- Madde üzerinde söz ve soru talebi yok.
Maddeyi
oylarınıza sunuyorum: Kabul edenler... Etmeyenler... Kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Cumhurbaşkanı
yürütür.
BAŞKAN
- Madde üzerinde söz ve soru talebi yok.
Maddeyi
oylarınıza sunuyorum: Kabul edenler... Etmeyenler... Kabul edilmiştir. 
Teklifin
tümü açık oylamaya tabidir. 
Oylama
için bir dakika süre veriyorum.
(Elektronik
cihazla oylamaya yapıldı)
BAŞKAN
– Türkiye Büyük Millet Meclisi Başkanı İzmir Milletvekili Binali Yıldırım’ın
Türkiye Cumhuriyeti Hükümeti İle Somali Federal Cumhuriyeti Hükümeti Arasında
Gelir Üzerinden Alınan Vergilerde Çifte Vergilendirmeyi Önleme Anlaşmasının
Onaylanmasının Uygun Bulunduğuna Dair Kanun Teklifi açık oylama sonucu: 
“Kullanılan oy sayısı :
286
Kabul :
285
Ret :
1 (x)
 Kâtip Üye  Kâtip
Üye
 Nurhayat
Altaca Kayışoğlu Emine Sare Aydın
Yılmaz
 Bursa İstanbul
”
Kanun teklifi kabul edilmiş ve kanunlaşmıştır.
Birleşime bir dakika ara veriyorum. 
Kapanma Saati: 21.35
DÖRDÜNCÜ OTURUM
Açılma Saati: 21.36
BAŞKAN: Başkan Vekili Süreyya Sadi BİLGİÇ
KÂTİP ÜYELER: Nurhayat ALTACA KAYIŞOĞLU (Bursa), Emine
Sare AYDIN YILMAZ (İstanbul)
-----0-----
BAŞKAN
– Sayın milletvekilleri, Türkiye Büyük Millet Meclisinin 42’nci Birleşiminin
Dördüncü Oturumunu açıyorum.
6’ncı sıraya alınan 134 sıra sayılı Kanun Teklifi’nin
görüşmelerine başlıyoruz.
6.- Tekirdağ Milletvekili Mustafa Şentop’un Türkiye Cumhuriyeti Hükümeti
ile Ruanda Cumhuriyeti Hükümeti Arasında Gelir Üzerinden Alınan Vergilerde
Çifte Vergilendirmeyi Önleme ve Vergi Kaçakçılığına Engel Olma Anlaşmasının
Onaylanmasının Uygun Bulunduğuna Dair Kanun Teklifi (2/1944) ve Dışişleri
Komisyonu Raporu (S. Sayısı: 134)
BAŞKAN – Komisyon? Yok.
Ertelenmiştir.
7’nci sıraya alınan 79 sıra sayılı Kanun Teklifi’nin
görüşmelerine başlıyoruz.
7.- Türkiye Büyük Millet Meclisi Başkanı Tekirdağ Milletvekili Mustafa
Şentop’un Türkiye Cumhuriyeti ile Arjantin Cumhuriyeti Arasında Gelir Üzerinden
Alınan Vergilerde Çifte Vergilendirmeyi Önleme ve Vergi Kaçakçılığı ile
Vergiden Kaçınmaya Engel Olma Anlaşması ve Eki Protokolün Onaylanmasının Uygun
Bulunduğuna Dair Kanun Teklifi (2/1804) ve Dışişleri Komisyonu Raporu (S.
Sayısı: 79) 
BAŞKAN – Komisyon? Yok.
Ertelenmiştir.
Bundan sonra da komisyonların bulunamayacağı
anlaşıldığından, alınan karar gereğince kanun teklifleri ile komisyonlardan
gelen diğer işleri sırasıyla görüşmek için 15 Ocak 2020 Çarşamba günü saat
14.00’te toplanmak üzere birleşimi kapatıyorum. 
Kapanma Saati: 21.37
XI.- KOMİSYONLAR BÜLTENİ
1.- 01/01/2019-30/06/2019 tarihleri arasında komisyonlara gelen,
komisyonlardan çıkan ve 30/06/2019 tarihinde komisyonlarda bulunan kanun
hükmünde kararnameler, Cumhurbaşkanı teklifleri, milletvekili teklifleri ve
tezkereler (×)





(x) 118 S. Sayılı Basmayazı tutanağa
eklidir.


(x) Bu bölümlerde hatip tarafından Türkçe
olmayan kelimeler ifade edildi.


(x) Açık oylama kesin sonuçlarını
gösteren tablo tutanağa eklidir.


(x) 32 S. Sayılı Basmayazı tutanağa
eklidir. 


(x) Açık oylama kesin sonuçlarını
gösteren tablo tutanağa eklidir.


(x) 149 S. Sayılı Basmayazı tutanağa
eklidir. 


(x) Açık oylama kesin sonuçlarını
gösteren tablo tutanağa eklidir.


(x) 135 S. Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.


(X) 133 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(×) Komisyonlar Bülteni tutanağa eklidir.




