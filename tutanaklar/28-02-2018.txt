



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 65’inci
Birleşim
 28
Şubat 2018 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Osman Boyraz’ın, 28 Şubat
postmodern darbesinin 21’inci yıl dönümüne ilişkin gündem dışı konuşması
2.- Isparta Milletvekili Nuri Okutan’ın, seçim ittifakıyla
ilgili kanun teklifine ilişkin gündem dışı konuşması
3.- İstanbul Milletvekili Gülay Yedekci’nin, çocuk
istismarlarına ilişkin gündem dışı konuşması

IV.- AÇIKLAMALAR
1.- İstanbul Milletvekili Mehmet Muş’un, İstanbul
Milletvekili Gülay Yedekci’nin yaptığı gündem dışı konuşmasındaki bazı
ifadelerine ilişkin açıklaması
2.- Sakarya Milletvekili Engin Özkoç’un, Cumhuriyet Halk
Partisi olarak ihmal edilen konuları gündeme taşıyarak hep birlikte çözüme
kavuşturmaya çalıştıklarına ilişkin açıklaması
3.- İstanbul Milletvekili Didem Engin’in, kas hastalarının
sorunlarına ve Hükûmetten acil çözüm beklediklerine ilişkin açıklaması
4.- Mersin Milletvekili Aytuğ Atıcı’nın, AKP Hükûmetinin
sağlıksız koşullarda canlı hayvan ithal etmeye devam ettiğine ve halka ucuz et
yedirmenin yolunun hayvancılığı desteklemek olduğuna ilişkin açıklaması
5.- Kayseri Milletvekili Sami Dedeoğlu’nun 28 Şubat
postmodern darbesinin 21’inci yıl dönümüne ve 27 Şubat Necmettin Erbakan’ın
vefatının 7’nci yıl dönümüne ilişkin açıklaması
6.- Edirne Milletvekili Okan Gaytancıoğlu’nun, uzman
öğretmenlik şartlarına ilişkin açıklaması
7.- Kocaeli Milletvekili Haydar Akar’ın, Kocaeli’de
başlanacak metro projelerine, Adapazarı-İstanbul bölgesel treni ile
Gebze-İstanbul banliyö trenlerinin tekrar çalışmasını ve Derbent’ten Kartepe’ye
çıkan yolun bir an önce tamamlanmasını istediğine ilişkin açıklaması
8.- Niğde Milletvekili Ömer Fethi Gürer’in, mobilya
malzemelerine gelen zamlar nedeniyle esnafın mağdur olduğuna ilişkin açıklaması
9.- Hatay Milletvekili Birol Ertem’in, on yedi yıldır
bitirilemeyen Menzelet Baraj Projesi için Orman ve Su İşleri Bakanı Veysel
Eroğlu’nu göreve davet ettiğine ilişkin açıklaması
10.- Kayseri Milletvekili İsmail Emrah Karayel’in, 28 Şubat
postmodern darbesinin 21’inci yıl dönümüne, 27 Şubat Necmettin Erbakan’ın
vefatının 7’nci yıl dönümüne ve Abdülhamit Han’ın vefatının 100’üncü yıl
dönümüne ilişkin açıklaması
11.- Adana Milletvekili Zülfikar İnönü Tümer’in, büyük
sanayi kuruluşlarının kullandığı elektriğe zam yapılmasına ilişkin açıklaması
12.- Mersin Milletvekili Ali Cumhur Taşkın’ın, 28 Şubat
postmodern darbesinin 21’inci yıl dönümüne ilişkin açıklaması
13.- Çankırı Milletvekili Muhammet Emin Akbaşoğlu’nun, 27
Şubat Necmettin Erbakan’ın vefatının 7’nci yıl dönümüne ve 15 Temmuz darbe
girişimini kararlı, cesur ve dik duruşuyla milletle birlikte püskürten
Cumhurbaşkanı Recep Tayyip Erdoğan’a teşekkürlerini sunduğuna ilişkin
açıklaması
14.- Mersin Milletvekili Hüseyin Çamak’ın, gözaltına
alındıktan on üç gün sonra kalbi işkenceye dayanamadığı için vefat ettiği iddia
edilen öğretmen Gökhan Açıkkollu’nun suçsuz bulunduğuna ilişkin açıklaması
15.- Afyonkarahisar Milletvekili Burcu Köksal’ın, Afyon
Şeker Fabrikasının satılması hâlinde çiftçinin, işçinin, esnafın,
Afyonkarahisar’ın kaybedeceğine ilişkin açıklaması
16.- İzmir Milletvekili Kerem Ali Sürekli’nin, 28 Şubat
postmodern darbesinin 21’inci yıl dönümüne ve 27 Şubat Necmettin Erbakan’ın
vefatının 7’nci yıl dönümüne ilişkin açıklaması
17.- Denizli Milletvekili Kazım Arslan’ın, 14 şeker
fabrikasının alelacele satılmasına neden ihtiyaç duyulduğunu öğrenmek
istediğine ve bu karardan vazgeçilmesi gerektiğine ilişkin açıklaması
18.- İstanbul Milletvekili Hurşit Yıldırım’ın, 28 Şubat
darbesinin 21’inci yıl dönümüne ilişkin açıklaması
19.- Çorum Milletvekili Lütfiye İlksen Ceritoğlu Kurt’un,
hiçbir güç ve iradenin millet iradesinden daha güçlü ve milletten daha üstün
olmayacağına ilişkin açıklaması
20.- Manisa Milletvekili Erkan Akçay’ın, 28 Şubatın 21’inci
yıl dönümüne, terörist elebaşı Salih Müslim’in Çekya’da serbest bırakılmasına
ve 26 Şubat-4 Mart Vergi Haftası’na ilişkin açıklaması
21.- Sakarya Milletvekili Engin Özkoç’un, 28 Şubatın 21’inci
yıl dönümüne, Cumhuriyet Halk Partisi olarak hangi isimle, yol ve yöntemle
olursa olsun darbelere karşı olduklarına, milletin vekillerinin haklarında
iddia ortaya konulmadan cezaevlerinde âdeta rehin alındıklarına ve demokrasiye
koşulsuz, hep birlikte sahip çıkmak gerektiğine ilişkin açıklaması
22.- İstanbul Milletvekili Mehmet Muş’un, 28 Şubat
darbesinin 21’inci yıl dönümüne, tüm darbe ve darbe girişimlerini
lanetlediğine, demokrasinin en büyük sigortasının Türk milleti olduğuna ve
İstanbul Milletvekili Gülay Yedekci’nin sataşma nedeniyle yaptığı konuşması
sırasındaki bazı ifadelerine ilişkin açıklaması
23.- Gaziantep Milletvekili Mehmet Gökdağ’ın, emeklilerin
durumuna ve intibak yasasının önemli olduğuna ilişkin
açıklaması 
24.- Manisa Milletvekili Özgür Özel’in, komisyon sözcüsünün
yeni madde ihdasına ilişkin önergeye katılıp katılmama konusunda komisyon
yerine karar vermeye yetkisi bulunmadığına ve önergeye katılmama yönündeki
ifadenin nezaket kuralları çerçevesinde olmasını beklediklerine ilişkin
açıklaması 

V.- SATAŞMALARA İLİŞKİN KONUŞMALAR
1.- İstanbul Milletvekili Gülay Yedekci’nin, İstanbul
Milletvekili Mehmet Muş’un yaptığı açıklaması sırasında şahsına sataşması
nedeniyle konuşması
2.- İstanbul Milletvekili Mehmet Muş’un, İstanbul
Milletvekili Gülay Yedekci’nin sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın, 28
Şubat darbesinin 21’inci yıl dönümüne ve bu milletin asla darbelere ve
darbecilere prim vermeyeceğine ilişkin açıklaması 

VII.- ÖNERİLER
A) Siyasi Parti Grubu Önerileri
1.- MHP Grubunun, Mersin Milletvekili Baki Şimşek ve
arkadaşları tarafından, emeklilerin sorunlarının araştırılarak çözüm
önerilerinin belirlenmesi amacıyla 27/2/2018 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 1 Mart 2018 Çarşamba günkü birleşiminde
yapılmasına ilişkin önerisi
2.- CHP Grubunun, Türkiye Büyük Millet Meclisi gündeminin
“Genel Görüşme ve Meclis Araştırması Yapılmasına Dair Öngörüşmeler” kısmında
yer alan, ülkemizde özelleştirme kapsamında bulunan şeker fabrikalarının kârlılık
ve istihdam oranları, bu fabrikalarda çalışan taşeron işçiler ile şeker tarımı
alanında çıkabilecek istihdam sorunları ve nişasta bazlı şeker kullanımının
ortaya çıkardığı sorunların araştırılarak alınması gereken önlemlerin
belirlenmesi amacıyla Türkiye Büyük Millet Meclisi Başkanlığına verilmiş olan
(10/1737) esas numaralı Meclis Araştırması Önergesi’nin ön görüşmelerinin,
Genel Kurulun 1 Mart 2018 Çarşamba günkü birleşiminde yapılmasına ilişkin
önerisi 
3.- AK PARTİ, CHP ve MHP Gruplarının, Genel Kurulun 1 Mart
2018 Perşembe günü ve daha önce 463 sıra sayılı işin görüşmelerinin
tamamlanamaması hâlinde toplanmasına karar verilen 2 Mart 2018 Cuma günü
toplanmamasına ilişkin ortak önerisi

VIII.- KANUN TASARI VE TEKLİFLERİ İLE KOMİSYONLARDAN GELEN DİĞER
İŞLER
A) Kanun Tasarı ve Teklifleri
1.- Yatırım Ortamının İyileştirilmesi Amacıyla İcra ve İflas
Kanunu ve Bazı Kanunlarda Değişiklik Yapılması Hakkında Kanun Tasarısı (1/913)
ve Adalet Komisyonu Raporu (S. Sayısı: 524)
2.- Türkiye Cumhuriyeti Hükümeti ile Uluslararası Göç Örgütü
(IOM) Arasında Türkiye Cumhuriyeti Hükümeti ile Uluslararası Göç Örgütü
Arasında Örgüt ve Ofisin Türkiyedeki Yasal Statüsü Ayrıcalıkları ve
Bağışıklıklarına İlişkin Anlaşmayı Tadil Eden Anlaşmanın Onaylanmasının Uygun
Bulunduğuna Dair Kanun Tasarısı (1/848) ve Dışişleri Komisyonu Raporu (S. Sayısı: 517) 

IX.- OYLAMALAR
1.- (S. Sayısı: 524) Yatırım Ortamının İyileştirilmesi Amacıyla İcra ve İflas
Kanunu ve Bazı Kanunlarda Değişiklik Yapılması Hakkında Kanun Tasarısı’nın
oylaması

X.- YAZILI SORULAR VE CEVAPLARI
1.- İstanbul
Milletvekili Mustafa Sezgin Tanrıkulu'nun, Karaman'da KYK'ya bağlı bir kız
öğrenci yurdunda meydana gelen bir olaya ilişkin Başbakandan,
Bakanlıkta görev yapan eski bakanlara tahsis edilen araçlara ilişkin,
Soruları ve Gençlik ve Spor Bakanı Osman Aşkın Bak’ın cevabı (7/19002)
(7/19151)
2.- İstanbul Milletvekili Mustafa Sezgin Tanrıkulu'nun, KYK yurtlarına
manevi rehber atandığı iddialarına ilişkin Başbakandan sorusu ve Gençlik ve
Spor Bakanı Osman Aşkın Bak’ın cevabı (7/19004)
3.- Bilecik Milletvekili Yaşar Tüzün'ün, Bilecik il merkezi ve
ilçelerinin spor tesisi ihtiyacına ilişkin Başbakandan sorusu ve Gençlik ve
Spor Bakanı Osman Aşkın Bak’ın cevabı (7/19014)
4.- İstanbul Milletvekili Mustafa Sezgin Tanrıkulu'nun, 2016-2017
yılları arasında bağlı kurum ve kuruluşların taraf olduğu dava ve takiplere,
Bakanlığa bağlı kurum ve kuruluşların taraf olduğu adli ve idari
davalara,
Bakanlığa bağlı kurum ve kuruluşların taraf olduğu icra işlemlerine,
2016-2017 yılları arasında bağlı kurum ve kuruluşlarca dışarıdan satın
alınan hukuk ve danışmanlık hizmetlerine, 
İlişkin soruları ve Gençlik ve Spor Bakanı Osman Aşkın Bak’ın cevabı
(7/19152), (7/19529), (7/19530), (7/19531)
5.- Niğde Milletvekili Ömer Fethi Gürer'in, millî sporcuların öğretmen
olabilmesine yönelik şartlara ilişkin sorusu ve Gençlik ve Spor Bakanı Osman
Aşkın Bak’ın cevabı (7/19153)
6.- Niğde Milletvekili Ömer Fethi Gürer'in, 2010 yılından bu yana doping
aldığı tespit edilen atlet sayısına ilişkin sorusu ve Gençlik ve Spor Bakanı
Osman Aşkın Bak’ın cevabı (7/19154)
7.- İstanbul Milletvekili Mustafa Sezgin Tanrıkulu'nun, Sinop'ta yaşayan
bir hakemin referanduma yönelik sosyal medya paylaşımı nedeniyle açığa alındığı
iddiasına ilişkin Başbakandan sorusu ve Gençlik ve Spor Bakanı Osman Aşkın
Bak’ın cevabı (7/19371)
8.- Uşak Milletvekili Özkan Yalım'ın, amatör spor kulüplerine yapılan
yardımlara ilişkin sorusu ve Gençlik ve Spor Bakanı Osman Aşkın Bak’ın cevabı
(7/19527)
9.- Adana Milletvekili İbrahim Özdiş'in, ÜNİLİG'de başarı gösteren takım
ve sporculara son iki sezonda ödüllerinin verilmemesine ilişkin sorusu ve Gençlik
ve Spor Bakanı Osman Aşkın Bak’ın cevabı (7/19528)
10.- Aydın Milletvekili Metin Lütfi Baydar'ın, Bakanlığa ait olan veya
kiralanan ulaşım araçlarına ve bunların yakıt giderlerine ilişkin sorusu ve Gençlik
ve Spor Bakanı Osman Aşkın Bak’ın cevabı (7/19532)
11.- Batman Milletvekili Mehmet Ali Aslan'ın, köylerde yapılması istenen
spor tesislerine ilişkin sorusu ve Gençlik ve Spor Bakanı Osman Aşkın Bak’ın
cevabı (7/19533)
12.- Van Milletvekili Lezgin Botan'ın, Van'ın Gevaş ilçesinde yurttan
atılan üç öğrenciye ilişkin sorusu ve Gençlik ve Spor Bakanı Osman Aşkın Bak’ın
cevabı (7/19534)
13.- İstanbul Milletvekili Mustafa Sezgin Tanrıkulu'nun, Bakanlık
bünyesinde olası bir depreme yönelik olarak alınan tedbirlere ilişkin sorusu ve
Gençlik ve Spor Bakanı Osman Aşkın Bak’ın cevabı (7/19542)
14.- Diyarbakır Milletvekili Altan Tan'ın, 2015-2017 yılları arasında
kurum içi eğitimler kapsamında anlaşma yapılan şirketlere ilişkin sorusu ve Gençlik
ve Spor Bakanı Osman Aşkın Bak’ın cevabı (7/19547)
15.- İstanbul Milletvekili Mahmut Tanal'ın, Sancaktepe'deki bir yurtta
öğrencilerin yemekten zehirlendikleri iddiasına ilişkin sorusu ve Gençlik ve
Spor Bakanı Osman Aşkın Bak’ın cevabı (7/19548)
16.- İstanbul Milletvekili Mustafa Sezgin Tanrıkulu'nun, 2003-2017
yılları arasında Bakanlıkta çalışan özel kalem müdürlerine,
2003-2017 yılları arasında görev yapan bakanlık müşavirlerine,
2003-2017 yılları arasında Bakanlıkta çalışan basın müşavirlerine,
İlişkin soruları ve Gençlik ve Spor Bakanı Osman Aşkın Bak’ın cevabı
(7/19549), (7/19550), (7/19551)
17.- Bursa Milletvekili Erkan Aydın'ın, Naim Süleymanoğlu'nun adının
Bursa'da bir kamu tesisine verilmesi talebine ilişkin Başbakandan sorusu ve Gençlik
ve Spor Bakanı Osman Aşkın Bak’ın cevabı (7/19837)
18.- İstanbul Milletvekili Onursal Adıgüzel'in, öğrencilerin barınma
sorununa ilişkin sorusu ve Gençlik ve Spor Bakanı Osman Aşkın Bak’ın cevabı
(7/19952)
19.- Kocaeli Milletvekili Tahsin Tarhan'ın, stadyum sayısına ve yapılan
yatırımlara ilişkin sorusu ve Gençlik ve Spor Bakanı Osman Aşkın Bak’ın cevabı
(7/19953)
20.- İstanbul Milletvekili Mustafa Sezgin Tanrıkulu'nun, Bakanlık hizmet
binalarında son on yılda yapılan tadilatlara, mobilya ve büro malzemeleri için
yapılan harcamalara ilişkin sorusu ve Ekonomi Bakanı Nihat Zeybekci’nin cevabı
(7/23150)
21.- İstanbul Milletvekili Mustafa Sezgin Tanrıkulu'nun, Bakanlık merkez
teşkilatında kullanılan araçlara, bunlar için yapılan harcamalara ve Kurum
lojmanlarına ilişkin sorusu ve Ekonomi Bakanı Nihat Zeybekci’nin cevabı
7/23152)
22.- Niğde Milletvekili Ömer Fethi Gürer'in, 637 sayılı KHK'nın 37'nci
maddesi kapsamındaki devlet desteklerine ilişkin sorusu ve Ekonomi Bakanı Nihat
Zeybekci’nin cevabı (7/23389)
28 Şubat 2018 Çarşamba
BİRİNCİ OTURUM
Açılma Saati: 14.04
BAŞKAN: Başkan Vekili Ahmet AYDIN
KÂTİP
ÜYELER: Mücahit DURMUŞOĞLU (Osmaniye), Barış KARADENİZ (Sinop) 
-----0-----
BAŞKAN
– Türkiye Büyük Millet Meclisinin 65’inci Birleşimini açıyorum. 
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, 28 Şubatın yıl dönümü münasebetiyle söz isteyen İstanbul
Milletvekili Osman Boyraz’a aittir. 
Sayın
Boyraz, buyurun. (AK PARTİ sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Osman Boyraz’ın, 28 Şubat
postmodern darbesinin 21’inci yıl dönümüne ilişkin gündem dışı konuşması
OSMAN
BOYRAZ (İstanbul) – Sayın Başkan, değerli milletvekilleri; 28 Şubat postmodern
darbenin seneidevriyesinde gündem dışı söz almış bulunmaktayım. Bu vesileyle
yüce heyetinizi ve ekranları başında bizleri seyreden aziz milletimizi hasret
ve muhabbetle selamlıyorum.
Bundan
tam yedi yıl önce, 27 Şubat 2011'de Rahmetirahman'a kavuşan, Anadolu'nun kurak
topraklarında filiz veren, her türlü engellemelere ve baskılara rağmen “İman
varsa imkân da vardır.” diyerek milletine hizmet etmekten geri durmayan 54’üncü
Hükûmetin efsane Başbakanı, millî görüş hareketinin lideri ve savunan adam
Profesör Doktor Necmettin Erbakan’ı rahmet ve minnetle yâd ediyorum, mekânı
cennet olsun.
Şöyle
yirmi yıl geriye doğru gittiğimde, hafızamı yokladığımda aklıma neler geliyor
onları sizinle paylaşmak istiyorum; aslında hepsi de tazece sıcaklığını
muhafaza etmektedir.
Kaos
ve krizin hüküm sürdüğü yıllar, ekonomik ve sosyal bunalımların yaşandığı
yıllar, karamsarlığın kol gezdiği, faiz oranlarının ve işsizliğin arttığı,
yatırımların tükendiği, umutların ve hayallerin bittiği, enflasyonların üç
haneli rakamlara doğru evrildiği yıllar. Kemer sıkma politikalarının
vatandaştan istendiği yıllar. İşte tam bu yıllarda Refah Partisi yazılı ve
görsel medyada bahsedilmese de kendine özgü yöntem ve taktiklerle milletimizle
irtibat kurmaya başlıyor, “Gecenin sonu sabah, geliyor artık Refah.” “Bir beş
yıl daha etme ah, bas mührü gelsin Refah.” “Düğümü çözmek için, oyunu bozmak
için, destanlar yazmak için Refahın vakti geldi.” diye slogan ve şarkılarla
milletimizle gönül bağı kuruyordu.
İşte
o yıllarda yapılan seçimlerde Refah Partisi, 158 milletvekiliyle, halkımızın
muazzam desteğiyle birinci parti olmuş ve iktidarı kurma yetkisi verilmişti.
Refahyol
Hükûmetinin kurulmasıyla birlikte devletin ve milletin cebine sülük gibi
yapışanların rantı kesilmiş, milletin sırtına binip gününü gün edenlerin
düzenleri bozulmaya başlamış, ekonomide havuz sistemine geçilmesiyle birlikte
bir avuç rantiyecinin paradan para kazanma devri bitmiş; çiftçimiz, esnafımız,
hülasa toplumun tüm kesimleri kazanmaya başlamıştı. 
Refah
iktidarının ilk icraatı -bence en önemli icraatı- tüyü bitmemiş yetimden haksız
yere hortumladıkları sermayelerle gücüne güç katan baronların hortumlarını
kesmek oldu. Böylece vesayetin sermaye ayağına neşter vurdu. 28 Şubatın özetini
"Vesayetçilere giden hortumların kesilmesi.” olarak özetlemek mümkündür.
Hortumların kesilmesiyle beraber, işçi, emekli, memur, köylü, çiftçi ve her
sınıftan mütedeyyin Anadolu insanına hak edilen değer verilince kıyametler
koptu. İşte tam o anda bir el düğmeye bastı ve maalesef, yargı mensubundan
medya patronuna, patronlar kulübünden cuntacılara kadar hepsi birleşerek
kesilen hortumlar için balans ayarı yapmaya kalktılar. 
Bu
yönüyle aslında 28 Şubat cumhuriyet tarihi boyunca siyasetin ve dolayısıyla
milletin üzerinde bulunan vesayetin, bir başka ifadeyle, kendisini milletin
üzerinde gören hâkim gücün bütün çıplaklığıyla, bütün yönleriyle pervasızca
kendini göstermesidir. Bu yönüyle de 28 Şubat, darbeler tarihimizde bir ilk
olma özelliğini taşır. Sürecin mimarları ve uygulayıcıları, süreci vasi olmanın
tabii bir uzantısı olarak yürütmüşler, bunu da açıkça söylemişlerdir.
"Durumdan vazife çıkartma.” deyiminin hakikati de budur. Durumu tanımlama
hakkının kime ait olduğunu, olması gerektiğini hiçbir yoruma ihtiyaç bırakmayacak
şekilde apaçık ifade etmişlerdir.
28
Şubata kadar gizli-açık gerçekleştirilen bütün darbeler doğrudan görevde
bulunan hükûmeti hedef almıştır, 28 Şubat süreci ise doğrudan milleti hedef
almıştır. Darbe yalnızca hükûmete değil, millete karşı yapılmıştır, doğrudan
hedef tahtasına oturtulan millettir, karartılan ve kanatılan da milletin
vicdanıdır. Milletin inançları hedef alınmış, alay konusu yapılmış, millete
"Anadolu İslamı” terkibiyle başka bir din, paganizm dayatılmış, bu
coğrafyada önüne geçemedikleri her şeyin zorla mecrasını değiştirmeye
çalışmışlar, hangi inancın doğru, muteber ve saygıdeğer olduğunu ideolojik bir
üslupla dikte ettirmişlerdir. 
Özetle,
manevi kültür dinamiklerine karşı açıkça savaş açılmış ve milletin bu
coğrafyada bin yıldır biriktirdiğini bu süreçte yakıp kül etmeye hamle
etmişlerdir. Onun içindir ki 28 Şubatla ortaya konulanın bin yıl süreceği iddia
edilmiştir, “İrticayla mücadele” adı altında kafalarındaki din tasavvurunu
zorla kabul ettirmeye çalışmışlar ve bütün bunları da kamu gücüyle icra
etmişlerdir.
Daha
önceki darbelerde meşru siyasi iktidara yöneltilen namlu, 28 Şubatta direkt
millete yöneltilmiştir. Nihai amaç, cehalet üzerinden kurgulanmış bir toplum
manzarasıdır yani gök gürleyince yere kapanan vahşiler gibi, efendilerine
kayıtsız şartsız itaat eden mankurtlardan mürekkep bir toplum inşasıydı.
Vesayetçi kurumlar aracılığıyla millet vicdanına kasteden oligarşik yapı bu
süreçte sadece…
(Mikrofon
otomatik cihaz tarafından kapatıldı)
OSMAN
BOYRAZ (Devamla) – Sayın Başkanım, bir dakika…
BAŞKAN
– Tamamlayın lütfen.
OSMAN
BOYRAZ (Devamla) – …milletle ordunun değil, milletle devletin arasına çok büyük
uçurumlar koymuştur. Aslında bu yönüyle baktığımızda 15 Temmuz bu anlamda 28
Şubatın rahminde döllenmiştir. Millî vicdanı inşa eden inanç dinamikleri
baskıyla örselenirken muharrif dinlerle diyalog kuran, Cebrail (AS)'a parti
kurdurtan, akla esasa sığmayacak uydurma rüyalar üzerinden İslam inşa eden
merdiven altı din imalatçısı FETÖ yapılanması hem zihniyet hem kadro noktasında
28 Şubat sürecinde tahkim edilmiştir. "Silahı olan raconu koyar.”
anlayışıyla milletin silahını millete doğrultup kural koymaya çalışan 28 Şubat
zihniyeti ve bu zihniyetin rahminde büyüyen 15 Temmuzun maskeli haydutları,
şiarı hürriyet, ideali şehadet olan bir milletin racon yemeyeceğini ya
düşünememişler ya da akıl edememişlerdir. (AK PARTİ sıralarından alkışlar) 15
Temmuzda bütün çıplaklığıyla sinesine çevrilmiş tank namlularının karşısında
ölümüne duran bu millet, egemenlik imtiyazını ve kanun koyma iradesini kanıyla
hak etmiştir ve tarihe şu notu düşmüştür: “Kuralı, elinde silahı olan haydutlar
değil, silahın karşısında ölümüne duran yiğitler koyar.” (AK PARTİ sıralarından
“Bravo” sesleri, alkışlar) Artık, bu millet, aziz milletimiz millî iradeye
operasyon yapmaya kalkışanların her zaman karşısında bulunmuştur, bulunmaya da
devam edecektir; bu da böyle biline. 
Bir
kez daha yüce heyetinizi saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ediyorum.
Gündem
dışı ikinci söz, Seçim İttifakı Kanunu Teklifi hakkında söz isteyen Isparta
Milletvekili Nuri Okutan’a aittir.
Sayın
Okutan, buyurun.
2.- Isparta Milletvekili Nuri Okutan’ın, seçim ittifakıyla
ilgili kanun teklifine ilişkin gündem dışı konuşması
NURİ
OKUTAN (Isparta) – Sayın Başkan, değerli milletvekilleri; kamuoyunda “Seçim
İttifakı Kanunu” olarak bilinen düzenlemeyle ilgili gündem dışı söz almış
bulunuyorum. Bu vesileyle bizleri ekranlardan izleyen aziz milletimizi ve yüce
heyetinizi saygılarımla selamlıyorum. 
Ülkeyi
yıllar yılı kötü yöneten iktidar, hukuku, demokrasiyi, devletin kurumlarını
güçlendirme yerine, kendi iktidarını sağlama almak ve tek adam rejimini tahkim
etmekle meşguldür. İttifak düzenlemesi bunun hukuki adımıdır. Seçim ittifakı
adı altında getirilen düzenleme millî birlik ve beraberliğe katkı yapmayacak;
tam tersine, bloklaşma, kamplaşma ve cepheleşmeye yol açacak, hatta kalıcı hâle
getirecektir. Oysa ülkemizin kamplaşmaya ve cepheleşmeye değil, vatan, millet,
devlet paydasında kucaklaşmaya ihtiyacı var. Güçlü devlet kişilerle değil,
kurumlarıyla güçlüdür. Güçlü devlet, hukuka bağlılıktan, haktan, adaletten
ayrılmayarak, kişi hak ve hürriyetlerine azami dikkat göstererek sağlanır.
Atalarımızın dediği gibi “Ağaca yaslanma kurur, insana yaslanma ölür.”, biz,
hukuka, demokrasiye ve asırlardan beri sürüp gelen devlet yönetim tecrübemize
yaslanmalıyız. Ulu Önder Atatürk’ün işaret ettiği gibi, biz, Türkiye
Cumhuriyeti devletinin, kurumlarıyla, gelenekleriyle, teamülleriyle,
kurallarıyla, ülkesi ve milletiyle ilelebet payidar olması için gayret
göstereceğiz. 
İttifak
düzenlemesinin içeriğine dair söylenecek çok söz var, burada ayrıntılarına
girmeyeceğim. Ancak, bu düzenlemeyle, 16 Nisan referandumunda mühürsüz zarf ve
pusula kararıyla kanuna uymayan Yüksek Seçim Kurulunun yaptığı hukuksuzluk, bu
hâliyle, kanuna uydurulmaktadır. Esasen bu büyük bir skandal ve aynı zamanda
hukuk katliamıdır. 
Değerli
milletvekilleri, Türkiye Cumhuriyeti devletinde hiç kimseye kanunları çiğneme
imtiyazı tanınamaz. Yüksek Seçim Kurulu, 16 Nisan referandumunda yaptığı
hukuksuzluğun hesabını mutlaka verecek, işlediği suçun cezasını elbette bir gün
çekecektir. Sandık kurulu başkanı ve üyelerinin birinci görevi, pusulaları ve
zarfları saymak ve her birini mühürlemektir. Bir kısım zarflar ve pusulalar mühürlenmediği
için mühürden vazgeçmek, seçimlerde hilenin ve şaibenin önünü açacaktır. En
azından böyle bir şüpheyi içinde içermektedir. Yüksek Seçim Kurulunun mühürsüz
oy pusulası kararıyla ayaklar altına alınan hukuk, bu düzenlemeyle mezara
gömülmüş olacaktır. İktidar sözcülerinin referandum öncesi “Bundan sonra
istikrarsızlık olmayacak. Yürütme ile yasamayı ayırdık. Artık temsilde adalet
sorunu da çözülecek.” söylemleri yalan olmuştur. 
Getirilen
düzenlemeyle, yüzde 1 oy alan ve dâhil olduğu ittifak barajını aşan bir parti
milletvekili çıkarabilirken; tek başına seçime giren, yüzde 9,9 oy alan bir
parti Parlamento dışı kalabilecektir. Böyle, temsilde adalet olur mu? Bu
düzenlemeye bakınca, eski sistemin bile daha adil olduğu anlaşılıyor. Şayet
Cumhurbaşkanlığı hükûmet sistemiyle yönetimde istikrar garanti altına alınıyor
ise gelin, Mecliste temsilde adaleti sağlayacak düzenlemeler yapalım;
milletvekilliği seçimindeki barajı makul bir düzeye indirecek veya tamamen
kaldıracak bir düzenlemeyle millî iradenin tam ve kâmil manada temsil
edilmesini sağlayalım. Yasama, yürütme ve yargıyı kontrol altına alan bu tek
adam rejimini tahkim etmeye yönelik, seçime giderken, kural değiştirme yerine
gelin, Siyasi Partiler Kanunu’nu değiştirelim; gelin, lider sultasına son verecek
ve parti içi demokrasinin önünü açacak düzenlemeler yapalım. Getirilen ittifak
düzenlemesi, işte, bu tek adam rejimini kalıcı hâle getirmek için getirilen bir
düzenlemedir. Oysa, ülkemizin demokrasiye, hukuka ve adalete her zamankinden
daha fazla ihtiyacı vardır. Devleti ayakta tutan adalettir ve adalet mülkün
temelidir. Gelin, demokrasiye ve hukuka sonuna kadar sahip çıkalım, adaleti hep
birlikte tesis edelim. Son cümle olarak da: Aklıselim davranmaya davet ediyorum
ve bu düzenlemenin -muhtemelen, belki komisyonda değişebilecektir- Anayasa’ya,
demokratik ilkelere ve toplumsal barış ilkelerine de aykırı olduğunu buradan
belirtmek istiyorum.
Herkesi
saygıyla, hürmetle selamlıyorum. (İYİ PARTİ sıralarından alkışlar) 
BAŞKAN
– Gündem dışı üçüncü söz, çocuk istismarları hakkında söz isteyen İstanbul
Milletvekili Gülay Yedekci’ye aittir.
Sayın
Yedekci, buyurun. (CHP sıralarından alkışlar)
3.- İstanbul Milletvekili Gülay Yedekci’nin, çocuk
istismarlarına ilişkin gündem dışı konuşması
GÜLAY
YEDEKCİ (İstanbul) – Ben bir anneyim, 2 çocuklu bir anneyim ama Türkiye'deki
bütün çocukların da aynı zamanda annesiyim. Sizler milletvekilleri olarak
Türkiye'de yaşayan bütün çocukların anneleri, babalarısınız aslında.
Trabzon’daki, Hakkâri’deki, Van’daki, Edirne’deki, İstanbul’daki, İzmir’deki
bütün çocukların anneleri, babalarıyız. Bu milletvekillerinin görevidir, bir
çocuğun ayağı taşa takılsa ondan kendini sorumlu hissetmek milletvekillerinin
tamamının görevidir, ödevidir. 
Biz,
çocuklar istismara uğruyorsa eğer, ülkemizde 30 Ocak 2017 tarihinde 38 günlük
bir çocuk, bir bebek, 40’ı çıkmamış bir bebek istismara uğruyorsa eğer ve bugün
ülkemiz dünyada bilimde, teknolojide, fende değil, çocuk tecavüzlerinde 3’üncü
sıradaysa eğer, bu düşünceyi yayan, bu düşünceye arka çıkan tecavüzcülere,
istismarcılara kol kanat gerdiği kadar, tecavüze uğrayan çocuklara ve onların
ailelerine sahip çıkmayan düşünce de suçludur ve o düşünceye yazıklar olsun
diyoruz. 
Dünyada
çocuk istismarı oranı yüzde 1 ila yüzde 10 arasındayken Türkiye'de çocuk
istismarı oranı yüzde 10 ila yüzde 53 arasındaysa eğer, Türkiye'de yapılan
açıklamalarda hiç vicdanınız sızlamıyor mu, “6 yaşında çocukla
evlenilebilinir.” “9 yaşındaki çocuk çocuk doğurabilir.” “Mini etek giyiyorsa
kadın tecavüze uğrayabilir.” açıklamalarınız hiç sizin vicdanınızı sızlatmıyor
mu, sormak lazım. 
Ülkemizdeki
tecavüz vakalarının, çocuk tecavüzü vakalarının sadece yüzde 5’i ortaya
çıkıyor, yüzde 95’i gizli kalıyor. Adliyelerde -burada avukat olanlarınız da
var- tecavüz vakalarının dörtte 1’i çocuk tecavüzü ve bu çocuklar kendi
aileleri, yakınları tarafından tacize, tecavüze maruz kalıyorlar. Bu ülkede
tecavüze uğrayan çocukların yüzde 66’sı kendi akrabası, komşusu, babası,
ağabeyi tarafından tecavüze uğruyor, yüzde 66’sı ve bu çocukların onda 1’i
kendi tecavüzcüsüyle aynı evde yaşamak zorunda kalıyor ve ülkemizde AKP’nin
iktidar olduğu son on yılda çocuk tecavüzleri yüzde 700 arttı, yüzde 700 ve
açılan dava sayısı 40 bin iken yaklaşık 14 bin davaya beraat veriliyor ve
hiçbir mahkûmiyet kararı verilmiyor ve bir adam sadece mavi kravat taktığı için
ve “Ramazan ayıydı, oruçluydum.” dediği için iyi hâl indirimi alabiliyor ve bu
sapıklar üç ay, beş ay, iki sene yattıktan sonra yine bizim toplumumuzun içine
çıkıyor. 
Biliyorsunuz
bir video çektik ve bize çeşitli dönüşler oldu. Gaziantep Şehitkamil’den bir
baba aradı. 13 yaşındaki oğlu tecavüze uğramış ve 13 yaşındaki oğlu ve kendisi
için psikolojik destek almak için çok uğraşmış ama nafile. Bu çocuklar
istismara uğradıktan sonra 4 defa, 5 defa daha aynı travmayla karşı karşıya
kalıyorlar. Siz böyle yaparak ne yapıyorsunuz? Biz bir kanun teklifi verdik ve
ne dedik? Verdiğimiz kanun teklifinde “Bu sapıklar gün yüzü göremesin,
ağırlaştırılmış müebbet hapisle yargılansın.” dedik. Siz ne yaptınız? Araya zinayı
soktunuz “12 yaşın altı başka olsun, 12 yaşın üstü başka olsun.” dediniz.
Beyler, 18 yaşın altındakilerin tamamı çocuktur ve 17 yaşındaki çocuğa da 3
yaşındaki çocuğa da tecavüz eden adam sapıktır. Bunun altını çizmek lazım.
Başka yaş baremleri koyarak, bu çocukların istismarlarına bir anlamda göz
yumarak, bu çocukların geleceğe dair umutlarını, bu çocukların yarınlarını, bu
çocukların aile kurma duygularını, bu çocukların insanlığa ait aidiyet
duygularını, huzurlarını ve yarınlarını çaldınız ve ne kaldı geriye? Ruhunu
aslında bir anlamda paramparça ettiğiniz yalnız, huzursuz ve mutsuz bir çocuk
kaldı. 
Biz
umut olalım, sevgi olalım, barış ve huzur içinde çocuklarımızı yaşatabilelim
istiyoruz. Bu durumu herhâlde en iyi Yaşar Usta’nın repliğiyle anlatabiliriz:
Size iki çift lafım var ey AKP iktidarı. Koskoca adamlarsınız, kutu kutu
paralarınız var, gemicikleriniz var, saraylarınız var. Yakışır mı size
çocukların geleceğiyle oynamak?
(Mikrofon
otomatik cihaz tarafından kapatıldı)
GÜLAY
YEDEKCİ (Devamla) – Süre alabilir miyim Sayın Başkanım.
BAŞKAN
– Tamamlayın lütfen.
GÜLAY
YEDEKCİ (Devamla) – Çocuk istismarlarına göz yummak, vakıfları korumak,
istismarcıları korumak size yakışır mı? Ama nasıl yakışmaz; anlamıyor musunuz,
bunlar çocuk ama burada boşuna konuşuyoruz, sevgiyi bilmeyen insanlara çocuk
sevgisini, insanı anlatmaya çalışıyoruz. Sizler tecavüz önergesini hiç
utanmadan bu Meclise getirenlersiniz. Siz mi büyüksünüz? Hayır, biz büyüğüz.
Çocukları savunanlar, tecavüzcülere karşı duranlar, çocuk istismarına karşı yan
yana duvar gibi olanlar, biz büyüğüz. Çocuk istismarına göz yumanlar karşımızda
pul kadar değeriniz yok ama şunu iyi bilin ki yıkamayacaksınız,
dağıtamayacaksınız, mağlup edemeyeceksiniz bizi. Biz, ömründe bir karıncayı
bile incitmeyen anneler, gerekirse bu istismarcılara haddini bildiririz ve
dönüp arkamıza bakmayız bile. (CHP sıralarından alkışlar) 
AHMET
GÜNDOĞDU (Ankara) – Sayın Başkan, kürsüde temiz bir dil gerekmiyor mu ya? 
GÜLAY
YEDEKCİ (İstanbul) – Bu çiçekleri de bütün bu tecavüz, istismar olayları
olurken hiç sesi çıkmayan, aslında belki de ruhuna Fatiha okumamız gereken Aile
Bakanının -kendisi olmadığı için- yerine bırakıyorum.
MEHMET
MUŞ (İstanbul) – Şov yapmanın anlamı yok.
BAŞKAN
– Lütfen, bakın, istismarla ilgili konuşuyoruz, istismarı da istismar etmemek
lazım diye düşünüyorum.
GÜLAY
YEDEKCİ (İstanbul) – Her şeyi siz istismar ediyorsunuz.
ORMAN
VE SU İŞLERİ BAKANI VEYSEL EROĞLU (Afyonkarahisar) – İstismarı istismar
ediyorsunuz, çok ayıp!
BAŞKAN
– Sayın Muş, sisteme girmişsiniz.
IV.- AÇIKLAMALAR
1.- İstanbul Milletvekili Mehmet Muş’un, İstanbul
Milletvekili Gülay Yedekci’nin yaptığı gündem dışı konuşmasındaki bazı
ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; hatibi dikkatlice dinledim,
bu söylediklerini kime söylediğini bilmiyorum.
GÜLAY
YEDEKCİ (İstanbul) – AKP iktidarına.
MEHMET
MUŞ (İstanbul) – Fakat bunların tamamını reddettiğimizi ifade edelim. Burası
çocukların üzerinden kişisel siyaset ikballeri için şov yapma meydanı değil. Bunu
kendi siyasi geleceği için malzemeye dönüştürmek kadar hiçbir zaman
Parlamentoda kimse ufalmamıştır. Bunun altını bir kere çizmek gerekir.
Bir
diğeri, burada bir şeyler anlattı, bunların tamamını reddettiğimizi ifade
edelim. Yok, 9 yaşındaki çocukların evlenmesine müsaade etmişler de, işte, 12 yaşındakilere şöyle demişler de... Çocuk, çocuktur.
Çocuklarla alakalı, biz hiçbir dönemde “Ufak yaşta evlendirebilirsiniz, şu
yaşta evlendirebilirsiniz.” “Bu yaşta çocuk doğurabilirler.” gibi bir şey ifade
etmedik, böyle bir şey söylememiz de söz konusu olamaz. Her kim ki bu çocuk
istismarı üzerinden kendisine siyasi bir gelecek oluşturmaya çalışıyorsa Allah
onun bin belasını versin. 
GÜLAY
YEDEKCİ (İstanbul) – Âmin.
AKİF
EKİCİ (Gaziantep) – Bir milyon defa versin.
MEHMET
MUŞ (İstanbul) – Bir milyon defa da versin.
Burada
bu tip suçlara cezaları ağırlaştıran parti, yine AK PARTİ’dir. Burada Meclis
araştırma komisyonu kurulmuştur. Biz iktidar partisiyiz, burada bizim büyük bir
desteğimiz olmuştur, bu meseleler detaylı bir şekilde araştırılmıştır. 
Yine,
son süreçlerde Hükûmet, yaptığı düzenlemelere binaen yeni düzenlemeler yapmak
üzere tekrar bir çalışma başlatmıştır. Zaten hem Milliyetçi Hareket Partisini
hem Cumhuriyet Halk Partisini de bununla alakalı bilgilendireceklerdir, görüş
alışverişinde bulunacaklardır. Bu, istismar edilecek bir mesele hiç değildir.
Buradan bir alan oluşturup bizi kimse suçlamaya kalkmasın, kendisine siyasi
rant oluşturmasın; yazıktır, günahtır, çocukları bu siyasi emellerinize alet
etmeyin diyorum. 
BAŞKAN
– Teşekkür ediyorum.
GÜLAY
YEDEKCİ (İstanbul) – Sayın Başkan...
BAŞKAN
– Sayın Yedekci...
GÜLAY
YEDEKCİ (İstanbul) – Sayın Başkan, şahsıma hakarette bulundu “İstismarı
istismar ediyorsunuz.” şeklinde. O konuda sataştı. 
BAŞKAN
– Sayın Yedekci, söz vereceğim ama bakın, gerçekten konuştuğumuz konu çok
hassas bir konu. 
GÜLAY
YEDEKCİ (İstanbul) – Biz de AKP’nin aynı hassasiyeti göstermesini bekliyoruz.
BAŞKAN
– Bütün siyasi parti gruplarının, dahası bütün insanların karşı olduğu, karşı
durması gereken bir konu.
GÜLAY
YEDEKCİ (İstanbul) – Evet Başkanım, sözde değil ama özde.
BAŞKAN
– Bu hassas konuda lütfen cümlelerimizi daha yaralamadan konuşabilirsek çok
daha iyi olur diye düşünüyorum.
Buyurun,
iki dakika süre veriyorum.
Lütfen
yeni bir sataşmaya meydan vermeyelim.
V.- SATAŞMALARA İLİŞKİN KONUŞMALAR
1.- İstanbul Milletvekili Gülay Yedekci’nin, İstanbul
Milletvekili Mehmet Muş’un yaptığı açıklaması sırasında şahsına sataşması
nedeniyle konuşması
GÜLAY
YEDEKCİ (İstanbul) – Teşekkür ederim Sayın Başkan.
Şimdi
“Ayinesi iştir kişinin, lafa bakılmaz." diye bir söz var, atalarımız çok
güzel söylemiş. Şimdiye kadar neler yaptınız, ona bakmak lazım. Mesela Ensarda
çocuklara tecavüz edildikten sonra ne yaptınız? Çocukları ve ailesini korumaya
yönelik herhangi bir cümle kurdunuz mu? Hayır. “Biz o vakfı tanıyoruz,
yaptıklarını biliyoruz. Bir kereden bir şey olmaz." dedi. Hem de bunu
söyleyen, ne acıdır ki bir kadın ve bir Aile Bakanı. Ve çocuk komisyonu
kurulsun diye yıllardır burada çaba sarf ediliyor. Niye “Hayır.” diyorsunuz?
Niye bu Mecliste çocuk komisyonu kurulmuyor? Onlarca defa araştırma önergesi
verdik, “Çocuk istismarlarının gerekçeleri
araştırılsın. Bunun önlemleri alınsın. 3 yaşından itibaren çocuklara bu konuda
eğitimler verilsin, ailelere eğitimler verilsin. Parklarda güvenlik önlemleri
artırılsın. Okullarda öğretmenler, müstahdemler, güvenlik görevlileri önce
pedagojik testlerden, psikolojik testlerden geçsin, sonra bu görevlere gelsin.”
dedik. Niye yapmadınız? Niye çocuklarımıza yurt yapmıyorsunuz da sapık, sapkın
vakıfların eline emanet ediyorsunuz çocuklarımızı? Boş konuşuyorsunuz. Sadece
burada nutuk atıyorsunuz.
Bizim
söylediğimiz şey çok açık, diyoruz ki: Bu sapıklar gün yüzü göremesinler.
Çocuğa tecavüz mü etti kardeşim, ömür boyu ağırlaştırılmış müebbet hapis
görsün. Hadi gelin hep beraber yapalım, niye içine zinayı, bilmem neyi
karıştırıyorsunuz? 12 yaşın altı çocuk da 12 yaşın üstü çocuk değil mi? 11
yaşındaki çocuğa tecavüz edilemez de 13’e edilebilir mi? Siz aslında ne
dediğinizi bilmiyorsunuz. Söylediğiniz şeyin anlamını bilmiyorsunuz.
“9
yaşında çocuk, çocuk doğurabilir.” dediğinde, bugün AKP iktidar olduğuna göre,
Diyanet İşleri Başkanlığı da AKP’ye bağlıdır beyefendi ve AKP’ye bağlı olan
Diyanet İşleri Başkanlığı kendi internet sitesinde yazmıştır.
İSMAİL
TAMER (Kayseri) – Yanlış konuşuyorsunuz Gülay Hanım, AKP’ye nerede bağlı
Diyanet İşleri Başkanlığı? 
GÜLAY
YEDEKCİ (Devamla) – “6 yaşında çocuk evlenebilir.” diyen adamla ilgili hangi
cumhuriyet savcısı hangi işlemi yapmıştır?
İSMAİL
TAMER (Kayseri) – AKP’ye nerede bağlı Diyanet İşleri Başkanlığı? 
GÜLAY
YEDEKCİ (Devamla) – Artık sapkınlık, insanların gırtlağına kadar gelmiştir.
Yeter artık! Buna “dur” diyeceğiz ve çocuklarımıza sahip çıkacağız hem de size
rağmen, o zihniyete rağmen sahip çıkacağız çocuklarımıza, endişeniz olmasın.
(CHP sıralarından alkışlar) 
İSMAİL
TAMER (Kayseri) – Diyanet İşleri Başkanlığı AK PARTİ’ye bağlı değil, yanlış
söylüyorsun Gülay Hanım.
GÜLAY
YEDEKCİ (İstanbul) – Zavallı herifler, zavallı.
BAŞKAN
– Sayın Muş, buyurun. 
MEHMET
MUŞ (İstanbul) – Yine grubumuza atfen bazı sataşmalarda bulunulmuştur. 
BAŞKAN
– Buyurun.
Yerinizden
mi? 
MEHMET
MUŞ (İstanbul) – Hayır. 
BAŞKAN
– Buyurun, sataşmadan size de iki dakika süre veriyorum. 
Lütfen,
yeni bir sataşmaya meydan…
GÜLAY
YEDEKCİ (İstanbul) – Ne sataştım, ne dedim? Mehmet Muş’a bir şey mi dedim? 
BAŞKAN
– Hiçbir şey demediniz Sayın Yedekci. “Herkes ne dediğini çok iyi bilmeli.”
dediniz, doğru bir şey söylediniz. 
Buyurun.
(AK PARTİ sıralarından alkışlar) 
2.- İstanbul Milletvekili Mehmet Muş’un, İstanbul
Milletvekili Gülay Yedekci’nin sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; böyle bir konuyla
ilgili gerçekten bu hatibe cevap vermeyi inanın kendime zül sayıyorum.
Bu,
bütün partilerin, bu Parlamentoda bulunan bütün milletvekillerinin, herkesin
hassas olduğu bir konudur. Bununla alakalı daha önce de ben, bu kürsüden “Her
kim ki bununla alakalı bu sapıkları kolluyorsa, bu sapıkları kollamaya yönelik
çaba içerisindeyse, Allah onun bin belasını versin.” dedim.
BURCU
KÖKSAL (Afyonkarahisar) – Ensarı ve KAİMDER’i koruyan kimdi? 
MEHMET
MUŞ (Devamla) – Fakat her kim ki…
GÜLAY
YEDEKCİ (İstanbul) – Hâlâ destekleyen kim?
MEHMET
MUŞ (Devamla) – Her kim ki…
GÜLAY
YEDEKCİ (İstanbul) – Açılışlarına giden kim? 
MEHMET
MUŞ (Devamla) – Lütfen dinleyin, bağırmayın yerinizden. 
GÜLAY
YEDEKCİ (İstanbul) – Dinliyorum. Niye, istersem bağırırım, sen mi karar
vereceksin? 
BAŞKAN
– Müdahale etmeyeceksiniz, lütfen. Bakın, siz konuşurken onlar da size müdahale
etmedi. 
GÜLAY
YEDEKCİ (İstanbul) – Onlar bana ettiler, onlar müdahale ettiler Sayın Başkan. 
MEHMET
MUŞ (Devamla) – Her kim ki bunun üzerinden bir siyasi manevra, bir siyasi alan
kendisine oluşturmak istiyorsa onun da Allah bin belasını versin, bunu da ifade
etmek isterim. 
GÜLAY
YEDEKCİ (İstanbul) – Amin. Sizin de… 
MEHMET
MUŞ (Devamla) – İkincisi, Ensar Vakfıyla alakalı bir şey. Bakın “Bir olayı bir
kurumun tamamına mal etmeyin.” dedik. Bakın, burada Cumhuriyet Halk Partisi
kongresine geliniyorken bir olay yaşandı bir otobüste, bir çocuk istismarı
hadisesi. 
GÜLAY
YEDEKCİ (İstanbul) – Partiden attık. 
MEHMET
GÖKDAĞ (Gaziantep) – İhraç edildi efendim. 
MEHMET
MUŞ (Devamla) – Dinleyin! 
GÜLAY
YEDEKCİ (İstanbul) - İhraç edildi. Hemen savcılığı harekete geçirdik. Biz
yaptık, biz, Cumhuriyet Halk Partisi yaptı. 
MEHMET
MUŞ (Devamla) – Şimdi ne yapacağız? Bütün Cumhuriyet Halk Partisini bundan
sorumlu mu tutacağız? Orada birinin işlediği bir suç kocaman bir camiayı bağlar
mı? Bağlamaz. 
BURCU
KÖKSAL (Afyonkarahisar) – Yasal olmayan bir yurtta meydana gelen olayla ilgili
hiçbir şey yapmadınız. 
GÜLAY
YEDEKCİ (İstanbul) – Onun ruhsatı yok, ruhsatı. 
BURCU
KÖKSAL (Afyonkarahisar) – Çocukların kaldığı evler yasal değildi. O çocukların
kaldığı evler yasal değildi. 
MEHMET
MUŞ (Devamla) – Dolayısıyla, bir olayı alıp da genelleştirip tamamını töhmet
altında bırakmak doğru bir şey değildir. 
Arkadaşlar,
bakın, çocuklarla alakalı, bu ifade ettikleri meselelerle alakalı Diyanet
İşleri cuma hutbesi okuttu “Çocuklarınızı küçük yaşta evlendirmeyin, bunun
dinimizde yeri yok. Hiçbir dönemde Peygamber Efendimiz’in bununla alakalı bir
sözü olmamıştır.” dedi, bunları ifade etti, hutbe okuttu fakat hâlâ kendisine
inandıramıyor, onun üzerinden tekrar AK PARTİ’ye bir sataşma oluyor, AK
PARTİ’yi suçlar mahiyette ifadeler kullanılıyor. 
GÜLAY
YEDEKCİ (İstanbul) – Hükûmette olduğu için olabilir mi? 
MEHMET
MUŞ (Devamla) – Bunu doğru bulmadığımızı ifade edelim. Burada bu meseleyi, hep
beraber, Türkiye'de, bu adli suçu nasıl minimize ederiz, sıfıra nasıl
indirebiliriz bunun üzerinde çalışmamız lazım. 
MEHMET
GÖKDAĞ (Gaziantep) – Çocuk istismarının yüzde 700 artışını neye bağlıyorsunuz
Sayın Grup Başkan Vekili? 
GÜLAY
YEDEKCİ (İstanbul) – Dünyada 3’üncüyüz. 
MEHMET
MUŞ (Devamla) – Bunun üzerine oturup da AK PARTİ’yi suçlamanın bir anlamı
yoktur. 
Teşekkür
ediyorum. 
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum. 
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç…
ENGİN
ÖZKOÇ (Sakarya) – Cumhuriyet Halk Partisinin bir üyesinin de adını geçirerek,
Cumhuriyet Halk Partisinin sanki bu konuda bu olayı yeri geldiği kadar
sahiplenmediği gibi bir algı yaratılmıştır. 
BAŞKAN
– Öyle bir şey söylemedi yani Sayın Özkoç. Yani “Cumhuriyet Halk Partisinde
yaşanan münferit bir olayı bütün bir siyasi partiye, Cumhuriyet Halk Partisi
Grubuna mal edemezsiniz.” dedi. 
İSMAİL
TAMER (Kayseri) – “Cumhuriyet Halk Partisine mal edilmez.” dedi, tam tersini
söyledi. 
ENGİN
ÖZKOÇ (Sakarya) – Konuyu amacından uzaklaştırmıştır sayın hatip. Bizim söylemek
istediğimiz şey farklı bir şeydir. Bu konuda müsaade ederseniz hem ortamı
yumuşatmak hem de doğru bir şeyler söylemek…
BAŞKAN
– Buyurun Sayın Özkoç. 
Sayın
milletvekilleri, gerçekten çok hassas bir konu, siyasete malzeme edilecek bir
konu değil. 
GÜLAY
YEDEKCİ (İstanbul) – Biz de hassasiyet bekliyoruz Sayın Başkan. 
BAŞKAN
– Bu konuda bütün gruplar ortaklaşa yapılabilecek en iyi şeyi yapmalıdır. 
Buyurun
Sayın Özkoç.
IV.- AÇIKLAMALAR (Devam)
2.- Sakarya Milletvekili Engin Özkoç’un, Cumhuriyet Halk
Partisi olarak ihmal edilen konuları gündeme taşıyarak hep birlikte çözüme
kavuşturmaya çalıştıklarına ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekilleri; hatibimiz konuşmasına
başlarken öncelikle bu kadar hassas olmasının ve bu konuda yüreğinin titriyor
olmasının nedenini açıkladı, “Anneyim.” dedi.
Annelerin
hepimizden daha çok hassas olması, hele hele milletvekili bir annenin
hepimizden daha çok hassas olması ve bu konuda feveran etmesi kadar haklı bir
şey olamaz. Ona anlayış göstermek zorundayız. Söyledikleri sözlerin doğruluğunu
görerek hep birlikte ne yapabiliriz ona bakmak zorundayız.
Biraz
sonra Sayın Bakanla -Sayın Bakan randevu istedi- cinsel istismar konusunu
Cumhuriyet Halk Partisi Grubu olarak konuşacağız, görüşeceğiz. 
Cumhuriyet
Halk Partisi bir olayı sadece suçlayarak değil, ihmal edilen konuları gündeme
taşıyarak bunları gerçekten birlikte nasıl halledebiliriz diye bakıyor. Ensar
Vakfında hepimizin kabul edeceği -ifadelere varıncaya kadar- bir ihmal söz
konusudur. O ihmalleri de bizim hep birlikte düzeltmemiz lazım, sizin de
düzeltmeniz lazım.
Hatibin
bu konuda söylediği her şeyin arkasında duruyoruz. Ama bir olay, bir vaka var:
“Yüzde 700 arttı.” diyor ve doğru söylüyor. Rakamlar bunu söylüyor. O zaman,
milletçe -az önce hatibin de ifade ettiği gibi- hep birlikte bunun altından
nasıl kalkacağımıza birlikte karar vereceğiz. Onun için, milletvekillerimizi bu
konuda verilecek her mücadelenin arkasında durmaya çağırıyoruz.
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ediyorum Sayın Özkoç.
Hassas
bir konu ve bu konuda bütün siyasi parti grupları aslında aynı düşünüyor, bütün
vatandaşlarımız aynı içerikle hareket ediyor. 
Ciddi
bir çalışma şu anda yürütülüyor. Siyasi parti gruplarıyla da paylaşılacak.
Diliyoruz ve umuyoruz, inşallah, en kısa zamanda gerek mevzuat değişikliği
gerekse de uygulamadaki aksaklıklar neyse tespit edilip ve yine, hep birlikte
bu istismarı önlemek için elimizden gelen tüm gayreti Parlamento olarak
göstereceğiz. 
Ben
katkı veren herkese teşekkür ediyorum.
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın, 28 Şubat
darbesinin 21’inci yıl dönümüne ve bu milletin asla darbelere ve darbecilere
prim vermeyeceğine ilişkin açıklaması 
BAŞKAN
- Sayın milletvekilleri, bugün, siyasi tarihimizin kara günlerinden biri olan
ve aziz milletimize zorla dayatılan 28 Şubat darbesinin yıl dönümü. 
28
Şubat darbesi millete rağmen ve millete karşı hiçbir eylemin ve fikrin asla
muvaffak olamayacağını göstermesi bakımından da siyaset tarihine geçmiş en
büyük örneklerden biridir. 28 Şubat sürecinin bin yıl süreceği iddiasında ve
aymazlığında olanlara karşı milletin dirilişi ve gösterdiği mücadele bugünün ve
yarınların güçlü ve büyük Türkiyesinin temellerinin atılmasına da vesile
olmuştur. Bu ülke ve bu aziz millet, Allah’ın izniyle, dün 28 Şubat’ta, bugün
15 Temmuz’da da kendisini esarete sürüklemeye yeltenenlere gereken cevabı
verdiği gibi bu duruşunu ilelebet sürdürecektir. 15 Temmuz’da bir ve beraber
olan bu milletin gücünün, darbecilerin ve tankların gücünün çok çok üzerinde
olduğu bir kez daha net bir şekilde ortaya konmuştur. Türkiye Cumhuriyeti ve
aziz milletimiz var olduğu sürece hiçbir zaman darbelere yenik düşmeyecektir.
Teslimiyete asla izin vermeyecek olan demokrasimiz, milletinin hürriyetine
halel getirmek isteyenleri de her daim tarihin karanlık dehlizlerine gömecek
güce sahiptir. 
Bu
duygularla bir kez daha, bu kara günü unutmamak, unutturmamak adına, bugün
gerek Mecliste gerekse de Türkiye’nin çeşitli yerlerinde birtakım etkinlikler
düzenleniyor ama şunu bir kez daha gördük ki artık 15 Temmuz’da bu millet
uyanışa geçti. Bu millet, ne kadar büyük bir millet olduğunu, ne kadar büyük
bir medeniyetin ürünü olduğunu bir kez daha gösterdi ve inşallah bundan sonraki
süreçte de artık darbeler tarihin karanlık sayfalarında yer alacaktır. Bu
millet asla ve asla darbelere ve darbecilere prim vermeyecektir diye
duygularımı ifade etmek istiyorum.
Teşekkür
ediyorum.
Sayın
milletvekilleri, şimdi, sisteme giren sayın milletvekillerine, 15
milletvekiline İç Tüzük 60’a göre birer dakika süreyle söz vereceğim. 
İlk
söz Sayın Engin’e ait. 
Buyurun
Sayın Engin. 
IV.- AÇIKLAMALAR (Devam)
3.- İstanbul Milletvekili Didem Engin’in, kas hastalarının
sorunlarına ve Hükûmetten acil çözüm beklediklerine ilişkin açıklaması
DİDEM
ENGİN (İstanbul) – Teşekkürler Sayın Başkan. 
Kas
hastalığı kaslarda güçsüzlüğe yol açan bir hastalıktır. Duchenne muskuler
distrofi gibi çeşitli kas hastalıkları mevcut. Zamanla kaslardaki güçsüzlük
artmakta ve hastalar yürüyemez, hareket edemez, yemek yiyemez, hatta nefes bile
alamaz duruma gelmektedirler. Rapor çilesinin son bulması, kas hastası
çocuklarımızın erken evrede fizyoterapi alabilmesi, ilaçlara hızlı erişim için
hastalıkla ilgili yurt dışında yapılan tedavi deneme çalışmalarının ülkemizdeki
üniversite hastanelerinde de yapılabilmesi, akülü sandalye ve medikal malzemelere
erişim desteği, kas hastalıkları merkezlerinin daha etkin bir şekilde hizmet
vermesi, eğitim ve bilinçlendirme çalışmalarının yaygınlaştırılması gibi konuda
aileler Hükûmetten çözüm bekliyorlar. Evlatlarını yaşama bağlamak için mücadele
veren bu ailelerin sesini duymalı ve acil çözüm üretmeliyiz.
Teşekkür
ederim. 
BAŞKAN
– Sayın Atıcı…
4.- Mersin Milletvekili Aytuğ Atıcı’nın, AKP Hükûmetinin
sağlıksız koşullarda canlı hayvan ithal etmeye devam ettiğine ve halka ucuz et
yedirmenin yolunun hayvancılığı desteklemek olduğuna ilişkin açıklaması
AYTUĞ
ATICI (Mersin) – AKP Hükûmeti “Halka ucuz et yedireceğim.” diye sağlıksız
koşullarda canlı hayvan ithal etmeye devam ediyor. Bunun son örneği
Brezilya’dan ithal edilen hayvanlardır. Brezilya yargısı bile “Bu koşullarda
hayvan gönderilemez.” diyerek hayvan yüklü geminin yola çıkmasını
engellemiştir. Çeşitli girişimlerle âdeta “Biz her şeye razıyız.” diyerek bu
geminin yola çıkması sağlanmış ve 27.800 hayvan sağlıksız bir şekilde Mersin
Limanı’na getirilmiş ve buradan Türkiye'nin her yerine gönderilmiştir. Mersin’e
gelen bu gemiye hiç kimse yaklaştırılmamış ve sağlıksız et konusundaki şüpheler
artmıştır. AKP Hükûmetinin insanlara sağlıksız et yedirmeye hakkı yoktur,
insanların sağlığını bozmaya hiç hakkı yoktur. Halka ucuz et yedirmenin yolu
ülkemizde hayvancılığı desteklemektir.
Teşekkür
ederim.
BAŞKAN
– Sayın Dedeoğlu…
5.- Kayseri Milletvekili Sami Dedeoğlu’nun 28 Şubat
postmodern darbesinin 21’inci yıl dönümüne ve 27 Şubat Necmettin Erbakan’ın
vefatının 7’nci yıl dönümüne ilişkin açıklaması
SAMİ
DEDEOĞLU (Kayseri) – Teşekkür ediyorum Sayın Başkan.
28
Şubatta ülke postmodern bir darbeyle karşılaştı. 28 Şubat darbesi Türkiye'nin
ekonomik yönden ilerlemesini istemeyen, ülkemizin kaynakları üzerindeki
hâkimiyetlerini kaybetmek istemeyen güçlerin bir darbesidir. Bu çıkar çevreleri
kötü emellerine Türk Silahlı Kuvvetlerini, yüce yargıyı ve basını alet
etmişlerdir. Koca koca adamlar üniformalarıyla, cüppeleriyle sokağa
dökülmüşlerdir. Onlarca bankanın içi boşaltılmış, enflasyon yüzde 700’lere
fırlamış, ülke ekonomisini batırmışlardır. 28 Şubat doğrudan halka, millî
iradeye yönelmiş bir darbedir. Düzmece basın haberleriyle, meşhur Aczmendi
olaylarıyla halkı etkilemeye ve böylece millî irade baskı altına alınmaya
çalışılmıştır. Ülke genelinde il ve ilçelerde “takip kurulları” adı altında
illegal faaliyet gösteren Batı Çalışma Grubu etkisiyle binlerce vatandaşımızın
baskı altına alındığı, fişlemelerin yapıldığı, kamu haklarından mahrum edildiği
ve sürgünlere tabi tutulduğu bir dönem yaşanmıştır. 
Ömrünü
Hakk’a ve halka hizmete adamış merhum Başbakanımız ve Hocamız Necmettin
Erbakan’ı vefatı seneidevriyesinde rahmetle anıyoruz.
Yüce
Meclisi saygıyla selamlıyorum. 
BAŞKAN
– Sayın Gaytancıoğlu…
6.- Edirne Milletvekili Okan Gaytancıoğlu’nun, uzman
öğretmenlik şartlarına ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Millî
Eğitim Bakanına soruyorum: Bundan on iki yıl önce bazı eğitimcilerin, bazı
sendikaların karşı çıktığı bir sınav yapıldı, adı Uzman Öğretmenlik Sınavı’ydı.
Bu sınava girip başarılı olanlar uzman öğretmen oldular ve maaşlarında bir
iyileştirme yapıldı. Bundan sonra bir daha böyle bir sınav yapılmadı. Şimdi
ortalıkta “Uzman öğretmenlik performansa dayalı verilecek.” söylemleri ve
taslakları var. Sözde, yöneticiler, veliler ve öğrenciler öğretmenlere not
verecek ve öğretmenler buna göre uzman öğretmen olacaklar. AKP’nin,
yöneticileri nasıl seçtiğini biliyoruz, yandaş sendikaya üyeyseniz okul müdürü
ve müdür yardımcısı olursunuz. Şimdi soruyorum: Eğer uzman öğretmen olacaksanız
yine yandaş mı olmanız gerekecek? Yeter artık. Eğer böyle bir düşünceniz varsa
objektif bir sınav yapın.
Teşekkürler.
BAŞKAN
– Sayın Akar…
7.- Kocaeli Milletvekili Haydar Akar’ın, Kocaeli’de
başlanacak metro projelerine, Adapazarı-İstanbul bölgesel treni ile
Gebze-İstanbul banliyö trenlerinin tekrar çalışmasını ve Derbent’ten Kartepe’ye
çıkan yolun bir an önce tamamlanmasını istediğine ilişkin açıklaması
HAYDAR
AKAR (Kocaeli) – Sayın Başkan, Başbakan Binali Yıldırım geçen hafta sonu AKP
Kocaeli İl Kongresi’nde yapmış olduğu açıklamada Darıca, Gebze ve Çayırova
OSB’ler bölgesini bağlayacak olan metro projesi için çalışmalara başlandığı
belirtti. Ayrıca, Derbent, İzmit ve Körfez ilçelerini birbirine bağlayacak olan
metro projesinin etüt çalışmalarına da başlanacağını söyledi. Öncelikle, bunu
bir Kocaeli Milletvekili olarak memnuniyetle karşılıyor ve destekliyorum,
konunun takipçisi olacağımı da belirtmek istiyorum. Ancak, etüt çalışmasına
başlanacak olan Derbent-İzmit-Körfez metro projesinin Gebze dâhil edilmediğinde
bir ayağının da topal kalacağını ayrıca belirtmek istiyorum.
2012
yılına kadar her gün çalışan fakat 2012 yılında durdurulan Adapazarı-İstanbul
bölgesel treni ve Gebze-İstanbul banliyö trenlerinin bir an önce tekrar çalışması
Kocaeli trafiğini rahatlatmakla birlikte, daha önce günde 30 bin vatandaşın
yararlandığı bir ulaşım aracı olarak zaruridir.
Yine,
Derbent’ten Kartepe’ye çıkan yolun da bir an önce tamamlanmasının ve ulaşıma
açılmasının da bölgede yaşayan vatandaşlarımız için istihdam ve gelir kaynağı
olacağını belirtiyor…
(Mikrofon
otomatik cihaz tarafından kapatıldı) 
BAŞKAN
– Sayın Gürer…
8.- Niğde Milletvekili Ömer Fethi Gürer’in, mobilya
malzemelerine gelen zamlar nedeniyle esnafın mağdur olduğuna ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Niğde’nin
Bor ilçesi Marangozlar Odası Başkanı Kani Demirbilek ürettikleri ürünün satış
fiyatlarının değişmediğini ancak gelen zamlar karşısında üretim yapamaz hâle
geldiklerini açıkladı. Mobilya malzemelerinin tümüne zam geldiğini kaydeden
Demirbilek altı ay öncesine kadar 150-160 lira arasında aldıkları mobilya
üretim malzemesi olan bir tabaka MDF’nin şu anda 210-220 lira arasında
satıldığını söyledi. Girdilerin bir yılda yüzde 100 zam gördüğünü, bu ham
maddeye bir çözüm bulunması gerektiğini belirtti. Artık esnafın önünü açacak
yeni projelerin üretilmesi gerektiğini söyledi, üç yıldan bu yana satış
fiyatlarının değişmediğini belirtti. Mobilya üreticisinin işi almadan önce
oturup fiyat düşünür olduğunu, bu duruma artık dur denmesinin gerektiğini,
Hükûmetin seslerini duyması için marangozlar olarak imza topladıklarını
söyledi. Hükûmetin marangozların sorunlarına kulak vermesini istediklerini
ifade etti. Ağaç İşleri Federasyonu da ülke genelinde başlattığı bir
kampanyayla mobilya malzemelerine son altı ayda gelen yüzde 70’ten fazla
zamlarla esnafın mağdur olduğunu dile getirdi.
BAŞKAN
– Sayın Ertem…
9.- Hatay Milletvekili Birol Ertem’in, on yedi yıldır
bitirilemeyen Menzelet Baraj Projesi için Orman ve Su İşleri Bakanı Veysel
Eroğlu’nu göreve davet ettiğine ilişkin açıklaması
BİROL
ERTEM (Hatay) – Hatay için ekonomik açıdan çok önemli olan ve yapımına 2001
yılında başlanan Menzelet Baraj Projesi on yedi yıl geçmesine rağmen hâlâ
bitirilememiştir. Her seçim döneminde AKP Hükûmeti tarafından altı ay
içerisinde bitirileceği vadedilirken seçmene umut tacirliği yapan AKP bölge
milletvekillerini de şiddetle kınıyorum. Dolayısıyla, çiftçilerimiz Amik
Ovası’nda susuzluk nedeniyle tarlalarını ekememekte ve ciddi ekonomik krize
sürüklenmektedirler. Bitirildiği takdirde 700 bin dönümü Amik Ovası’nda olmak
üzere 950 bin dönüm araziyi suya kavuşturacak ve 150 bin kişiye istihdam
sağlayacak Menzelet Baraj Projesi için Orman ve Su İşleri Bakanı Sayın Veysel
Eroğlu’nu göreve davet ediyoruz. Sayın Bakan, bölge halkı sizden ve AKP Hatay
milletvekillerinden boş vaat değil, icraat bekliyor.
Teşekkür
ediyorum.
BAŞKAN
– Sayın Karayel…
10.- Kayseri Milletvekili İsmail Emrah Karayel’in, 28 Şubat
postmodern darbesinin 21’inci yıl dönümüne, 27 Şubat Necmettin Erbakan’ın
vefatının 7’nci yıl dönümüne ve Abdülhamit Han’ın vefatının 100’üncü yıl
dönümüne ilişkin açıklaması
İSMAİL
EMRAH KARAYEL (Kayseri) – Teşekkür ederim Sayın Başkan.
Bugün
28 Şubat postmodern darbesinin 21’inci yıl dönümüdür. 28 Şubat darbesi
Türkiye'nin ekonomik yönden ilerlemesini istemeyen, ülkemizin kaynakları
üzerindeki hâkimiyetini kaybetmek istemeyen güçlerin bir müdahalesidir. Bu
çıkar çevreleri kötü emellerine TSK’yi, yargıyı ve basını alet etmişlerdir. Bu
dönemde onlarca bankanın içi boşaltılmıştır. 28 Şubat doğrudan halka, millî
iradeye yönelmiş bir darbedir. Düzmece basın haberleriyle halk etkilenmeye,
böylece millî irade baskı altına alınmaya çalışılmıştır. Çok geniş kesimlerin
baskı altına alındığı, fişlemelerin yapıldığı, kamu haklarından mahrum edilen
vatandaşlarımızın sürgünlere tabi tutulduğu bir dönem olmuştur. 28 Şubat
yargısının mağdur ettiği kişilerin bir kısmı hâlâ hapistedir ve bu mağduriyet
derhâl sona erdirilmelidir. 
Bu
vesileyle, “Bir milletin asıl gücü topu, tüfeği yahut tankı değil imanlı ve
inançlı gençliğidir.” diyen, ömrünü Hakk’a ve halka hizmete adamış Merhum
Başbakanımız, Hocamız Necmettin Erbakan’ı vefatının seneidevriyesinde rahmetle
ve Ulu Hakan Abdülhamit Han’ı vefatının 100’üncü yıl dönümünde rahmetle
anıyoruz. 
BAŞKAN
– Sayın Tümer…
11.- Adana Milletvekili Zülfikar İnönü Tümer’in, büyük
sanayi kuruluşlarının kullandığı elektriğe zam yapılmasına ilişkin açıklaması
ZÜLFİKAR
İNÖNÜ TÜMER (Adana) – Sayın Başkan, büyük sanayi kuruluşlarının kullandığı
elektriğe 1 Nisan 2018’den itibaren yüzde 27 zam yapılacağına dair haberler
basında geniş yer bulmuştur. Bugüne kadar tek tarife üzerinden elektrik ücreti
ödeyen sanayicilerin kullanacağı elektriğin 1 Nisandan itibaren sabah
06.00-17.00 arası 24 kuruş, 17.00-22.00 arası 40 kuruş ve saat 22.00-06.00
arasıysa 9,5 kuruşla fiyatlandırılacağı doğru mudur? Tarife bu şekilde hayata
geçtiği takdirde sanayiciler fabrikalarını gece saatlerinde çalıştırmaya
zorlanacaktır. Ancak birçok fabrikanın gece çalışması mümkün değildir.
Sanayicilerin artık normal tarifeden değil “Son Kaynak Tedarik” adı altında
yeni bir elektrik tarifesine göre fatura ödeyeceği, buna göre yıllık 50 milyon
kilovatsaat ve üzerinde tüketimi olan organize sanayi bölgelerindeki tüketiciler
için farklı bir tarife uygulanacağı doğru mudur? Tebliğle, 50 milyon
kilovatsaatin altında tüketimi olan tüketiciler ile söz konusu 80’e yakın
organize sanayi bölgesindeki tüketiciler arasında ciddi bir tarife farkı
oluşmayacak mıdır? Bu yöntem haksız rekabetin de önünü açmayacak mıdır? Tüm
Türkiye’de olduğu gibi Adana’da istihdam, üretim ve ihracatın en önemli yükünü
çeken organize sanayi bölgelerindeki sanayicilerin mağduriyeti giderilmelidir.
BAŞKAN
– Sayın Taşkın…
12.- Mersin Milletvekili Ali Cumhur Taşkın’ın, 28 Şubat
postmodern darbesinin 21’inci yıl dönümüne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Bugün
28 Şubat, milletin seçtiği iktidara zorla son veren ve milletin değerlerine
savaş açan postmodern darbenin 21’inci yıl dönümü. “28 Şubat bin yıl sürecek.”
denilmişti, ancak sadece beş yıl sürdü. 3 Kasım 2002’de millet darbecilere
karşı gereken dersi vererek milletin adamlarını iş başına getirdi. Yirmi bir
yıl önce Millî Güvenlik Kurulu toplantısı ve sonrasında her gün gazetelerde,
ekranlarda boy gösteren, millete hayatı zindan eden o vesayet odaklarının
yerlerinde şimdi yeller esiyor. 28 Şubatın darbeci medyası artık yok. 28
Şubatın emir kulu sermayesi artık yok. 28 Şubat karşısında el pençe duran yargı
artık yok. Darbeye payandalık yapan sendikalar, dernekler tek tek kudretlerini
yitirdiler. AK PARTİ iktidarları olarak 28 Şubatın yaralarını sardık ama
acılarını asla unutmadık ve unutturmayacağız diyorum.
Genel
Kurulu saygıyla selamlıyorum.
BAŞKAN
– Sayın Akbaşoğlu...
13.- Çankırı Milletvekili Muhammet Emin Akbaşoğlu’nun, 27
Şubat Necmettin Erbakan’ın vefatının 7’nci yıl dönümüne ve 15 Temmuz darbe
girişimini kararlı, cesur ve dik duruşuyla milletle birlikte püskürten
Cumhurbaşkanı Recep Tayyip Erdoğan’a teşekkürlerini sunduğuna ilişkin
açıklaması
MUHAMMET
EMİN AKBAŞOĞLU (Çankırı) – Teşekkürler Başkanım.
Siyonist
lider Theodor Herzl’in, 1897’de Basel’de, Abdülhamit Han’ı devirip Filistin’de
İsrail devletini kurmak, Nil’den Fırat’a büyük İsrail’i gerçekleştirmek, faşist
bir dünya imparatorluğunu hâkim kılmak şeklindeki üç adımlı uluslararası ifsat
projesine, yüz yıl sonra 1997’de aynı salonda Başbakan sıfatıyla “Yaşanabilir
bir Türkiye, yeniden büyük Türkiye, yeni bir dünya.” şeklinde ıslah reçetesini
sunan milletin adamı merhum Erbakan Hocamızı rahmet ve minnetle yâd ediyorum.
28
Şubat karanlık darbesini planlayanlarca yürürlüğe sokulan 15 Temmuz
uluslararası darbe ve işgal girişimini kararlı, cesur ve dik duruşuyla
milletimizle birlikte püskürten Abdülhamit Han’ın ve Erbakan’ın hayallerini
gerçekleştiren Cumhurbaşkanımız ve Başkumandanımız Recep Tayyip Erdoğan’a aziz
milletimiz ve insanlık adına teşekkürlerimi sunuyorum.
BAŞKAN
– Sayın Çamak...
14.- Mersin Milletvekili Hüseyin Çamak’ın, gözaltına
alındıktan on üç gün sonra kalbi işkenceye dayanamadığı için vefat ettiği iddia
edilen öğretmen Gökhan Açıkkollu’nun suçsuz bulunduğuna ilişkin açıklaması
HÜSEYİN
ÇAMAK (Mersin) – Sayın Başkan, 24 Temmuz 2016’da gözaltına alınan öğretmen
Gökhan Açıkkollu, on üç gün sonra, gözaltındayken kalbinin işkenceye
dayanamayarak vefat ettiği iddia edildi. O dönem gözyaşları içerisinde
ekranlara görüntüsü yansıyan babası, oğlunun hainler mezarlığına defnedildiğini
ve Diyanetin yasağından ötürü cenaze namazını kıldıracak imam bile bulamadıklarını
belirtmişti. Gökhan öğretmen geçen hafta suçsuz bulunarak görevine iade edildi.
Nihayetinde, gencecik bir öğretmenin hayatı karartıldı. Defnedildikten sonra
“Pardon.” denildi. Biliyoruz ki Gökhan öğretmen gibi daha niceleri var. Gayrı,
bunca mazlumun vebalinin altından hiçbir güç kalkamaz. Keşke herkesin vicdanı
kadar hükmü olsaydı diyor, yeni Gökhan öğretmenler olmaması için yetkilileri
artık insafa çağırıyorum.
Teşekkür
ederim.
BAŞKAN
– Sayın Yedekci yerine Sayın Köksal...
15.- Afyonkarahisar Milletvekili Burcu Köksal’ın, Afyon
Şeker Fabrikasının satılması hâlinde çiftçinin, işçinin, esnafın,
Afyonkarahisar’ın kaybedeceğine ilişkin açıklaması
BURCU
KÖKSAL (Afyonkarahisar) – Sayın Başkan, kâr ettiği hâlde satışa sunulan 14
şeker fabrikasının içinde olan ve yerli mühendis ve yerli işçi tarafından yerli
teknolojiyle kurulmuş bir cumhuriyet eseri olan Afyon Şeker Fabrikasına
geçtiğimiz yıl 13 milyon liralık yatırım yapılıp geçtiğimiz ayda da bir şeker
paketleme tesisi açıldı. Özelleştirilecek bir fabrikaya niçin bu kadar büyük
bir yatırım yapıldı? Buradaki özelleştirmenin amacı, adrese teslim ihaleyle bir
yandaşa fabrikayı peşkeş çekmek, halkı nişasta bazlı şekere mahkûm edip kanser
etmek, yüzlerce işçiyi, emekçiyi, nakliyeciyi mağdur etmek ve pancar üretimiyle
geçinen binlerce hemşehrimi aşsız, işsiz bırakmak mıdır? Satış kararı alanların
artık aklını başına alması gerekiyor. Bu fabrika satılırsa çiftçi kaybedecek,
bu fabrika satılırsa işçi kaybedecek, bu fabrika satılırsa esnaf kaybedecek, bu
fabrika satılırsa en önemlisi Afyonkarahisar kaybedecek. 
BAŞKAN
– Sayın Sürekli…
16.- İzmir Milletvekili Kerem Ali Sürekli’nin, 28 Şubat
postmodern darbesinin 21’inci yıl dönümüne ve 27 Şubat Necmettin Erbakan’ın
vefatının 7’nci yıl dönümüne ilişkin açıklaması
KEREM
ALİ SÜREKLİ (İzmir) – Teşekkür ediyorum Sayın Başkan. 
Bugün
28 Şubat postmodern darbesinin 21’inci yıl dönümü. Adına ister postmodern deyin
ister başka bir şey, hiçbir darbe ilelebet sürmez. Milletin değerlerine karşı
başlatılmış saldırılar her zaman sonuçsuz kalmaya mahkûmdur. Bin yıl süreceği
söylenen süreç millet iradesiyle tasfiye edilmiştir. 28 Şubatlar, 17-25
Aralıklar, 15 Temmuzlar tarihte kara bir leke olarak kalacaktır. 
Bu
vesileyle, 28 Şubat sürecinde yalanlarla karartmaya çalıştıkları 54’üncü
Hükûmetin Başbakanı merhum Necmettin Erbakan’ı ölümünün 7’nci yıl dönümünde
rahmet ve minnetle anıyoruz.
BAŞKAN
– Sayın Arslan…
17.- Denizli Milletvekili Kazım Arslan’ın, 14 şeker
fabrikasının alelacele satılmasına neden ihtiyaç duyulduğunu öğrenmek istediğine
ve bu karardan vazgeçilmesi gerektiğine ilişkin açıklaması
KAZIM
ARSLAN (Denizli) – Başbakana soruyorum: Cumhuriyet Dönemi’nin en önemli
yatırımlarından olan milletimizin malı 14 şeker fabrikasının da alelacele
satılmasına neden ihtiyaç duyulmuştur? Bu özelleştirmenin yapılmasıyla
çiftçilerimizin ve işçilerimizin hakları nasıl korunacaktır, oluşan
mağduriyetler nasıl önlenecektir? Bu kararın alınmasında nişasta bazlı şeker
üretimi yapan Cargill firmasının bir etkisi var mıdır? Nişasta bazlı şeker üretiminde
sağlığa zararlı kimyasalların kullanıldığı, bunun da insan sağlığına çok büyük
zararlar verdiği söylenmektedir, ayrıca bu zararlı şekerin kullanılmasından
dolayı kanser hastalarının arttığı görülmektedir. Bu durum karşısında şeker
pancarından şeker üretimini destekleyeceğiniz ve artıracağınız yerde neden
sağlığa zararlı nişasta bazlı şeker üretiminin daha çok üretilmesinin önünü
açıyorsunuz? Çiftçilerimiz ve işçilerimiz adına bu kararınızdan vazgeçin
diyorum.
Teşekkür
ederim.
BAŞKAN
– Sayın Yıldırım…
18.- İstanbul Milletvekili Hurşit Yıldırım’ın, 28 Şubat
darbesinin 21’inci yıl dönümüne ilişkin açıklaması
HURŞİT
YILDIRIM (İstanbul) – Sayın Başkan, teşekkür ediyorum.
Bugün
28 Şubatın yıl dönümü. Yirmi bir yıl geçmiş olmasına rağmen hem millî iradeyi hem
inançlı insanları hem de millî ekonomimizi hedef alanları, demokrasiye balans
ayarı verenleri aziz milletimiz hiç affetmedi, asla da affetmeyecek. 
28
Şubat, bir milletin inancına vurulmaya çalışılan prangadır. 28 Şubat, katsayı
engeliyle, üniversitelere kurulan ikna odalarıyla insanımızın eğitim hakkının
elinden alındığı zorba bir dönemdir. 28 Şubat dönemi, demokrasiye,
özgürlüklere, toplumun öz değerlerine, seçilmiş iktidara karşı yürütülen bir
insanlık ayıbıdır. “Bin yıl sürecek.” denilen 28 Şubat süreci AK PARTİ
iktidarıyla tarihin karanlık sayfalarına gömülmüştür. Ülkemizin tarihine kara
bir leke olarak geçen 28 Şubat darbesini asla unutmadık, unutturmayacağız. 
28
Şubatta “Namlusu millete yönelmiş tanka selam durmam.” diyen rahmetli Muhsin
Yazıcıoğlu ile partisi kapatılan, savunan adam Necmettin Erbakan’ı da rahmet ve
minnetle anıyorum.
BAŞKAN
– Son olarak Sayın Ceritoğlu Kurt, buyurun.
19.- Çorum Milletvekili Lütfiye İlksen Ceritoğlu Kurt’un,
hiçbir güç ve iradenin millet iradesinden daha güçlü ve milletten daha üstün
olmayacağına ilişkin açıklaması
LÜTFİYE
İLKSEN CERİTOĞLU KURT (Çorum) – Teşekkürler Sayın Başkanım.
Değerli
milletvekili arkadaşlarım, hiçbir güç ve irade yoktur ki millet iradesinden
daha güçlü, milletten daha üstün olsun. Demokrasiye balans ayarı yaptıklarını
söyleyenler ve “Bin yıl sürecek kararlar aldık.” diyerek millî iradeyi
görmezden gelenler, milletimizin feraseti sayesinde akamete uğramışlar, işlemiş
oldukları cürümlerin altında kalmışlardır şükür. Sincan’da tankları yürüterek millî
iradeye ayar vermeye çalışan o zihniyet, 15 Temmuzda tankların millet
tarafından nasıl teslim alındığını da idrak etmiş olmalıdır.
Hafızayıbeşer
nisyanla maluldür. Unutmamak gerekir ki dün ile bugünün mukayesesi yapılsın.
Unutulmasın ki bu millet ne badireler atlatmış ne eziyetlere maruz
bırakılmıştır. İnancından ötürü ötekileştirilen kardeşlerimizi, ikna odalarında
ideoloji seanslarına mecbur bırakılan insanlarımızı, başı kapalı olduğu için
eğitim hakkı ellerinden alınan evlatlarımızı bir an olsun unutmadık,
unutturmayacağız. Milletle oyun olmaz, millet baskı altına alınmaz, millete
efendilik yapılmaz. Bilinmelidir ki millî iradenin karşısında hiçbir engel
duramaz.
Teşekkür
ederim.
BAŞKAN
– Teşekkür ediyorum. 
Şimdi
sisteme giren sayın grup başkan vekillerine iki dakika süreyle söz vereceğim. 
Sayın
Akçay, buyurun. 
20.- Manisa Milletvekili Erkan Akçay’ın, 28 Şubatın 21’inci
yıl dönümüne, terörist elebaşı Salih Müslim’in Çekya’da serbest bırakılmasına
ve 26 Şubat-4 Mart Vergi Haftası’na ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Bugün
siyasi tarihimize, demokrasi tarihimize kara bir leke olarak geçen ve “balans
ayarı” adı altında girişilen 28 Şubatın 21’inci yılındayız. 28 Şubat 1997’deki
siyasete müdahale derin fay kırıklarına sebep olmuştur. Bugün 15 Temmuz darbe
ve işgal girişiminin adli sürecini takip ediyoruz. Nasıl ki 15 Temmuzun tüm
sorumlularının cezalandırılmasını talep ediyorsak, adaletin tesis edilmesi
çağrısı yapıyorsak 28 Şubat için de düşüncelerimiz aynıdır. Türkiye’nin bu tür
yüklerden kurtulması gerekmektedir.
Kendilerine
güç ve yetki vehmederek alan açan, gayrimeşru müdahalelerle millet emanetini
gasbeden çevrelere kesinlikle gereğinin yapılması şarttır. Hukukun ve millet
iradesinin hakkının savunulması her şeyden öncelikli görülmelidir. Demokrasinin
itibarını ve hakkını korumak, bu hakkı savunanlara destek olmak hepimizin
sorumluluğundadır. Bu vesileyle bir kez daha vurgulamak isterim ki milletimizin
hassasiyet ve tercihlerine saygı duymak, demokrasi ve hukukun temel ilkelerine
uymak herkesin asli görevidir. Demokrasiye ve millet iradesine şartsız sahip
çıkmak “ama” “fakat” “lakin” demeden hepimiz için kaçınılmaz bir sorumluluktur.

Sayın
Başkan, terörist elebaşılardan Salih Müslim gözaltına alındığı Çekya’da skandal
bir kararla serbest bırakıldı. Türkiye’nin 13 Şubattan beri kırmızı bültenle
aradığı teröristin serbest bırakılması Avrupa’nın bazı ülkelerinin gerçek
yüzünü bir daha göstermiştir. Bu teröristin Zeytin Dalı Harekâtı başladıktan
sonra Avrupa’ya kaçtığı yönünde bazı iddialar mevcuttu. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen. 
ERKAN
AKÇAY (Manisa) – Aradan geçen sürede hangi ülkeler hangi gerekçelerle teröriste
sahip çıktı, bunların cevabını bekliyoruz ama Çekya’nın bu kararı, terörist
elebaşılarını kollayan Avrupa’nın gerçek yüzünü göstermiştir. Çekya bu
kararıyla terörle küresel düzeyde mücadeleye zarar vermiştir. Türkiye ile Çekya
suçluların iadesine taraf iki ülkedir. Çekya’nın bu kararı uluslararası
yükümlülüklerine aykırıdır ve bu ülkeye Salih Müslim’i tekrar yakalayarak bir
an önce Türkiye’ye teslim etmesi çağrısında bulunuyoruz. 
Sayın
Başkan, bu hafta Vergi Haftası’nın içerisindeyiz. Vergi Haftası, vergi
bilincinin artırılması amacıyla düzenlenmektedir. Bu bilinç hem vergi
mükellefleri ve hem de vergi idaresi düzeyinde tesis edilmesi gereken bir
husustur. Ancak verginin sağlıklı ve düzenli bir şekilde toplanabilmesi için
vergi sisteminin ekonomiyle uyumlu olması, adalet, eşitlik, ve genellik
ilkelerine uygun olması gerekir.
(Mikrofon
otomatik cihaz tarafından kapatıldı)
ERKAN
AKÇAY (Manisa) – Tamamlıyorum Sayın Başkan.
BAŞKAN
– Tamamlayın lütfen.
ERKAN
AKÇAY (Manisa) – Bu Vergi Haftası münasebetiyle, Gelir İdaresi personelinin
kurum içi uzmanlık sınav talebi ve sıkıntısı devam etmektedir. Kurum içi bu
uzmanlık sınavlarının bir an önce gündeme getirilmesi gerekir. 
Bu
vesileyle, vergi mükelleflerinin, Maliye Bakanlığı ve Gelir İdaresi
çalışanlarının ve serbest muhasebeci ve mali müşavirlerinin Vergi Haftası’nı
kutluyorum.
Teşekkür
ederim Sayın Başkan.
BAŞKAN
– Teşekkür ediyorum.
Sayın
Özkoç, buyurun.
21.- Sakarya Milletvekili Engin Özkoç’un, 28 Şubatın 21’inci
yıl dönümüne, Cumhuriyet Halk Partisi olarak hangi isimle, yol ve yöntemle
olursa olsun darbelere karşı olduklarına, milletin vekillerinin haklarında
iddia ortaya konulmadan cezaevlerinde âdeta rehin alındıklarına ve demokrasiye
koşulsuz, hep birlikte sahip çıkmak gerektiğine ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; bugün 28
Şubatın yıl dönümü. Biz Cumhuriyet Halk Partisi olarak postmodern, asker, sivil
hangi isimle, yol, yöntemle olursa olsun bu darbelere karşıyız. Tüm darbelerin
temel hedefi, 28 Şubatta da olduğu gibi, siyasettir, halkımızın sesi, temsili olan
Meclistir. 15 Temmuzda da bu kast Meclisimizi bombalamaya kadar götürmüştür.
Cumhuriyet tarihimizde ilk kez Meclis halkın egemenliğine karşı çıkanların
fiilî hedefi hâline getirilmiştir. Ancak bundan daha ağırı beş gün sonra 20
Temmuzda Meclisin işlevsiz hâle getirilmesiyle gerçekleşmiştir. Bugün ülke
olarak sivil darbe koşullarında yaşamaktayız. Bombalara direnen, Kurtuluş
Savaşı’nı yöneten bu Meclis, Türkiye Büyük Millet Meclisi 20 Temmuz itibarıyla
devre dışı bırakılmıştır. 
Enis
Berberoğlu, milletvekilimiz, hakkında tek bir somut delil bulunmadan, yargı
kararları hiçe sayılarak, cezaevinde tutulmaktadır. Milletin temsilcileri,
vekilleri haklarında iddia ortaya konulmadan cezaevlerinde âdeta rehin
alınmaktadır. Milletvekili arkadaşımız ve Grup Başkan Vekili Ahmet Yıldırım’ın
dün bir parti lideri olan Cumhurbaşkanına hakaretten milletvekilliği
düşürülmüştür. Meclisin halkı temsil ve karar alma gücü gasbedilmiştir, bir
grubun çoğunluk iradesine bırakılmıştır. OHAL KHK’leriyle Meclis dışarıda
bırakılarak yargıda, orduda, eğitimde, ekonomide yapısal değişiklikler
yapılmıştır. Medya susturulmuş, akademi boşaltılmış, iş dünyası baskı altına
alınmıştır. 28 Şubat darbesine nasıl karşıysak içinde bulunduğumuz, maruz
kaldığımız 20 Temmuz darbesine de karşıyız. Siyasi partiler millî iradenin
temsilcisidir. “Bana oy verenler millî iradeyi temsil ediyor, oy vermeyenler
millî değildir.” anlayışı demokrasiyle bağdaşmaz. Demokrasiye koşulsuz,
birlikte sahip çıkmalıyız. 
Saygılar
sunuyorum. 
BAŞKAN
– Teşekkür ediyorum. 
Sayın
Muş, buyurun. 
22.- İstanbul Milletvekili Mehmet Muş’un, 28 Şubat
darbesinin 21’inci yıl dönümüne, tüm darbe ve darbe girişimlerini
lanetlediğine, demokrasinin en büyük sigortasının Türk milleti olduğuna ve
İstanbul Milletvekili Gülay Yedekci’nin sataşma nedeniyle yaptığı konuşması
sırasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; bugün demokrasi
tarihimizde kara bir leke olan 28 Şubat darbesinin yıl dönümü. Bilindiği üzere,
28 Şubat millî iradeyi hedef alan zelil bir süreç idi. Halkın oylarıyla
seçilmiş meşru iktidarı sandık dışı yöntemlerle düşürmek için her türlü
rezaletin sergilendiği bir sürecin en büyük mağduru aziz milletimiz olmuştur.
“Yüzde 99 bile alsan ülkeyi yönettirmeyiz.” diyen vesayet odakları “Demokrasiye
balans ayarı” adı altında seçilmiş iktidara karşı her türlü yıldırma
yöntemlerini uyguladı. “Gerekirse silah bile kullanırız.” “Bu defa işi silahsız
kuvvetler halletsin.” gibi manşetlerle siyaset mühendisliği yapıldı. Devlet içerisinde
illegal yapılanmalara gidilerek Hükûmet aleyhine kara propaganda yürütüldü.
Sincan’da tankları yürütmek suretiyle millî iradeye gözdağı verildi. 28 Şubatta
halkımıza âdeta zulmedildi, gençlerimizin eğitim hakkı elinden alındı,
üniversitelerde ikna odaları oluşturularak gençlerimize baskılar yapıldı. Sırf
kıyafetinden dolayı vatandaşlarımız kamu hizmetlerinde ayrımcılığa tabi
tutuldu. Meslek liseleri ve imam-hatip liselerinin orta bölümlerinin kapısına
kilit vuruldu. Bankalar hortumlandı, ekonomi kaynaklarımız belli çevrelere
peşkeş çekildi. Parti kapatma davalarıyla, yargıya verilen brifinglerle hukuk
ayaklar altına alındı. Önceden hazırlanmış kurgular üzerinde irtica paronayası
hortlatılarak inançlı insanlara iftiralar atıldı, zulümler yapıldı. Üzülerek
ifade etmeliyim ki, bugün demokrasiden dem vuran bazı siyasi çevreler de o gün
28 Şubatın bu antidemokratik uygulamalarına alkış tuttu, destek verdi. Bugün
Türkiye'de diktatör yalanını dolaşıma sokanların 28 Şubatta darbecilerle nasıl
kol kola olduğunu, demokrasi sicillerinin ne kadar bozuk olduğunu milletimiz
gayet iyi bilmektedir.
Çok
şükür ki, bugün bambaşka bir Türkiye var. O gün millete tepeden bakan bir
kibirle “28 Şubat bin yıl sürecek.” diyenler bugün tarihin çöplüğünde yerlerini
almışlardır. Bugün Türkiye'de iktidarları manşetler değil, millet belirliyor.
Bugün Türkiye'de sokak olaylarıyla, vesayet odaklarının algı operasyonlarıyla
iktidarlar hizaya getirilemiyor. Bugün Türkiye'de hiç kimse kıyafetinden,
dininden, dilinden, etnik kökeninden ötürü ayrımcılığa tabi tutulmuyor, herkes
eşit bir şekilde eğitim hakkından ve kamu hizmetlerinden faydalanıyor. Bugün
tanklar Sincan’da millî iradeye değil, Afrin’de teröristlere karşı yürüyor.
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
MEHMET
MUŞ (İstanbul) – Çok şükür ki, bugün Türkiye darbeler geçmişine bakarak
demokrasiye daha çok sahip çıkıyor, meşruiyetin yegâne kaynağının millet
olduğunu bilerek millî iradenin egemen kılınmasından asla taviz vermiyor. Ve
herkes biliyor ki, bu ülkede demokrasinin en büyük sigortası 15 Temmuzda olduğu
gibi gövdesini tankın önüne koyan aziz Türk milletidir.
Bu
duygularla tüm darbe ve darbe girişimlerini lanetliyor, Allah ülkemize bir daha
böyle felaketler yaşatmasın temennisinde bulunuyorum.
Burada
küçük bir düzeltme ihtiyacı duyuyorum. Az önce Sayın Yedekci konuşuyorken
geçmiş Aile Bakanımızın “Bir kereden bir şey olmaz.” gibi bir ifade
kullandığını söylemiştir. Sayın Bakanın “Bir kereden bir şey olmaz.” gibi bir
ifadesi yoktur. Sayın Yedekci’yi bunu ispata davet ediyorum.
Teşekkür
ederim.
BAŞKAN
– Teşekkür ediyorum.
Birleşime
on dakika ara veriyorum.
Kapanma
Saati:15.04 
İKİNCİ OTURUM
Açılma Saati: 15.25
BAŞKAN: Başkan Vekili Ahmet AYDIN
KÂTİP
ÜYELER: Mücahit DURMUŞOĞLU (Osmaniye), Barış KARADENİZ (Sinop) 
-----0-----
BAŞKAN
– Türkiye Büyük Millet Meclisinin 65’inci Birleşiminin İkinci Oturumunu
açıyorum. 
Gündeme
geçiyoruz.
Başkanlığın
Genel Kurula sunuşları vardır.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VII.- ÖNERİLER
A) Siyasi Parti Grubu Önerileri
1.- MHP Grubunun, Mersin Milletvekili Baki Şimşek ve
arkadaşları tarafından, emeklilerin sorunlarının araştırılarak çözüm
önerilerinin belirlenmesi amacıyla 27/2/2018 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 1 Mart 2018 Çarşamba günkü birleşiminde
yapılmasına ilişkin önerisi
28/2/2018
Türkiye Büyük Millet Meclisi Başkanlığına
Danışma Kurulu,
28/2/2018 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını arz ederim.
Saygılarımla. 
 Erkan
Akçay
 Manisa
 MHP
Grup Başkan Vekili

Öneri:
27
Şubat 2018 tarih, 2687 sayıyla TBMM Başkanlığına, Mersin Milletvekili Baki
Şimşek ve arkadaşlarının, emeklilerin sorunlarının araştırılarak çözüm
önerilerinin belirlenmesi amacıyla verdiği Meclis araştırması açılması
önergemizin görüşmelerinin 28/2/2018 Çarşamba günkü Birleşimde yapılması
önerilmiştir. 
BAŞKAN
– Milliyetçi Hareket Partisi grup önerisi üzerinde öneri sahibi olarak Mersin
Milletvekili Baki Şimşek konuşacaktır.
Sayın
Şimşek, buyurun. (MHP sıralarından alkışlar) 
MHP
GRUBU ADINA BAKİ ŞİMŞEK (Mersin) – Sayın Başkan, değerli milletvekilleri;
emeklilerimizin sorunlarıyla ilgili Milliyetçi Hareket Partisi grup önerisi
üzerinde söz almış bulunmaktayım. Bu vesileyle Gazi Meclisi ve ekranları
başında bizleri izleyen aziz Türk milletini saygılarımla selamlıyorum. 
Değerli
milletvekilleri, tabii, 28 Şubat bugün; tarihi boyunca özgür yaşamış, esarete
karşı sürekli direnmiş bir millet olan Türk milleti 28 Şubatta da 15 Temmuz
hain darbe girişiminde de elinde çakı bıçağı bile olmamasına rağmen tankların,
topların üzerine çıkarak direnmiş, havada uçan helikoptere, uçağa tabancayla
karşılık vermiştir. Bu yüce millet tarihin hiçbir döneminde esir alınamamış,
bundan sonra da esir alınamayacaktır. Ben bütün darbecileri buradan lanetliyorum.

Sayın
Başkan, değerli milletvekilleri; ülkemizde 11 milyonu aşkın emekli
bulunmaktadır, hayatlarının en verimli ve dinamik çağlarını devletine,
milletine hizmet ederek geçiren emeklilerimizin emeklilik döneminde sağlıklı,
huzurlu, refah içinde bir hayat sürmeleri en büyük isteğimizdir. Ülkemizin
kalkınmasına değerli hizmetler yapan, alın teri döken emeklilerimize en iyi
hayat şartlarını sağlamak sosyal devlet anlayışının bir gereğidir. Ancak,
günümüzde emeklilerimizle ilgili birçok sorun bulunmaktadır. Emeklilerimizin
bir kısmı, özellikle tarım BAĞ-KUR’u, isteğe bağlı sigortalıların veya SSK
emeklilerinin bir kısmı asgari ücretin altında maaş almaktadır. Hatta 600-700
lira, 800 lira, 1.000 lira gibi maaş alan emeklilerimiz vardır. Yapılacak olan
bir düzenlemeyle -tabii, devletin havuzu belli, imkânları belli ama asgari
ücretin altındaki hiçbir emekli maaşıyla insanların hayatlarını idame
ettirebilmesi mümkün değildir- en düşük emekli maaşının en az asgari ücret
kadar olması talebimizdir. 
Emeklilerle
ilgili bir diğer önemli sorun da intibak yasasıdır, 2000 yılından sonra emekli
olanlarla ilgili. Her yıl emekli olanlar bir önceki yıla göre daha az maaş
alıyorlar. Yani şu anda, asgari ücretle çalışan bir vatandaş 2016 yılında
emekli oluyor, 2017 yılında emekli olandan daha yüksek maaş alıyor. Buradaki
sistemin prim, gün ve yıpranma payı esas alınarak kendi değerini en azından
koruması, çalışan insanların maaşının, aynı işi yapan, aynı primi yatıran, aynı
gün çalışan insanların intibakının mutlaka yapılması… Toplumda bu yönde çok
büyük bir beklenti vardır. SSK ve BAĞ-KUR emeklilerimizin aylıklarında
eşitsizlikler vardır. Bunların giderilmesi ve intibakın mutlaka 2000 yılı
sonrası çalışanlar için de yapılması gerekmektedir. 
Değerli
milletvekilleri, emeklilerle ilgili bir diğer önemli sorun, sağlıkla ilgili
yapılan kesintilerdir. Şimdi, devlet hastanelerinde her bir emekli 6 lira
ödüyor, araştırma hastanelerinde 7 lira, üniversite hastanelerinde 8 lira
ödüyor, ayrıca özel hastanelere giderse de 15 lira. Şimdi, 6 lira, 7 lira, 8
lira, 15 lira, bu sadece muayene ücretleriyle alakalı. Bir de tahlil yaptırdığı
zaman veya başka film, diğer sonuçlar ortaya çıktığı zaman gerçekten emeklinin
bütçesini sarsan rakamlar. Emekli bunu hesap etmek zorunda kalıyor. Çünkü
emeklinin durumu, ay sonunun hesabını yapıyor; elektrik faturasını, doğal gaz
faturasını, telefon faturasını nasıl ödeyeceğinin hesabını yapıyor ve bugün
emeklilerin birçoğu hacizle karşı karşıyadır, maaşlarından kesintilerle karşı
karşıyadır.
Bir
diğer yapılan yanlışlık da emeklilerin maaşlarının yanlış hesaplandığı
gerekçesiyle ya da bir kısmının maaşından kesinti yapılıyor, bir kısmı da
itiraz ediyor “Maaşlarından zamanında yanlış kesinti yapılmış.” bunlardan fazla
ödeme alıyorlar. Düşünün, on beş yirmi yıl önce emekli olan bir vatandaşın
bugün yapılan bir hesaplamayla, hesaplama teknikleri değiştirilerek her ay
maaşından kesinti yapılıyor. Bunun da kabul edilmesi mümkün değil. Aradan on
beş yirmi yıl geçmiş. Doğru, yanlış. Artık emekli o maaşa göre kendisine bir
yaşam mücadelesi veriyor. Zaten aldığı maaş düşük. Bunun mutlaka düzeltilmesi
lazım ve buna göre hiçbir emekliden bir kesinti yapılmaması lazım.
Ayrıca
taşeron yasasıyla ilgili… Yine emeklilerimizin bir çoğunun belediyelerden ve
KİT’lerden işlerine son verilmek zorunda kalınmıştır. Emekliler zaten aldıkları
maaşla geçinemiyorlar, ilave bir iş olarak belediyenin şirketlerinde veya
KİT’lerde çalışıyorlar. Şimdi yasayla bunlar… Taşeron yasası birçok insanımıza
hak tanıdı ama emekli olanların hazır elindeki hakkı gasbedildi taşeron
yasasıyla. Emekli olanlar şu anda işlerinden çıkartılmak zorunda kalıyorlar.
Bir
de ayrıca yine emeklilerimizle ilgili… Bugün itibarıyla Sayın Kalkınma
Bakanımıza teşekkür ediyoruz, Mersin Milletvekilimiz Lütfi Elvan’a; Mersin
Mut’ta Mut Belediyesi ve TOKİ işbirliğiyle toplu konut projesinin yapılacağının
müjdesini vermiştir. Burada da yine emeklilerimize dönük ve fakir fukara
insanlarımıza dönük 1+1, 2+1 gibi sosyal konutların da bu proje kapsamına
alınmasını talep ediyorum ben. Emeği geçen herkese teşekkür ediyorum.
(Mikrofon
otomatik cihaz tarafından kapatıldı)
BAKİ
ŞİMŞEK (Devamla) – Sayın Başkanım, bir dakika.
BAŞKAN
– Tamamlayın lütfen.
BAKİ
ŞİMŞEK (Devamla) – Ayrıca yaşlı bakımevlerinde ve huzurevlerinde yaşayan
emeklilerimizin veya yaşlı vatandaşlarımızın da inşallah… Gelişmiş ülkenin
kriteri bu insanları yaşlı bakımevlerine ve huzurevlerine mahkûm etmek
değildir. Bunların öncelikle bizim törelerimize göre, inancımıza göre kendi
evlerinde bakımlarının yapılması; bir kısmının yapılıyor, diğerlerinin de bu
şekilde yapılması ve yaşlı bakım ve huzurevlerinde yaşayan emekli sayımızın
önümüzdeki yıllarda daha da azalmasını temenni ediyorum. 
Yüce
Meclisi saygıyla selamlıyorum. (MHP sıralarından alkışlar)
BAŞKAN
– Teşekkür ediyorum.
Cumhuriyet
Halk Partisi Grubu adına Niğde Milletvekili Ömer Fethi Gürer konuşacaktır. 
Sayın
Gürer, buyurun.
CHP
GRUBU ADINA ÖMER FETHİ GÜRER (Niğde) – Sayın Başkan, değerli milletvekilleri;
emeklilere ve yaşlılara verilen değer o toplumun gelişmişliğinin göstergesidir.
Ülkemizde 11 milyon emekli… 
AKP
seçimlerden önce vaatlerde bulunmakta, seçimden sonraysa emeklileri
unutmaktadır. Emekliler yoksulluk, hatta açlık sınırı altında yaşamak zorunda
bırakılmaktadır. 
Emekli
aylıklarında hesaplama yöntemlerinde değişiklikler sürekli yapılarak emekliler
aleyhine düzenlemeler gerçekleştirilmektedir. 
Kamu
ve özel ayrımı olmaksızın emeklilerin “muayene ücreti” “ilaç katkı payı” ve
“ilave ücret” adları altında sağlık hizmetlerinden kesinti yapılmamalıdır,
ücret ve katkı payı alınmamalıdır. Bu konuda vermiş olduğum kanun teklifi
Meclistedir. Bu bir an önce görüşülerek ilaçta katkı payı kaldırılmalıdır. 
İntibakla
ilgili 2000 yılı öncesine göre 2000 yılı sonrasında emekli olanlar mağdurdur.
İntibakla ilgili mutlaka düzenleme sağlanmalıdır. Bununla ilgili de kanun
teklifi verdik. Cumhuriyet Halk Partisi olarak 2000 yılı öncesi emekli olanlar
ile 2000 yılından sonra emekli olanlar arasındaki bu mağduriyetin giderilmesi
gerekiyor, bu adaletsizlik sonlandırılmalıdır.
Emekliler
için sosyal yaşam alanlarının düzenlenmesi ülkemizde ihtiyaçtır. 
Yaş
koşulu nedeniyle emekliliği hak ettiği hâlde emekli olamayanlar ciddi anlamda
mağdurdur. Emekliliği hak edenler için yapılabilecek bir düzenlemeyle bu
mağduriyet giderilebilir. Defalarca Hükûmete bu konuda yazılı, sözlü soru
önergelerimize ve kanun tekliflerimize rağmen düzenleme yapılmamış,
mağduriyetler sürmektedir. 
Emeklilerin
sendikalaşması ve sözleşme yapabilir duruma getirilmesi gerekir. Bu anlamda da
yasal düzenlemeye ihtiyaç vardır. 
Emeklilerin
yaşam kalitesi yükseltilmelidir. 
Ayrıca,
çalışmak zorunda olan emekliler taşeron yasası, taşeronla ilgili yapılan
düzenlemeyle işsiz bırakılmaktadır. Aldıkları gelir ve ücretleriyle geçimini
sağlayamayan, yokluk ve yoksulluk altında yaşam mücadelesi verenler taşeronda
kanun hükmünde kararnameyle yapılan düzenleme sonucu ne yazık ki işlerini
yitirmiştir, iyilik yapalım derken işsizlik yaratılmıştır. Emekliler ülkemizde
her türlü iyi yaşamı da iyi ücreti de hak etmektedir çünkü insanların yaşamları
boyunca verdikleri uğraş, mücadele ve emeğin karşılığında emekli olduklarında
iyi yaşamalarının yolunu açmak devletin -Anayasa’da da yer aldığı biçimde- bir
görevidir. 
Bu
bağlamda, emekliler için yapılacak araştırmalarda onlar için düzenlenecek iyileştirmelere
Cumhuriyet Halk Partisi olarak her zaman destek verdik, bundan sonra da vermeye
devam edeceğiz. 
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Teşekkür ediyorum. 
ÖMER
FETHİ GÜRER (Niğde) – Sayın Başkan, hep süresinde bitiriyorum. 
BAŞKAN
– Tebrik ediyorum hakikaten süresinde de bitirdiğin için. 
Gruplar
adına son söz, Adalet ve Kalkınma Partisi Çorum Milletvekili Salim Uslu
konuşacaktır. 
Buyurun
Sayın Uslu. 
AK
PARTİ GRUBU ADINA SALİM USLU (Çorum) – Sayın Başkan, çok teşekkür ederim.
Gazi
Meclisin değerli üyeleri, sizleri de saygıyla selamlıyorum. 
Sayın
Baki Şimşek tarafından verilen bir araştırma önergesi var, onunla ilgili
görüşlerimi kısaca arz etmek istiyorum. 
Her
şeyden önce bir düzeltmeyle başlayayım sözüme: Türkiye’de 11 milyon emekli yok,
12 milyon 221 bin emekli bulunuyor. Bunu belirtmek istiyorum. 
ÖMER
FETHİ GÜRER (Niğde) - 1 milyonunun gelir düzeyi iyi diye almıyoruz, bozuk
olanları söylüyoruz Sayın Başkan “11 milyon” diye.
SALİM
USLU (Devamla) – Evet, olabilir. 
Şimdi,
ben bir düzeltme yapayım da kayıtlara geçtiği için…
Bunun
dışında, değerli vekiller -geçmişi unutmayalım lütfen- banka kuyrukları tarihe
gömülmüştür. Banka kuyrukları…
ÖMER
FETHİ GÜRER (Niğde) – Başkanım, bırak geçmişi, bugüne gel.
HAYDAR
AKAR (Kocaeli) – ATM yoktu o zaman Başkan ya. Şimdi gidiyor, makineden alıyor
parasını.
SALİM
USLU (Devamla) – Neyse… “AKP” yoktu ama siz vardınız yani “AKP” zaten şimdi de
yok, AK PARTİ var ama siz vardınız o zaman.
BARIŞ
YARKADAŞ (İstanbul) – Eskiden en azından çekecek para vardı, şimdi o da yok
Sayın Başkan.
HAYDAR
AKAR (Kocaeli) – Hayır “AKP” demiyorum, ATM yoktu, ATM. Şimdi ATM’den alıyor
parasını, kuyruk olmaz zaten.
SALİM
USLU (Devamla) – Neyse... ATM kuyruklarına girmiyorlar şimdi. Şimdi insanların
evlerine götürülüyor ücretleri, evlerine teslim ediliyor. 
MEHMET
GÖKDAĞ (Gaziantep) – Sayın Başkanım, yetmiyor, onu söylüyor. 
SALİM
USLU (Devamla) – Bakın, sizin bundan da haberiniz yok, evlerine götürülüp
evlerine teslim ediliyor. 
HAYDAR
AKAR (Kocaeli) – Var, var, var, Salim Bey, var, yetmiyor. 
SALİM
USLU (Devamla) – Neyse… Bakınız, aylık…
ÖMER
FETHİ GÜRER (Niğde) – Maaşları ne kadar düştü, haberiniz var mı? 
SALİM
USLU (Devamla) – Ben bunu biliyorum. 
HAYDAR
AKAR (Kocaeli) – Emekli bir hafta tatil yapabiliyor mu?
SALİM
USLU (Devamla) – Eskiden vatandaşlar hacizlerle karşı karşıyaydı, şimdi
muvafakat şartı getirildi. 
HAYDAR
AKAR (Kocaeli) – Borçtan mı kurtuldu?
SALİM
USLU (Devamla) – Geçici köy korucularına emeklilik hakkı getirildi. Vazife
malullerinin anne babalarına şartsız aylık bağlanması imkânı getirildi. Ek
ödeme ve eğitim-öğretim yardımının kapsamı genişletildi. Vazife malullerine ek
ödeme eğitim-öğretim yardımı yapıldı. Vazife malullerine ikinci emeklilik hakkı
verildi, aylıklarının artırılması sağlanmış oldu. Emeklilere tanınan haklardan…
HAYDAR
AKAR (Kocaeli) – Salim Bey, asgari ücretin altında ne kadar emekli maaşı var?
SALİM
USLU (Devamla) – Bakın, SSK, BAĞ-KUR emeklilerine yeni haklar verildi; bunların
dışında, memur emeklilerine tanınan haklardan yararlanılması sağlanmış oldu.
Emekli olduktan sonra ticari faaliyette bulunanların emekli aylıklarından yüzde
15 kesinti yapılıyor idi sosyal güvenlik destek primi adına, bu da kaldırılmış
oldu. 
HAYDAR
AKAR (Kocaeli) – Kıyamet kopar onu yaptırana kadar size.
SALİM
USLU (Devamla) – Bunun dışında, şüphesiz başka düzenlemeler de var. Başka
düzenlemelerden bir tanesi de şuydu: IMF geçmişte bize durağan politikalar
dayatıyordu yani şu anda Yunanistan’da olduğu gibi, Çipras Hükûmetinin yaptığı
gibi “Emeklilerden vergi alın.” diyordu. Biz IMF’yi de defettik, durağan
politikaları da reddettik; emeklilerimizden herhangi bir ücret kesintisi yok.
Elbette burada söz edilen bir katılım payı var ama katılım payının gerekçesini
sizler çok iyi biliyorsunuz. Suistimali önlemek açısından böyle bir katılım
payı söz konusu olmuştur. 
Onun
dışında, intibakla ilgili çok sayıda eleştiri oldu. İntibakla ilgili bir
düzenleme yapıldı 2013 tarihinde ve bu düzenlemede bildiğiniz gibi prim
miktarı, yaş ve prim ödeme süresi dikkate alınarak bir hesaplama yapılmaktadır.

ÖMER
FETHİ GÜRER (Niğde) – Başkanım, emekli dernekleriyle görüşmüyor musun? Emekli
sendikalarıyla görüşmüyor musun? Nerede yaşıyoruz? Gidelim beraber. Siz de
genel başkanlık yaptınız, beraber gidelim emeklinin durumuna bir bakalım. 
SALİM
USLU (Devamla) – Bildiğiniz gibi 6 ayrı grup var idi, 6 ayrı grubun emeklilik
maaşı farklıydı; bunlar intibak yasasıyla düzeltilmiş durumda. 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum. 
HAYDAR
AKAR (Kocaeli) – Sayın Başkan, herkesi milletvekili emeklisi zannediyorsun
galiba sen. Türkiye milletvekili emeklisi zannediyorsun. 
ÖMER
FETHİ GÜRER (Niğde) – Bir gün beraber gidelim Sayın Başkan. 
BAŞKAN
– Sayın Gürer müdahale ettiği için bir dakika süre verebilirim isterseniz.
SALİM
USLU (Devamla) – TOKİ’den bahsetmiyorum, ki 30 bin civarında TOKİ konutu
yapılmıştır bildiğiniz gibi sırf emeklilere mahsus olmak üzere. 
ÖMER
FETHİ GÜRER (Niğde) – Daha iyi olsun.
SALİM
USLU (Devamla) – Hepinizi saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ediyorum Sayın Uslu. 
HAYDAR
AKAR (Kocaeli) – Konuyla ilgili Mehmet Gökdağ’ın bir açıklaması olacak, 60’a
göre. 
BAŞKAN
– Buyurun. 
IV.- AÇIKLAMALAR (Devam)
23.- Gaziantep Milletvekili Mehmet Gökdağ’ın, emeklilerin
durumuna ve intibak yasasının önemli olduğuna ilişkin açıklaması 
MEHMET
GÖKDAĞ (Gaziantep) – Çok teşekkür ediyorum Sayın Başkanım. 
Bu,
gerçekten önemli bir konu. Ülkemizde en az yirmi beş yıl bu ülkenin katma
değerine değer katmış, yirmi beş yıl ülkeye hizmet etmiş insanlarımızdan
bahsediyoruz. 
Şimdi
her şey konuşuluyor, soru net, cevap da net olmalı; emekliler yaşamlarından
memnun mu, emekliler aldıkları aylıkla geçinebiliyorlar mı? Soru bu. 
Şimdi,
bunu dolandırmanın, şöyle oldu, böyle oldu demenin bir âlemi yok. Sevgili
Başkanım, intibak yasası çok önemli çünkü 2000’den önce emekli olan da,
2000’den sonra emekli olan da bu ülkede yaşıyor, aynı gideri harcıyor, ev
kirası aynı, temel gıda maddeleri aynı, aylıklar farklı.
İkinci
önemli şey: Gelirimiz artıyor, ekonomimiz büyüyor ama emeklinin maaşı düşüyor.
Bu çelişki giderilmeli.
Teşekkür
ediyorum.
BAŞKAN
– Teşekkürler Sayın Gökdağ.
VII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Mersin Milletvekili Baki Şimşek ve
arkadaşları tarafından, emeklilerin sorunlarının araştırılarak çözüm
önerilerinin belirlenmesi amacıyla 27/2/2018 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 1 Mart 2018 Çarşamba günkü birleşiminde
yapılmasına ilişkin önerisi (Devam)
BAŞKAN
– Milliyetçi Hareket Partisi grup önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım. 
2.- CHP Grubunun, Türkiye Büyük Millet Meclisi gündeminin
“Genel Görüşme ve Meclis Araştırması Yapılmasına Dair Öngörüşmeler” kısmında
yer alan, ülkemizde özelleştirme kapsamında bulunan şeker fabrikalarının
kârlılık ve istihdam oranları, bu fabrikalarda çalışan taşeron işçiler ile
şeker tarımı alanında çıkabilecek istihdam sorunları ve nişasta bazlı şeker
kullanımının ortaya çıkardığı sorunların araştırılarak alınması gereken
önlemlerin belirlenmesi amacıyla Türkiye Büyük Millet Meclisi Başkanlığına
verilmiş olan (10/1737) esas numaralı Meclis Araştırması Önergesi’nin ön
görüşmelerinin, Genel Kurulun 1 Mart 2018 Çarşamba günkü birleşiminde
yapılmasına ilişkin önerisi 
28/2/2018
Türkiye Büyük Millet Meclisi Başkanlığına
Danışma
Kurulu 28/2/2018 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Engin
Özkoç
 Sakarya
 CHP
Grubu Başkan Vekili
Öneri:

Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, ülkemizde özelleştirme
kapsamında bulunan şeker fabrikalarının kârlılık ve istihdam oranları, bu
fabrikalarda çalışan taşeron işçiler ile şeker tarımı alanında çıkabilecek
istihdam sorunları ve nişasta bazlı şeker kullanımının ortaya çıkardığı
sorunların araştırılarak alınması gereken önlemlerin belirlenmesi amacıyla
(10/1737) esas numaralı Meclis Araştırma Önergesi’nin görüşmesinin Genel
Kurulun 28/2/2018 Çarşamba günkü (bugün) birleşiminde yapılması önerilmiştir.
BAŞKAN
– Cumhuriyet Halk Partisi grup önerisi üzerinde öneri sahibi adına Tokat
Milletvekili Kadim Durmaz konuşacaktır.
Sayın
Durmaz, buyurun. (CHP sıralarından alkışlar)
CHP
GRUBU ADINA KADİM DURMAZ (Tokat) – Teşekkür ederim.
Sayın
Başkanım, değerli milletvekilleri; verdiğimiz öneri hakkında hem sayın
milletvekillerimiz sizleri hem de ülkemizde bizi izleyen kamuoyunu bilgilendireceğiz.
Tabii,
bir ülkenin kuruluş amaçları vardır, hepimiz de biliriz: Dünyada saygın bir
ülke olma, ürettikleri kıymetli ürünleriyle o ülkede yaşayan insanların refah
seviyesini artırma. İşte tam da bu noktada, şeker fabrikaları, Mustafa Kemal
Atatürk’ün 29 Ekim 1923’te cumhuriyeti ilanından sonra ülkenin her tarafına bir
bir yaygınlaştırdığı fabrikalar var. Bunları, dokuma sanayisi, kâğıt sanayisi,
demir yolu işletmeleri, cer atölyeleri, şeker fabrikaları, Sümerbank, SEKA gibi
sayıp gidebiliriz. Ancak zaman gelip geçtikçe bu ürünlerin üretildiği
fabrikalara yeteri kadar sağlıklı bakış ve doğru, üretim noktasındaki
yatırımlar yapılmadı. On altı yıldır bu ülkeyi yöneten AK PARTİ iktidarı
bunların hepsinden birer birer satıp kurtulmayı kendine alışkanlık edindi.
Arkadaşlar,
temel gıda, insanın üç öğün aldığı bir gıdadır. Bir ülkenin, bir iktidarın, bir
hükûmetin hedefi, yurttaşlarına sağlıklı gıdaları yedirmek olmalıdır ama bu
noktada, AK PARTİ iktidarının maalesef sicili iyi değil. 3 Kasım 2002’yi her
şeye milat olarak gösteriyorsunuz.
Değerli
arkadaşlar, 3 Kasım 2002’de ülkemizin nüfusu 65 milyon, köylerde yaşayan nüfus
22 milyona yakındı. İşte iktidarınızda, bakın, 81 milyon oldu Türkiye, 2018
Ocağında ilan edildi ancak köylerde sadece 6,5 milyon insan kaldı arkadaşlar.
Demek ki üreticiye, köylüye, milletin efendisi çiftçiye iktidarın bakışı
yanlış, bunu bir an önce değiştirmesi lazım. 
Sadece
çiftçiye, köylüye bakış da değil arkadaşlar, o çiftçinin, köylünün yetiştirdiği
o kıymetli ürün şeker pancarı 35 sektörde binlerce gıdayla her gün… Hepimize
yani 81 milyon yurttaşın tamamına yapılmış bir kötülük oluyor. Ne olur bu
kötülük… İşte, arkadaşlar, en son 15 şeker fabrikasını özelleştirdiniz, ilana
çıktı. Ne olacak? Artık Türkiye’de yaşayan 81 milyon insan sentetik şeker
dediğimiz, obezite, karaciğer kanseri, pankreas kanseri, mide, bağırsak
bozuklukları, nörolojik vakaları artıran nişasta bazlı şekere mahkûm edilecek.
Bunların kotasını artırma yetkisi de Hükûmetin elinde, dilediği kadar bunu
artıracak, vatandaşın yapabileceği bir şey yok. 
Bakın,
iktidar bir şeyi daha yaptı. Bazı sağlıklı ürünlerde şu yazıyordu arkadaşlar:
“İşte bu yemekte olduğunuz üründe şeker pancarı şekeri kullanılmaktadır.” Ama
siz ne yaptınız? Gıda, Tarım ve Hayvancılık Bakanlığı yurttaşının sağlığını,
sağlıklı gıda almasını savunması gerekirken bu yazıyı çıkardınız ve artık
oralarda doğal şekerden üretildiği falan yazmıyor. Öyle olunca da dev yabancı
sermayeye, Amerikan şirketlerine, Cargill ve benzeri şirketlere, “Alın,
Türkiye’de insanların tepe tepe sağlığını bozun, beraberinde ilaç satın ve siz
milyarınıza milyarlarca dolar ekleyin, bu Türkiye Cumhuriyeti yurttaşlarından.”
diyorsunuz. İşte, bu fabrikalar özelleşiyor. 
Genel
Başkanımız Sayın Kemal Kılıçdaroğlu’nun talimatıyla ülkemizin birçok noktasına
dağıldık. İlk fabrika Alpullu’dan başladık, devamında dün biz bir grup
arkadaşımızla birlikte Malatya Şeker Fabrikasına, oradan Elbistan Şeker
Fabrikasına gittik ve gördüğümüz şu: Daha önce özelleştirilen TEKEL’in,
Sümerbank’ın yerinde arkadaşlar, Malatya’da ne gördük biliyor musunuz? Devasa
AVM’ler ve oteller gördük ve küçük esnafı bitiren AVM yasası da sizin
vebaliniz, sorumluluğunuz.
Tokat’a
geliyorum. “TEKEL sigara fabrikası kapanmayacak.” dediniz -buradaki kayıtlarda
var- kapandı. Tokat 300 binin üzerinde nüfus kaybetti. Şimdi, Tokatlının son
kalesi Turhal Şeker Fabrikası. Hükûmet buna da gözünü dikti, o 14 fabrikanın
içerisinde bu da var. 
Arkadaşlar,
sadece Turhallı beraberinde kaybetmiyor, hepimizin çoluğu çocuğu, geleceği, 81 milyon
kaybediyor, bundan sonra o hastalığa mahkûm olacak; nişasta bazlı şekerlere
teslim edeceksiniz iktidar eliyle bu Türkiye’yi. O yüzden bu kararın tekrar
gözden geçirilmesini hep beraber…
(Mikrofon
otomatik cihaz tarafından kapatıldı)
KADİM
DURMAZ (Devamla) – Sayın Başkanım, toparlıyorum, üç dakika olursa yeter.
BAŞKAN
– Buyurun tamamlayın lütfen.
KADİM
DURMAZ (Devamla) – Arkadaşlar, o şeker fabrikası… Bakın, Turhal’dan örnek
veriyorum, en çok ailede iş istihdamı sağlayan bir ürün şeker pancarı. 
Bakın,
köydeki çocuğumuz çapa yapıyor, söküyor, kesiyor, toparlıyor. 
BURCU
KÖKSAL (Afyonkarahisar) – Çapacılar, ondan para kazanıyorlar.
KADİM
DURMAZ (Devamla) – İşte bakın, onlarca çocuğumuz burada üretime katkı sunuyor.
Yetmemiş, sadece üretim değil o kentlere sosyal donatıyı da beraberinde
getirmiş. 1930’lu yıllarda doğal arıtmalı fabrika lojmanları yapılmış; işte,
köylü ürettiğini getirmiş fabrikaya ve arkadaşlar, eğitime dip yaptırdığınız
okullar açmış şeker fabrikaları. O ay yıldızlı bayrağımızı göndere çeken 15’e
yakın dünya şampiyonunu Tokat, şeker fabrikası kulübüyle yetiştirmiş. Müzik
orkestraları, tiyatro, sinema salonları… 
(Mikrofon
otomatik cihaz tarafından kapatıldı) 
KADİM
DURMAZ (Devamla) – …ve hepsinden ötesi arkadaşlar, işte bu Tokat’ın kıymetli
değerleri arazisini “fabrika yapılsın” diye bağışlamış, siz bugün onu satıyor
ve özelleştiriyorsunuz. 
Bir
kez daha düşünmeniz gerek diyorum. Yüce Meclisi ve bizi izleyen aziz
milletimizi saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum.
Milliyetçi
Hareket Partisi Grubu adına İstanbul Milletvekili İsmail Faruk Aksu
konuşacaktır.
Sayın
Aksu, buyurun. (MHP sıralarından alkışlar)
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
Milliyetçi Hareket Partisi Grubu adına söz aldım, sizleri saygıyla
selamlıyorum.
Görüştüğümüz
önergede, şeker fabrikalarının kârlılık ve istihdam oranları, fabrikalarda ve
ona bağlı tarımsal alanlarda çıkabilecek istihdam sorunları, nişasta bazlı
şekerlerin insan sağlığı üzerine olumsuz etkileri ile nişasta bazlı şeker
kullanımına bağlı ortaya çıkan hastalıkların araştırılmasından
bahsedilmektedir. Öncelikle belirtmek isterim ki bize göre, konuya sadece
ekonomik gerekçelerle bakılmamalıdır. Meselenin bölgesel ve kırsal kalkınma
politikaları ile tarım politikaları bakımından da değerlendirilmesi, istihdam,
üretim, gelir dağılımı ve tabii ki kamu sağlığı boyutlarıyla da beraber
düşünülmesi gerekmektedir.
Seçim
beyannamemizde stratejik ürünlere fiyat garantisi de dâhil ayrı bir destekleme
programının uygulanacağı belirtilmiştir. Şeker pancarı da hem ürünün niteliği
hem de şeker pancarı üreticisinin geçimi bakımından bizim açımızdan stratejik
ürünlerden bir tanesidir. Özelleştirmede devletin ekonomiye doğrudan
müdahalesinin sınırlandırılmasının yanında üretim ve istihdam artışı
sağlanması, ekonomi ve millî güvenlik açısından stratejik öneme sahip olan
kuruluşlarda kamunun gerektiğinde müdahale ve yönlendirme yapabilmesi
belirleyici unsurlar olarak dikkate alınmalıdır.
Yine,
özelleştirmede kırsal kalkınma çok önemlidir. Hâlen uygulanmakta olan cazibe
merkezleri projesi -bizim de desteklediğimiz- geçmişten bu yana “tarım
kentleri, merkez köyler” gibi adlarla projelendirdiğimiz bir projedir. Bu
projenin temel ilkesi özellikle tarımsal sanayinin bölgesel ürünlere bağlı
olarak geliştirilmesi ve değerlendirilmesidir. Bu çerçevede bakıldığında ette,
yemde ve sütte yaşanan sıkıntıların şekerde de yaşanmaması, hem fabrikalardaki
üretimin devamı hem çalışanların haklarının korunması hem de üretimin
desteklenmesi zorunludur. Zira üreticimiz fabrikasının kapanacağı ve pancar
üretemeyeceği endişesi taşımaktadır. Sayın Maliye Bakanı şeker fabrikalarının
özelleştirilmesinin sosyal bir özelleştirme olacağını ifade etmiş, üreticinin
haklarının ve kazanımlarının korunması ve ileriye dönük olarak üretimin devam
ettirilmesi, fabrikalarda çalışan işçilerin çalışma şartlarının ve haklarının
korunması ve güvence altına alınması, şeker sektöründe üretimin özelleştirmeden
sonra da devamının sağlanmasına önem verdiğini belirtmiştir. Burada Sayın
Bakanın üretimin ve istihdamın devamı yönündeki taahhüdünün sadece beş yılla
sınırlı tutulmaması, şeker pancarından şeker üretiminin kesintisiz devamından
yana net tavır konulması gerekmektedir. İlave yatırımlarla üretimin ve
istihdamın artırılması temel ilke olmalıdır. Ne üretici ne de çalışanlar mağdur
edilmemeli, doğal şeker kullanımı desteklenmelidir. 
Bu
düşüncelerle hepinizi saygıyla selamlıyorum. (MHP sıralarından alkışlar)
BAŞKAN
– Çok teşekkür ediyorum, çok sağ olun. 
Gruplar
adına son söz, Adalet ve Kalkınma Partisi Grubu adına Samsun Milletvekili Hasan
Basri Kurt’a aittir.
Sayın
Kurt, buyurun. (AK PARTİ sıralarından alkışlar)
AK
PARTİ GRUBU ADINA HASAN BASRİ KURT (Samsun) – Sayın Başkan, kıymetli
milletvekilleri; yüce heyetinizi saygıyla, hürmetle selamlıyorum. CHP grup
önerisi üzerine söz almış bulunuyorum. 
CHP’nin
grup önerisi, tabii, Türkiye’deki şeker rejimi üzerine; şekerin kullanımı ve
bunun endüstriyel anlamdaki üretim şekilleriyle ilgili. Tabii, daha önceden
verilmiş bir grup önerisi ancak konuşmacılar daha çok bugünlerde gündemde olan
“özelleştirme” konusu bağlamında değerlendirdiler. Ama ben Türkiye’deki şekerin
durumuyla ilgili, şeker rejimiyle ilgili hem Hükûmetimizin yaptığı hem de
geçmişte yapılan uygulamalarla ilgili birkaç rakam vereceğim hem de burada
kendi adıma doğru bulmadığım bazı rakamları da düzeltme fırsatımız olacak.
Ülkemiz
ekonomisi açısından ve Hükûmetimizin temel politikaları açısından şekere
yaklaşımımız, yurt içi şeker ihtiyacının yurt içi kaynaklardan karşılanmasını
esas alıyor. Bir defa, çiftçinin korunması bunun kapsamı dâhilinde ama aynı
zamanda da yerli üretimin her şekilde desteklenmesi de yine bunun temel
ilkelerinden bir tanesi. 
İkinci
bir boyut olarak da, şekerde yeterli üretimin sağlanabilmesi gerekiyor. Bunun
için de farklı düzenlemeler yapılmış; Hükûmetimizden önce yapılan düzenlemeler
var, Hükûmetimiz döneminde yapılan düzenlemeler var. Bahse konu olan mısır
nişastası bazlı şekerin kullanımında da, aslına bakarsanız, Türkiye’nin bir
taraftan göz ardı edilen şekerli ürünlerde, içinde şeker içeren ürünlerde
gerçekleştirmiş olduğu ihracat rakamlarını hiç kimse görmüyor. Biz Hükûmete
geldiğimizde yaklaşık 900 milyon dolar civarında olan çikolata, şekerleme ürünü
gruplarda 2016 yılı itibarıyla 2,2 milyar dolar ihracat hedefine ulaşılmış
durumda. Yani, sanki burada, Türkiye’de uygulanan bütün bu glikoz şurupları,
şunlar bunlar sadece bizim kendi vatandaşımıza sunuluyormuş gibi bir çelişkiyi
ifade etmek istiyorum. 
BURCU
KÖKSAL (Afyonkarahisar) – Kendi vatandaşımız da yiyor ama.
HASAN
BASRİ KURT (Devamla) – Ayrıca, öneride geçen, Türkiye'deki şeker pancarı
üretiminin düştüğüyle ilgili ben en son verileri aldım. 2015 verisini almışlar.
Tabii 2000 verisi niye alındı, onu da bilmiyorum. 2000’de çok ekstrem bir
yükseklik var yani önceki yıllardan farklı olarak yüzde 20 artış var. 2002
yılına göre yüzde 20 bir artış şeker pancarı üretiminde ton olarak. 
ÖMER
FETHİ GÜRER (Niğde) – Yanlış, yanlış; 300 bin çiftçiydi, 67 bine düştü. 
HASAN
BASRİ KURT (Devamla) – Çiftçi sayısında azalma var, ekilen alanda azalma var
ama verimde yüzde 40, yüzde 50 üzerinde artış var. Bakın, 2002 yılında 1
dekardan ortalama 4,5 ton şeker pancarı alırken bugün bu rakam 6 tonun üzerine
çıktı, doğru mu? Bu rakamları ifade etmemiz gerekiyor. Sonuç?
BURCU
KÖKSAL (Afyonkarahisar) – Sonuç? Sonuç yok, değil mi?
HASAN
BASRİ KURT (Devamla) – Hepinizi saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ediyorum.
Cumhuriyet
Halk Partisi grup önerisini oylarınıza sunuyorum: Kabul edenler… Kabul
etmeyenler… Öneri kabul edilmemiştir. 
Alınan
karar gereğince, sözlü soru önergelerini görüşmüyor ve gündemin “Kanun Tasarı
ve Teklifleri ile Komisyonlardan Gelen Diğer İşler” kısmına geçiyoruz.
1’inci
sırada yer alan, Yatırım Ortamının İyileştirilmesi Amacıyla İcra ve İflas
Kanunu ve Bazı Kanunlarda Değişiklik Yapılması Hakkında Kanun Tasarısı ve
Adalet Komisyonu Raporu’nun görüşmelerine başlıyoruz.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Yatırım Ortamının İyileştirilmesi Amacıyla İcra ve İflas
Kanunu ve Bazı Kanunlarda Değişiklik Yapılması Hakkında Kanun Tasarısı (1/913)
ve Adalet Komisyonu Raporu (S. Sayısı: 524) (x)
BAŞKAN
– Komisyon ve Hükûmet yerinde.
Sayın
milletvekilleri, dünkü birleşimde İç Tüzük’ün 91’inci maddesine göre temel
kanun olarak görüşülen 524 sıra Sayılı Kanun Tasarısı’nın birinci bölümünde yer
alan maddelerin oylamaları tamamlanmıştı. Şimdi ikinci bölümün görüşmelerine
başlıyoruz.
İkinci
bölüm çerçeve 37’nci maddeyle ihdas olunan 308/a, 308/b, 308/c, 308/ç, 308/d,
308/e, 308/f ve 308/g maddeleri dâhil 24 ila 46’ncı maddeleri kapsamaktadır. 
İkinci
bölüm üzerinde söz isteyen gruplar adına ilk söz Cumhuriyet Halk Partisi adına
Muğla Milletvekili Ömer Süha Aldan’a aittir.
Sayın
Aldan, buyurun. (CHP sıralarından alkışlar)
CHP
GRUBU ADINA ÖMER SÜHA ALDAN (Muğla) – Teşekkür ederim Sayın Başkan.
Değerli
milletvekilleri, evet, bu yasa tasarısı Cumhuriyet Halk Partisinin de pek çok
maddesinde mutabık olduğu bir düzenleme. İş yaşamı için, icra iflas
düzenlemeleri için gerekli olduğuna inandığımız yapıcı bir düzenleme olduğu
düşüncesindeyiz. Bu anlamda destekliyoruz elbette. Sadece elektronik tebligata
ilişkin olarak bazı kaygılarımız var. Özellikle yaşlı avukatlar ya da
bilgisayar kullanmayı bilmeyenler, öte yandan engelli avukatlar açısından
sıkıntılı sonuçlar doğurabilir. Her ne kadar 2019’un başında yürürlüğe girse de
Komisyonda bunu uzun uzadıya tartıştık. Umarım daha o maddeye gelmeden üzerinde
ortak bir mutabık sonuca varabiliriz.
Değerli
milletvekilleri, tabii, kuşku yok ki Türkiye Büyük Millet Meclisinde yasal
düzenlemeler yapılırken bu düzenlemeler çerçevesinde zaman zaman uyuşmazlığa
düştüğümüz konular olmuyor değil, bazı düzenlemelerde şiddetli tartışmalar da
vuku bulmuştur bu Meclis Genel Kurulunda ama görünen odur ki, gelinen günlere
baktığımız zaman artık üzerinde mutabık olsak da ya da önemli çatışma süreçleri
yaşayacak düzenlemeler de olsa Mecliste genel bir sükûnet havası hâkimdir. 
Aslında
şunu iyi düşünmek gerekir diye düşünüyorum: Biz Meclisi ne yazık ki iktidarıyla
muhalefetiyle fiilen öldürdük değerli arkadaşlar. Meclis kendi fonksiyonel
yapısından bir anlamda bizim elimizle uzaklaştırıldı. “Bu noktada asıl suçlu
sizsiniz; işte, muhalefeteyken çıkıp bir sürü lüzumsuz yere bu düzenlemelerin
görüşme süreçlerini uzattınız.” diyebilirsiniz ama şunu söylemek lazımdır: “Suç
sende” yerine “suç bizde” demeyi öğrenmeliyiz. Evet, biz, bu Türkiye Büyük
Millet Meclisinde yaşayanlar olarak bir anlamda Meclisi fiilen kendimiz
öldürdük. Değerli milletvekilleri, buna ilişkin başka konuşmalarda
değerlendirme yapacağım. 
Dün
Sayın Adalet Bakanımızın bir soru üzerine üzerinde durduğu bir konu var,
İstanbul Milletvekilimiz Sayın Kadri Enis Berberoğlu’na ilişkin. Onun durumuna
dair bir hukuki değerlendirmenin yerinde olacağını düşünüyorum. Şu ana kadar bu
konuda bir değerlendirmeyi özellikle yapmadım, zira süren bir yargı süreci
vardı. Onu, o anlamda, yerel mahkeme düzeyinde etkilemeyi düşünmedim. Ama bu
konuda Hükûmet yetkililerine gerekli bilgiyi verdik. 
Kadri
Enis Berberoğlu gerçekten son derece haksız, gereksiz, işlemediği bir suçtan
dolayı ne yazık ki özgürlüğünden yoksun bulunmaktadır. Keza işin içine
“casusluk” “devlet sırrı” “vatana ihanet” gibi kavramlar girdiği zaman neden
suçsuz olduğunu anlatmak da bir hayli zor bir meseledir. Anlatamazsınız,
isteseniz de anlatamazsınız çünkü önünüze hemen bir “vatan hainliği” “devlet
sırrı” “casusluk” meselesi gündeme getirilecektir.
Değerli
arkadaşlarım, Enis Berberoğlu, Can Dündar’ın 29 Mayıs 2015 tarihinde gazetede,
Cumhuriyet gazetesinde “İşte Erdoğan’ın yok dediği silahlar” başlıklı haberi
yüzünden beş yılı aşkın bir süre hapis cezasıyla mahkûm edilmiş ve cezaevinde
hükmen tutukludur. 
Enis
Bey’in bu mahkûmiyetine konu olan habere dayanak olan husus ise, 19 Ocak 2014
tarihinde Adana’da cumhuriyet savcısı, özel yetkili cumhuriyet savcısı ve
jandarmalar tarafından yapılan arama tutanağının haberleştirilmesi konusudur.
Yani bu kişinin, bu kişilerin içeride olmalarının ve keza mahkûm edilmelerinin
temel nedeni, bu olay yeri tespit ve görgü tutanağıdır. 
19
Ocak 2014 tarihinde 3 tane MİT’e ait olduğu öne sürülen tır durdurulmuş, üzerlerinde
toplam 6 tane konteyner bulunmaktadır, bunlarda yapılan arama neticesinde bu
konteynerlerde bir malzeme elde edilmiştir. Bu malzemelere ilişkin olarak da
olay yeri görgü ve tespit tutanağı düzenlenmiştir. İşte bunu haber yaptığı için
Can Dündar mahkûm edilmiştir. İşte bunu Can Dündar’a verdiği iddiasıyla da keza
Enis Bey beş yılı aşkın bir süre mahkûmiyete maruz kalmıştır. 
Şimdi,
burada bir soru sormak lazım, vicdanlara hitap ederek bir soru sormak lazım.
Peki, bu olay yeri görgü ve tespit tutanağını düzenleyen cumhuriyet savcısı
Aziz Takçı ve Jandarma görevlileri şimdi nerededirler? Bu cumhuriyet savcısı
Aziz Takçı ve Jandarma görevlileri şu anda FETÖ/PDY terör örgütü üyesi olmak
suçundan tutuklu olarak Yargıtay 16. Ceza Dairesinde yargılanmaktadırlar. 
Peki,
bir soru daha sormak lazım bu noktada. Bu evrakı düzenleyen, olay yeri görgü ve
tespit tutanağını düzenleyen kişiler FETÖ’cü ise ve o FETÖ suçundan dolayı
yargılamaları tutuklu olarak devam etmekte ise o zaman FETÖ’cü denen kişilerin
düzenlediği tutanak devlet sırrı sayılıyor ve bu belgeyi temin etti diye Enis
Bey cezalandırılmış olmuyor mu? Ne zamandan beri bir terör örgütünün
düzenlediği evrak devlet sırrı sayılmıştır? Yani FETÖ/PDY terör örgütünün
bizzat düzenlediği, düzenlettirdiği bir evrak devlet sırrı sayılarak bugün
Türkiye Cumhuriyeti’nde milletvekili olmuş bir kişinin özgürlüğü kısıtlanmış,
5,5 yılı aşkın bir cezaya mahkûm edilmiştir. Şimdi, şöyle düşünmek lazım: Hukuk
adına bu karar utanç vericidir ama aynı zamanda da insan aklıyla alay etmedir. 
Değerli
arkadaşlarım, burada birkaç kanıta da yer vermek istiyorum. Bu savcı Aziz
Takçı, olay günü yani 19 Ocak 2014 günü aramayı yaptırmış. Aramayı yaptırdıktan
sonra bir tutanak düzenleyerek Jandarma kriminal laboratuvarına yazı yazmış
“Ekte gönderdiğim malzemelerin kriminal olarak incelemesini yapın ve raporu
bana gönderin.” diye. Ne yazmış bu yazıda? Yazıda “mühimmat” demiş. Yani daha
olay günü o devlet sırrını ifşa eden bizzat cumhuriyet savcısının resmî yazısı
zaten.
Öte
yandan, olaydan, 19 Ocak’tan birkaç gün sonra, 21 Ocak günü Aydınlık
gazetesinde bu MİT tırlarında 19 Ocakta yapılan arama sonucunda füze ve
mühimmat bulunduğu haberi yapılmış. Keza bu haber bir de resimle pekiştirilmiş.
Kaldı ki Cumhuriyet gazetesindeki bu yayından sonra 5 Aralık 2015 günü Aydınlık
gazetesinin başyazısı şu şekildedir: “Evet, MİT tırları haberini Cumhuriyetten
önce yaptık, gelsinler tutuklasınlar.” Yani devlet sırrını daha –ki o onda
bence devlet sırrı da yok ama- baştan ifade edenler Aydınlık gazetesinin
yöneticileri. İş bununla da kalmamış. Değerli arkadaşlarım, bu haberden önce
Hollanda istihbaratının eline dahi bu belgeler geçmiş, devlet sırrı sayılan
belgeler Hollanda devletinin dahi eline geçmiş. 
Bir
diğer noktaya daha değinmekte yarar görüyorum, o da şudur: Adana Emniyet
Müdürlüğünün 13 Ocak 2015 tarih ve 2015/100 sayılı yazısı var. Bu yazı aynen
şöyle -yazıda eki de var, Adana Cumhuriyet Başsavcılığına hitaben yazılmış bir
yazı- diyor ki: “LazepeM adlı Twitter hesabında bu devlet sırrı niteliğindeki
belgelerin tümü yayınlanmıştır. İki, ayrıca 17 farklı site de bu devlet sırrı
niteliğinde sayılan belgelerden almışlardır ve bunlara erişimin yasaklanmasını
talep ediyoruz.” Ne zaman bu talep yazısı var? Talebin ekinde de bütün devlet sırrı
sayılan belgelerin hepsi var, dosyada var bunlar. Ve bu yazı Can Dündar’ın
yazısından tam dört ay önce yayınlanmış yani dört ay önce devlet sırrı bizzat
internet ortamında ve her hâlükârda bilgiye sunulmuş durumda.
Şimdi,
tüm bunlar varken Enis Berberoğlu’nun hapse mahkûm edilmesini anlamak mümkün
değil. Hadi hapse mahkûm edildi -kabul edilebilir bir şey değil ama- neden
tutukluluk hâlinin devamına karar verildi?
(Mikrofon
otomatik cihaz tarafından kapatıldı) 
ÖMER
SÜHA ALDAN (Devamla) – Hemen tamamlıyorum.
BAŞKAN
– Tamamlayalım lütfen.
Buyurun.
ÖMER
SÜHA ALDAN (Devamla) – Bu da başka bir eleştiri konusudur. Aynı suçtan aynı
cezayı verdiğiniz Can Dündar, Erdem Gül’ü tahliye ediyorsunuz ama Enis
Berberoğlu bir milletvekili, yasama görevini yapmasından alıkonularak
cezaevinde tutuluyor; bunu kabul etmek gerçekten hiç doğru bir şey değildir,
hiç doğru bir yaklaşım değildir, hukuk adına yakışmaz ve ne yazık ki, vicdani
kanaatlerine göre karar vermesi gereken hukuk adamlarının böyle bir tabloya
alet olmalarını da kabul etmek doğru değildir. Bunu şöyle nitelendiremezsiniz,
“Efendim, takdir yetkisidir, hukuk işliyor, bunun sonucu olarak bu karar
verilmiştir.” diyemezsiniz. Şu anlattığım örnekler hukuk öğrenimi görmemiş,
eğitimi almamış, hukuktan bir anlamda uzak insanların bile kabul edebileceği
bir tutum değildir. 
Hukuk
adamlarını hukuk içinde davranmaya davet ediyor, yüce Meclisi saygıyla
selamlıyorum. (CHP sıralarından alkışlar) 
BAŞKAN
– Teşekkür ediyorum.
Şimdi,
konuşmalar tamamlanmıştır, soru-cevap işlemi gerçekleştirilecektir.
Soru
sormak üzere sisteme giren sayın milletvekillerine sırayla söz vereceğim.
Sayın
Akar, buyurun.
HAYDAR
AKAR (Kocaeli) – Sayın Bakan, 14 şeker fabrikasını satma kararı aldınız. 
Soru
1) Danıştay tarafından defalarca yürütmeyi durdurma kararı alınmasına rağmen,
daha sonra da Anayasa Mahkemesi tarafından bu özelleştirme kararı iptal edilmiş
olmasına rağmen bu Anayasa Mahkemesinin iptal etme kararının nedenlerini
ortadan kaldıran hangi gerekçelerle tekrar bu fabrikaları satışa çıkardınız?
Soru
2) Her yıl nişasta bazlı şeker kotası, A şekerinin yüzde 10’una karşılık bir
kota ayrılmakta bunlar için. Türkiye’de 990 bin ton, 1 milyon ton nişasta bazlı
şeker üretim kapasitesine sahip şirketler, kota gereği sadece 300 ile 400 bin
ton arasında üretim yapıyorlar. Mısır üretimine bakıldığında, bunların geri
kalan 600 bin tonu farklı bir üretim şekli, illegal yollardan üretim şekli
olarak düşünülebilir mi? Bununla ilgili bir araştırma yaptınız mı? Nişasta
bazlı…
(Mikrofon
otomatik cihaz tarafından kapatıldı) 
BAŞKAN
– Sayın Gürer…
ÖMER
FETHİ GÜRER (Niğde) – Teşekkür ederim Sayın Başkan.
Ülkemizde
hayvan yemi olarak 7 soya ve 26 mısır geni olmak üzere toplam 33 genetiği
değiştirilmiş ürünün ithalatına izin verilmektedir. Ülkemize bugüne kadar bu
ürünlerden ne kadar giriş yapılmıştır? Bu yemi kullanan firmaların ürünlerinin
etiketlerine GDO’lu yemle hayvanın beslendiğinin yazılması için bir düzenleme
düşünülmekte midir?
GDO’lu
ürünler ve GDO’lu yemler için Fransa’da yapılan deneyler sonucunda, farelerde
kansere neden olduğu bilim adamlarınca belirlenmiştir. Ülkemize giren GDO’lu
yemler bu açıdan incelenmekte midir? GDO’lu hayvan yemleri için ülkemiz
laboratuvarlarında inceleme izni verilmekte midir? Türkiye'de genetiği
değiştirilmiş, GDO’lu ürün üretilmesi yasak olmasına rağmen ülkemize ithal
yoluyla yem ürünü olarak girişine neden izin verilmektedir.
Teşekkür
ederim.
BAŞKAN
– Sayın Gökdağ yerine Sayın Köksal…
BURCU
KÖKSAL (Afyonkarahisar) – Sayın Bakan, kamuda hizmetli kadrosunda çalışan şehit
yakınları var. Şehitlerimizin emaneti olan bu insanları en güzel şekilde
yaşatmamız gerekirken maalesef uygun olmayan işlerde çalıştırılıyorlar. Bu
ayıbın bir an önce giderilerek, hizmetli olarak çalışan şehit yakınlarına da
hak ettikleri memuriyet hakkının verilmesini istiyoruz.
İkincisi:
Okulları kapanan askerî öğrenciler var. Bu çocuklar hiçbir araştırma,
soruşturma yapılmadan “FETÖ’cü” damgasıyla fişlenerek tamamen vatan haini gibi
ilan edildiler. Bunlar, güvenlik soruşturmaları yapılarak haklarının iadesini
istiyorlar. İçlerinde şehit ve gazi çocukları var. Bu konuda da artık bir
girişimin yapılmasını ve masum çocukların görevlerine dönmesini, haklarının
iade edilmesini talep ediyoruz.
BAŞKAN
– Sayın Gök…
LEVENT
GÖK (Ankara) – Sayın Başkan, Sayın Bakan; Ankara’mızın Gölbaşı ilçesi,
bildiğiniz gibi bir ana yolun etrafında konuşlandırılmıştır. Çok sık trafik
kazası oluyor insanlar karşıdan karşıya geçerken, trafik kazaları ölümlere ve
yaralanmalara neden oluyor. Bu otoyolun üzerinde insan geçişine uygun yeteri kadar
köprü yapılması insan sağlığı açısından çok gerekli. Bu konuya müdahil olmanızı
rica ediyorum. 
Yine
Ankara’mızın Elmadağ, Balâ, Gölbaşı ilçeleri doğal gaz bekliyor Sayın Bakan.
Yine
Elmadağ ilçemizin Hasanoğlan yerleşiminde kurulması düşünülen taş ocağında
ciddi riskler belirmesi üzerine yöre halkı tedirginlikler yaşıyor. Elmadağ
Hasanoğlan’daki taş ocağı konusunda da dikkatinizi ve özeninizi rica ediyoruz.
BAŞKAN
– Sayın Zeybek…
KEMAL
ZEYBEK (Samsun) – Sayın Bakanım, Samsun ili Vezirköprü ilçesinde hayırsever iş
adamı rahmetli Kemal Kayalıoğlu, huzurevi yapılması için 5.050 metrekarelik
arsayı Vezirköprü Kaymakamlığıyla protokol yaparak devretmiştir. Subasmanı
Kemal Kayalıoğlu tarafından yapılmıştır. Subasmanı çıkarılan inşaatta herhangi
bir değişim yaşanmamış olup huzurevi inşaatı olarak başlanan bu yapı
tamamlanacak mı? Vezirköprü ilçesinde temeli atılan huzurevi inşaatı için
Bakanlığınızın bütçesinde ödenek var mıdır? Vezirköprülülerin beklentilerine
cevap verecek huzurevi inşaatını tamamlamayı düşünüyor musunuz? Aile ve Sosyal
Politikalar Bakanlığı tarafından bu sorunun cevaplanmasını istiyoruz, bu
huzurevinin de yapılmasını talep ediyoruz.
Teşekkür
ediyorum.
BAŞKAN
– Sayın Köse…
TUFAN
KÖSE (Çorum) – Teşekkür ediyorum Sayın Başkan.
Sayın
Bakanın konusu değil ama dilerim ilgilenip bizi bilgilendirir. Adalet
Bakanlığında yaşanan ve benim bugün öğrendiğim bir adaletsizliği sizinle
paylaşmak istiyorum. 
Ufuk
Üniversitesi Hukuk Fakültesini 1’incilikle bitiren Veli Umut Köse isimli -Köse
ismi sadece soy isim benzerliğidir, benim bir yakınlığım yok- genç arkadaşımız
yapılan mülakatta herhangi bir teknik soru sorulmamasına karşın -sadece anne
adı, baba adı falan- ve 7 kişinin mülakatının üç dakika sürmüş olmasına karşın
hâkimliğe alınmayarak elenmiştir. Fakülteyi beş yılda, altı yılda, yedi yılda
bitiren bir kısım arkadaşların ise -kendisi söyledi ama ben burada tekrar etmek
istemiyorum- torpille, kendisine referans olan insan bulmak suretiyle hâkim ve
savcılık mülakatını geçtiğini bana bilgi olarak verdi. Çocuğun ismini, genç
arkadaşımızın ismini bir daha tekrar ediyorum: Veli Umut Köse. Bu konuda eğer
Adalet Bakanlığı bir bilgilendirme yaparsa beyin göçünün engellenmesi adına,
yetişmiş insan göçünün engellenmesi adına, ülkemiz adına iyi olacaktır.
Teşekkür
ediyorum.
BAŞKAN
– Sayın Akar, sözleriniz yarım kalmıştı, tamamlayın, sonra Sayın Bakana söz
verelim.
HAYDAR
AKAR (Kocaeli) – Sayın Bakan, ikinci soruyu tekrarlıyorum: Nişasta bazlı şeker
üretimi Türkiye’de pancardan üretilen şekerin A kotasına bağlı. Bunun yanında
da Bakanlar Kuruluna her yıl yüzde 50 artırma yetkisi verilmiş. Her yıl, şeker
pancarı stokumuz olmasına rağmen Bakanlar Kurulu kararıyla yaklaşık yüzde 50
artırmışsınız, sürekli artırmışsınız, son yıllarda birkaç puan düşmüş aşağıya.
Siz de Bakanlar Kurulunda uzun yıllardır bulunuyorsunuz, Bakanlar Kurulunda
niye, hangi gerekçeyle artırdığınızı sormak istiyorum? Bir.
İki,
Avrupa Birliği ülkelerinde yüzde 2,5 olmasına rağmen ortalama nişasta bazlı
şeker üretimi, Türkiye’de niçin yüzde 17’lere varıyor ve buna niçin izin
veriyorsunuz? Bunu da ayrıca sormak istiyorum.
Teşekkür
ediyorum.
BAŞKAN
– Teşekkür ediyorum.
Şimdi,
soruları cevaplandırmak üzere sözü Orman ve Su İşleri Bakanımız Sayın Veysel
Eroğlu Hocama bırakıyorum.
Buyurun
Sayın Hocam.
ORMAN
VE SU İŞLERİ BAKANI VEYSEL EROĞLU (Afyonkarahisar) – Teşekkür ediyorum.
Sayın
Başkanım, değerli milletvekilleri; sözlü sorulara cevap vermek için söz aldım.
Efendim, 14 tane şeker fabrikası özelleştirilecek, satış değil özelleştirme
işlemi. Yalnız burada daha önce Anayasa Mahkemesinin kararlarını dikkate alarak
çok güzel bir şartname hazırladık. Hatta Sayın Başbakanımızın riyasetinde,
bizler de bir toplantıya katıldık, bu konuda ilgili arkadaşlar sunum yaptılar.
Yani burada, daha önceki mahzurlar telafi edilerek… Mesela, oradaki işçilerin
hiçbir mağduriyeti olmayacak. Ayrıca bazı kıymetli arsalar var, onlar da işin
kapsamı dışında tutulacak. Bir de özellikle şunu vurgulamak istiyorum: Şeker
fabrikası işletmeye devam edecek.
HAYDAR
AKAR (Kocaeli) – Kaç yıl?
ORMAN
VE SU İŞLERİ BAKANI VEYSEL EROĞLU (Afyonkarahisar) – Ayrıca çiftçilerin
mağduriyeti olmayacak. Kotalar aynen devam edecek, bunu özellikle vurgulamak
istiyorum.
HAYDAR
AKAR (Kocaeli) – Sayın Bakanım kaç yıl?
ORMAN
VE SU İŞLERİ BAKANI VEYSEL EROĞLU (Afyonkarahisar) – Tabii, nişasta bazlı
konusunda, biliyorsunuz yüzde 10 diye bir sınır var. Dolayısıyla, bu mevzuattan
gelen bir husus, onu dikkate alarak yüzde 10 uygulanıyor.
Şimdi,
tabii, sayın vekilim bu GDO’lu hayvan yemleri konusunda GDO’lu ürünleri ithal
etmiyoruz ama ben tekrar -Gıda, Tarım ve Hayvancılık Bakanlığı ilgileniyor-
kendilerine de bu sorunuzu ileteceğim, daha detaylı bir bilgi sizlere yazılı
olarak vereceğiz.
Sayın
Burcu Köksal, tabii, şehit yakınları bizim başımızın tacı. Hatta şehit
yakınlarına çok büyük imkânları Hükûmetimiz sağladı. Çünkü onlar gerçekten...
ÖZGÜR
ÖZEL (Manisa) – Devletimiz sağladı, devletimiz. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Devletimiz... Devletimiz
sağladı neticede ama Hükûmetimizin teklifiyle oluyor. Daha önce niye
sağlanmadı?
ÖZGÜR
ÖZEL (Manisa) – Oy birliğiyle sağlandı, oy birliğiyle. Oy birliğiyle...
ORMAN
VE SU İŞLERİ BAKANI VEYSEL EROĞLU (Afyonkarahisar) – Özellikle, hatırlarsanız,
şehit...
ÖZGÜR
ÖZEL (Manisa) – Bakın, Milliyetçi Hareket Partisinin Sayın Grup Başkan Vekili
orada. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Efendim, doğru da
Hükûmetin istemediği bir şey olmuyor.
ÖZGÜR
ÖZEL (Manisa) – 4 Temmuz 2012’de ortak önergeyle şehit yakınlarıyla ilgili o
düzenlemeler yapıldı, herkesin gayretiyle.
ORMAN
VE SU İŞLERİ BAKANI VEYSEL EROĞLU (Afyonkarahisar) –Hatta, bu konuda bir
hatıramı anlatayım. 
ÖZGÜR
ÖZEL (Manisa) – 4 Temmuz 2012.
ORMAN
VE SU İŞLERİ BAKANI VEYSEL EROĞLU (Afyonkarahisar) – Madem öyle, bir hatıramı
anlatayım. Bakın, daha önce bir şehit yakını, bir tane...
ÖZGÜR
ÖZEL (Manisa) – Bakın, bunun siyasi getirisi olmaz efendim.
ORMAN
VE SU İŞLERİ BAKANI VEYSEL EROĞLU (Afyonkarahisar) – Beyefendi, müsaade eder
misin, cevap vereyim.
ÖZGÜR
ÖZEL (Manisa) – Yapmayın. Devlet yaptı, Parlamento oy birliğiyle yaptı.
BAŞKAN
– Özgür Başkanım...
ÖZGÜR
ÖZEL (Manisa) – İşte Doğan Kubat.
ORMAN
VE SU İŞLERİ BAKANI VEYSEL EROĞLU (Afyonkarahisar) – Ya, bir dakika müsaade et.
ÖZGÜR
ÖZEL (Manisa) – İşte Doğan Kubat. Oy birliğiyle yaptık. 
ORMAN
VE SU İŞLERİ BAKANI VEYSEL EROĞLU (Afyonkarahisar) – O zaman, ben bunun nasıl
geldiğini, nasıl olduğunu anlatayım. Müsaade et, dinle.
ÖZGÜR
ÖZEL (Manisa) – Allah Allah...
BAŞKAN
– Sayın Özel, Sayın Bakan cevap versin lütfen. 
ÖZGÜR
ÖZEL (Manisa) – Bu meseleyi siyasi istismar konusu yapmayın! Yapmayın!
ORMAN
VE SU İŞLERİ BAKANI VEYSEL EROĞLU (Afyonkarahisar) – Şimdi, bakın... 
ÖZGÜR
ÖZEL (Manisa) – Yapmayın Sayın Bakan!
BAŞKAN
– Sayın Özel... Sayın Özel... 
ORMAN
VE SU İŞLERİ BAKANI VEYSEL EROĞLU (Afyonkarahisar) – Ya, müsaade et de bir
cevap vereyim.
ÖZGÜR
ÖZEL (Manisa) – Şehit yakınlarına ne yapıldıysa bu üç parti birlikte getirdi,
yaptı.
ORMAN
VE SU İŞLERİ BAKANI VEYSEL EROĞLU (Afyonkarahisar) – Teşekkür ederiz birlikte
yaptığınız için.
ÖZGÜR
ÖZEL (Manisa) – İstismar yapmayın. “Hükümetim yaptı. Yok, bizden önce
yapılmadı...”
ORMAN
VE SU İŞLERİ BAKANI VEYSEL EROĞLU (Afyonkarahisar) – Ama neticede teklifi
getiren biziz, Hükûmet getirdi. Bunu söyleyeyim.
ÖZGÜR
ÖZEL (Manisa) – Ya, bak yapma! Yapma! Bunu yapma! 
BAŞKAN
– Sayın Özel, lütfen... 
ORMAN
VE SU İŞLERİ BAKANI VEYSEL EROĞLU (Afyonkarahisar) – Ya, müsaade et.
BAŞKAN
– Siz de bunu yapmayın Sayın Özel. Lütfen sakin olalım.
ÖZGÜR
ÖZEL (Manisa) – Doğru değil.
ORMAN
VE SU İŞLERİ BAKANI VEYSEL EROĞLU (Afyonkarahisar) – Ya, müsaade edersen...
ÖZGÜR
ÖZEL (Manisa) – Doğru değil.
ORMAN
VE SU İŞLERİ BAKANI VEYSEL EROĞLU (Afyonkarahisar) – Efendim, şehit yakınları
için, biz onlara kıymet veriyoruz. 
BURCU
KÖKSAL (Afyonkarahisar) – Tuvalet temizliyorlar Sayın Bakan.
ORMAN
VE SU İŞLERİ BAKANI VEYSEL EROĞLU (Afyonkarahisar) – Benim Bakanlığımda da
şehit yakınları var, onları en güzel yerlerde çalıştırıyoruz. Öyle bir şey yok,
varsa bildirelim.
BURCU
KÖKSAL (Afyonkarahisar) – Çaycılık yapıyor, tuvalet temizliyor şehit yakını. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Tabii, kapanan askerî
okullar, biliyorsunuz, bunlar en azından... Türkiye çok büyük bir badire
atlattı. 15 Temmuz gibi hain darbe girişimiyle, Türkiye işgal girişimiyle karşı
karşıya kaldı. Dolayısıyla, tabii bu konuda hepimiz darbeyi, az önce, 28 Şubatı
yaşadığımızı... Ve hatta sizin grup başkan vekiliniz az önce ne dedi? “Biz de
CHP olarak darbelere karşıyız.” dedi. Hepimizin darbeye karşı olması lazım.
HAYDAR
AKAR (Kocaeli) – Öyle zaten.
ORMAN
VE SU İŞLERİ BAKANI VEYSEL EROĞLU (Afyonkarahisar) – Gerekli tedbirleri almamız
gerekir. Bu minval üzerine tedbir alınmıştır ama hukuk yolu açıktır, müracaat
ederlerse gereği yapılır.
BURCU
KÖKSAL (Afyonkarahisar) – Müracaat edemiyorlar ki. Çocukların hepsine “FETÖ'cü”
dediniz.
ORMAN
VE SU İŞLERİ BAKANI VEYSEL EROĞLU (Afyonkarahisar) – Efendim, Sayın Gök,
özellikle -ben de biliyorum- bu, hakikaten orada Gölbaşı ilçesi ana yolun iki
tarafında kaldığı için sıkıntılar var ama o yolla ilgili çalışmalar var, hatta
yolun alta alınması konusunda bir çalışma yapıldığını biliyorum. Bu konuyu da
Karayollarıyla takip edeceğim.
Vezirköprü’deki
huzurevini Aile ve Sosyal Politikalar Bakanlığına soracağım, Sayın Bakanımızdan
bilgi alırız, ben de takip edeceğim. Yalnız, hakikaten, Vezirköprü gerçekten
çok güzel, benim de orada hatıralarım var. Baraj yaparken ilk defa gitmiştim.
İnşallah, onu bizzat takip edeyim. 
KEMAL
ZEYBEK (Samsun) – Misafir edeyim Sayın Bakanım sizi orada. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Sayın Köse, bakın, bu,
Veli Umut Köse içindi galiba, değil mi? İsmi Veli Umut Köse, Ufuk Üniversitesi
Hukuk Fakültesi mezunu. Tabii, mülakat esasları belli ama bunu da -tabii,
Adalet Bakanımız, belki biraz sonra kendisi de gelir, bugün nöbetçi, kendisine
soralım- nasıl oldu, ne oldu inceleyelim. Tabii ki imtihanı kaybeden herkes bir
şeyler söylüyor, biliyorsunuz. 
TUFAN
KÖSE (Çorum) – 1’incilikle bitirmiş Sayın Bakanım. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Tamam, bakacağız efendim.
Bakacağız, onu özellikle arz ediyorum. 
Teşekkür
ediyorum, sağ olun. 
BAŞKAN
– Teşekkür ediyorum Sayın Bakan. 
ÖZGÜR
ÖZEL (Manisa) – Süre var efendim. 
BAŞKAN
– Tamam, sorabilirsiniz. 
ÖMER
FETHİ GÜRER (Niğde) – Sayın Başkan, bizim soru atlandı, GDO’lu ürünlerle ilgili
soru. 
ORMAN
VE SU İŞLERİ BAKANI VEYSEL EROĞLU (Afyonkarahisar) – GDO’lu ürünlerle ilgili
söyledim. 
ÖMER
FETHİ GÜRER (Niğde) – Rakam istiyorum Sayın Bakan. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Özellikle Gıda, Tarım ve
Hayvancılık Bakanlığı GDO’lu yemleri ithal etmiyor ama ben daha detaylı bilgi
alıp size ileteceğim. 
BAŞKAN
– Buyurun Sayın Akar.
HAYDAR
AKAR (Kocaeli) – Sayın Bakan bitirdi, soruyu ben tekrar sorayım çünkü soruma
cevap alamadım. 
BAŞKAN
– Tamamlayalım lütfen. 
HAYDAR
AKAR (Kocaeli) – Hemen şunu belirteyim: NBŞ kotalarının artırılması konusunda
Bakanlar Kurulunun yetkisi var demiştim. Bakın, size rakamları da söyleyeyim:
2004-2005 yılında yüzde 50 artırmışsınız, 2006 yılında yüzde 50 artırmışsınız,
2007 yılında yüzde 50; 35, 25, 50, 50 şeklinde gidiyorsunuz. Diyorum ki:
Türkiye’nin o yıllarda şeker stoku da vardı, bugün de şeker stoku var, 300 bin
ton, 400 bin ton şeker stoku var, aslında nişasta bazlı şeker üretimine
ihtiyacımız yok. Siz Bakanlar Kurulu kararı alarak niye artırdınız diye
soruyorum bunu. 
Bir
de siz uzun yıllar Bakanlar Kurulundasınız, belki en çok bilecek insanlardan
bir tanesisiniz. Onu özellikle soruyorum: Niçin çocuklarımızı zehirleyen,
insanlarımızı zehirleyen, kanser hastalığını artıran nişasta bazlı şeker
üretiminin kotasını her yıl artırdınız? Soru çok net Sayın Bakanım. 
BAŞKAN
– Teşekkür ediyorum. 
Sayın
Köse, size de buyurun. 
TUFAN
KÖSE (Çorum) – Teşekkür ediyorum Sayın Başkanım. 
Ben
de bu konuyla ilgili söylenmeyen bir şey söylemek istiyorum. Şimdi, Hükûmet, o
nişasta bazlı şeker kotasını her sene Danıştay iptal etmesine rağmen kotanın
yüzde 50’sine kadar artırdı, Danıştay kararları da geçmişe yürümediği için o
seneyi atlattılar; yıllardır böyle, bunu bir kere milletimiz bilsin. Daha da
ötesinde, bunun da ötesinde nişasta bazlı şeker üreten tesislerin üretim
kapasiteleri o kotanın yüzde 50 artırılması hâlinde dahi kotanın neredeyse 5
katında, mislinde. Acaba bu kadar yüksek üretim kapasitesine nasıl izin verildi?
Bu kadar yüksek üretim kapasitesi varsa acaba kaçak olarak yani o kotanın da
ötesinde bir yerlere satışı mümkün mü, denetimleri yapabiliyor mu bunun? 
Ben
KİT Komisyonunda çalışırken çok ilgilendim Çorum Milletvekili olarak, Çorum’da
da bir şeker fabrikası var, şeker pancarı üreticileri var. Bu, aslında çok
önemli bir konu Sayın Bakanım; bu, hepimizi ilgilendiren bir konu yani bunun
denetimi yeterince yapılabiliyor mu?
Teşekkür
ediyorum.
BAŞKAN
– Sayın Özel, siz de kısa sorarsanız Sayın Bakana cevap verme imkânı doğsun.
Buyurun.
ÖZGÜR
ÖZEL (Manisa) – Teşekkür ederim Sayın Başkan.
Sayın
Bakana şunu hatırlatmak gerekiyor, Manisa Sümerbank özelleştirilirken o zaman
dedik ki: “Bu fabrika kapatılmasın, bu millî değeri Manisa kaybetmesin.”
Dediniz ki: “Kaybetmeyecek, özelleştirilecek.” Dönemin Adalet ve Kalkınma
Partili Manisa Belediye Başkanı başı çekti, “Manisa’nın malı Manisa’da
kalsın.”, 40 kişi bir araya geldiler, Ortak Girişim Grubu kuruldu. Manisa’da
şimdi o 40 kişi “Kırk Haramiler” diye anılıyor. Aldıklarının 10 katına
aldıklarının üçte 1’ini Redevco’ya sattılar, müdahale edildi, yıllardır
yargılandılar. Bundan dört ay önce, bir tanesi de belediye başkanınız, dönemin
belediye başkanı olmak üzere 7 kişi birer ay hapis yattı, hâlihazırda da
yetmişer trilyon para cezası var, onunla ilgili birtakım müdahaleler var,
Manisa kamuoyu hâlâ çalkalanıyor. Manisa’da elinizdeki belediyeyi bu yüzden
kaybettiniz, öyle de bir siyasi sonuç doğurdu. 
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Şimdi, aynı şeyi 16 tane, 17 tane ilçeye, ile daha
söylüyorsunuz 14 şeker fabrikası üzerinden. Yakın oldukları 2-3 tane ilçeyle
beraber 17… “Merak etmeyin, buranın malı burada kalacak. Merak etmeyin, bu bir
özelleştirme.” Bu bir yok etmedir, binaları yok pahasına satıyorlar. 
ORMAN
VE SU İŞLERİ BAKANI VEYSEL EROĞLU (Afyonkarahisar) –Efendim, şartnamelere
bakarsanız bunu görürsünüz.
BAŞKAN
– Teşekkür ediyoruz.
Sayın
Bakan, bir cümleyle hemen cevap verirseniz…
ORMAN
VE SU İŞLERİ BAKANI VEYSEL EROĞLU (Afyonkarahisar) – Şartnamelerde çok açık.
Teşekkür
ederim.
BAŞKAN
– Teşekkür ediyorum.
Peki,
ikinci bölüm üzerindeki görüşmeler tamamlanmıştır.
ÖZGÜR
ÖZEL (Manisa) – Hayır, 3 soru soruldu, 3 soru.
BAŞKAN
– Süresi doldu.
ÖZGÜR
ÖZEL (Manisa) – Ya, nasıl olur?
BAŞKAN
– Öyle oldu işte, süresi doldu, hep konuştunuz.
HAYDAR
AKAR (Kocaeli) – O zaman yarısını verecektiniz Sayın Başkan.
ÖZGÜR
ÖZEL (Manisa) – Verin, sorsun canım.
ORMAN
VE SU İŞLERİ BAKANI VEYSEL EROĞLU (Afyonkarahisar) – Efendim, yazılı olarak
cevap vereceğim.
BAŞKAN
– Tamam.
ÖZGÜR
ÖZEL (Manisa) – Parlamento “konuşulan yer” demek, sözle soruyoruz.
BAŞKAN
– Konuşulacak işte, her şeyi İç Tüzük’e göre yapıyoruz.
Sayın
milletvekilleri, ikinci bölüm üzerindeki görüşmeler tamamlanmıştır. 
Birleşime
on dakika ara veriyorum. 
Kapanma Saati: 16.25
ÜÇÜNCÜ OTURUM
Açılma Saati: 16.47
BAŞKAN: Başkan Vekili Ahmet AYDIN
KÂTİP
ÜYELER: Mücahit DURMUŞOĞLU (Osmaniye), Barış KARADENİZ (Sinop) 
-----0-----
BAŞKAN
– Türkiye Büyük Millet Meclisinin 65’inci Birleşiminin Üçüncü Oturumunu açıyorum.

524
sıra sayılı Kanun Tasarısı’nın görüşmelerine devam ediyoruz. 
Komisyon
ve Hükûmet yerinde. 
Şimdi,
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
24’üncü
madde üzerinde bir adet önerge vardır, okutup işleme alıyorum.
Türkiye Büyük Millet Meclis
Başkanlığına
Görüşülmekte
olan Yatırım Ortamının İyileştirilmesi Amacıyla İcra ve İflas Kanunu ve Bazı
Kanunlarda Değişiklik Yapılması Hakkında Kanun Tasarısı’nın 24’üncü maddesinde
öngörülen değişikliğin aşağıdaki şekilde değiştirilmesini arz ve teklif ederiz.
MADDE
24- 2004 sayılı Kanunun 296 ncı maddesi başlığıyla birlikte aşağıdaki şekilde
değiştirilmiştir.
"Kesin
mühletin sözleşmeler bakımından sonuçları:
MADDE
296- Sözleşmenin karşı tarafının konkordato projesinden etkilenip
etkilenmediğine bakılmaksızın, borçlunun taraf olduğu ve işletmesinin
faaliyetinin devamı için önem arz eden sözleşmelerde yer alıp da borçlunun
konkordato talebinde bulunmasının sözleşmeye aykırılık teşkil edeceğine, haklı
fesih sebebi sayılacağına yahut borcu muaccel hâle getireceğine ilişkin
hükümler, borçlunun konkordato yoluna başvurması durumunda uygulanmaz.
Sözleşmede bu yönde bir hüküm bulunmasa dahi sözleşme, borçlunun konkordatoya
başvurduğu gerekçesiyle sona erdirilemez.
Borçlu,
tarafı olduğu veya konkordatonun amacına ulaşmasını engelleyen sürekli borç
ilişkilerini, komiserin uygun görüşü veya mahkemenin onayıyla herhangi bir
zamanda sona erecek şekilde feshedebilir. Bu çerçevede ödenmesi gereken
tazminat, konkordato projesine tabi olur. Hizmet sözleşmelerinin feshine
ilişkin özel hükümler saklıdır."

 Ömer
Süha Aldan Mehmet Gökdağ Zeynel Emre
 Muğla Gaziantep İstanbul
 Cemal
Okan Yüksel Haydar Akar Kemal Zeybek
 Eskişehir Kocaeli Samsun
 Serdal
Kuyucuoğlu
 Mersin
BAŞKAN
– Komisyon önergeye katılıyor mu?
ADALET
KOMİSYON SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge üzerinde Mersin Milletvekili…
ÖZGÜR
ÖZEL (Manisa) – Sayın Başkan…
BAŞKAN
- Bir saniye…
ÖZGÜR
ÖZEL (Manisa) – Bir küçük uyarı yapalım: Komisyonun çoğunluğu olmadığından,
yerleşik uygulama ve nezaket gereği “Katılmıyoruz.” yerine “Katılamıyoruz.” diye
görüş bildirmesi doğrudur.
BAŞKAN
– Teşekkür ediyoruz hatırlatmanız için.
ADALET
KOMİSYON SÖZCÜSÜ ALİ ÖZKAYA (Afyonkarahisar) – Sayın Başkanım, affedersiniz…
BAŞKAN
–Buyurun.
ADALET
KOMİSYON SÖZCÜSÜ ALİ ÖZKAYA (Afyonkarahisar) – Komisyon kendi gündemine
hâkimdir. Komisyonu komisyon başkanı veya sözcü temsil eder. Eğer bir madde
ihdası olsaydı o takdirde komisyon salt çoğunlukla karar verirdi. Dolayısıyla
temsil eden kişinin katılmama hak ve yetkisi de vardır. 
Katılmıyoruz
Sayın Başkanım. 
ÖZGÜR
ÖZEL (Manisa) – Sayın Başkanım…
BAŞKAN
– Sayın Özel…
ÖZGÜR
ÖZEL (Manisa) – Müsaade eder misiniz?
BAŞKAN
– İstese de zaten katılamaz şu anda.
ÖZGÜR
ÖZEL (Manisa) – Evet, doğru söylüyorsunuz.
BAŞKAN
– Buyurun.
IV.- AÇIKLAMALAR (Devam)
24.- Manisa Milletvekili Özgür Özel’in, komisyon sözcüsünün
yeni madde ihdasına ilişkin önergeye katılıp katılmama konusunda komisyon
yerine karar vermeye yetkisi bulunmadığına ve önergeye katılmama yönündeki
ifadenin nezaket kuralları çerçevesinde olmasını beklediklerine ilişkin açıklaması

ÖZGÜR
ÖZEL (Manisa) – Sayın Başkan, Komisyon sözcüsünün yaptığı açıklama doğru değil.
Ben zaten yazılı bir kuraldan bahsetmedim. Yeni madde ihdasında mecburen
komisyon davet edilir, salt çoğunluk aranır. Ancak, komisyonun başkanı ve
sözcüsü komisyonu temsile yetkilidir, komisyon yerine karar vermeye yetkili
değildir. Şu an Komisyonun salt çoğunluğu olmadığı için Meclisteki yerleşik
uygulama gereğince nezaket icabı -ki Başkan da biliyor ve şu an vücut diliyle
tasdik ediyor çünkü grup başkan vekilliğinden gelen bir başkandır- komisyon
sözcüleri “Katılmıyoruz.” yerine -ki ikinci ısrarınız kabalık sınırını
aşmıştır- Meclise saygıdan “Katılamıyoruz.” der. Bunu yapıp yapmamak sizin
nezaket tercihinizle ilgili bir şey bu Meclise karşı, bana karşı da değil. 
Teşekkür
ediyorum. 
BAŞKAN
– Teşekkür ediyorum. 
Her
ikisi de doğru diyebiliriz ama genel nezaket ölçüleri içerisinde belki
olabilir. Yalnız komisyonun reddetme, komisyona iade etme ya da katılmama gibi
söylemi de doğru bir söylemdir yani bu, İç Tüzük’e uygundur. 
ÖZGÜR
ÖZEL (Manisa) – Ama “Katılamıyoruz.” demesi nezaket, Meclise saygı gereği. 
BAŞKAN
– Peki. 
Teşekkür
ediyorum. 
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Yatırım Ortamının İyileştirilmesi Amacıyla İcra ve İflas
Kanunu ve Bazı Kanunlarda Değişiklik Yapılması Hakkında Kanun Tasarısı (1/913)
ve Adalet Komisyonu Raporu (S. Sayısı: 524)
(Devam)
BAŞKAN
- Şimdi, önerge üzerinde Mersin Milletvekili Serdal Kuyucuoğlu konuşacaktır. 
Buyurun
Sayın Kuyucuoğlu. (CHP sıralarından alkışlar) 
Sayın
Kuyucuoğlu, yoğun bir teveccüh aldınız.
SERDAL
KUYUCUOĞLU (Mersin) – Sayın Başkan, değerli milletvekili arkadaşlarım; yatırım
ortamının iyileştirilmesiyle ilgili yasa tasarısını görüşüyoruz. Hangi
şartlarda görüşüyoruz? Olağanüstü hâl ilan edilmiş koşullarda görüşüyoruz.
Nerede görüşüyoruz? Askerlerimizin sınır dışında savaştığı bir ülkede
görüşüyoruz. Nasıl bir ortamda görüşüyoruz? Tüm komşularımızla ve eski
dostlarımızla kavgalı olduğumuz bir ortamda görüşüyoruz. Demokrasinin olmadığı,
barışın olmadığı, hukukun olmadığı, insan haklarının korunmadığı, ülkenin açık
hapishaneye döndüğü bir ortamda konuşuyoruz. İş adamına “Sesinizi çıkarmayın.”
“Kırk katır mı kırk satır mı?” denildiği bir ortamda yatırım ortamını
iyileştirmeyi konuşuyoruz. 
Bugüne
kadar çıkarılan 31 kanun hükmünde kararnamenin içeriğine baktığımızda, yapılan
düzenlemelerin büyük bölümünün darbe girişimiyle uzaktan yakından ilgisinin
olmadığını görmekteyiz. Mesela, Karayolları Trafik Kanunu’nda yapılan
değişiklikler, kış lastiği uygulamasında belediyelere verilen yetki, köy
korucularının unvanlarında yapılan değişiklikler vesaire böyle gidiyor. 
Değerli
milletvekilleri, OHAL’in getirdiği ekonomik sorunları ele alırsak… İş dünyası
tedirgin durumdadır. Özellikle kanun hükmünde kararnamelerle OHAL ilanının
gerekçesi dışında ekonomiyle ilgili de düzenlemeler yapılması, yerli ve yabancı
firmalar, iş dünyası için risk ve belirsizlik oluşturmaktadır. Belirsizliklerin
artması yatırımların da yavaşlamasına, askıya alınmasına neden olmaktadır.
Türkiye'den ithalat yapan firmalar tedarik riski duymakta, bazı firmalar
Türkiye'de iş yaptıkları firmalara el konulması tedirginliğiyle fason
üretimlerini başka ülkelere kaydırmaktalar. Uluslararası bazı firmaların OHAL
olan ülkelerle kontrat yapmama prensibi vardır. Sigorta şirketleri OHAL
nedeniyle Türkiye'ye yönelik seyahat ve sağlık sigortası yapmıyor. Uluslararası
firmaların CEO ve diğer üst düzey yöneticileri Türkiye'ye seyahat etmiyorlar.
Taşınmaz kiralayacak ya da satın alacak yerli, yabancı firmalar mülk
sahiplerinin terörle bağlantılı olmasından endişe duyuyor ve “Terörle
bağlantısı yoktur.” yazısı istiyorlar. OHAL’in ekonomide yarattığı güven kaybı,
gelir kaybı, belirsizlik, yurt dışından bakınca eklediği risk primi ve hukuk
düzeninde yarattığı aşınmalar ekonomik büyümenin güçlenmesi için elverişli bir
ortam yaratmaktan uzaktır. 
Değerli
milletvekilleri, şu anda Türkiye'de icradan satılık gayrimenkul sayısı 15 bini
aşmıştır. Batık krediler 74 milyar TL civarındadır. 19 bankanın elinde satışa
hazır 12.744 gayrimenkul vardır. Geçen yılın on bir ayında bireysel kredi kartı
borcundan dolayı yasal takibe intikal etmiş kişi sayısı 820 bin kişi oldu.
Bireysel kredi borcundan dolayı yasal takibe intikal etmiş kişi sayısı ise 690
bin kişiyi aştı. Sermaye korkaktır, ürkektir, sermaye dört tane şey ister; bir,
güvenlik ister; iki, istikrar ve barış ister; üç, demokrasi ister; dört, hukuk
ister. Bunların Türkiye’de hangisi var? Maalesef hiçbiri yok. Bunlar olmadığı
sürece yatırım ortamını iyileştireceğiz diye alacağınız tüm tedbirler
nafiledir. 
Son
yurt dışı gezimizde görüştüğüm bir iş adamı İngiltere’ye Türkiye’den yoğun
sermaye akışı olduğunu söyledi, özellikle de gayrimenkul sektöründen. Kimlerin
gittiğini sorduğumda söyledikleri şuydu: Bir, beyaz yakalılar; iki, FETÖ’cüler;
üç, AKP’liler. Evet, sizin yandaşlarınız bile bu iyi olmayan ortamdan kaçma
peşindeler. Sizin yatırım ortamından önce ortamı iyileştirmeniz gerekiyor. 
(Mikrofon
otomatik cihaz tarafından kapatıldı) 
SERDAL
KUYUCUOĞLU (Devamla) – Aksi hâlde bu tedbirlerin hiçbirinin faydası
olmayacaktır.
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
24’üncü
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
25’inci
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan Yatırım Ortamının İyileştirilmesi Amacıyla İcra ve İflas Kanunu ve Bazı
Kanunlarda Değişiklik Yapılması Hakkında Kanun Tasarısı'nın 25’inci maddesinde
öngörülen değişikliğin aşağıdaki şekilde değiştirilmesini arz ve teklif ederiz.

MADDE
25- 2004 sayılı Kanunun 297 nci maddesi başlığıyla birlikte aşağıdaki şekilde
değiştirilmiştir.
"Kesin
mühletin borçlu bakımından sonuçları:
MADDE
297- Borçlu, komiserin nezareti altında işlerine devam edebilir. Şu kadar ki,
mühlet kararı verirken veya mühlet içinde mahkeme, bazı işlemlerin geçerli
olarak ancak komiserin izni ile yapılmasına veya borçlunun yerine komiserin
işletmenin faaliyetini devam ettirmesine karar verebilir.
Borçlu,
mahkemenin izni dışında mühlet kararından itibaren rehin tesis edemez, kefil
olamaz, taşınmaz ve işletmenin devamlı tesisatını kısmen dahi olsa devredemez,
takyit edemez ve ivazsız tasarruflarda bulunamaz. Aksi hâlde yapılan işlemler
hükümsüzdür. Mahkeme bu işlemler hakkında karar vermeden önce komiserin ve
alacaklılar kurulunun görüşünü almak zorundadır.
Borçlu
bu hükme yahut komiserin ihtarlarına aykırı davranırsa mahkeme, borçlunun
malları üzerindeki tasarruf yetkisini kaldırabilir ya da 292 nci madde
çerçevesinde karar verir.
Birinci
ve üçüncü fıkra kapsamında alınan kararlar 288 inci madde uyarınca ilan edilir
ve ilgili yerlere bildirilir.”
 Ömer
Süha Aldan Hüseyin Çamak Mehmet Gökdağ
 Muğla Mersin Gaziantep
 Kemal
Zeybek Haydar Akar Zeynel Emre 
 Samsun Kocaeli İstanbul Cemal
Okan Yüksel
 Eskişehir
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ YILMAZ TUNÇ (Bartın) – Katılamıyoruz Sayın Başkanım. (CHP
sıralarından “Bravo” sesleri, alkışlar)
ÖZGÜR
ÖZEL (Manisa) – İşte nezaket bilen Komisyon sözcüsü, tebrik ediyorum.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkan.
BAŞKAN
– Önerge üzerinde Mersin Milletvekili Hüseyin Çamak konuşacaktır.
Sayın
Çamak, buyurun. (CHP sıralarından alkışlar)
HÜSEYİN
ÇAMAK (Mersin) – Sayın Başkan, değerli milletvekilleri; Yatırım Ortamının
İyileştirilmesi Amacıyla İcra ve İflas Kanunu ve Bazı Kanunlarda Değişiklik
Yapılması Hakkında Kanun Tasarısı üzerinde Cumhuriyet Halk Partisi Grubu adına
söz almış bulunuyorum.
Bu
tasarıyla, yatırım ortamının iyileştirilmesi öngörülse de ekonomik darboğaza
düşmüş bir iktidarın kimi ticari işletmeleri iflastan kurtarmaya çalıştığı
izlenimi daha belirgindir. İşsizlik ve enflasyon rakamları, ekonominin bu tip
düzenlemeler eliyle düzelemeyeceğini gösteriyor. Bunun yerine siyasal ve
demokratik iklimin düzeltilmesi, OHAL’in kaldırılması öncelikli bir zorunluluk
olarak hâlâ önümüzde durmaktadır.
Sayın
milletvekilleri, ülkemiz ekonominin dinamosu niteliğinde, lojistik açıdan
önemli üstünlüklere sahip. Türkiye'nin konumu itibarıyla ülkeler arasında
bağlantıyı sağlayan bir köprü konumunda olması, Çin’in İpek Yolu Projesi’nde
olduğu gibi stratejik önemini daha da artırmaktadır. Türkiye'nin Akdeniz’deki
en büyük limanına sahip Mersin de bu bölgenin ticaret ve lojistik merkezi
konumundadır. Üretimin ve buna bağlı olarak ham madde ihtiyacının yüksek olduğu
illere yakınlığı ve bu illerin Mersin’in sahip olduğu lojistik altyapıyı
kullanır olması, şehri sektörel açıdan önemli kılmaktadır.
Yüksek
iş hacmiyle Mersin, iç pazarda olduğu kadar dış pazarda da Türkiye’ye önemli
katkılar sağlamaktadır. Ayrıca Mersin Limanı, sahip olduğu demir yolu ve kara
yolu bağlantıları sayesinde Orta Doğu ticareti için ideal bir konumda olmasının
yanı sıra Türkiye’de tüm liman hizmetlerini aynı alanda verebilen tek transit
limandır.
Değerli
arkadaşlar, 2010 yılında dönemin Çin Halk Cumhuriyeti Başbakanı Wen Jiabao’nun
Türkiye’ye gerçekleştirdiği ziyarette yeni İpek Yolu projesi ortak çalışma
grubu kurulmasına dair anlaşmanın imzalanması üzerine Türkiye de bu projeye
dâhil edildi. Bu anlamda Bakü-Tiflis-Kars Demir Yolu, 30 Kasım 2017 tarihinde
Demir İpek Yolu’na bağlandı ve hizmete açıldı.
Anadolu
toprakları, coğrafi konumu itibarıyla geçmişten bu yana dünya ticaretinde
önemli transit yollardan biri olmuştur. Nitekim, yüzyıllarca, üzerinden geçtiği
ülkelere ekonomik faydalar sağlayan tarihî İpek Yolu da geçmişte bu topraklar
üzerinden geçmiştir. Günümüzde de ülkemiz, her bakımdan birbirine ihtiyaç duyan
ülkelerin yer aldığı üç kıtanın merkezinde yer alan önemli bir konumdadır.
Ayrıca
İpek Yolu güzergâhı üzerindeki ülkeler arasında şu an en büyük kara yolu taşıma
filosuna sahip olan Türkiye, denize kapalı Orta Asya ve Kafkas ülkelerinin
Karadeniz ve Akdeniz limanları ile tüm Avrupa ve dünya pazarlarına
bağlanmasında kilit bir rol oynayacak potansiyele sahiptir. Ne var ki Türkiye
olarak bu mevcut potansiyeli iyi kullanabildiğimizi söylemek mümkün değildir.
Çünkü her şeyden önce, İpek Yolu’nun rotası, verimliliğini maksimize edebilecek
ayrıntılar dikkate alınmadan belirlenmektedir.
Bildiğiniz
üzere, Çin’den çıkıp Londra’ya kadar varan, Bakü ve Tiflis üzerinden Türkiye’ye
giriş yapan İpek Yolu yük taşımacılığı hattı, Kars-Sivas-İstanbul üzerinden
ilerlemektedir. Fakat yük taşımacılığının esas alındığı bu projede, Doğu
Akdeniz’in lojistik merkezlerinden olan, uluslararası öneme sahip Mersin Limanı
da unutulmamalıdır. (CHP sıralarından alkışlar) Nitekim bu projede ilk yük
taşımacılığı Sivas-Çetinkaya’dan Mersin Limanı’na getirilmiştir. Lakin sonrasında,
mevcut raylı sistemin hızlı trene dönüştürülmemesinden ötürü Mersin Limanı es
geçilmiştir. Oysa Mersin, sadece Türkiye'nin değil Orta Doğu ve Akdeniz’in de
en önemli lojistik merkezidir. Avrupa Birliği ulaştırma ağı genişleme planında
Deniz Otobanları Projesi’ne Türkiye’den kabul edilen iki şehirden biridir. Bu
anlamda, Mersin’deki mevcut raylı sistemin hızlı trene dönüştürülmesi ve İpek
Yolu hattının verimliliğini artırarak kazancı maksimize edebilmek için
Sivas-Çetinkaya’dan Mersin Limanı’na bağlanması gerekmektedir.
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
25’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
26’ncı
madde üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan Yatırım Ortamının İyileştirilmesi Amacıyla İcra ve İflas Kanunu ve Bazı
Kanunlarda Değişiklik Yapılması Hakkında Kanun Tasarısı'nın 26’ncı maddesinde
öngörülen değişikliğin aşağıdaki şekilde değiştirilmesini arz ve teklif ederiz.
MADDE
26- 2004 sayılı Kanunun 298 inci maddesi başlığıyla birlikte aşağıdaki şekilde
değiştirilmiştir.
"Defter
tutulması ve rehinli malların kıymetinin takdiri:
MADDE
298- Komiser, görevlendirilmesini müteakip borçlunun mevcudunun bir defterini
yapar ve malların kıymetlerini takdir eder. Borçlunun başka yerlerde malları
varsa bu muamele o yer icra dairesi marifetiyle yaptırılabilir.
Komiser
rehinli malların kıymetinin takdirine ilişkin kararını alacaklıların
incelemesine hazır bulundurur; kıymet takdiri kararı alacaklılar toplantısından
önce yazılı olarak rehinli alacaklılara ve borçluya bildirilir.
İlgililer,
yedi gün içinde ve masrafını önceden vermek kaydıyla, mahkemeden rehinli
malların kıymetini yeniden takdir etmesini isteyebilirler. Eğer yeni kıymet
takdiri bir alacaklı tarafından istenmiş veya takdir edilen kıymet, kayda değer
bir şekilde değişmişse alacaklı borçludan masraflarının ödenmesini talep
edebilir.
Rehinli
taşınmaz malların bu madde kapsamındaki kıymet takdiri, 6/12/2012 tarihli ve
6362 sayılı Sermaye Piyasası Kanunu uyarınca gayrimenkul değerleme uzmanlığı
lisansı ile yetkilendirilen kişilere yaptırılabilir.”
 Ömer
Süha Aldan Mehmet Gökdağ Haydar Akar
 Muğla Gaziantep Kocaeli
 Kemal
Zeybek Ali Akyıldız Zeynel Emre
 Samsun Sivas İstanbul
 Cemal
Okan Yüksel
 Eskişehir
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ YILMAZ TUNÇ (Bartın) –
Katılamıyoruz Sayın Başkanım.
BAŞKAN – Hükûmet?
ORMAN VE SU İŞLERİ BAKANI VEYSEL EROĞLU
(Afyonkarahisar) – Katılmıyoruz Başkanım.
BAŞKAN
– Sayın Komisyonun “katılmama” ya da “katılamama” tercihi, tamamen kendisine
kalmış bir tercih, İç Tüzük’ün amir hükmü bu şekilde. Yani, zaten “Reddeder ya
da Komisyona iadesini ister.” deniyor.
ÖZGÜR
ÖZEL (Manisa) - Bu konu nereden açıldı yeniden?
BAŞKAN
- Yani İç Tüzük’ün 87’nci maddesi böyle. 
ÖZGÜR
ÖZEL (Manisa) – “Katılamıyorum.” demiyor mu?
BAŞKAN
- Yani “Katılmıyorum.” da diyebilir, “Katılamıyorum.” da diyebilir, tercih
tamamen komisyon temsilcisine bağlı.
ÖZGÜR
ÖZEL (Manisa) – “Katılmıyorum.” demesini Meclise karşı nazik bir dil olarak
benimsemiyoruz, onu söyledik. Aksi durumda, hukuki sonuç doğurmuyor ama siyasi
sonuç doğurur. Komisyon sözcüsü değişti işte. İsterse otursun “Katılmıyorum.”
desin.
BAŞKAN
- Önerge üzerinde Sivas Milletvekili Sayın Ali Akyıldız konuşacaktır.
Sayın
Akyıldız, buyurun. (CHP sıralarından alkışlar) 
ALİ
AKYILDIZ (Sivas) – Teşekkür ediyorum Sayın Başkan.
Sayın
Başkan, çok değerli milletvekili arkadaşlarım, basınımızın ve Meclisimizin
kıymetli çalışanları ve ekranları başında bizleri izleyen çok değerli
yurttaşlarım; ben de hepinizi sevgiyle saygıyla muhabbetle selamlıyorum.
Yatırım
Ortamının İyileştirilmesi Amacıyla İcra ve İflas Kanunu ve Bazı Kanunlarda
Değişiklik Yapılması Hakkında Kanun Tasarısı üzerinde Cumhuriyet Halk Partisi
Grubu adına söz aldım ama müsaade buyurursanız ben de son günlerde Türkiye
gündemini çok yoğun meşgul eden şeker fabrikalarının satılmasıyla,
özelleştirilmesiyle ilgili konuşmak istiyorum. 
696
sayılı Kanun Hükmünde Kararname’yle Türkiye’de Şeker Kurumu kapatıldı. Kurumun
görev ve sorumlulukları, Gıda, Tarım ve Hayvancılık Bakanlığı ve Sağlık
Bakanlığına devredildi. 14 şeker fabrikasının özelleştirileceği, Resmî
Gazete’de ilan edildi. Şimdi meydan, kanser yani NBŞ üreten Amerikalı Cargill
şirketine kaldı. Şöyle ki: Türkiye’de sakaroz kökenli ve nişasta kökenli olmak
üzere iki tür şeker üretimi yapılmaktadır. Sakaroz kökenli şeker üretimi şeker
pancarından, nişasta kökenli olarak glikoz şurubu, izoglikoz ve kristal fruktoz üretiminden
yapılmaktadır. Bu nedenle, özelleştirilen şeker fabrikalarının önümüzdeki
süreçte kapanacağını ve yerlerine AVM veya gökdelen dikileceğini tahmin etmek için
kâhin olmaya gerek yoktur diye düşünüyorum. Bu nedenle, şeker pancarından elde
edilen şeker üretiminin sonu gelecektir. 
Söz
konusu bu olumsuzluğun gerçekleşmesi hâlinde, çoluk çocuğunun nafakasını şeker
pancarı üretiminden sağlayan benim milyonlarca çiftçim açlığa ve yoksulluğa
terk edilecek. Doğal olarak şekerin yerini de Türkiye’de bazı firmalarla
ortaklığı bulunan ve Bursa’daki tarım arazilerinin büyük bir bölümüne sahip
olan Amerikalı Cargill şirketinin ürettiği kısa adı NBŞ olan nişasta bazlı şeker
alacaktır. “Cargill” denen bu firma, DNA’sı değiştirilmiş mısırla başka
kimyasalları karıştırarak “tatlandırıcı” dediğimiz şurubu üretiyor. Bu şurup
hem çok ucuza mal ediliyor hem de tadı şekerden kat kat daha tatlı.
Peki,
bu şurubun insan sağlığına, çocuklarımızın geleceğine nasıl etki ettiğini
müsaade ederseniz beraber sohbet edelim burada. Ham madde olarak kullanılan
mısır, nişasta bazlı tatlandırıcılar, doğrudan doğruya tüketilmiyor, daha çok
şekerli ürünler sanayisinde girdi olarak kullanılıyor. Bu tatlandırıcıların
başlıca kullanım alanlarını sayalım. Şekerlemeler, şekerli ve unlu ürünler,
geleneksel tatlılar, dondurma, helva, reçel ve marmelat; alkollü ve alkolsüz
içecekler, asitli içecekler ve meşrubatlar olmak üzere hemen hemen tüm bisküvi,
gofret, çikolata, pastaneler ve marketlerde satılan hazır pasta çeşitlerinde ve
maalesef ekmekte de bu zehir kullanılmaktadır. 
NBŞ,
insan metabolizmasıyla uyumlu değildir. Bu zehir, sindirim sistemini darmadağın
eden kimyasallardan oluşmaktadır. Mısır şurubu elde edilen mısırın da GDO’lu
olma ihtimali çok yüksektir. Mısır şurubundan elde edilen yüksek fruktozlu
şeker, iç organlarda ve karın içinde yağlanmanın en önemli nedenlerinden
biridir. Mısır şurubu, kronik hastalıkları salgına dönüştürmektedir. Söz konusu
zehir, şeker hastalığı, kolesterol, kısırlık başta olmak üzere her türlü
hastalığı yapmaya müsait maddeler içermektedir. 
Sürem
az kaldığı için ben konuşmamın tamamını herhâlde burada yapamayacağım. Önemli
olan son birkaç cümleyi de vurgulamak istiyorum. En büyük üretici olan Amerika
Birleşik Devletleri’ne ait Cargill şirketinin Amerika’daki üretim kotası yüzde
10’dan yüzde 2’ye düşürülürken Türkiye’de Cargill şirketinin daha fazla
kazanması için Bakanlar Kurulu kararıyla yüzde 10 olan üretimi yüzde 50 artırılarak
yüzde 15’e çıkarılmıştır. Dünyanın hiçbir gelişmiş ülkesinde Cargill gibi gıda
teröristinin üretimine izin verilmezken Türkiye’de bu zehri üreterek geri
kalmış ülkelere de göndermektedir. Cargill’in piyasaya tamamen hâkim olmasıyla
havayı temizleme özelliği olan şeker pancarı da maalesef bitecektir. 
(Mikrofon
otomatik cihaz tarafından kapatıldı) 
ALİ
AKYILDIZ (Devamla) – Sayın Başkanım, tamamlamama izin verir misiniz?
BAŞKAN
– Buyurun efendim. 
ALİ
AKYILDIZ (Devamla) – Teşekkür ediyorum. 
Değerli
milletvekili arkadaşlarım, emperyalist ülkelerin silahla yapamadıklarını,
genetiğini bozdukları gıdayla yaptıklarını lütfen unutmayalım. Türkiye’de bir
yılda binlerce kişi kanserden can veriyor. Şu anda ülkemizde 4 bin dolayında
çocuk kanserle savaşıyor. Gelin, Cargill gibi uluslararası sermayenin
taşeronluğunu yapmaktan artık vazgeçin. Benim milletimin şeker fabrikalarını
birilerine peşkeş çekerek, çiftçilerimizi mağdur ederek ekmeğe muhtaç olmaktan
ve büyük şehirlere göçüp oralarda, maalesef varoşlarda yaşamaya mahkûm etmekten
vazgeçin. Gelin, her fırsatta yerli ve millî olduğunuzu söyleyerek milleti
kandırmak yerine, gerçekten özde de yerli ve millî olmaya gayret edin diyorum. 
Tekrar
hepinizi sevgiyle saygıyla selamlıyorum. (CHP sıralarından alkışlar)
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
26’ncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
27’nci
madde üzerinde bir adet önerge vardır, okutuyorum. 
Türkiye Büyük Millet Meclisi Başkanlığına
Görüşülmekte
olan Yatırım Ortamının İyileştirilmesi Amacıyla İcra ve İflas Kanunu ve Bazı
Kanunlarda Değişiklik Yapılması Hakkında Kanun Tasarısı’nın 27’nci maddesinde
öngörülen değişikliğin aşağıdaki şekilde değiştirilmesini arz ve teklif ederiz.

MADDE
27– 2004 sayılı Kanunun 299 uncu maddesi başlığıyla birlikte aşağıdaki şekilde
değiştirilmiştir. 
“Alacaklıları
alacaklarını bildirmeye davet:
MADDE
299– Alacaklılar, komiser tarafından 288 inci madde uyarınca yapılacak ilânla,
ilân tarihinden itibaren yirmi gün içinde alacaklarını bildirmeye davet olunur.
Ayrıca, ilânın birer sureti adresi belli olan alacaklılara posta ile
gönderilir. İlânda, alacaklarını bildirmeyen alacaklıların bilançoda kayıtlı olmadıkça
konkordato projesinin müzakerelerine kabul edilmeyecekleri ihtarı da yazılır.”
 Ömer
Süha Aldan  Necati Yılmaz  Mehmet Gökdağ
 Muğla
 Ankara  Gaziantep 
 Haydar
Akar  Kemal Zeybek  Ali Özcan
 Kocaeli
 Samsun  İstanbul 
 Zeynel
Emre  Namık Havutça  Cemal Okan Yüksel 
 İstanbul
 Balıkesir  Eskişehir 
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ YILMAZ TUNÇ (Bartın) – Katılamıyoruz Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge üzerinde İstanbul Milletvekili Ali Özcan konuşacaktır. 
Sayın
Özcan, buyurun. (CHP sıralarından alkışlar)
ALİ
ÖZCAN (İstanbul) – Sayın Başkan, değerli milletvekili arkadaşlarım; partim
adına icra, iflasla ilgili kanuna dair konuşma aldım. 
Tabii,
bu icra ve iflas, iş adamlarının hepsinin korkulu rüyasıdır, Allah kimsenin
başına vermesin ama bunu şöyle bir değerlendirmemiz lazım: Niye insanlar, icra
ve iflasla yoğun bir şekilde karşı karşıya? On altı yıldır Adalet ve Kalkınma Partisi
iktidarda, hem de çok övünüyorsunuz “Tek başımıza iktidardayız, muktediriz, her
şeyi yaparız.” E, hadi yapın; insanları icra ve iflasa sürüklemeyin. 
Şimdi,
bakınız, okula bakıyoruz; yok. En fazla yatırım yaptığınız şey de icra
mahkemeleri -ki avukat arkadaşlarım falan var, onlar benden daha iyi
biliyorlar- bir de hapishaneler, bununla da övünüyorsunuz Sayın Bakanım. Allah
kimseyi bu duruma düşürmesin. Vallahi, ben utanıyorum, bir iş adamı olarak
utanıyorum.
Şimdi,
her şeyden önce, icra ve iflasa gitmemek için -tabii, ekonomik nedenler vardır
ama- ahlak, ahlak… Toplumda ahlak çökmüştür. Esasında, ahlakı icraya verecek
hâlimiz yok. Şimdi, bakınız, kadın cinayetlerine bakınız, tacizlerine bakınız,
çocuk istismarlarına bakınız ve geçmişe baktığımız zaman, o kadar yoğun bir
şekilde karşı karşıyayız ki bunlarla ilgili hiçbir önlem alamıyoruz. 
Tam
on altı yıldır iktidardasınız, bir göz atalım, karne vereceğim size şimdi,
karnenize bir bakalım. 2016’da Demokrasi Endeksi’ne baktığım zaman Türkiye'nin
gerilediğini ve 97’nci sırada olduğumuzu görüyorum. Eğitim Endeksi’ne baktığım
zaman 38 OECD ülkesi içerisinde 35’inci sırada olduğumuzu görüyorum. Vatandaşın
bankalara borcuna bakıyorum, siz geldiğiniz gün vatandaş 7 milyar borçlu, bugün
vatandaşlar 500 milyar borçlu yani 75 kat artmış, az daha kalırsanız 100’e
katlayacaksınız. Ailelerin borçları ve gelirleri oranına bakıyorum, siz
geldiğiniz zaman bir ailenin 100 lirası varsa bunun yüzde 4,7’sini ayırıyordu
borcuna, şimdi yüzde 47’sini ayırıyor, dolayısıyla 10 kat artmış bu oran. Hele
protestolu senetler, içler acısı. Geldiğiniz zaman 800 milyon olan protestolu
senetler, bugün 11,5 milyara ulaşmış vaziyette. Karşılıksız çeklere -zaten,
ahlak yoğun bir şekilde dibe vurduğunda toplumda herkes birbirine çek vererek borcunu
ötelemek gibi bir pozisyona geçer- bakıyorum, 2,2 milyar iken 17,5 milyara
gelmiş.
Değerli
arkadaşlar, bazen sektör kötüye gider, bazen ekonomik kriz olur ve istihdamını
yapan, borcunu ödeyen, personelinin parasını ödeyen, vergisini ödeyen iş adamları
sıkıntıya girdiği zaman devlet onun yanında olmalı. Yani yıllarca vergi vermiş,
on milyonlarca dolar vergi vermiş bir adam sıkıntıdaysa hemen devlet devreye
girmeli, demeli ki: “Sen bana düzenli bir şekilde vergini ödedin ve sen de
bugün sıkıntıdasın, ben sana sıfır faizle 3 milyon, 5 milyon dolar para
veriyorum.” Bizim ülke olarak icra ve iflasları durdurabilmemiz için bunları
yapmamız lazım, bunları yapmadığımız zaman olmaz.
Mesela,
en çok övündüğünüz bir konu var “duble yollar, duble yollar…” Değerli
arkadaşlarım, bu duble yolları müteahhitler öyle büyük tenzilatlarla yapıyorlar
ki… Bir de sistem var “Efendim, fiyat artışı olmayacak, bütün malzemeyi ilk gün
ilk dakikada hangi fiyatı vermişsen demiri, çimentoyu, mazotu ve bitümü…”
(Mikrofon
otomatik cihaz tarafından kapatıldı) 
ALİ
ÖZCAN (Devamla) – Bir dakika alabiliyor muyum?
BAŞKAN
– Toparlayın lütfen, tamamlayın.
ALİ
ÖZCAN (Devamla) – Değerli arkadaşlarım, şimdi, mazot 2,5 misli artmış, demir
artmış, bitüm artmış; bir fiyat farkı kararnamesi bekler bu yatırımı yapan
arkadaşlar. Onun için ben icra ve iflasın bu dönemde çok artmasını tamamen
Adalet ve Kalkınma Partisine bağlıyorum. 
Zaten
şurada görüyorum: “Egemenlik kayıtsız ve şartsız milletindir.” onu kaldırdınız,
egemenlik kayıtsız ve şartsız kanun hükmündeki kararnamededir diyorsunuz. (CHP
sıralarından alkışlar) Olmaz, olmaz, kanun hükmündeki kararnameler kalkmadan,
OHAL kalkmadan ve toplumda toplu olarak bir çözüm getirmeden yani muhalefetle
birlikte, dış dünyayla olan münasebetlerimiz, savaş, ekonomi, bunlar, istikrar
ancak ve ancak topluca oturup karar vermemizle olur, bir mutabakatla olur. Tek
adam egemenliğinde bunların hiçbirini çözemezsiniz ve sonuçta da…
(Mikrofon
otomatik cihaz tarafından kapatıldı) 
ALİ
ÖZCAN (Devamla) - …ülkemiz büyük sıkıntıya gider, toplu iflaslar başlar.
Bitti
mi efendim?
BAŞKAN
– Bitti efendim.
ALİ
ÖZCAN (Devamla) - 15 saniye daha verir misiniz?
BAŞKAN
- Teşekkür ediyoruz, çok sağ olun Sayın Özcan.
ALİ
ÖZCAN (Devamla) – Teşekkür ederim. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
27’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Birleşime
on dakika ara veriyorum.
Kapanma Saati: 17.22
DÖRDÜNCÜ OTURUM
Açılma Saati: 18.04
BAŞKAN: Başkan Vekili Ahmet AYDIN
KÂTİP
ÜYELER: Mücahit DURMUŞOĞLU (Osmaniye), Barış KARADENİZ (Sinop) 
-----0-----
BAŞKAN
– Türkiye Büyük Millet Meclisinin 65’inci Birleşiminin Dördüncü Oturumunu
açıyorum. 
524
sıra sayılı Kanun Tasarısı’nın görüşmelerine devam ediyoruz.
Komisyon
ve Hükûmet yerinde.
28’inci
madde üzerinde bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan Yatırım Ortamının İyileştirilmesi Amacıyla İcra ve İflas Kanunu ve Bazı
Kanunlarda Değişiklik Yapılması Hakkında Kanun Tasarısı’nın 28’inci maddesinde
öngörülen değişikliğin aşağıdaki şekilde değiştirilmesini arz ve teklif ederiz.
MADDE
28- 2004 sayılı Kanunun 300 üncü maddesi başlığıyla birlikte aşağıdaki şekilde
değiştirilmiştir.
“Alacaklar
hakkında borçlunun beyana daveti: 
MADDE
300- Komiser, borçluyu iddia olunan alacaklar hakkında açıklamada bulunmaya
davet eder. Komiser, alacakların varit olup olmadığı hakkında borçlunun
defterleri ile belgeleri üzerinde gerekli incelemelerde bulunarak bunların
neticesini 302 nci madde gereğince vereceği raporda belirtir.”
 Ömer
Süha Aldan Levent Gök Mehmet Gökdağ
 Muğla Ankara Gaziantep
 Necati
Yılmaz Zeynel Emre Cemal Okan Yüksel
 Ankara İstanbul Eskişehir
 Haydar
Akar Kemal Zeybek Namık Havutça
 Kocaeli Samsun Balıkesir
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ YILMAZ TUNÇ (Bartın) – Katılamıyoruz Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge üzerinde Ankara Milletvekili Levent Gök konuşacaktır. 
Sayın
Gök, sizi biraz beklettik ama kürsü sizi özlemiş. 
Buyurun
efendim. (CHP sıralarından alkışlar) 
LEVENT
GÖK (Ankara) – Sayın Başkan, değerli milletvekilleri; görüşülmekte olan 524
sıra sayılı Kanun Tasarısı’nın 28’inci maddesi üzerinde söz aldım. Hepinizi
sevgiyle, saygıyla selamlıyorum. 
Sayın
Başkan, değerli milletvekilleri; bugün 28 Şubat. Yirmi bir yıl önce, 1997
yılında, bugün kimilerinin postmodern darbe diye nitelediği, kimilerinin başka
bir nitelemeyle değerlendirdiği önemli bir olayı yaşadık. Ülkemizde darbeler
kimi zaman tankla geldi, kimi zaman tüfekle geldi, kimi zaman 28 Şubatta olduğu
gibi yine askerler vardı ama o zaman işin içinde top yoktu, tank yoktu. Her darbenin
kendine özgü koşulları vardı ama her darbe de kendine özgü hukuksuzluğu
yarattı. Her darbe döneminin bir hukuksuzluğu vardır, darbeciler o hukuksuzluğu
bir hukuki kılıfa sokmaya çalışmışlardır ama yıllar geçmiştir, hiçbir
hukuksuzluk hukuki kılıfa girmemiştir. 12 Eylül darbecileri 17 yaşındaki Erdal
Eren’in yaşını büyütmüş, idam etmişlerdir. 12 Mart muhtırasında aslan gibi
Deniz Gezmiş ve arkadaşları idam edilmiştir. Bugün Deniz Gezmiş’in doğum günü,
Deniz Gezmiş ve arkadaşlarını saygıyla selamlıyorum. Yıllar geçmiştir,
darbeciler mahkûm olmuştur ama asılanlar, mağdur olanlar haklarını her zaman
çok yüksek bir sesle dile getirir bir şekilde ayakta kalmaya devam etmiştir. 
Biz
Cumhuriyet Halk Partisi olarak, darbenin her türlüsüne karşıyız; ister tankla gelsin
ister tüfekle gelsin ister 28 Şubattaki gibi postmodern darbe olsun her türlü
darbeye karşıyız, tıpkı 15 Temmuzdaki darbe girişimine olduğu gibi. Ama değerli
milletvekilleri, biz, bir darbe girişimini bertaraf ediyoruz diyerek de bir
hukuki kılıf adı altında anayasal darbe yapılmasına da karşıyız. 15 Temmuzdan
sonra ülkemizde yapılan bütün uygulamalara baktığınızda, Anayasa Mahkemesinin
ele geçirilmesiyle, kanun hükmünde kararnamelerle kendinde cüret bulan
iktidarın dayattığı uygulamalar, tıpkı 12 Eylül darbecilerinin, tıpkı 12
Marttaki muhtırayı verenlerin yarattığı hukuksuzluktan az değildir. O darbeler
topla tüfekle geldi, şimdiki darbeler hukuki kılıf altında gelmeye çalışıyor.
KHK’ler denetlenemiyor, Anayasa Mahkemesi denetlemiyor, iktidarın yolunu açıyor
ve sonuçta mahkemeye başvurduğunuz zaman reddedilen ama toplumun bütün kılcal
damarlarını hukuksuzlukla buluşturan uygulamalar gün geçtikçe artıyor değerli
arkadaşlarım. 
Bakın,
12 Eylül döneminde asılan insanlar var, 12 Mart döneminde asılan insanlar var.
Şimdi, her ne gerekçeyle yapılırsa yapılsın görevden uzaklaştırmaları mahkeme
kararına dayandırmadığınız zaman karşınıza öyle vahim tablolar çıkıyor ki âdeta
12 Eylül hukukunun, 12 Mart hukukunun, 28 Şubat hukukunun önüne geçiyor değerli
arkadaşlarım.
Değerli
milletvekilleri, Gökhan Açıkkolu’nu bilmem hatırlar mısınız? Gökhan Açıkkolu
öğretmendi, tam bir buçuk yıl önce ihraç edildi, görevden uzaklaştırıldı ve
Emniyette gözaltında işkenceyle hayatını kaybetti Gökhan Açıkkolu. Tam bir
buçuk yıl önce yaşandı bu olay, öldü bu arkadaşımız, hayatını kaybetti. Kanun
hükmünde kararnamelerle işinden atıldı, ihraç edildi, bir hukuksuzluk
yaratıldı. Dün ne gönderildi biliyor musunuz bu ölen öğretmen arkadaşımıza?
Göreve iade yazısı gönderildi. Bir daha söylüyorum: Bakın, yaratılan bir
hukuksuzluk nelere sâri. Haksız yere, mahkeme kararı olmadan kapının önüne
konuldu, işkenceyle hayatını kaybetti; büyük bir travma, ailesi kimseye
anlatamadı ama bir buçuk yıl sonra, ölmüş olan Gökhan Açıkkolu’na göreve iade yazısı
gönderildi. 
Değerli
arkadaşlarım, 12 Martı, 28 Şubatı, 12 Eylülleri konuşurken 15 Temmuzdan sonra
oluşturulan ve hukuksuzluk yaratan bu düzeni de hiçbir zaman unutmayın. Sizler
unutsanız da ölen insanlar size bu düzeni asla unutturmazlar. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum Sayın Gök. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
28’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
29’uncu
maddeyi oylarınıza sunuyorum: Kabul edenler… Etmeyenler… Kabul edilmiştir.
30’uncu
maddeyi kabul edenler… Etmeyenler… Kabul edilmiştir.
31’inci
maddeyi kabul edenler… Etmeyenler… Kabul edilmiştir.
32’nci
maddeyi kabul edenler… Etmeyenler… Kabul edilmiştir.
33’üncü
maddeyi kabul edenler… Etmeyenler… Kabul edilmiştir.
34’üncü
maddeyi kabul edenler… Etmeyenler… Kabul edilmiştir.
35’inci
maddeyi kabul edenler… Etmeyenler… Kabul edilmiştir.
36’ncı
maddeyi kabul edenler… Etmeyenler… Kabul edilmiştir.
Madde
37’ye bağlı 308/(a)’yı oylarınıza sunuyorum: Kabul edenler… Etmeyenler… Kabul
edilmiştir.
Madde
37’ye bağlı 308/(b)’yi oylarınıza sunuyorum: Kabul edenler… Etmeyenler… Kabul
edilmiştir.
Madde
37’ye bağlı 308/(c)’yi oylarınıza sunuyorum: Kabul edenler… Etmeyenler… Kabul
edilmiştir.
Madde
37’ye bağlı 308/(ç)’yi oylarınıza sunuyorum: Kabul edenler… Etmeyenler… Kabul
edilmiştir.
Madde
37’ye bağlı 308/(d)’yi kabul edenler… Etmeyenler… Kabul edilmiştir.
Madde
37’ye bağlı 308/(e)’yi kabul edenler… Etmeyenler… Kabul edilmiştir.
Madde
37’ye bağlı 308/(f)’yi kabul edenler… Etmeyenler… Kabul edilmiştir.
Madde
37’ye bağlı 308/(g)’yi kabul edenler… Etmeyenler… Kabul edilmiştir.
Madde
38’i kabul edenler… Etmeyenler… Kabul edilmiştir.
Madde
39’u kabul edenler… Etmeyenler… Kabul edilmiştir.
Madde
40’ı kabul edenler… Etmeyenler… Kabul edilmiştir.
Madde
41’i kabul edenler… Etmeyenler… Kabul edilmiştir.
Madde
42’yi kabul edenler… Etmeyenler… Kabul edilmiştir.
Madde
43’ü kabul edenler… Etmeyenler… Kabul edilmiştir.
Madde
44’ü kabul edenler… Etmeyenler… Kabul edilmiştir.
Madde
45’i kabul edenler… Etmeyenler… Kabul edilmiştir.
Madde
46’yı kabul edenler… Kabul etmeyenler… Kabul edilmiştir.
Böylece
ikinci bölümde yer alan maddelerin oylamaları tamamlanmıştır. 
Şimdi
üçüncü bölümün görüşmelerine başlıyoruz. 
Üçüncü
bölüm 47 ilâ 67’nci maddeleri kapsamaktadır.
Üçüncü
bölüm üzerinde Cumhuriyet Halk Partisi Grubu adına söz isteyen Kocaeli
Milletvekili Sayın Haydar Akar.
Buyurun
Sayın Akar. (CHP sıralarından alkışlar)
CHP
GRUBU ADINA HAYDAR AKAR (Kocaeli) – Sayın Başkan, değerli milletvekilleri;
yatırım ortamının iyileştirilmesiyle ilgili kanun tasarısının hukuki kısmı olan
icra ve iflaslarla ilgili bir torba kanunu görüşüyoruz. Daha önce de
söylemiştim; grup başkan vekilimiz ve parti olarak, sanayide yapılacak
iyileştirmeye, yatırım için yapılacak iyileştirmelere desteğimizin olduğunu
ifade etmiştik ve bu desteğimizi de sürdürüyoruz, yapılmasında da bir sakınca
görmüyoruz. 
Tabii,
sadece böyle hukuki işlemlerle ve daha önce getirildiği gibi, damga pulu gibi
işlemlerle yatırım ortamı iyileştirilmez. Yatırım ortamının iyileştirilmesi
için bir ülkede adalet olması gerekiyor. Eğer bir ülkede adalet varsa yatırım
vardır, adalet yoksa yatırım da yoktur ve son yıllarda Türkiye’de yaşadığımız
probleme bakınca da Türkiye’de adaletin olmadığını ve bununla eş değer olarak,
ne kadar kanun getirirseniz getirin yatırımın da olmadığını görüyoruz.
Sevgili
arkadaşlar, en güncel konumuz şeker fabrikaları ve 14 tane şeker fabrikası
satışa çıkarıldı Hükûmetiniz tarafından. Bunlar, Hükûmetiniz tarafından ilk
defa satışa çıkartılan fabrikalar değil. Şöyle hafızanızı tazelemek istiyorum,
acaba zamanım yeter mi onu da bilmiyorum. Bakın yıl bazında, ben size neler
yaptığınızı şöyle bir hatırlatmak istiyorum izin verirseniz.
Şimdi,
yıl 2004. 2004’te geldiniz “Bismillah” dediniz ve TEKEL’in Alkollü İçkiler
bölümünü, Tuzluca ve Sekili Tuzlalarını -havzalarını- sattınız. Doğal gaz
şirketlerini sattınız. Ne var bunun içinde? Eskişehir ESGAZ, Bursa BURSAGAZ
var. Eti Bakır Tesislerinin işletmelerini sattınız. Artvin Murgul tesislerini
sattınız, Kastamonu Küre tesislerini sattınız, Kütahya Eti Gümüşü sattınız,
Elâzığ Eti Kromu sattınız, Antalya Eti Elektrometalurjiyi sattınız, Çayeli
Bakır İşletmelerini sattınız, Karadeniz Bakır İşletmeleri Samsun İşletmesini
sattınız. 2004 yılından bahsediyorum. Ve sıra geldi şeker fabrikalarına: Amasya
Şeker Fabrikasını sattınız, Kütahya Şeker Fabrikasını sattınız. Geldim gübre
fabrikalarına: Gemlik Gübre Fabrikasını sattınız, İstanbul Gübre Fabrikasını
sattınız, Kütahya Gübrenin Varlıklarını sattınız ve Şanlıurfa depo arazilerini
sattınız. Sümerbanka geliyorum 2004’te: Malatya Sümerbankı sattınız, Bakırköy,
Diyarbakır işletmelerini sattınız, Ortadoğu Teknopark Şirketini de sattınız.
SEKA’ya geliyorum: Ki, SEKA kapatıldıktan sonra, satıldıktan sonra birçok
tesisi ne yapıldı? AVM ve konut alanı olarak ayrıldı. Şimdi, SEKA kapatıldıktan
sonra, 1 milyar dolarlık kâğıt ithalatı yapıyoruz ve o dönemlerde yerli
kâğıdımızı, gazete kâğıdımızı üretebiliyorduk. SEKA’nın Karacasu İşletmesi,
Ardanuç İşletmesi, Akkuş İşletmeleri, Ankara Alım Satım Müdürlüğü binası
satıldı. EBÜAŞ’ın Samsun soğuk hava deposu, Manisa kombinası ve arsası satıldı,
Bursa İnegöl Kibrit Fabrikası satıldı. Türk Hava Yollarının 126 milyon dolar
hissesi, 375 adet taşınmazı ve lojmanı satıldı. 
Bu,
2004’te sattıklarınız. Geldim 2005 yılına. 2005 yılında TÜRK TELEKOM satıldı,
TEKEL’in sigara bölümü satıldı, TEKEL’in kristal tuz rafineleri ile Kağızman
Tuzlası satıldı, Adapazarı Şeker Fabrikası satıldı, Konya Seydişehir Eti
Alüminyum Fabrikası satıldı, Kıbrıs Türk Hava Yolları satıldı, Türkiye
Denizcilik İşletmelerinin Şehir hatları hizmetleri ve gemileri satıldı, Samsun
Görele Fabrikası, Ordu, Fatsa ve Tekirdağ depoları satıldı, PETKİM’in kamu
hisselerinin bir bölümü satıldı, 120 taşınmaz ve 41 adet arsa satıldı. 
Geldik
2006’ya. Yine AKP dönemi ve hükûmetlerinden bahsediyorum ve Türkiye’nin en
büyük rafinerilerinden bir tanesi olan -ki hâlen en büyüğü- TÜPRAŞ satıldı.
Erdemir satıldı. TEKEL’in Kayacık, Yavşan ve Kaldırım Tuzlaları satıldı.
Oteller, Emekli Sandığına ait oteller satıldı; Büyük Ankara Oteli satıldı,
Büyük Efes Oteli satıldı, Büyük Tarabya Oteli satıldı. Kızılay Emek İşhanı
satıldı ve 350 adet daire, arsa ve taşınmaz satıldı. 
2007’de
Deveci Maden Sahası’nın işletme hakkı satıldı. Devlet Demiryollarının Mersin
Limanı satıldı. KGM İstanbul Levent arsası, Sümer Holdinge ait BUMAS, araç
muayene istasyonlarının 1’inci ve 2’nci bölgeleri, Emekli Sandığının mülkiyetindeki
Bursa Çelik Palas Oteli satıldı. Türkiye Halk Bankasının bir kısım hisseleri
satıldı, halka açıldı. 245 adet daire, arsa ve taşınmaz satıldı. 
2008’de
PETKİM Petrokimya Holding AŞ satıldı. Sümer Holdingin NİTRO-MAK Makine Kimya
Nitro Nobel Kimya Sanayi AŞ’nin yüzde 33,5 hissesi satıldı. TEKEL ve Sigara Sanayii
İşletmeleri ve Ticareti AŞ satıldı. Ankara Doğalgaz Elektrik Üretim ve Ticaret
AŞ'nin -dün anlatmıştım o şirketi ben, otopark işletmeciliği yapıyor, ona
devredilen- 9 santrali satıldı. Türk Telekomünikasyon AŞ ve 196 adet daire,
arsa ve taşınmaz satıldı.
2009’da
TEDAŞ Başkent Elektrik Dağıtım AŞ satıldı, TEDAŞ Sakarya satıldı, TEKEL Kastamonu
Jüt İpliği Fabrikası makine ve teçhizatı, TEDAŞ Konya Meram Elektrik Dağıtım AŞ
ve 140 adet daire, arsa ve taşınmaz satıldı.
2010’da
TCDD'nin Samsun ve Bandırma Limanları satıldı. TEKEL'in Çamaltı ve Ayvalık
tuzlaları satıldı. Eskişehir Osmangazi, Çamlıbel, Çoruh, Uludağ, Yeşilırmak ve
Fırat Elektrik Dağıtım Şirketleri, Sümer Holdingin Antalya Barit ve Mersin Taşucu
İşletmeleri satıldı. 205 adet daire, arsa ve taşınmaz satıldı.
2011’de
diğer dağıtım şirketleri satıldı, madenler satıldı, İskenderun Limanı satıldı.
2012’de
ACISELSAN'ın yüzde 75 hissesi, PETKİM'in yüzde 10 hisse­si, Kayseri Elektrikin
yüzde 20 hissesi de satıldı. 
2013’te
Galataport, Hamitabat Elektrik Üretim AŞ, İstanbul Elektrik, Boğaziçi Elektrik
gibi 22 tane elektrik dağıtım şirketi satıldı. Zamanım az kaldı. Satıldı,
satıldı, satıldı… 
Sonuçta,
iktidarınız döneminde tam 63 milyar dolarlık özelleştirme ve satış yaptınız.
Bunun Türk parası karşılığı; 239 milyar 400 milyon TL’lik bir satış yaptınız,
özelleştirme yaptınız. 
Peki,
on altı yılda bu kadar özelleştirmeye karşı devletin ve milletin durumuna şöyle
bir bakalım: Bakın, devletin 2002 yılında 242 milyar TL borcu varken on altı
yılda -2017’nin sonunda- 876 milyar TL borca getirmişsiniz. Borç artı
özelleştirme -63 milyar dolar- eklediğinizde -vergilerden bahsetmiyorum- toplam
868 milyarlık bir girdi sağlamışsınız; borçlandırmışsınız, satmışsınız. Bunun
eski parayla karşılığı 868 katrilyon lira arkadaşlar. 
Peki,
vatandaşın durumu ne olmuş? 2002’de kişi başına kamu borcu 3.677 TL’ymiş,
2017’de -nüfus artmış olmasına rağmen- kişi başına kamu borcu 10.981 liraya
yükselmiş. Çocuklarımızın, rızkıyla değil borcuyla doğduğunu böylece öğrenmiş
olduk. 
2002’de
işsizlik oranı yüzde 8,3’ken 2017’de işsizlik oranı yüzde 10,3’e çıkmış;
AKP’nin büyüyen ekonomisi işsizliği büyütmüş. Ne yapmış? Borcu büyütmüş. Seksen
yıllık dış ticaret açığı 247 milyar dolardan 960 milyar dolara gelmiş. 
Peki,
on altı yıllık AKP hükûmetleri döneminde vatandaşın ticareti nasıl gelişmiş?
2002 yılında karşılıksız çek tutarı 2,2 milyarken 2017 yılında 17,1 milyar TL
olmuş. Sekiz yılda 929 bin kişi ceza almış bu işten. 
Protestolu
senet: Hani İcra ve İflas Yasası’nı görüşüyoruz ya, 2002 yılında 0,8 yani
sadece 800 milyon TL borcu -protestolu senet- varken 2017 yılında 11,5 milyar
TL borcu -protestolu senet- var. 
Sizce
ekonomik çark dönüyor mu? Dönmüş olsa bugün getirdiğiniz yasaya da gerek
duyulur mu? Sorulması gereken soru bu. 
Vatandaşın
bankalara borcu ne olmuş? 2002 yılında 6,6 milyar TL’den 2017 yılında 499,5
milyar TL’ye yükselmiş. Vatandaş kazandığını değil, geleceğini yemeye başlamış
ve geleceği de karanlık görünüyor.
Burada
birçok parametre sayılabilir ama en çok bahsettiğiniz faizlerden bahsetmek
istiyorum. Recep Erdoğan kürsülere çıkıp ne diyor: “Faiz lobisi, faiz lobisi…
Biz bu faiz lobisine bu vatandaşın hakkını yedirmeyeceğiz.” On altı yılda
devletin ödediği faiz 757 milyar lira yani almış olduğunuz borcun, yapmış
olduğunuz özelleştirmenin tümünü faize yatırmışsınız arkadaşlar, tümünü faize
yatırmışsınız. Hayırlı olsun size faiz lobiniz. Faizcinin kim olduğu, lobisinin
kim olduğu böylece ortaya net çıkmış durumda.
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ediyorum.
Gruplar
adına ikinci ve son söz, Milliyetçi Hareket Partisi Grubu adına Denizli
Milletvekili Emin Haluk Ayhan’a aittir.
Buyurun
Sayın Ayhan. (MHP sıralarından alkışlar)
MHP
GRUBU ADINA EMİN HALUK AYHAN (Denizli) – Teşekkür ediyorum Sayın Başkan.
Sayın
Başkan, sayın milletvekilleri; 524 sıra sayılı Tasarı’nın üçüncü bölümüne
ilişkin Milliyetçi Hareket Partisinin görüşlerini arz etmek üzere söz aldım.
Yüce heyeti saygıyla selamlıyorum.
Sayın
Başkan, sayın milletvekilleri; öncelikle bu bölümde, Ticaret Kanunu, İcra ve
İflas Kanunu ve yatırım ortamının iyileştirilmesiyle ilgili tasarıda getirilen
düzenlemelerin bir kısmını gereklilik olarak değerlendirmekteyiz. Tasarının
üçüncü bölümünde yer alan maddeler kapsamında, ticari anlaşmazlıkların hızlı
bir şekilde çözümüne yönelik, yargılamaların makul süre içinde tamamlanması
anlamında ve zorunlu elektronik tebligata yönelik düzenlemeler yapılmaktadır.
Ayrıca, tahkim yargılamasına konu olan uyuşmazlıklarda görevli mahkemelere
ilişkin düzenlemeler getirilmektedir. Bazı önemli maddeler itibarıyla, zorunlu
elektronik tebligata konu olacakların kapsamı genişletilmekte. Harçlar
Kanunu’na, konkordato harçlarına ilişkin gelişmeler 47-50’nci maddeler
arasındadır. Milletlerarası Tahkim Kanunu’nda düzenlemelere ilişkin madde 53,
madde 54-60 arasında tahkim yargılamasına konu olan uyuşmazlıklarda görevli
mahkemelere ilişkin düzenlemeler getirilmektedir. 
Madde
61’de Türk Ticaret Kanunu’nun dört maddesinin değişikliği; 100 bin TL’yi
geçmeyen ticari davalarda basit yargılama usulünün geçerli olması, iflasın
bildirilmesi ve konkordato talebine anonim şirket hükümleri uygulanması, İcra
İflas Kanunu’nun bazı maddelerinin yürürlükten kaldırılması öngörülüyor.
Sayın
Başkan, sayın milletvekilleri; mevcut hukuki altyapının sürekli gelişen,
değişen ihtiyaçlara cevap vermesi mümkün değildir. Bunun sonucu yasaların
öncülüğü ilkesi gereği yeni düzenlemelere ihtiyaç duyulduğu muhakkaktır. Yeni
kural ihtiyacı da ortaya çıkıyor, yeni kurallar da oluşturuluyor. Bazen de
yasaların öngörmediği gelişme ve düzenlemeler ortaya çıkıyor; yürümeye,
işlemeye başlıyor. Bunlar neden oluyor? Pratik hayatta yaşamın ve ekonomik
zorlukların etkisinden oluyor. Hukuki altyapısı olmayan kurallar yürümeye,
işlemeye başlıyor; bunun için iç ve dış veçhesi de bu işin oluyor. Dünyada,
ekonomik hayatta dinamikle bazen hukuki altyapılar örtüşmüyor. Sizin veya karşı
tarafın sosyoekonomik yapısı farklı nedenlerden örtüşmeyebiliyor. Bunlar,
gelişmişlik düzeyi, içinde yer aldığı ekonomik, siyasi entegrasyon veya başka
nedenlerden kaynaklanabiliyor.
Bir
süredir Hükûmet yatırım ortamının iyileştirilmesine yönelik amaçlarının
kapsandığını, ihtiva ettiğini düşündüğü tasarıları Türkiye Büyük Millet Meclisine
taşıyor, değişik komisyonlarda bu hususlar ele alınıyor. Bunları kategorize
etmek biraz zor ama yine de bu gerekli oluyor zira yatırım ortamına ilişkin
teşvikler ne kadar olumlu olursa olsun beraberinde ülkedeki hukuk güvenliği ve
hukuki süreçlere ilişkin güvenli ortamın sağlanamaması yatırımcılar açısından
mutlaka caydırıcı oluyor. Nitekim biz, bunu bildiğimiz için, seçim
beyannamemizde, yatırımların attırılması, ticari hayatın geliştirilmesi için
ekonomik tedbirlerin alınacağını söylemiştik. 
Şimdi,
bu tasarıda yaklaşık 13 kanunda değişiklik yapıyoruz. Burada uzlaşmanın gerekli
olduğunu bir kez daha ifade etmek istiyoruz. Esasen burada değişiklik
yaptığımız Ticaret Kanunu ve Borçlar Kanunu’na ilişkin daha önce Kanun Yapım
Süreci Sempozyumu’nda söylediğimiz bir husus var, özellikle ben, bunun uzlaşma
açısından zorunlu olduğunu söylemiştim. 
Sayın
Bakan, borçlar, ticaret hukuku ve hukuk muhakemeleri, yürürlük ve uzlaşmalara
ilişkin kanunlar yaklaşık 3 bin maddeydi -yanılmıyorsam, ikaz edin demiştim-
kaç günde yasalaştığını hepimiz gördük. Bunlar yine temel kanun olarak
görüşülmüştü. Ortalama 1 maddenin 1 saat görüşüldüğünü düşündüğünüzde 3 bin
saat etmekteydi. Şimdi, bu günde ortalama 8 saat kesintisiz çalışmayla
aralıksız 370 günde ancak bitecekti; uzlaşmayla bunu yaptık. Daha sonra 60
maddeyi de değiştirdik, hatta kanun yürürlüğe girmeden değiştirdik. Fakat biz
ne yaparsak yapalım, burada önemli olan, dikkat etmemiz gereken husus,
gelişmeleri arkadan değil önceden takip etmemiz. 
Şimdi,
bugün itibarıyla 2018 yılı Ocak ayı dış ticaret rakamları açıklandı. Baktığımız
zaman burada ihracatın yüzde 10,7; ithalatın yüzde 38,1; dış ticaret açığınınsa
yüzde 108,8 oranında arttığını görüyoruz. Burada geçmişte uyguladığımız
politikaların önümüzdeki dönemde bize nasıl etki ettiğine baktığımızda ne
yaptığını görüyoruz? Bizi sıkıntıya soktuğunu ve içerideki üretimi tahrip
ettiğimizi, dolayısıyla sadece ihracat yapmak için ithalat değil aynı zamanda içerideki üretimi de -ne yapmak için-
devam ettirmek için ithalat yapma zorunluluğumuzun ortaya çıktığını görüyoruz.
Bunların buralarda özellikle, hassasiyetle dikkate alınması gereken hususlar
olduğunu mutlaka ifade etmek istiyorum. 
Sayın
Bakanım, özellikle eylül ayından bu tarafa baktığımızda, ithalatın hemen hemen
20 milyar doların üzerinde bir seyre oturduğunu görüyoruz ama ihracatta
birtakım sıkıntıların olduğunu da görüyoruz. Burada sermaye malları ithalatının
artışının müspet olarak karşılanmasını düşünüyor olabiliriz ancak buradaki
artışın oran olarak yüksek olmasına rağmen, 600 milyon dolar gibi bir artıştan
kaynaklandığını görüyoruz. Ama ara mallarına baktığımızda, içerideki üretimin
sürdürülebilir olması için ithalatın yaklaşık 5 milyar dolar sadece ocak ayında
arttığını görüyoruz. Burada bizim insanları tatmin etmemiz lazım, yaptığımız
hukuki düzenlemelerin hukukçuya bir garanti vermesi lazım. Biz şayet 8 defa bir
yatırımcının işletmesini belirli nedenlerden kapatıyor ve mahkemeden bir dönüş
alıyorsak karar iptali konusunda, o zaman hukuken bu işi iyi yaptığımızı, iyi
sürdürdüğümüzü söylememiz, maalesef, mümkün değil. 
Bakın,
burada dünyadaki sıralamalara baktığımız zaman iş yapmada bizim 60’ıncı sırada
olduğumuzu söylüyoruz ama Sayın Bakanım, bir tanesi çok önemli -ki siz buraya
parmak bastığınız için belki bu tasarıyı getiriyorsunuz- icra ve iflas
çözümlemelerinde -yabancı yayın- 190 ülkede 139’uncu sıradayız. Burada
gerçekten birtakım sıkıntıların olduğu vakıa. Bu kanun yapım süreci olayının
hakikaten ihtiyaç olduğunu, Hükûmetin getirdiği özellikle yatırıma ilişkin hususlarda muhalefet tarafından bu konuda
destek verildiğini ve bunun sürdürüldüğünü net bir şekilde söylememiz mümkün. 
Bakın,
bazı hususlarda sıkıntı var mesela tarımda da tarıma dayalı sanayide de. Biz
tarımda, tütünde dâhilde işlemeye izin verdik. Bakın, Denizli’nin Kale
ilçesinde, diğer ilçelerde tütünde büyük problem var. Anlaştılar, üretime
geçtiler; şu anda elde ettikleri fiyat, onlar açısından cazibesini kaybetmenin
ötesinde, sefalete doğru götüren bir yol var, buna bakmamız lazım, incelememiz
lazım. 
Ayrıca,
bu yatırım ortamının iyileştirilmesine ilişkin hususlara da baktığımız zaman,
Plan ve Bütçe Komisyonuna gelen, Adalet Komisyonuna gelen, diğer komisyonlara
gelen tasarılar var. Bunların hepsini bir bütünlük içinde ele alıp
değerlendirmek gerektiği düşüncesini bir kez daha ifade etmek istiyorum. 
Tasarının
hayırlı olması dileğiyle yüce heyete saygılar sunuyorum. 
Teşekkür
ediyorum Sayın Başkan. (MHP sıralarından alkışlar) 
BAŞKAN
– Teşekkür ediyorum Sayın Ayhan. 
Şahısları
adına, Gaziantep Milletvekili Mehmet Gökdağ. 
Buyurun
Sayın Gökdağ. (CHP sıralarından alkışlar) 
MEHMET
GÖKDAĞ (Gaziantep) – Sayın Başkan, değerli milletvekilleri; Yatırım Ortamının
İyileştirilmesi Amacıyla İcra ve İflas Kanunu ve Bazı Kanunlarda Değişiklik
Yapılması Hakkındaki Kanun Tasarısı üzerinde söz almış bulunmaktayım. Genel
Kurulu saygıyla selamlıyorum. 
Değerli
arkadaşlar, uzunca bir dönemden beri, sürekli yatırım ortamını düzeltici
yasalar çıkarılıyor, sürekli yatırım ortamını iyileştirmek adına çok sayıda
yasa çıkarılıyor, çıkarılmaya devam ediliyor. Ama nedense bir türlü düzelmiyor,
bir türlü yatırım ortamı düzelmiyor. Demek ki değerli arkadaşlar, ortada kronik
bir durum var. 
Değerli
arkadaşlar, yatırımdan bahsediyoruz. Yatırımdan bahsediyorsak o zaman TÜSİAD
yani Sanayici İş İnsanları Derneğinin sözlerine bir kulak verelim. Yani madem
yatırımdan bahsediyoruz, işin sahibine bir soralım. Yatırımın artması için,
yatırım ortamının iyileştirilmesi için ne yapılması gerekiyor? Bakın, TÜSİAD
Başkanı Erol Bilecik diyor ki: “Hiçbir ekonomik kazanımın demokraside ilerleme
sağlamadan kalıcı ve sürdürülebilir olması mümkün değil. Hukuk, demokrasi ve
özgürlükler toplumu olmadan katma değer ve istihdam yaratmaktan, nitelikli
yatırım çekmekten veya etkin girişimlerin yeşerdiği ülke olmaktan
bahsedemeyiz.” Bunu kim söylüyor? Bunu, ülkede yatırım yapmasını beklediğimiz
kurumun başındaki insan söylüyor. “Hızla olağanüstü hâlden çıkıp normalleşmeye
dönmeliyiz.” diyor. Yine, TÜSİAD Başkanı Bilecik, yabancı yatırımcıların
Türkiye'ye gelmesine dair şikâyetler aldıklarını belirtiyor; “Bizler
ihracatımızı artırmaya, ticari ilişkilerimizi geliştirmeye çalışırken ticari
ortaklarımız ‘Mal tedarikinde bir risk olur mu acaba?’ diye düşünebiliyor.”
diyor ve maalesef, yurt dışındaki algının buradan farklı olduğunu söylüyor. 
Değerli
arkadaşlar, bunu bir muhalefet partisi olarak biz söylesek ona bir sürü kılıf
uydurabilirsiniz, bir sürü itiraz yapabilirsiniz. Bunu iş adamı söylüyor,
yatırımcı söylüyor ve hızla normalleşmemiz gerektiği konusunda uyarıyor.
Değerli
arkadaşlar, güvenlik ve özgürlük birbiriyle çelişen değil, aslında birbirini
tamamlayan önceliklerdir. Bu bilinçle hareket edilmesi demokrasimiz, millî
menfaatlerimiz ve küresel rekabetteki gücümüz açısından kilit öneme sahiptir. 
Değerli
arkadaşlar, bu yatırımcının gelebilmesi için, yatırımcının önünü görmesi
gerekir, planlama yapabilmesi gerekir. Bunun için de hukuk devleti ilkesine
sıkı sıkı sarılmamız gerekir değerli arkadaşlar ve hukukun üstünlüğünü egemen
kılmalıyız ki yatırımcı şunu bilmeli: “Şunu yaparsam, şu yatırımı yaparsam, şu
işlemde bulunursam yarın şu olur, şu olur, şu olur.” diye bir ayını, bir
yılını, on yılını planlayabilmeli ve herkes ama herkes de hukuka bağlı olmalı,
hukuk içinde kalmalı; Cumhurbaşkanı da Başbakanı da bakanı da milletvekili de
hukuk kuralları içerisinde kalmalı. Şimdi, yarın ne olacağı bilinmeyen bir
ortamda hangi yatırımcıyı getirebilirsiniz, kimin yatırım yapmasını
bekleyebilirsiniz? Bir sabah uyandığında mal varlığına el konulmayacağının
garantisinin olmadığı bir ülkede hangi yatırımcıdan bahsedebiliriz, hangi
yatırımcıyı yatırım yapmaya çekebiliriz?
Değerli
arkadaşlar, demek ki böyle lokal yasal düzenlemeler yetmiyor. İşverenin,
patronun çıkarlarını düzenleyen, işçinin haklarını engelleyen birtakım
düzenlemelerle yatırım yapamıyorsunuz. Yatırım için özgürlükler ortamının,
hukuk devleti ilkesinin ve bağımsız yargının olması gerekir ve herkesin hukuka
uyması gerekir. Ama bizde çok acı bir durum var değerli arkadaşlar, çok acı bir
durum var: Biz hukuka Cumhurbaşkanından en aşağıdaki sade vatandaşa kadar
herkesin uymasını beklerken bizde mahkemeler uymuyor değerli arkadaşlar. Bir
mahkemenin verdiği karara, diğer mahkeme “Sen kimsin?” diyor. Enis Berberoğlu
davasına bakan başkan bir gün, bir gece vakti değişebiliyor. Buradan da
kendisine, Sayın Enis Berberoğlu’na selam gönderiyorum.
(Mikrofon
otomatik cihaz tarafından kapatıldı)
MEHMET
GÖKDAĞ (Devamla) – Sayın Başkanım, tamamlayabilir miyim? 
BAŞKAN
– Tamamlayın lütfen Sayın Gökdağ.
Buyurun.

MEHMET
GÖKDAĞ (Devamla) – Genel Başkanımız Sayın Kemal Kılıçdaroğlu’nun davasına bakan
hâkim bir gecede değişebiliyor. 
Değerli
arkadaşlar, elbette ki bu ülkede yatırımların artması ve özellikle yabancı
yatırımların ülkemizde yoğunlaşması hepimizin ortak isteği ve dileğidir. O hâlde,
yapılması gereken şu: Hukuk devleti, bağımsız yargı ve özgürlüklerin oluştuğu
bir ortamı hep birlikte oluşturmak zorundayız.
Genel
Kurulu saygı ve sevgiyle selamlıyorum. (CHP sıralarından alkışlar) 
BAŞKAN
– Teşekkür ediyorum.
Böylece
üçüncü bölüm üzerindeki görüşmeler tamamlanmıştır.
Şimdi
üçüncü bölümde yer alan maddelerin, varsa o madde üzerindeki önergelerin
görüşmelerine başlayacağız.
47’nci
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan Yatırım Ortamının İyileştirilmesi Amacıyla İcra ve İflas Kanunu ve Bazı
Kanunlarda Değişiklik Yapılması Hakkında Kanun Tasarısı’nın 47’nci maddesinde
öngörülen değişikliğin aşağıdaki şekilde değiştirilmesini arz ve teklif ederiz.
Madde
47 – 2004 21/7/1953 tarihli ve 6183 sayılı Amme Alacaklarının Tahsil Usulü
Hakkında Kanunun 21 inci maddesinin ikinci fıkrasının ikinci cümlesi aşağıdaki
şekilde değiştirilmiştir.
“Gümrük
resmi, bina ve arazi vergisi gibi eşya veya gayrimenkulün aynından doğan amme
alacakları o eşya veya gayrimenkul bedelinin tahsilinde rehinli alacaklardan
sonra gelir.” 
 Ömer
Süha Aldan  Mehmet Gökdağ  Zeynel Emre
 Muğla
 Gaziantep  İstanbul
 Cemal
Okan Yüksel  Haydar Akar  Okan Gaytancıoğlu
 Eskişehir
 Kocaeli  Edirne
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ YILMAZ TUNÇ (Bartın) – Katılamıyoruz Sayın Başkan.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkan.
BAŞKAN
– Önerge üzerinde, Edirne Milletvekili Okan Gaytancıoğlu. 
Sayın
Gaytancıoğlu, buyurun. (CHP sıralarından alkışlar) 
OKAN
GAYTANCIOĞLU (Edirne) – Sayın Başkan, değerli milletvekilleri; yatırım
ortamının iyileştirilmesiyle ilgili kanun tasarısının 47’nci maddesiyle ilgili
söz almış bulunmaktayım.
Evet,
yatırım ortamını küresel sermayeye terk ettiniz. Nereye elinizi atsanız
-özellikle tarımda- her sektörde ya küresel sermaye var ya da yerli sermayeye
rakip ithal sermaye var. Her şeyi ithal ediyoruz. Ya, bu kadar da olmaz ki! 
Örneğin,
yerli üretime hangi rakipleri yarattınız, bakalım: Hükûmet un satmakla
övünüyor, “Dışarıya her yıl 1 milyar dolar un ihracatı yapıyoruz.” diyor ama
bir bakıyoruz tam 5 milyon ton buğday ithalatı yapıyoruz bunun karşılığında ve
ithalatımız da yaklaşık 1,5 milyar dolar. Yani 1,5 milyar dolarlık ithalat
yapıp 1 milyar dolarlık ihracat yapmak hiç kârlı değil. Böyle bir şey dünyada
yok ama bizde var. Türkiye’nin her yerinde rahatlıkla yetiştirilebilen arpayı
artık ithal ediyoruz, hem de sıfır gümrük vergisiyle; sıfıra düşürdünüz.
Türkiye arpa üretemiyor mu? Mısırda ciddi bir üretim artışı sağlanmıştı ama
yabancı sermayeyi getirdiniz, nişasta bazlı şeker sayesinde mısır üretimi arttı
ama nişasta bazlı şeker -dün burada konuştuk- hepimizi zehirliyor. Dün burada
çok iddialı bir şey söyledim, “Tarım Bakanlığını Cargill yönetiyor.” dedim, hiç
cevap vermediniz çünkü evet, doğru, raporlarıyla birlikte yönlendiriyor,
projeksiyonlar yapıyor, diyor ki: “2023 yılında nişasta bazlı şekerin kotası 1
milyon 600 bin ton olacak.” Neye göre? Bu rakamları nereden… Uyduruyor mu?
Hayır, raporları var; okuyoruz. 
Türkiye,
kırmızı ette 2010 yılına kadar ithalat yapmıyordu, canlı hayvan ithalatı
yapmıyordu, iç piyasada damızlık birliklerinin sayesinde işini rahatlıkla
görüyordu ama 2010 yılından sonra ithalat hızlandı, 6 milyar dolara yaklaşan
ithalat var. İşte, siz, yatırım ortamını yerli sermayeden ithal sermayeye doğru
yönlendirdiniz. Bunlar hiç iyi göstergeler değil hatta gelen etlerde çok ciddi
sıkıntılar var ama nedense belli başlı bir lobi var, belli başlı bir grup var,
bunlar bundan para kazanıyor. 
Tütün
konusu: Bakın, yerli sermayeyi bıraktınız tamamen ithal sermayeyi getirdiniz.
Sigara içen arkadaşlar lütfen, paketlerine baksın, acaba ne yazıyor? “Amerikan
Virginia tipi tütün var bunun içinde.” diyor. Niye? Yerli sermayeyi bıraktınız,
ithal sermayeye geçtiniz. 
Yine
başka bir sektör söyleyeyim size: Tamamen, yüzde 100 yerli sermayeydi ama
küresel sermayeyi soktunuz siz ona. Hem de televizyonlarda bazı bilim adamları
çıktı, tavukçuluk sektörüne savaş açtı. Tamamen yerli sermayeydi, kuş gribini
bile kurtardı, büyüdü, büyüdü, büyüdü ama geldiniz, Katarlıları bu sektöre
soktunuz, yerli sermayenin oranını düşürdünüz. Dün konuştuğumuz bitkisel yağ
sektörünü söylemiyorum, her yıl 4 milyar dolar zaten ödüyoruz yani orada da
yerli bitkisel yağ işleyen, özellikle ayçiçeği işleyen firmalar, yerli sermaye
teker teker kapısına kilit vuruyor, yabancı ortakların, yabancıların bayrakları
oralarda dalgalanıyor. Yani siz zaten yatırım ortamını batırdınız, küresel
sermayeye terk ettiniz, yerli olan tüm her şeyi yabancı sermayeye açtınız. Bu
mu yerlilik, bu mu millîlik? Türkiye maalesef, nohudun, kırmızı mercimeğin,
yeşil mercimeğin ana vatanı olmasına rağmen bunda da bir üretim yapamadınız;
sıfırladınız gümrük vergilerini, yılda 300 milyon dolar nohut ithal ediyoruz,
mercimek ithal ediyoruz, fasulye ithal ediyoruz. Ya, bunlar bizim geleneksel
ürünlerimiz değil mi? Bunlarla biz sağlıklı ve dengeli bir nesil yaratmayacak
mıyız? Kanada mercimeğiyle mi olacak bu, Kanada fasulyesiyle mi olacak? Yani
burada boşuna “Biz yatırım ortamını iyileştirmeye çalışıyoruz…” Ha, acaba
yabancıların yatırım ortamını mı iyileştirmeye çalışıyorsunuz, bunu anlamakta
güçlük çekiyoruz.
Tekstil
sektöründe Türkiye 1 numaraydı dünyada ama pamukta hep başka ülkelerden ithalat
yapıyoruz; Yunanistan’dan ithalat yapıyoruz, Mısır’dan ithalat yapıyoruz.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… 47’nci madde kabul
edilmiştir.
48’inci
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan Yatırım Ortamının İyileştirilmesi Amacıyla İcra ve İflas Kanunu ve Bazı
Kanunlarda Değişiklik Yapılması Hakkında Kanun Tasarısı'nın 48’inci maddesinin
tasarı metninden çıkarılmasını ve ardından gelen maddelerin buna göre teselsül
ettirilmesini arz ve teklif ederiz.
 Ömer
Süha Aldan Mehmet Gökdağ  Zeynel Emre
 Muğla Gaziantep
 İstanbul
 Cemal
Okan Yüksel  Haydar Akar  Okan Gaytancıoğlu
 Eskişehir
 Kocaeli  Edirne
 Kazım
Arslan 
 Denizli 
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ YILMAZ TUNÇ (Bartın) – Katılamıyoruz Sayın Başkanım.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Önerge üzerinde söz isteyen, Denizli Milletvekili Kazım Arslan. 
Sayın
Arslan, buyurun. (CHP sıralarından alkışlar)
KAZIM
ARSLAN (Denizli) – Sayın Başkan, değerli milletvekilleri; 524 sıra sayılı
Yatırım Ortamının İyileştirilmesi Amacıyla İcra ve İflas Kanunu ve Bazı
Kanunlarda Değişiklik Yapılması Hakkında Kanun Tasarısı üzerine görüşmeler
yapıyoruz. Bu tasarının 48’inci maddesinde verdiğimiz değişiklik önergesiyle
ilgili olarak söz aldım, hepinizi sevgiyle, saygıyla selamlıyorum.
Değerli
arkadaşlarım, kanun tasarısının 48’inci maddesinde, gerçek ve tüzel kişilere
elektronik yolla tebligat yapılmasının zorunlu hâle getirilmesi şekli
düzenlenmiştir. Tabii, bu düzenlemeyi işin hızlandırılması açısından olumlu
buluyoruz. Tabii, bu düzenlemeyi yaparken bununla ilgili olarak oluşabilecek
aksaklıkların giderilmesi yönünde bazı tedbirlerin alınmasının da faydalı
olacağını belirtmek istiyorum.
Değerli
arkadaşlarım, tabii, bu düzenleme, 5018 sayılı Kamu Mali Yönetimi ve Kontrol
Kanunu’nda tanımlanan kamu idarelerine elektronik yolla tebligatın yapılması,
yine mahallî idarelere, yine özel idarelere ve kamu iktisadi teşebbüslerine,
sermayesi yüzde 50’den fazla olan devlet kuruluşlarına, kamu kurumu
niteliğindeki kamu meslek kuruluşlarına, kanunla kurulan özel hukuk tüzel
kişilerine, noterlere, baroya kayıtlı avukatlara, sicile kayıtlı ara buluculara
ve bilirkişilere elektronik yolla tebligatın yapılması gibi bir düzenlemeyi
gerçekleştiriyor. 
Tabii,
bu tür düzenleme gerçekten yasanın içeriği açısından doğru ama yatırım ortamını
ne denli iyileştirir noktasında birçok eleştirimiz olacak. Çünkü yatırım
ortamının iyileştirilmesi noktasında, aslında üretime dayalı bir ekonominin
desteklenmesi suretiyle ne kadar çok üretebilirsek, ne kadar çok yatırım
yapabilirsek, ne kadar çok ihracat yapabilirsek ülkenin kazancının o denli
artacağını görmek zorundayız. Tabii, aslında kanunun başlığına baktığımız
zaman, bununla ilgili burada çok iyi düzenlemeleri maalesef göremiyoruz. Ancak
ne var ki öyle bir ekonomik sıkıntının içine, bunalımın içine girdik ki birçok
ara malımızı bile dışarıdan ithal eder duruma geldik. Özellikle imalat
sanayisinde kullanılan, imalatta kullanılan birçok ara malı dışarıdan ithal
etmek suretiyle ekonomimize ayrı bir yük getirdiğimizi açıklıkla belirtmek
istiyorum. 
Şimdi,
aslında üretim nerede varsa üretim alanında devletin olması gerekiyor, desteğin
olması gerekiyor. Bütün gelişmiş ekonomilerin, kalkınmış ülkelerin bu işi öne
çıkarmak suretiyle öncelikle kendi ihtiyaçlarını karşılamak ve onun dışında
fazla ürettiklerini de ihraç etmek suretiyle ülkelerine döviz kazandırdıklarını
belirtmek istiyorum ama biz ne yapıyoruz? Kendimizin üreteceği ürünleri bile,
başta tarım ürünleri olmak üzere birçok sanayi ürününü bile üretmemiz
gerekirken bunu üretemediğimizi, dışarıdan ithal ettiğimizi dolayısıyla
ihracatta değil, ithalatta rekor kırdığımızı açıklıkla belirtmek istiyorum.
İthalattaki rekoru hiç söylemiyorsunuz. İthalatımız Cumhuriyet Dönemi’nin en
büyük rakamına ulaşmıştır, 234 milyar dolara ulaşmıştır. Düşünebiliyor musunuz,
siz bu ithalatla gerçekten bu ülkenin ekonomisini geliştiremezsiniz,
kalkınmasını da sağlayamazsınız değerli arkadaşlarım.
Konumuzun
belki dışında ama biraz önce bir arkadaşım da bahsetti, özellikle son
zamanlarda tütün teslimi yönünde tüccarlar ile üreticiler arasında problem
olduğunu belirtmek istiyorum. Buradan Gıda, Tarım ve Hayvancılık Bakanına
sesleniyorum: Şimdi, üreticimiz gerçekten belirli bir maliyet altında ürettiği
tütününü değerinde satmak istiyor. Tüccar, öncelikle, onlarla önceden anlaşma
yapıyor ama teslimi ve tesellüm sırasında bu bedele, bu fiyata uymadan ödeme
yapmak istiyor, üreticimizi zor durumda bırakmak istiyor. Bakanlığın bu konuya
müdahale etmesini ve tüccarın da yapmış olduğu sözleşmeye uyarak üreticiyi üzen
değil, üreticiye zarar veren değil, gerçekten, üreticinin gerçek anlamda alın
terini değerlendiren uygulamayı gerçekleştirmesini istiyoruz. 
Hepinize
çok teşekkür ediyorum, saygılar sunuyorum. (CHP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
48’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
49’uncu
maddede bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan Yatırım Ortamının İyileştirilmesi Amacıyla İcra ve İflas Kanunu ve Bazı
Kanunlarda Değişiklik Yapılması Hakkında Kanun Tasarısı’nın 49’uncu maddesinin
tasarı metninden çıkarılmasını ve ardından gelen maddelerin buna göre teselsül
ettirilmesini arz ve teklif ederiz. 
 Ömer
Süha Aldan Mehmet Gökdağ Zeynel Emre
 Muğla Gaziantep İstanbul
 Cemal
Okan Yüksel Haydar Akar Okan Gaytancıoğlu
 Eskişehir Kocaeli Edirne
 Levent
Gök
 Ankara

BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ YILMAZ TUNÇ (Bartın) – Katılamıyoruz Sayın Başkan. 
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım. 
BAŞKAN
– Önerge üzerinde söz isteyen, Ankara Milletvekili Levent Gök. 
Buyurun
Sayın Gök. (CHP sıralarından alkışlar) 
LEVENT
GÖK (Ankara) – Sayın Başkan, değerli milletvekilleri; görüşmekte olduğumuz
kanun tasarısının üzerindeki ilk kelimeler “Yatırım Ortamının İyileştirilmesi
Amacıyla…” diye başlayıp devam ediyor. 
Sayın
Başkan, değerli milletvekilleri; yatırım ortamının iyileştirilmesiyle ilgili
değişiklikler, kanunlar çıkartılırken, sayın vekiller, Ankara’da görev
yapıyorsunuz, Türkiye Büyük Millet Meclisi Ankara’da, hepiniz Türkiye’nin çok
değişik yerlerinden geldiniz ama acaba, başkentin ilçeleri nasıldır diye hiç
civar ilçelere gidip, gezip gördünüz mü? Başkentin ilçelerini tanıyor musunuz?
Başkentin ilçelerindeki yoksulluğu, giderek kötüleşen ekonomik durumu, halkın
ümitsizliğini ve verilen göçlerle âdeta yaşanamaz hâle gelen başkent Ankara’nın
ilçelerine hiç gittiniz mi acaba değerli milletvekilleri? 
Sayın
Başkan, değerli milletvekilleri; bakın, Haymana ilçesine gitmenizi öneririm ben
sizlere. Haymana, dünyanın en iyi kaplıca suyuna sahip bir ilçe; dünyada 2’nci
diye nitelendirilir, bana kalırsa 1’incidir. Dünyada en iyi kaplıca suyuna
sahip olan Haymana ilçesinin nüfusu iktidara geldiğinizden bu yana tam 28 bine
düşmüştür 60 bin nüfustan. İlçede çok önemli kamu kuruluşları kalkmıştır
gitmiştir, büyük bir göç yaşanmaktadır ama Fransa’da Vichy kasabası aynı
kaplıca turizmiyle 1 milyon turist çekerken Haymana’nın nüfusu giderek
küçülüyor, daralıyor. İşte, yatırım ortamını iyileştirirken gelin, Ankara’nın
güzide bir ilçesi Haymana’daki termal turizmi ayağa kaldıralım. Ben yatırım
ortamının iyileştirilmesinden bunu anlarım. 
Keza,
Evren ilçesi, 6 bin nüfustan düştü 2.500-3 bin nüfusa değerli arkadaşlarım, bir
tane kamu kuruluşu kalmadı belediye dışında, her şey dağıldı gitti yani
Ankara’nın en köklü ilçelerinden bir tanesi.
Yine,
bakın, Balâ ilçesi -bilmezsiniz- alçı konusunda Türkiye’de 1 numara ilçelerden
bir tanesidir. Türkiye’deki önemli alçı kuruluşlarının en önemlilerinden
bazıları Balâ ilçesinde bulunur ama teknoloji yetersizliğinden dolayı alçı taşı
üretimi durdu Balâ’da. Balâ da bu yüzden büyük bir göç veriyor. 
Hükûmeti
uyarmak isterim yani bu konuların üzerine gidin. Bunlar başkentin ilçeleri
değerli arkadaşlarım, küçülen ilçeler.
Peki,
Gölbaşı… “Sevgi çiçeği” diye bir çiçek var, bu sevgi çiçeği bütün turistlerin
merak ettiği bir ürün. Bunu yetiştirmek, Hollanda’daki lale gibi pazarlamak
mümkünken Gölbaşı’nda bu yapılmıyor değerli arkadaşlarım. Niçin? Dikkatlerinizi
çekiyoruz bu noktalara. 
Polatlı,
Ankara’nın ve Türkiye’nin en büyük tarım ambarlarından bir tanesi, Haymana
gibi. Şeker pancarı var, patates var, soğan var ama orada çiftçilik neredeyse
yok denecek düzeye düştü değerli arkadaşlarım. Şeker pancarı konusundaki
kotalar nedeniyle -ve özelleştirmeden sonra ne olacağı da belli olmaz- soğan ve
diğer ürünlerin hepsi toprağa bırakılarak terk edildi, işçi, çiftçi elini çekti
üründen; artık boş tarlalara atılmış, soğan tarlalarıyla dolu Polatlı. Bunları
kullanmak lazım değerli arkadaşlarım. Biz niçin bir ürünümüzü iç ticarete
dönüştüremiyoruz? 
Yani
“yatırım ortamının iyileştirilmesi” derken elbette şirketlerin varsa
sorunlarını giderelim ama bizim gariban köylümüzün sorunlarını, çiftçimizin
sorunlarını sizler görmeyecek misiniz, bunların üzerine gidilmeyecek mi?
Ankara…
Ankara’nın kendisi “kurak bir bozkır kenti” diye bilinir. Oysa Ankara’mızın
-hatırlayın hepiniz şu anda Ankara’nın semtlerini- pek çok semtinin adı dereyle
ilgilidir değerli arkadaşlarım, deredir. Bülbülderesi, Dikmen Deresi, İncesu
Deresi, Kavaklıdere, Çayyolu, Hacıkadın Deresi yani neresine baksanız
Ankara’nın, bütün semtleri dereyle ilgilidir çünkü Ankara daha önceden birçok
suyun geçtiği, ırmağın geçtiği, nehrin geçtiği bir kentken şu anda belediye
uygulamaları nedeniyle bir bozkır kasabası, bir il hâline, başkent hâline
dönüştü. Bir bozkır kasabası derelerdi; geldiğimiz yer, başkent susuz bir kent
hâline geldi. 
Değerli
arkadaşlarım, ne oldu bu Melih Gökçek? Tam 11 katrilyonluk bütçeyi kullanan
Melih Gökçek’i elinizin tersiyle ittiniz ama acaba ne oldu değerli
arkadaşlarım? Ankara’daki bütün yatırımlar durdu, Ankara’nın kendisi küçülüyor,
Ankara ekonomik olarak gelişmiyor. 
Sayın
Başkan, değerli milletvekilleri; “yatırımın geliştirilmesi” derken mum dibine
ışık versin. Öncelikle, sayın milletvekilleri, bir yaşadığınız, şu anda
bulunduğunuz Ankara’nın sorunlarına da birazcık eğilin diyor, hepinizi sevgiyle
saygıyla selamlıyorum. (CHP sıralarından alkışlar)
BAŞKAN
– Teşekkür ediyorum Sayın Gök. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
49’uncu
maddeyi oylarınıza sunuyorum: Kabul edenler… Etmeyenler… Madde kabul
edilmiştir. 
50’nci
madde üzerinde bir adet önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte
olan Yatırım Ortamının İyileştirilmesi Amacıyla İcra ve İflas Kanunu ve Bazı
Kanunlarda Değişiklik Yapılması Hakkında Kanun Tasarısı’nın 50’nci maddesinin
tasarı metninden çıkarılmasını ve ardından gelen maddelerin buna göre teselsül
ettirilmesini arz ve teklif ederiz. 
 Ömer
Süha Aldan Mehmet Gökdağ Zeynel Emre
 Muğla Gaziantep İstanbul
 Cemal
Okan Yüksel Haydar Akar Okan Gaytancıoğlu 
 Eskişehir Kocaeli Edirne 

BAŞKAN
– Sayın Komisyon önergeye katılıyor mu?
ADALET
KOMİSYONU SÖZCÜSÜ YILMAZ TUNÇ (Bartın) – Katılamıyoruz Sayın Başkanım.
BAŞKAN
– Sayın Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Önerge üzerinde söz isteyen Eskişehir Milletvekili Cemal Okan Yüksel. 
Buyurun
Sayın Yüksel (CHP sıralarından alkışlar)
CEMAL
OKAN YÜKSEL (Eskişehir) – Teşekkür ederim Sayın Başkan.
Şimdi,
bu kanun tasarısının 48’inci maddesindeki elektronik tebligatın zorunlu
yapılmasıyla ilgili biz Adalet Komisyonunda uzun uzun tartışmalar yaptık. Yani
esasen yasanın diğer maddelerinde çok büyük bir muhalefetimiz olmamasına
rağmen, bu maddede gerek alt komisyonda gerek Komisyonda, Sayın Bakanım,
anlattık. 
Şimdi,
hukukta zorunluluklar getirmek, sonra oluşan ihtiyaca göre bu zorunlulukları
değiştirmek doğru bir yöntem değil. Yani hukuk sisteminde böyle teknik
konularda işi yazboz tahtasına döndürmek gerçekten hukuk sistemini çok ciddi
oranda zedeliyor. 
Sayın
milletvekilleri, şu anda Türk hukuk sisteminde gerek ceza yargılamasında gerek
icra yargılamasında gerek hukuk yargılamasında her türlü süre yapılan
tebligatla başlar. Yani süresi içerisinde, tebligattan itibaren on beş gün
içerisinde örneğin temyiz başvurusunda bulunmazsanız temyiz hakkınızı
kaybedersiniz. Ya da Allah muhafaza icraya verildiğinizde yedi gün içerisinde
itiraz etmezseniz hakkınızdaki icra takibi kesinleşir.
(Uğultular)
Sayın
Başkan, anlatmaya çalışıyoruz ama bir uğultu var.
BAŞKAN
– Sayın milletvekilleri, lütfen, hatip haklı, salonda bir uğultu var,
insicamını bozmayalım.
Buyurun
Sayın Yüksel.
CEMAL
OKAN YÜKSEL (Devamla) – Şimdi, bu kanun tasarısının 48’inci maddesiyle
elektronik tebligat zorunlu hâle geliyor. Altında da bir sürü kurum yazmış.
İşte, mahallî idareler var, kamu iktisadi teşebbüsler var ama çok önemli bir
şey var. Türkiye'de baroya kayıtlı bütün avukatlara elektronik tebligat zorunlu
hâle geliyor. Yani onların müvekkilleriyle ilgili kendilerine yapılacak
tebligatlarda tebligat illaki elektronik olacak. Yani süreler posta kutularına
elektronik tebligat yapıldığı zaman işlemeye başlayacak.
Şimdi,
kanun yaparken işin kolaylaştırıcı taraflarını düşünmek çok doğal ama bir de
istisnaları düşünelim.
Ben
size kendimden bir örnek vereyim: Ben avukatım, benim babam da avukat, 72
yaşında, hesap makinesi kullanırken zorlanıyor. Şimdi, siz bu avukattan,
teknolojiyle arası iyi olmayan avukattan müvekkilleriyle ilgili yapılan bütün
tebligatların elektronik olmasını ve onun bunu takip etmesini bekleyeceksiniz.
Bu, mümkün değil; bu, hayatın olağan akışına da uygun değil. Çok fazla sayıda
bu işte mağduriyet yaratılır. Ha, ben şunu demiyorum: “Teknolojiyi bir yana
koyalım, eski usul gitsin.” Evet, teknolojik gelişmelere uyum sağlayalım ama
bunu zorunlu yapmanın sebebihikmeti nedir? Toplumda nasıl bir ihtiyaç hasıl
oldu ki biz ona göre bir kanun yapıyoruz? Bunun gerekliliği, bundan murat
edilen nedir? Biz bunu gerek Komisyonda gerek alt komisyonda konuştuğumuzda
Adalet ve Kalkınma Partili milletvekili arkadaşlarımız, Alt Komisyon Başkanı
arkadaşımız da bu düzenlemenin gerçekten amaca çok hizmet etmeyebileceğini,
yumuşatılabileceğini, zorunluluğun kaldırılabileceğini bize ifade ettiler ama
son tahlilde geldik ki diyor ki işte 48’inci madde: “Aşağıda belirtilen gerçek
ve tüzel kişilere tebligatın elektronik yolla yapılması zorunludur.” Aşağıda da
işte, noterler, barolar… Arkadaşlar, bunu değiştirmek zorunda kalacağız, çok
fazla hak mağduriyeti olacak. Biraz önce -isimlerini vermeyeyim- AKP’li yetkili
arkadaşlarla konuşuyoruz, onlar da diyor: “Evet, bu sakıncalı olabilir.” “E,
sakınca çıkarsa değiştiririz.” Niye böyle bir şey yapalım? “Gelin, biz madde
metnini çıkaralım.” dedik ama şu yapılsın: İhtiyari olsun. “Evet, teknolojik
imkânlardan yararlanabilirim, ben elektronik yolla tebligatları takip
edebilirim.” diyen buradaki gerçek ya da tüzel kişiler ya da avukatlar
elektronik tebligata tabi olsun ama “Ben bunu istemiyorum.” diyene de
zorunluluk koymak gerçekten doğru bir şey değil. O yüzden ben bu konuda… 
MEHMET
GÖKDAĞ (Gaziantep) – Süre ne zaman başlayacak, süre?
CEMAL
OKAN YÜKSEL (Devamla) - 1/1/2019 tarihinden itibaren buradaki tüm tebligatlar
zorunlu hâle gelecek. Büyük mağduriyetlerin çıkacağını ben bugünden söylüyorum.
Burada bir düzenleme yapalım, bir önerge versin iktidar partisi
milletvekilleri, bunu ihtiyari hâle getirelim Sayın Bakanım.
Teşekkür
ediyorum, saygılar sunuyorum. (CHP sıralarından alkışlar) 
BAŞKAN
– Teşekkür ediyorum Sayın Yüksel.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
50’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
51’inci
madde üzerinde bir adet önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte
olan Yatırım Ortamının İyileştirilmesi Amacıyla İcra ve İflas Kanunu ve Bazı
Kanunlarda Değişiklik Yapılması Hakkında Kanun Tasarısı'nın 51’inci maddesinde
öngörülen değişikliğin aşağıdaki şekilde değiştirilmesini arz ve teklif ederiz.
MADDE
51— 2/7/1964 tarihli ve 492 sayılı Harçlar Kanununa bağlı (1) sayılı Tarifenin
“B) İcra ve iflas harçları:” başlıklı bölümünün “II- İflas harçları:” başlıklı
alt bölümünün (2) numaralı fıkrasının (b) bendi aşağıdaki biçimde
değiştirilmiştir.
b)
Konkordatoda; 
aa)
Alacaklılara ödenmesi kararlaştırılan para üzerinden (Binde 2) 
bb)
Yapılandırma sonunda rehinli alacaklılara ödenmesi kararlaştırılan para
üzerinden (Binde 1)” 

 Ömer
Süha Aldan Necati Yılmaz Mehmet Gökdağ
 Muğla Ankara Gaziantep
 Zeynel
Emre Namık Havutça Cemal Okan Yüksel
 İstanbul Balıkesir Eskişehir
 Haydar
Akar Okan Gaytancıoğlu Tufan Köse
 Kocaeli Edirne Çorum
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ YILMAZ TUNÇ (Bartın) – Katılamıyoruz Sayın Başkanım.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Önerge üzerinde Çorum Milletvekili Tufan Köse konuşacaktır.
Buyurun
Sayın Köse. (CHP sıralarından alkışlar) 
TUFAN
KÖSE (Çorum) – Sayın Başkanım, değerli milletvekilleri; hepinizi saygıyla
selamlıyorum. 
Ahmet
Yıldırım’ın dün burada milletvekilliğini düşürdük, özellikle iktidar partisinin
milletvekillerinin oylarıyla. Herhâlde dünya siyaset tarihinde Cumhurbaşkanına
hakaret etti diye milletvekilliği düşürülen ilk milletvekili olması gerekiyor.
Ben bunun Türkiye’nin 2018 yılında yakaladığı demokratik derinliğe uygun
olmadığını düşünüyorum. Kaldı ki bizim Cumhurbaşkanımız 2018’den sonra bir
siyasi partinin de Genel Başkanı. Bir siyasi partinin genel başkanı kamuoyu
önünde kendisine yapılan eleştirileri hakaret olarak artık kabul edemez. Bu
anlamda ben Türkiye Büyük Millet Meclisinin manevi şahsiyetine bu kararın uygun
düşmediğini düşünüyorum. 
Değerli
arkadaşlarım, az evvel de söyledim, Sayın Adalet Bakanı da burada zannedersem,
Ufuk Üniversitesi Hukuk Fakültesini 2017 Haziranında okul birinciliğiyle
bitiren bir arkadaşımız var: Veli Umut Köse. Bu arkadaşımız girdiği hâkimlik
sınavının mülakatında kendisine hukuka ilişkin herhangi bir soru sorulmamasına
karşın; 7 tane öğrencinin, 7 tane hâkim adayının üç dakika içerisinde
sorgulanmasına karşın, mülakata alınmasına karşın elenmiş Sayın Bakanım. Veli
Umut Köse elenmiş. Aynı fakültenin yedi yılda, altı yılda okulu bitiren
mezunları var. Çeşitli vesilelerle ve çeşitli referanslarla hâkimlik sınavına
girmişler, kendisinin bana ilettiğini söylüyorum. Köse soy ismi bir akrabalık
bağı değildir. (Uğultular)
BAŞKAN
– Sayın milletvekilleri, uğultuyu keselim lütfen, Sayın Köse’yi dinleyelim.
TUFAN
KÖSE (Devamla) – Değerli arkadaşlar, dinlerseniz, sevgili iktidar partisi
milletvekili arkadaşlar…
Bana
söylediği şu: 15 Temmuz gecesi falan ildeki tümen komutanının referansıyla bir
arkadaşı mülakatı kazanmış. Hâlbuki okulu yedi yılda bitirmiş ve diyormuş ki:
“Ben hâkim olamam, hâkimliği beceremem, savcı olacağım.” Sayın Adalet Bakanına
bu adaletsizliği bildirmek istiyorum. 
Tabii,
bu arada Sayın Cumhurbaşkanının başdanışmanı var bir tane, diyor ki: “Yargıdaki
Alevi hâkimiyetine son verdik.” İsmini vermeyeyim, kendileri biliyorlardır.
Değerli arkadaşlarım, yargıda bir Alevi hâkimiyeti filan yok, tarihin hiçbir
döneminde de olmadı, geçmiş dönemdeki HSYK’de de olmadı. Eğer Aleviler yüksek
yargıda hâkim olsalardı bugün daha adaletli bir düzen olurdu. Adaletsiz ve
zalim düzene dik duran, karşı duran, ülkemizde yaşayan 20 milyona yakın
Alevilerdir. Sayın Bakanım, bu konuyla özellikle ilgilenmenizi istiyorum,
diliyorum. 
Tabii,
bir Deniz Yücel meselesi var, bir yerli ve millî meselesi var ülkemizde
maalesef. Ne söylesek yerli ve millî olmamakla suçlanıyoruz. Bir grup da
özellikle Milliyetçi Hareket Partisi ve Adalet ve Kalkınma Partisi
milletvekilleri yerli ve millî olduklarını söylüyorlar. Şimdi, Deniz Yücel
gazeteci. Yıllarca söyledik; bir yıldan, bir buçuk yıldan beri söylüyoruz:
Tutuksuz yargılansın. Gazeteciler, siyasetçiler, milletvekilleri tutuksuz
yargılansın diyoruz. “Efendim, teröristsiniz siz, terörle iş birliği
yapıyorsunuz. Vatan haini!” Hep suçlamalar bu yönde. Merkel geliyor, bir
görüşme yapılıyor ve Merkel’in -bana göre- emriyle ve talimatıyla Deniz Yücel
serbest bırakılıyor ve siz yerli ve millî oluyorsunuz, serbest bırakanlar,
talimat alıp da serbest bırakanlar. 
Şimdi,
Cumhurbaşkanımız Sayın Recep Tayyip Erdoğan bir yıl önce bir söz söylüyor: “AB
üyesi devletlerin liderleri gittiler, Papa’nın huzurunda birleştiler, kutsal
ittifak kuruyorlar ve dürüst davranmıyorlar.” Çok sürmedi, geçtiğimiz günlerde,
geçtiğimiz ay içerisinde Sayın Recep Tayyip Erdoğan gitti; Papa’yla -üstelik de
12 şehidimizin olduğu gün- bir görüşme yaptı. Acaba o da mı aynı ittifakın bir
parçası oldu, Büyük Ortadoğu Projesi’nin Eş Başkanı olduğu gibi? 
Öyle
bir noktaya geldi ki değerli arkadaşlarım, Sayın Cumhurbaşkanımız Papa’yı
ziyaret ediyor, Sayın Cumhurbaşkanımız kilise açıyor, Sayın Cumhurbaşkanımız
Büyük Ortadoğu Projesi’nin Eş Başkanı oluyor, “Türk” ibaresinin Türkiye Barolar
Birliğinden, Türk Tabipleri Birliğinden kaldırılmasını istiyor, Yahudi Üstün
Hizmet ve Cesaret Madalyası alıyor, Milliyetçi Hareket Partisiyle birlikte bir
ittifak kuruyorlar, bu yerli ve millî ittifak oluyor; bizler de demokrasiyi
savunduğumuzda, insan haklarını savunduğumuzda, basın özgürlüğünü
savunduğumuzda -ne oluyoruz- vatan haini oluyoruz, terörist oluyoruz. Bu
anlayışı bırakmazsak 21’inci yüzyılda Türkiye’ye yakışan, ülkemize yakışan bir
demokrasiyi hayata geçirme ihtimalimiz olmaz.
Ben
yüce Meclisi saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum Sayın Köse.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
51’inci
maddeyi oylarınıza sunuyorum: Kabul edenler... Etmeyenler... Madde kabul
edilmiştir.
52’nci
maddeyi kabul edenler... Etmeyenler... Kabul edilmiştir.
53’üncü
maddeyi kabul edenler... Etmeyenler... Kabul edilmiştir.
54’üncü
maddeyi kabul edenler... Etmeyenler... Kabul edilmiştir.
55’inci
maddeyi kabul edenler... Etmeyenler... Kabul edilmiştir.
56’ncı
maddeyi kabul edenler... Etmeyenler... Kabul edilmiştir.
57’nci
maddeyi kabul edenler... Etmeyenler... Kabul edilmiştir.
58’inci
maddeyi kabul edenler... Etmeyenler... Kabul edilmiştir.
59’uncu
maddeyi kabul edenler... Etmeyenler... Kabul edilmiştir.
60’ıncı
maddeyi kabul edenler... Etmeyenler... Kabul edilmiştir.
61’inci
maddeyi kabul edenler... Etmeyenler... Kabul edilmiştir.
62’nci
maddeyi kabul edenler... Etmeyenler... Kabul edilmiştir.
63’üncü
maddeyi kabul edenler... Etmeyenler... Kabul edilmiştir.
64’üncü
maddeyi kabul edenler... Etmeyenler... Kabul edilmiştir.
65’inci
maddeyi kabul edenler... Etmeyenler... Kabul edilmiştir.
66’ncı
maddeyi kabul edenler... Etmeyenler... Kabul edilmiştir.
67’nci
maddeyi kabul edenler... Kabul etmeyenler... Madde kabul edilmiştir.
Böylece,
üçüncü bölümde yer alan maddelerin oylamaları tamamlanmıştır. 
Oyunun
rengini belli etmek üzere İç Tüzük 86’ya göre aleyhte söz talebinde bulunan
Sayın Mahmut Tanal yoktur. 
Hülya
Nergis de lehte, o da yok. 
Dolayısıyla
bölüm üzerindeki ve tasarının tümü üzerindeki görüşmeler tamamlanmıştır. 
Tasarının
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için beş dakika süre veriyorum ve oylama işlemini başlatıyorum. 
(Elektronik
cihazla oylama yapıldı) 
BAŞKAN
– Yatırım Ortamının İyileştirilmesi Amacıyla İcra ve İflas Kanunu ve Bazı
Kanunlarda Değişiklik Yapılması Hakkında Kanun Tasarısı açık oylama sonucu:
“Kullanılan oy sayısı: 229
Kabul: 228(X)
Ret: 
1
 Kâtip Üye  Kâtip
Üye
 Mücahit Durmuşoğlu Barış
Karadeniz
 Osmaniye Sinop”

Böylece
tasarı kabul edilmiş ve kanunlaşmıştır. Hayırlı, mübarek olsun.
Sayın
milletvekilleri, bir grup önerisi vardır. Genel Kurul çalışmalarına iştirak
eden bütün siyasi parti grupları tarafından imzalanan bu öneriyi emsal teşkil
etmemek üzere, Genel Kuruldaki uzlaşmayı ve bir itiraz bulunmamasını dikkate
alarak işleme alacağım.
Öneriyi
okutuyorum: 
VII.- ÖNERİLER (Devam)
A) Siyasi Parti Grubu Önerileri (Devam)
3.- AK PARTİ, CHP ve MHP Gruplarının, Genel Kurulun 1 Mart
2018 Perşembe günü ve daha önce 463 sıra sayılı işin görüşmelerinin
tamamlanamaması hâlinde toplanmasına karar verilen 2 Mart 2018 Cuma günü
toplanmamasına ilişkin ortak önerisi
Türkiye Büyük
Millet Meclisi Başkanlığına
Danışma
Kurulunun 28/2/2018 Çarşamba günü (bugün) yaptığı toplantıda siyasi parti
grupları arasında oy birliği sağlanamadığından, İç Tüzük'ün 19'uncu maddesi
gereğince aşağıdaki ortak grup önerisinin Genel Kurulun onayına sunulmasını arz
ederiz.

 Mehmet
Muş  Engin Özkoç Erkan Akçay
 Adalet
ve Kalkınma Partisi  Cumhuriyet Halk Partisi  Milliyetçi Hareket Partisi
 Grubu
Başkan Vekili Grubu Başkan Vekili Grubu Başkan Vekili

Öneri:

Genel
Kurulun;
1
Mart 2018 Perşembe günü ve daha önce 463 sıra sayılı işin görüşmelerinin
tamamlanamaması hâlinde toplanmasına karar verilen 2 Mart 2018 Cuma günü
toplanmaması;
Önerilmiştir.
BAŞKAN
– Öneriyi oylarınıza sunuyorum: Kabul edenler… Kabul etmeyenler… Kabul
edilmiştir.
2’nci
sırada yer alan, 517 sıra sayılı Kanun Tasarısı ve Dışişleri Komisyonu
Raporu’nun görüşmelerine başlayacağız.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
2.- Türkiye Cumhuriyeti Hükümeti ile Uluslararası Göç Örgütü
(IOM) Arasında Türkiye Cumhuriyeti Hükümeti ile Uluslararası Göç Örgütü
Arasında Örgüt ve Ofisin Türkiyedeki Yasal Statüsü Ayrıcalıkları ve
Bağışıklıklarına İlişkin Anlaşmayı Tadil Eden Anlaşmanın Onaylanmasının Uygun
Bulunduğuna Dair Kanun Tasarısı (1/848) ve Dışişleri Komisyonu Raporu (S. Sayısı: 517)
BAŞKAN
– Komisyon? Yok.
Ertelenmiştir.
Gündemimizde
başka bir iş bulunmadığından, kanun tasarı ve teklifleri ile komisyonlardan
gelen diğer işleri sırasıyla görüşmek için, 6 Mart 2018 Salı günü saat 15.00’te
toplanmak üzere birleşimi kapatıyorum.
Emeğinize,
katkınıza, gayretinize, bütün siyasi parti gruplarına ve tüm milletvekillerine
teşekkür ediyorum.
Hayırlı
akşamlar, hayırlı hafta sonları diliyorum. 
Kapanma Saati: 19.22




(x) 524 S.Sayılı Basmayazı 27/2/2018
tarihli 64’üncü Birleşim Tutanağı’na eklidir.


(X) Açık oylama kesin sonuçlarını
gösteren tablo tutanağa eklidir.




