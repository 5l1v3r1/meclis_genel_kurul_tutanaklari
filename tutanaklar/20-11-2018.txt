



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 19’uncu
Birleşim
 20
Kasım 2018 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- ÖLÜM, SAYGI DURUŞU VE TAZİYELER
1.- Edirne Milletvekili Erdin Bircan’ın vefatı nedeniyle bir dakikalık
saygı duruşu

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın, Edirne Milletvekili
Erdin Bircan’a
Allah’tan
rahmet dilediğine ve Mevlit Kandili’ni tebrik ettiğine ilişkin konuşması 

VI.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Afyonkarahisar Milletvekili Mehmet Taytak’ın, 24 Kasım Öğretmenler
Günü’ne ilişkin gündem dışı konuşması
2.- Ankara Milletvekili Filiz Kerestecioğlu Demir’in, 25 Kasım Kadına
Yönelik Şiddete Karşı Uluslararası Mücadele Günü’ne ilişkin gündem dışı
konuşması
3.- İzmir Milletvekili Atila Sertel’in, tarımsal kalkınmada İzmir
modeline ilişkin gündem dışı konuşması

VII.- AÇIKLAMALAR
1.- Kahramanmaraş Milletvekili Ali Öztunç’un, Edirne Milletvekili Erdin
Bircan’a Allah’tan rahmet dilediğine ve pancar üreticisinin mağduriyetini
gidermek için Elbistan’ın afet bölgesi ilan edilmesi gerektiğine ilişkin
açıklaması 
2.- Adana Milletvekili Burhanettin Bulut’un, Edirne Milletvekili Erdin
Bircan’a Allah’tan rahmet dilediğine ve iktidarın “Savaş bir halk sağlığı
sorunudur.” açıklaması yapan hekimlere yönelik öfkesinin devam ettiğine ilişkin
açıklaması
3.- Mersin Milletvekili Ali Cumhur Taşkın’ın, Mevlidi Nebi Haftası’nı ve
Mevlit Kandili’ni tebrik ettiğine, Peygamber’in sünnetinin göz ardı edilerek
İslam’ın anlaşılmasının mümkün olmadığına ilişkin açıklaması
4.- Kahramanmaraş Milletvekili İmran Kılıç’ın, Edirne Milletvekili Erdin
Bircan’a Allah’tan rahmet dilediğine, Mevlidi Nebi Haftası’nı tebrik ettiğine,
20 Kasım Dünya Çocuk Hakları Günü’nü kutladığına ve Elbistan’da pancar
konusunda sorun olmadığına ilişkin açıklaması
5.- Hatay Milletvekili Serkan Topal’ın, Edirne Milletvekili Erdin
Bircan’a Allah’tan rahmet dilediğine, uzman erbaşların astsubay orduevlerinden
ve polisevlerinden yararlanmasının sağlanmasını Millî Savunma Bakanından talep
ettiklerine ilişkin açıklaması
6.- Kütahya Milletvekili Ali Fazıl Kasap’ın, Edirne Milletvekili Erdin
Bircan’a Allah’tan rahmet dilediğine, 20 Kasım Dünya Çocuk Hakları Günü’nü
kutladığına ilişkin açıklaması
7.- Gaziantep Milletvekili Ali Muhittin Taşdoğan’ın, DMD hastalarının
sorunlarına ve hayat kalitelerinin yükseltilmesi gerektiğine ilişkin açıklaması
8.- Manisa Milletvekili Bekir Başevirgen’in, Edirne Milletvekili Erdin
Bircan’a Allah’tan rahmet dilediğine, verilen devlet desteğinde kesintiye
gidilmesinin çiftçiyi bitireceğine ilişkin açıklaması
9.- Gaziantep Milletvekili İrfan Kaplan’ın, Edirne Milletvekili Erdin
Bircan’a Allah’tan rahmet dilediğine ve Gaziantep’in sorunlarıyla ilgili yazılı
sorularına yanıt alamadığına ilişkin açıklaması 
10.- İstanbul Milletvekili Sibel Özdemir’in, Edirne Milletvekili Erdin
Bircan’a Allah’tan rahmet dilediğine, 20 Kasım Dünya Çocuk Hakları Günü
vesilesiyle AK PARTİ’nin istismara karşı kapsamlı bir mücadele ortaya
koyamadığına ilişkin açıklaması
11.- İstanbul Milletvekili Gamze Akkuş İlgezdi’nin, Edirne Milletvekili
Erdin Bircan’a Allah’tan rahmet dilediğine, Necmettin Erbakan Üniversitesi
Havacılık ve Uzay Bilimleri Fakültesi Dekanı Profesör Doktor Mehmet Karalı’nın
açıklamalarına ilişkin açıklaması
12.- Adana Milletvekili Müzeyyen Şevkin’in, Edirne Milletvekili Erdin
Bircan’a Allah’tan rahmet dilediğine, devletin öğretmen ihtiyacı ile mezun ve
mezun olacak öğretmen sayısı arasındaki uçuruma dikkat çekmek istediğine
ilişkin açıklaması 
13.- Aydın Milletvekili Süleyman Bülbül’ün, Edirne Milletvekili Erdin
Bircan’a Allah’tan rahmet dilediğine, sofralık zeytin üreticisine tarım desteği
kapsamında ödeme yapılıp yapılmayacağını Tarım ve Orman Bakanından öğrenmek
istediğine ilişkin açıklaması
14.- Osmaniye Milletvekili Mücahit Durmuşoğlu’nun, Türk Akımı Projesi’ne
ve Mevlidi Nebi Haftası’nı tebrik ettiğine ilişkin açıklaması
15.- Osmaniye Milletvekili İsmail Kaya’nın, 20 Kasım Dünya Çocuk Hakları
Günü vesilesiyle tüm dünya çocuklarının bu anlamlı gününü kutladığına ilişkin
açıklaması
16.- Adana Milletvekili Orhan Sümer’in, Edirne Milletvekili Erdin
Bircan’a Allah’tan rahmet dilediğine ve 20 Kasım Dünya Çocuk Hakları Günü’nde
hiçbir çocuğun yatağa aç girmediği bir dünya dilediğine ilişkin açıklaması
17.- İzmir Milletvekili Mehmet Ali Çelebi’nin, Edirne Milletvekili Erdin
Bircan’a Allah’tan rahmet dilediğine, İstiklal Harbi’nin meşalelerinden olan
Kartal istimbotunun Beşiktaş’ta sergilenmesinde emeği geçenlere teşekkür
ettiğine ilişkin açıklaması
18.- Adana Milletvekili Ayşe Sibel Ersoy’un, Edirne Milletvekili Erdin
Bircan’a Allah’tan rahmet dilediğine, 20 Kasım Dünya Çocuk Hakları Günü
vesilesiyle çocukların fiziksel, ruhsal, ve ekonomik olarak korunması için
yasal önlemlerin alınması gerektiğine ilişkin açıklaması
19.- Kırıkkale Milletvekili Ahmet Önal’ın, iktidarın Kırıkkale’nin
sağlık sorunlarını çözmeyi düşünüp düşünmediğini öğrenmek istediğine ilişkin
açıklaması 
20.- Kırklareli Milletvekili Türabi Kayan’ın, Edirne Milletvekili Erdin
Bircan’a Allah’tan rahmet dilediğine, istikrarsız tarım politikasının çiftçiyi
üretimden vazgeçirdiğine ilişkin açıklaması 
21.- İstanbul Milletvekili Oya Ersoy’un, Edirne Milletvekili Erdin
Bircan’a Allah’tan rahmet dilediğine, İDO’nun iç hat seferlerini durdurma
kararının İstanbul halkının ulaşım hakkını engellediğine
ilişkin
açıklaması
22.- Ordu Milletvekili Cemal Enginyurt’un, Edirne Milletvekili Erdin
Bircan’a Allah’tan rahmet dilediğine, tarım kredi kooperatiflerinin uyguladığı
faiz oranının aşağı çekilmesi gerektiğine ilişkin açıklaması
23.- İstanbul Milletvekili Hayati Arkaz’ın, Edirne Milletvekili Erdin
Bircan’a Allah’tan rahmet dilediğine ve obezite hastalığıyla mücadele edilmesi
gerektiğine ilişkin açıklaması
24.- İstanbul Milletvekili Yavuz Ağıralioğlu’nun, Türk milletinin
yeniden Hakk’ın, hakikatin hamisi olmasını arzu ettiğine, Edirne Milletvekili
Erdin Bircan’a Allah’tan rahmet dilediğine, 20 Kasım Dünya Çocuk Hakları Günü
vesilesiyle çocuk parklarının EDS’ye dâhil edilmesinin önemine ilişkin
açıklaması
25.- Manisa Milletvekili Erkan Akçay’ın, Edirne Milletvekili Erdin
Bircan’a, Denizli’de eğitim uçağının düşmesiyle hayatını kaybedenlere, 19 Kasım
ölümünün 39’uncu yıl dönümünde İlhan Egemen Darendelioğlu’na ve ölümünün
10’uncu yıl dönümünde İstanbul Milletvekili Gündüz Suphi Aktan’a Allah’tan
rahmet dilediklerine, 19 Kasım Çocuğa Yönelik Cinsel İstismarı Önleme Günü’ne,
20 Kasım Dünya Çocuk Hakları Günü vesilesiyle TBMM’de ihtisas komisyonu olarak
çocuk hakları komisyonu kurulmasını önerdiklerine ilişkin açıklaması 
26.- Kars Milletvekili Ayhan Bilgen’in, Edirne Milletvekili Erdin
Bircan’a Allah’tan rahmet dilediğine, Mevlit Kandili’nin bugün ifade ettiği
anlamıyla da yüzleşilmesi gerektiğine, “Dünya bize atalarımızın mirası değil,
çocuklarımızın emanetidir.” sözü gereği hiç kimsenin mirasyedi gibi davranma
lüksünün olmadığına, iki yılı aşkın tutukluluğun Türkiye iç hukuku ve AİHM
açısından kabul edilemez olduğuna ilişkin açıklaması
27.- Denizli Milletvekili Cahit Özkan’ın, Mevlit Kandili’ni tebrik
ettiğine, Mevlidi Nebi’nin birlik, beraberlik duygularını pekiştirmeye vesile
olmasını niyaz ettiğine, Edirne Milletvekili Erdin Bircan’a Allah’tan rahmet
dilediğine, NATO PA Başkan Yardımcısı seçilen Rize Milletvekili Osman Aşkın
Bak’a başarılar dilediğine, Türk Akımı Projesi’nin açılışına ilişkin açıklaması
28.- Manisa Milletvekili Özgür Özel’in, Edirne Milletvekili Erdin
Bircan’a Allah’tan rahmet dilediğine ve bu acıyı paylaşan herkese teşekkür
ettiğine, başta Gazi Mustafa Kemal Atatürk olmak üzere vefat eden
milletvekillerinin ruhlarının şad olmasını dilediğine ilişkin açıklaması 
29.- Denizli Milletvekili Cahit Özkan’ın, AK PARTİ ile diğer partilerin
uzlaşısıyla birçok maddenin yasalaşması Parlamentonun etkinliğinin arttığının
göstergesi olduğuna ilişkin açıklaması
30.- İstanbul Milletvekili Yavuz Ağıralioğlu’nun, geçim darlığı çeken
vatandaşların hakkının konuşulduğu her zeminde Cumhurbaşkanının “5 çay, 5
simit” metaforunu hatırlatacaklarına ilişkin açıklaması
31.- Denizli Milletvekili Cahit Özkan’ın, geçim standartlarını
değerlendirirken asgari ücret ile satın alma kabiliyetini birlikte değerlendirmek
gerektiğine ilişkin açıklaması
32.- Isparta Milletvekili Aylin Cesur’un, Edirne Milletvekili Erdin
Bircan’a Allah’tan rahmet dilediğine, 20 Kasım Dünya Çocuk Hakları Günü’ne ve
Çocuk Haklarına Dair Sözleşme’nin 15 Aralık 1994 tarihinde dönemin
Cumhurbaşkanı Süleyman Demirel tarafından imzalandığına, 25 Kasım Kadına
Yönelik Şiddete Karşı Uluslararası Mücadele Günü’ne ilişkin açıklaması
33.- Kahramanmaraş Milletvekili Ahmet Özdemir’in, Kahramanmaraş
Milletvekili Ali Öztunç’un yaptığı açıklamasındaki bazı ifadelerine ilişkin
açıklaması
34.- Kahramanmaraş Milletvekili Ali Öztunç’un, Kahramanmaraş
Milletvekili Ahmet Özdemir’in yaptığı açıklamasındaki bazı ifadelerine ilişkin
açıklaması
35.- Manisa Milletvekili Özgür Özel’in, Adalet ve Kalkınma Partisinin
“Bunu araştırmaya gerek yok her şey kontrolümüz altında.” tavrıyla yine karşı
karşıya olduklarına ve yürütme işini yapmadığı için her gün bir başka acı haber
aldıklarına ilişkin açıklaması
36.- Denizli Milletvekili Cahit Özkan’ın, Millî Savunma Bakanlığının
kendi içerisindeki soruşturmayı sürdürdüğüne ilişkin açıklaması
37.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
38.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
39.- Denizli Milletvekili Cahit Özkan’ın, hem milletin teveccühünü hem
de Allah’ın rızasını kazanma yolunda çalışmalara devam edileceğine ilişkin
açıklaması
40.- Denizli Milletvekili Cahit Özkan’ın, Ankara Milletvekili Filiz
Kerestecioğlu Demir’in AK PARTİ grup önerisi üzerinde HDP Grubu adına yaptığı
konuşmasındaki bazı ifadelerine ilişkin açıklaması
41.- Manisa Milletvekili Özgür Özel’in, seçimlerde siyasi partilerin
hayvan haklarıyla ilgili sözlerler verdiğine ve öneriye “hayır” denilmesinin
millete verilen sözün unutulduğu anlamına geldiğine ilişkin açıklaması 
42.- Ankara Milletvekili Filiz Kerestecioğlu Demir’in, Şanlıurfa
Milletvekili İbrahim Özyavuz’un sataşma nedeniyle yaptığı konuşmasındaki bazı
ifadelerine ilişkin açıklaması 
43.- Manisa Milletvekili Erkan Akçay’ın, Ankara Milletvekili Filiz
Kerestecioğlu Demir’in yaptığı açıklamasındaki bazı ifadelerine ilişkin
açıklaması
44.- Manisa Miletvekili Özgür Özel’in, “bunlar, şunlar” diye ifade
edilenlerin milletten oy almış milletvekilleri olduğuna, özensiz söylemleri
Parlamento çatısı altında tasvip etmediklerine ilişkin açıklaması
45.- Düzce Milletvekili Ümit Yılmaz’ın, İstanbul Milletvekili Mahmut
Tanal’ın sataşma nedeniyle yaptığı konuşmasındaki bazı ifadelerine ilişkin
açıklaması
46.- Manisa Milletvekili Erkan Akçay’ın, İstanbul Milletvekili İbrahim
Özden Kaboğlu’nun 14 sıra sayılı Kanun Teklifi’nin 2’nci maddesi üzerinde
şahıslar adına yaptığı konuşmasındaki bazı ifadelerine ilişkin açıklaması
47.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
48.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
49.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin tekraren açıklaması
50.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin tekraren açıklaması
51.- Manisa Milletvekili Özgür Özel’in, Düzce Milletvekili Fahri
Çakır’ın 14 sıra sayılı Kanun Teklifi’nin 2’nci maddesi üzerinde şahıslar adına
yaptığı konuşmasındaki bazı ifadelerine ilişkin açıklaması
VIII.- BAŞKANLIĞIN GENEL KURULA SUNUŞLARI
A) Tezkereler
1.- TBMM Başkanlığının, Akdeniz Parlamenter Asamblesi, Asya Parlamenter
Asamblesi, NATO Parlamenter Asamblesi ve Avrupa Konseyi Parlamenter Meclisinde
boş bulunan asıl ve yedek üyelikler için Adalet ve Kalkınma Partisi Grubu
Başkanlığınca bildirilen, 3620 sayılı Kanun’un 12'nci maddesi uyarınca
Başkanlık Divanında yapılan incelemede uygun görülen isimlere ilişkin tezkeresi
(3/60)
2.- TBMM Başkanlığının, TBMM Başkan Vekili Mustafa Şentop’un, 24-27
Kasım 2018 tarihleri arasında Kazakistan Meclis Başkanı Nurlan Nigmatulin'in
vaki davetine icabetle "Astana Küresel Entegrasyon, Güvenlik ve Barış
Merkezi” konulu uluslararası parlamento konferansı vesilesiyle Astana'ya resmî
bir ziyarette bulunmasına ilişkin tezkeresi (3/62)
3.- TBMM Başkanlığının, Ankara Milletvekili Nihat Yeşil’in 16 Ekim 2018
tarihinden itibaren on beş gün izinli sayılmasına ilişkin tezkeresi (3/63)
B) Duyurular
1.- Mardin 3. Ağır Ceza Mahkemesinin 30/10/2018 tarih ve (2016/240) esas
numaralı yazısıyla Şanlıurfa Milletvekili Ömer Öcalan’ın yargılanmasına devam
edildiğinin Anayasa’nın 83’üncü maddesinin ikinci fıkrası gereğince Türkiye
Büyük Millet Meclisi Başkanlığına bildirildiği hususu Genel Kurulun bilgisine
sunulmasına ilişkin duyuru (3/61)
C) Önergeler
1.- İstanbul Milletvekili Mustafa Sezgin Tanrıkulu’nun, (2/4) esas
numaralı 5237 Sayılı Türk Ceza Kanununda Değişiklik Yapılmasına Dair Kanun
Teklifi’nin doğrudan gündeme alınmasına ilişkin önergesi (4/8)
IX.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Kocaeli Milletvekili Lütfü Türkkan tarafından,
iş gücünün önemli bir kısmını oluşturan ancak refah seviyesi açısından beklenen
noktada bulunmayan asgari ücretli çalışanların gelir seviyelerinin
iyileştirilmesi için ücretleri üzerinden alınan her türlü vergiden muaf
tutulmaları gerekmektedir. Bu kapsamlı çalışmanın temelini oluşturması ve
asgari ücretli çalışanlarla ilgili detaylı bilgi havuzuna ulaşılması amacıyla
14/11/2018 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin (10/499) ön görüşmelerinin, Genel Kurulun 20 Kasım
2018 Salı günkü birleşiminde yapılmasına ilişkin önerisi 
2.- HDP Grubunun, Ağrı Milletvekili Dirayet Dilan Taşdemir ve
arkadaşları tarafından, kadın cinayetleri başta olmak üzere kadına yönelik her
türlü şiddetin araştırılması amacıyla 12/11/2018 tarihinde TBMM Başkanlığına
verilmiş olan Meclis araştırması önergesinin ön görüşmelerinin, Genel Kurulun
20 Kasım 2018 Salı günkü birleşiminde yapılmasına ilişkin önerisi 
3.- CHP Grubunun İstanbul Milletvekili Ahmet Ünal Çeviköz ve arkadaşları
tarafından, Hakkâri ve Şırnak'taki mühimmat depolarında meydana gelen
patlamaların nedenleri ve sorumluların araştırılması amacıyla 20/11/2018
tarihinde TBMM Başkanlığına verilmiş olan Meclis araştırması önergesinin ön
görüşmelerinin, Genel Kurulun 20 Kasım 2018 Salı günkü birleşiminde yapılmasına
ilişkin önerisi
4.- AK PARTİ Grubunun, Genel Kurulun çalışma saatlerinin ve gündemdeki
sıralamanın yeniden düzenlenmesine; 20, 21, 22, 27 ve 28 Kasım 2018 Salı,
Çarşamba ve Perşembe günkü birleşimlerinde denetim konularının görüşülmeyerek
gündemin “Kanun Teklifleri ile Komisyonlardan Gelen Diğer İşler” kısmında yer
alan işlerin görüşülmesine; 16 ve 13 sıra sayılı kanun tekliflerinin
görüşmelerinin 28 Kasım 2018 Çarşamba günkü birleşiminde tamamlanması hâlinde
29 Kasım 2018 Perşembe günü toplanmaması, tamamlanamaması hâlinde ise 29 Kasım
2018 Perşembe günkü birleşiminde denetim konularının görüşülmeyerek 16 ve 13
sıra sayılı kanun tekliflerinin görüşmelerinin tamamlanmasına kadar
çalışmalarını sürdürmesine; 15 ve 16 sıra sayılı kanun tekliflerinin İç
Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi 

X.- SATAŞMALARA İLİŞKİN KONUŞMALAR
1.- Denizli Milletvekili Cahit Özkan’ın, Manisa Milletvekili Özgür
Özel’in AK PARTİ grup önerisi üzerinde CHP Grubu adına yaptığı konuşmasında AK
PARTİ Grubuna sataşması nedeniyle konuşması 
2.- Manisa Milletvekili Özgür Özel’in, Denizli Milletvekili Cahit
Özkan’ın sataşma nedeniyle yaptığı konuşmasında Cumhuriyet Halk Partisine
sataşması nedeniyle konuşması
3.- Denizli Milletvekili Cahit Özkan’ın, Manisa Milletvekili Özgür
Özel’in sataşma nedeniyle yaptığı konuşmasında Adalet ve Kalkınma Partisine
tekraren sataşması nedeniyle konuşması
4.- Manisa Milletvekili Özgür Özel’in, Denizli Milletvekili Cahit Özkan’ın
sataşma nedeniyle yaptığı konuşmasında Cumhuriyet Halk Partisine tekraren
sataşması nedeniyle konuşması
5.- Şanlıurfa Milletvekili İbrahim Özyavuz’un, İstanbul Milletvekili Ali
Kenanoğlu’nun 14 sıra sayılı Kanun Teklifi’nin tümü üzerinde HDP Grubu adına
yaptığı konuşmasında Milliyetçi Hareket Partisine sataşması nedeniyle konuşması
6.- İstanbul Milletvekili Mahmut Tanal’ın, Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Başkanı Mustafa Elitaş’ın 14 sıra
sayılı Kanun Teklifi’nin 1’inci maddesiyle ilgili soru-cevap bölümünde şahsına
sataşması nedeniyle konuşması
7.- Denizli Milletvekili Cahit Özkan’ın, Mersin Milletvekili Rıdvan
Turan’ın, 14 sıra sayılı Kanun Teklifi’nin 1’inci maddesiyle ilgili önerge
üzerinde yaptığı konuşmasında AK PARTİ Grubuna sataşması nedeniyle konuşması

XI.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Isparta Milletvekili Recep Özel ve 2 Milletvekilinin Türkiye Odalar
ve Borsalar Birliği ile Odalar ve Borsalar Kanununda Değişiklik Yapılmasına
Dair Kanun Teklifi (2/1287) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 14) 

XII.- YAZILI SORULAR VE CEVAPLARI
1.- Kars Milletvekili Ayhan Bilgen'in, Basın İlan Kurumuna ilişkin sorusu
ve Cumhurbaşkanı Yardımcısı Fuat Oktay’ın cevabı (7/4517)
2.- İstanbul Milletvekili Ümit Beyaz'ın, Dicle Elektrik
Dağıtım A.Ş. ile ilgili bir kararname olup olmadığına ilişkin sorusu ve Enerji
ve Tabii Kaynaklar Bakanı Fatih Dönmez’in cevabı (7/4576)
3.- Ankara Milletvekili İbrahim Halil Oral'ın, Devlet
Arşivleri Başkanlığı personeli için getirilen sınav esaslarının sebep olduğu iddia
edilen olumsuz sonuçlara ilişkin sorusu ve Cumhurbaşkanı Yardımcısı Fuat Oktay’ın
cevabı (7/4651)
4.- Manisa Milletvekili Özgür Özel'in, Millî Saraylar
İdaresi Başkanlığında geçici görevlendirmeyle çalışan TBMM personeline ilişkin
sorusu ve Cumhurbaşkanı Yardımcısı Fuat Oktay’ın cevabı (7/4655)
5.- İstanbul Milletvekili Mustafa Sezgin Tanrıkulu'nun,
temsil ve tanıtma ödeneğinin kullanımına ilişkin sorusu ve Türkiye Büyük Millet
Meclisi Başkanvekili Mustafa Şentop’un cevabı (7/5255)
6.- İstanbul Milletvekili Mustafa Sezgin Tanrıkulu'nun,
Kamu Denetçiliği Kurumunda temsil ve tanıtma ödeneğinin kullanımına ilişkin
sorusu ve Türkiye Büyük Millet Meclisi Başkanvekili Mustafa Şentop’un cevabı
(7/5256)
7.- İstanbul Milletvekili Mustafa Sezgin Tanrıkulu'nun,
Sayıştay Başkanlığında temsil ve tanıtma ödeneğinin kullanımına ilişkin sorusu
ve Türkiye Büyük Millet Meclisi Başkanvekili Mustafa Şentop’un cevabı (7/5257)
20 Kasım 2018 Salı 
BİRİNCİ OTURUM
Açılma Saati: 15.01
BAŞKAN: Başkan Vekili Celal ADAN
KÂTİP ÜYELER: Mustafa AÇIKGÖZ (Nevşehir), Fatma KAPLAN
HÜRRİYET (Kocaeli)
-----0-----
BAŞKAN
– Türkiye Büyük Millet Meclisinin 19’uncu Birleşimini açıyorum.
Toplantı
yeter sayısı vardır, görüşmelere başlıyoruz.
IV.- ÖLÜM, SAYGI DURUŞU VE TAZİYELER
1.- Edirne Milletvekili Erdin Bircan’ın vefatı nedeniyle bir dakikalık
saygı duruşu
BAŞKAN
– Sayın milletvekilleri, vefat eden Edirne Milletvekili Erdin Bircan’ın aziz
hatırası önünde Genel Kurulu bir dakikalık saygı duruşuna davet ediyorum.
(Saygı
duruşunda bulunuldu)
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın, Edirne Milletvekili
Erdin Bircan’a Allah’tan rahmet dilediğine ve Mevlit Kandili’ni tebrik ettiğine
ilişkin konuşması
BAŞKAN
– Sayın milletvekilimiz Erdin Bircan Bey’in ailesine sabırlar diliyorum,
Cumhuriyet Halk Partisine başsağlığı diliyorum. Değerli milletvekilimiz
hepimizi üzmüştür, Allah rahmet etsin.
Değerli
milletvekilleri, dün Mevlit Kandili’ni idrak ettik. Âlemlere rahmet olarak
gönderilmiş Efendimiz’in, Resulullah’ın dünyaya teşrifinin yıl dönümünü dua,
minnet ve şükranla andık. Kandiller, öze dönüşün, Rabb’imize yürekten yakarış
ve yönelişin, kalplerimizi arındırmanın, nefsin yanıltıcı arzu ve isteklerinden
uzaklaşmanın imkânlarını sunan muazzez ve müstesna zamanlardır. Bu vesileyle
milletimizin, hepinizin kandilini tekrar tebrik ediyorum.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, 24 Kasım Öğretmenler Günü münasebetiyle söz isteyen
Afyonkarahisar Milletvekili Mehmet Taytak’a aittir.
Buyurun
Sayın Taytak. (MHP sıralarından alkışlar) 
VI.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Afyonkarahisar Milletvekili Mehmet Taytak’ın, 24 Kasım Öğretmenler
Günü’ne ilişkin gündem dışı konuşması
MEHMET
TAYTAK (Afyonkarahisar) – Sayın Başkan, değerli milletvekilleri; 24 Kasım
Öğretmenler Günü münasebetiyle söz almış bulunmaktayım.
Tüm
öğretmenlerimizin Öğretmenler Günü’nü kutluyor, daha huzurlu, daha mutlu bir
ülkede nice yıllar öğretmenlik yapmaları dileğiyle selam ve saygılarımı
sunuyorum.
Değerli
milletvekilleri, öğretmenlik, insanlık tarihinin en anlamlı ve ölümsüz mesleğidir.
Öğretmenliği, ürünü insan olan ve meslek olmaktan öte bizleri yüce gayemize
ulaştıran kutsal bir vazife olarak görüyorum.
Ben
de 1984-1987 yılları arasında Kayseri’nin Tomarza ilçesinde meslek lisesinde bu
kutsal görevi yaptım. O dönemde öğretmenliğini yaptığım öğrencilerimin
başarılarını görmek beni her zaman mutlu etmiştir. 
Her
mesleğin araç ve gereci, kaynağı ve uygulama sahası vardır. Öğretmenlik
mesleğinin kaynağı da ilmimizdir. Bu ilim ışığında ortaya çıkan değerlerse her
anlamda iyi yetişmiş öğrencilerimizdir. Öğretmenler sevgi dağıtır, içimizi
aydınlatır, bizi doğruya yöneltir. Öğretmen her anlamda yeniliği, yenileşmeyi
savunur, gerçekleri anlatır. Kısaca, analar doğurur, öğretmenler yetiştirir.
Geçmişle gelecek arasında bir köprü vardır ve bu köprü öğretmenler sayesinde
kurulur. Öğretmenlerimiz büyük ve yüksek bir ahlakın sınıflara sığmayan
temsilcileridir. Bu damarın yeniden canlandırılmasına, öğretmenliğe gereken
önemin verilmesine bugün ekmek kadar, su kadar ihtiyacımız olduğunu unutmamamız
gerekmektedir. 
Değerli
milletvekilleri, Millî Eğitim Bakanımız Sayın Ziya Selçuk’un yaptığı açıklamaya
göre, ülke genelinde toplam öğretmen açığı 117.403’tür. Şu anda ülkemizde 400
bine yakın atanamayan öğretmen bulunmaktadır. Yine, 300 bine yakın evladımız da
üniversitelerde öğretmenlik hayaliyle eğitim görmektedir. 
Günümüzde,
öğretmenlerimizin birçok problemi vardır. Milliyetçi Hareket Partisi olarak,
öğretmenlerimizin 3600 ek göstergeden yararlanmaları, ek dersle eğitim ve
öğretim tazminatlarının yükseltilerek eğitime hazırlık ödeneğinin artırılması,
özürlü grubu tayinleriyle ilgili sorunlarının çözülmesi, kadrosu olmadan
çalıştırılan, sözleşmeli ve geçici öğretmenlerin daimî kadrolara alınması ile
emekli öğretmenlerin mağduriyetlerinin giderilmesi ve atanamayan öğretmenlerin
tamamının kademeli olarak atanması için kadro ihdas edilmesi gibi birçok
sorunun takipçisi olacağız. 
Hazırlamış
olduğumuz 657 sayılı Devlet Memurları Kanunu’nda ve 193 sayılı Gelir Vergisi
Kanunu’nda değişiklik yapılmasına dair kanun tekliflerimizi bu hafta Meclis
Başkanlığına sunacağım. Bu tekliflerle öğretmenlerin ek ders ücretlerinin 2
katına çıkarılarak günün şartlarına uygun hâle getirilmesi ve Millî Eğitim
Bakanlığına bağlı okullardaki öğretmenlere ödenen ek ders ücretlerinin gelir
vergisinden istisna olması hedeflenmiştir. Bu problemlerin giderilmesi için
verdiğimiz bu kanun tekliflerinin ve daha önce verdiğimiz önerilerimizin
dikkate alınıp bu kutsal mesleği icra eden baş tacı öğretmenlerimizin
sorunlarını hep birlikte halledeceğimize inanıyorum. 
Değerli
milletvekilleri, Genel Başkanımızın deyimiyle, öğretmenlik kutsal bir meslek,
kutlu bir mekteptir; öğretmen ise bu meslekte yoğrulmuş, bu mektepte
olgunlaşmış fedakâr, cefakâr, vefakâr insanlarımızın ortak adıdır. Öğretmen kör
karanlıkların ışığı, kurumuş vicdanların ilacıdır; cehaletin, ön yargıların da
amansız düşmanıdır öğretmen. Ne diyor Ulu Önder Atatürk: “Milletleri
kurtaranlar yalnız ve ancak öğretmenlerdir. Öğretmenden, eğiticiden mahrum bir
millet henüz bir millet adını alma yeteneği kazanmamıştır.”
Son
olarak Hazreti Ali’nin “Bana bir harf öğretenin kırk yıl kölesi olurum.” kutlu
seslenişinin muhatabı öğretmendir. Bu memleketi kuranlar da öğretmenlerdir. 
Öğretmenlik
mesleği o kadar önemli ki vatan hainleri sürekli öğretmenlerimizi hedef
almıştır. 1980 öncesinde öğretmen olma hayaliyle eğitim görmekteyken 8 Haziran
1970’te şehitlik mertebesine ulaşan İstanbul Üniversitesi Edebiyat Fakültesi
öğrencisi Yusuf İmamoğlu… 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
MEHMET
TAYTAK (Devamla) – …23 Kasım 1970’te ciğerlerine pompayla hava basılarak şehit
edilen Ertuğrul Dursun Önkuzu, 3 Kasım 1975’te şehit olan Afyonkarahisarlı
hemşehrim Alparslan Gümüş ve binlerce öğretmen adayını kara toprağa verdik.
Daha sonraki süreçte PKK’lı soysuzlar tarafından 1993’te, henüz yirmi altı
günlük öğretmenken babasıyla birlikte, beraber şehit edilen Neşe Alten; 16
Haziran 2007 tarihinde Tunceli’de arabası yakılarak şehit edilen Necmettin
Yılmaz, sekiz aylık öğretmenken kaybettiğimiz Şehit Öğretmen Şenay Aybüke
Yalçın; saydığım isimler şehitlerimizden sadece birkaçıdır. Daha nice vatan
evladımızı hain terör saldırılarında şehit verdik. Başta Başöğretmen
Atatürk’ümüz olmak üzere ebediyete intikal eden tüm öğretmenlerimize ve terör
nedeniyle şehit düşen öğretmenlerimize Allah’tan rahmet diliyorum. 
Bu
kürsüden tekraren çocuklarımıza bir harf öğretmek için yurdumuzun her köşesinde
heyecanla görev yapan, fedakârlığın zirve isimleri olan saygıdeğer öğretmenlerimizin
Öğretmenler Günü’nü kutluyor; aileleri ve öğrencilerimizle birlikte mutlu,
huzurlu ve saadet dolu yıllar temenni ediyorum.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
MEHMET
TAYTAK (Devamla) - Sayın Başkan, bugün Avrupa İnsan Hakları Mahkemesi, Kasım
2016 tarihinden beri tutuklu bulunan HDP eski Eş Genel Başkanı Selahattin
Demirtaş’ın dosyası hakkındaki başvuruyu karara bağlamış ve serbest
bırakılmasını istemiştir. Terörle aynı hedefi benimseyenler hesap vermelidirler.
Avrupa her zamanki gibi tarafını belli etmiş, Türk düşmanı, Türkiye düşmanı
terör ve terörist sevici kim varsa onlardan taraf olmayı tercih etmiştir. FETÖ
ve PKK’nın sığındığı liman olmayı tercih eden Avrupa, teröre karşı kanat
germesinin bedelini, teröristlere hamilik yapmanın bedelini tarih önünde
mutlaka verecektir. “Senin teröristin iyi, benim teröristim kötü.” anlayışıyla
bu iş yürümemelidir. Diğer teröristleri iade etmeleri gerekirken topu taca
atmayı kendisine yol edinen Avrupa, söz konusu bizim iç hukukumuz olduğu zaman
kendisini söz sahibi saymaktadır. Bu kararın millet vicdanında karşılığı
yoktur, buradan bu kararı kınıyorum.
Gazi
Meclisimizi ve Genel Kurulu saygıyla selamlıyorum.
Çok
teşekkür ediyorum Başkanım. (MHP sıralarından alkışlar)
ALİ
KENANOĞLU (İstanbul) – Biz de seni kınıyoruz.
BAŞKAN
– Gündem dışı ikinci söz, 25 Kasım ve kadına yönelik şiddet hakkında söz
isteyen Ankara Milletvekili Filiz Kerestecioğlu’na aittir.
Buyurun
Sayın Kerestecioğlu.
2.- Ankara Milletvekili Filiz Kerestecioğlu Demir’in, 25 Kasım Kadına
Yönelik Şiddete Karşı Uluslararası Mücadele Günü’ne ilişkin gündem dışı
konuşması
FİLİZ
KERESTECİOĞLU DEMİR (Ankara) – Teşekkürler Sayın Başkan.
Değerli
milletvekilleri, öncelikle sevgili Milletvekilimiz Erdin Bircan’ın ailesine ve
CHP camiasına başsağlığı diliyorum Erdin Bey’in vefatından dolayı. 
Bugün
Avrupa İnsan Hakları Mahkemesi Selahattin Demirtaş’ın tutukluluğuna son
verilmesi için gereğinin yapılması konusunda bir karar verdi. Avrupa İnsan
Hakları Sözleşmesi bizim imzacısı olduğumuz sözleşme, Avrupa Konseyi de
kurucularından olduğumuz bir konsey. Ve bu kararın halkta öyle bir karşılığı
var ki gerçekten bugün herkes, en azından bir yerde, bir nebze olsun, geç de
olsa hukuki bir karar verilmesinin sevincini yaşıyor. Bu kararda, Demirtaş’ın
makul sürede yargılanma, özgürlük, güvenlik hakkının ve seçilme hakkının ihlal
edildiği belirtildi. Ayrıca mahkeme, Türkiye’ye karşı ilk kez 18’inci maddeden
ihlal buldu ve Demirtaş’ın siyasi nedenlerle tutuklandığını tespit etti. Şu
andan itibaren Sevgili Selahattin Demirtaş’ın tutuklu olması hem ulusal hem de
uluslararası hukuka aykırıdır, derhâl serbest bırakılması gerekir ve bizler
AİHM kararına uyulsun ve Selahattin Demirtaş özgür kalsın diyoruz. 
Evet,
25 Kasım Kadına Yönelik Şiddetle Uluslararası Mücadele Günü. Mirabal kardeşler,
1930’dan 1961’e kadar Dominik Cumhuriyeti’ni yöneten Rafael Trujillo’nun
diktatörlüğüne karşı mücadele ediyorlardı. Trujillo’nun “Ülkede iki tehlike
var: Kilise ve Mirabal kardeşler.” demesinin ardından, “kelebekler” olarak
sembolleşen bu üç kadın, 25 Kasım 1960 tarihinde askerler tarafından kaçırılıp
tecavüz edilerek öldürüldüler. Mirabal Kardeşlerin öldürülmesinden bir yıl
sonra diktatörlük sona erdi. 1981 yılında düzenlenen Latin Amerika ve Karayip
feminist buluşmalarının, birincisinde 25 Kasım, Mirabal kız kardeşlerin anısına
Kadına Yönelik Şiddete Karşı Uluslararası Gün ilan edildi. 1991 yılında da
Küresel Kadın Liderliği Merkezinin öncülüğünde 25 Kasım Dünya Kadına Yönelik
Şiddetle Mücadele Günü ile 10 Aralık İnsan Hakları Günü arasında, cinsiyet
temelli şiddete karşı 16 günlük aktivizm kampanyası düzenlendi ve aynı yıl Mor
Çatı Kadın Sığınağı Vakfı ilk defa Türkiye’de 25 Kasım etkinliğini bu
kampanyaya katılarak gerçekleştirdi. Mirabal kardeşlerin ölümünden tam otuz
dokuz yıl sonra dünyada büyüyen kadın mücadelesinin bir sonucu olarak Birleşmiş
Milletler Genel Kurulu 17 Kasım 1999 yılında 25 Kasımı Kadına Yönelik Şiddete
Karşı Uluslararası Mücadele ve Dayanışma Günü ilan etti. İşte o günden bugüne
kadınların mücadelesi hiç eksilmeden sürüyor ve 1990’lardan beri verilen
mücadeleler sonucunda, gözaltında cinsel şiddet dâhil olmak üzere, kadınlara
yönelik şiddetin her türlüsü suç olarak kabul ediliyor. 
Şiddete
maruz kaldığımızda başvurabileceğimiz kanunlar var. Bunlardan bir tanesi de
6284 sayılı Kanun. Bu kanun biz kadınların erkek şiddeti karşısında yalnız ya
da çaresiz olmadığımızı göstermesi açısından bile hayati bir önem taşıyor ve bu
kanunun varlığı bizi güçlendiriyor. Bilgi özellikle biz kadınları güçlendiriyor
ve cesaret veriyor. Tam da buradan hareketle, Mor Çatı, bu kanunun kadınlar
için yaşamsal önemini vurgulamak için, kadınların 6284 sayılı Kanun
kapsamındaki haklarının bilinirliğini de artırmak için bir kampanya düzenledi
şu anda. Bu kampanyanın adı “Karar Aldım.” Kampanyanın bir de “web” sitesi var,
sitenin adı da “kararaldim.org”. Sitede paylaşılan hikâyeler gösteriyor ki
gerçekten karar aldığınızda, kadınlar karar aldığında şiddetten kurtulmayı ve
yeni bir hayat kurmayı başarabiliyor. Mesela onlardan bir kadın, Zelal; can
güvenliği tehdidi olmadan yaşamak için karar aldı. 
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Toparlamam için müsaade eder misiniz. 
BAŞKAN
– Toparlayın Sayın Milletvekilim. 
FİLİZ
KERESTECİOĞLU DEMİR (Devamla) – Küçük bir şehirde yaşayan Zelal, fiziksel,
psikolojik, cinsel ve ekonomik şiddet gördüğü, kendisini öldürmekle tehdit eden
kocasından uzaklaşmak amacıyla İstanbul’a geldi. Ailesi tarafından da
desteklenmeyen ve aranan Zelal, can güvenliği riski olduğu için yaşadığı
şehirden bir an önce uzaklaşmak zorunda kaldı ve koruma kararına bu şehirde
başvurmadı. Ama biliyorsunuz, şiddete maruz kalan kadının 6284 sayılı Kanun’dan
yararlanmak için mutlaka şiddet gördüğü il veya ilçe sınırları içinde başvuruda
bulunması gerekmiyor, her yerde başvuruda bulunabilir. Zelal, İstanbul’da
bulunduğu yere en yakın karakola giderek koruma kararı çıkarttı. Koruma kararı
yanında gizlilik kararı da çıkartan Zelal can güvenliğini sağladı ve şiddetten
uzak bir yaşam kurabildi. Evet, Zelal gibi çok sayıda örnek var şiddete karşı
karar alan ve hayatını değiştiren. 
Ben,
tüm kadınlara şiddetsiz bir yaşam ve 25 Kasımda da birlikte mücadele diyorum. 
Saygılar
sunuyorum. (HDP sıralarından alkışlar)
BAŞKAN
– Teşekkürler. 
Gündem
dışı üçüncü söz, tarımsal kalkınma ve İzmir hakkında söz isteyen İzmir
Milletvekili Atila Sertel’e aittir. 
Buyurun
Sayın Sertel. (CHP sıralarından alkışlar)
3.- İzmir Milletvekili Atila Sertel’in, tarımsal kalkınmada İzmir
modeline ilişkin gündem dışı konuşması
ATİLA
SERTEL (İzmir) – Sevgili Arkadaşım Erdin Bircan’ı sonsuzluğa uğurladık. Onu,
yaşadığımız sürece anacak ve onun ne kadar mücadeleci, ne kadar devrimci, ne
kadar halktan yana bir çizgi izlediğini asla unutmayacağız. Işıklar içinde
yatsın, mekânı cennet olsun. Ailesine ve yakınlarına sabır diliyorum. 
Sayın
Başkanım, sevgili arkadaşlarım; bugün size bir başarı öyküsünden söz etmek
istiyorum. İzmir’de tarımda “İzmir Modeli”ni burada bana tanınan kısıtlı sürede
sizlere aktarmak istiyorum. 
İzmir
Büyükşehir Belediyesinin on bir yıl önce başlattığı yerelde kalkınma modeliyle
bugün Türkiye’de tarımsal gelişimde büyüme oranı Türkiye ortalaması 2,1 iken
İzmir’de 5,5-6 oranına yükseldi. 
Önce
İzmir Büyükşehir Belediyesi Tire Sütle İzmir’de okul çağındaki çocuklara süt
dağıtmaya başladı ve üreticiler direkt Tire Süt aracılığıyla, büyükşehir
aracılığıyla okullara süt vermeye, çocuklarımızın gelişmesine yönelik katkı
koymaya başladı.
Sonrasında
iktidar bu modeli aldı ve Türkiye çapında uygulamaya başladı. Siz de
biliyorsunuz, çocuklar önce zehirlendiler fakat sonra doğru yol bulundu, şimdi
Türkiye’deki bütün çocuklar İzmir modelinden faydalanıp süt içiyorlar.
İzmir
Büyükşehir Belediyesinin on bir yıl içerisinde üreticiye 825 milyon TL destek
verdiğini sanıyorum buradaki arkadaşlarımız ve halkımız, Türkiye bilmeyebilir.
Bayındır’da çiçek üreticileri desteklendi. Başta İstanbul Büyükşehir Belediyesi
olmak üzere bir kısım belediyeler Hollanda’dan lale soğanı ithal ederken bizim
belediyelerimiz kendi üreticisinin yetiştirdiği çiçeklerle kenti süsledi.
Tire
Süt Kooperatifinin çocuklara yönelik olarak 1-5 yaş grubu İzmir’de yaşayan
bütün çocuklar için, talep eden herkes için her hafta 8 litre süt dağıttığını
bilmenizi isterim ve bundan 135 bin çocuğun yararlandığını ve başvuran herkese,
bütün çocuklara süt dağıtıldığını bilmenizi isterim. Yalnızca İzmir’in
çocukları değil, Suriye’den gelen çocuklara da, 6.500 civarında çocuğa da
Büyükşehir Belediyesi süt dağıtıyor. İlk yıl 1 milyon 142 bin litre süt
dağıtımıyla başlanmıştı. 2017 yılında dağıtılan süt miktarı 55 milyon litre
süt. Ne oldu biliyor musunuz arkadaşlar? Bu, Bayındır’da, Tire’de, Ödemiş’te,
Kiraz’da, Beydağ’da hayvancılığı geliştirdi; 10 ineği olan üretici bugün 100
ineğe sahip konuma geldi.
Ve
Tire Süt bu projesiyle çok büyük bir onurdur bizim için. Birleşmiş Milletler
örgütü tarafından dünyaya örnek kırsal kalkınma modeli seçildi ve Birleşmiş
Milletler tarafından üreticiyi koruma modeli olarak en büyük ödülü aldı. 
Sevgili
arkadaşlarım, sadece süte değil, kırsalda küçükbaş hayvancılığa destek verildi.
Kiraz, Ödemiş, Tire, Menderes, Urla, Seferihisar, Selçuk’ta köylülerimize 8.815
küçükbaş hayvan dağıtımı yapıldı.
Arıcılık
ve bal üretimi hayat buldu ve özellikle hedef kitle kadınlar olarak seçildi.
Bal üretiminde kadınlara hem kovan hem arı yardımı yapıldı. Çiçeğin başkenti
Bademler, çiçeğin başkenti Bayındır ve bunun yanı sıra fıstık çamı üretimi
gerçekleştirildi. 
Siz
bilmeyebilirsiniz ama Ödemiş’in Bademli diye küçücük bir beldesi var, orada
üretilen şecereli fidan Türkiye'nin fidanının yüzde 65’ini karşılıyor meyve
fidanının ve küçücük bir beldeden, Ödemiş’in Bademlisinden dünyanın 17 ayrı
ülkesine ihracat yapılıyor. 
İzmir
Büyükşehir Belediyesi Başkanı Sayın Aziz Kocaoğlu sadece arı, bal, peynir
üretim kademesinde olmadı; 3,5 milyon meyve fidanı toprakla buluşturmak için
köylülere dağıttı ve 7.950 üreticiye 265 bin meyve fidanı, zeytin fidanı, bağ
çubuğu dağıttı. 
(Mikrofon
otomatik cihaz tarafından kapatıldı)
ATİLA
SERTEL (Devamla) – Başkanım, çok az kaldı. 
BAŞKAN
– Toparlayın Sayın Milletvekili. 
ATİLA
SERTEL (Devamla) – 15 ilçede, 140 köydeki bütün üreticilerle bu fidanlar
toprakla buluşturularak geleceğe tohum atıldı. 
Tarım
makinaları konusunda da 18 ilçenin ziraat odasına 2,7 milyon liralık tarım
makinaları alındı ve köylülerin kullanımı için, kooperatiflerin kullanımı için
gerek ilaçlamada gerek hayvan gübresi serpmede, dal parçalamada, zeytin
hasadında, mısır toplamada… Bütün bunları büyükşehir belediyesi sağladı. 
Şimdi,
benim buradan önerim şu: Tarım Bakanı gelsin İzmir Büyükşehir Belediyesinde
staj görsün, AKP’li belediyeler gelsin İzmir Büyükşehir Belediyesinde staj
görsün. Ve ben buradan bu kooperatif başkanlarını selamlamak istiyorum: Tire
Kooperatifi Başkanı Mahmut Eskiyörük, Gödence Kooperatifi Başkanı Özcan Kokulu,
İğdeli Kooperatif Başkanı Süleyman Top, Arı Yetiştiricileri Birliği Başkan
Yardımcısı Ramazan Kekil, Bademler Kooperatifi Başkanı Mehmet Sever, Bademli
Kooperatifi Başkanı Selçuk Bilgi ve son Kırköy Tarımsal Kalkınma Kooperatifi
Başkanı Güler Özen’i buradan saygıyla selamlıyor, onları alkışlamanızı rica
ediyorum.
Saygılar
sunuyorum. (CHP sıralarından alkışlar) 
BAŞKAN
– Sayın milletvekilleri, şimdi sisteme giren yirmi milletvekiline yerlerinden
birer dakika süreyle söz vereceğim. Bu sözlerin ardından sayın grup başkan
vekillerinin söz taleplerini karşılayacağım.
Sayın
Öztunç…
VII.- AÇIKLAMALAR
1.- Kahramanmaraş Milletvekili Ali Öztunç’un, Edirne Milletvekili Erdin
Bircan’a Allah’tan rahmet dilediğine ve pancar üreticisinin mağduriyetini
gidermek için Elbistan’ın afet bölgesi ilan edilmesi gerektiğine ilişkin
açıklaması 
ALİ
ÖZTUNÇ (Kahramanmaraş) – Erdin Bircan Vekilimize Allah’tan rahmet diliyorum,
Meclisimizin başı sağ olsun, devri daim olsun.
Değerli
AK PARTİ’li, AKP’li milletvekilleri, bu elimde tuttuğum pancar, şeker pancarı.
Belki ne olduğunu bilmiyorsunuzdur. Bu kolesterole iyi gelir; bu tansiyona iyi
gelir, sinirleri yumuşatır, gevşetir. Bu, Anadolu’da binlerce ailenin, binlerce
evin ekmeğidir, gelinlik kızların gelinliğidir, damatlıktır, ekmektir. Maraş
Elbistan Ovası’nda 150 bin ton bu pancardan kar altında kalmıştır. Çiftçi
perişan, çiftçi kan ağlıyor. Bu sizin eseriniz fabrikayı özelleştirdiğiniz
için. Bari bir işe yarayın, bu çiftçinin bu zararını gidermek için Elbistan’ı
afet bölgesi ilan edin diyorum.
Teşekkür
ediyorum Sayın Başkanım. (CHP sıralarından alkışlar)
BAŞKAN
– Sayın Bulut…
2.- Adana Milletvekili Burhanettin Bulut’un, Edirne Milletvekili Erdin
Bircan’a Allah’tan rahmet dilediğine ve iktidarın “Savaş bir halk sağlığı
sorunudur.” açıklaması yapan hekimlere yönelik öfkesinin devam ettiğine ilişkin
açıklaması
BURHANETTİN
BULUT (Adana) – Sayın Başkan, değerli milletvekilleri; Erdin Vekilimize
Allah’tan rahmet diliyorum tekrar.
İktidarın
“Savaş bir halk sağlığı sorunudur.” açıklaması yapan hekimlere yönelik öfkesi
devam etmektedir. Evrensel değerleri savunan hekimler gözaltına alınmakta,
disiplin soruşturulmasına maruz bırakılmakta, sonra kamudan dışlanmaktadır.
Adana Gazipaşa Aile Sağlığı Merkezinde çalışan “Savaş bir halk sağlığı
sorudur.” bildirgesine imza atan Türk Tabipleri Birliği Merkez Konseyinin 11
üyesi içerisinde yer alan Doktor Yaşar Ulutaş’ın aile hekimliği sözleşmesi
feshedilmiştir. Bugüne kadar hiçbir iktidar kendisinden farklı düşünen insanların
hekimlik mesleğini yapmasına engel olmamıştır. Çünkü her hekim ideolojisini bir
kenara bırakıp ettiği yemine sadık olarak mesleğini yapmaktadır. Halktan yana
taleplerini savunan, ettikleri yemin ve meslek etiği gereği insani değerlere
sahip çıkan hekimlere yönelik bu tutum kaygı ve utanç vericidir. “Aklıevvel
sopalık hekimler.” diye haksız bir şekilde hedef gösterdiğiniz hekimlerin
yakasından elinizi çekin. (CHP sıralarından alkışlar)
BAŞKAN
– Sayın Taşkın…
3.- Mersin Milletvekili Ali Cumhur Taşkın’ın, Mevlidi Nebi Haftası’nı ve
Mevlit Kandili’ni tebrik ettiğine, Peygamber’in sünnetinin göz ardı edilerek
İslam’ın anlaşılmasının mümkün olmadığına ilişkin açıklaması
ALİ
CUMHUR TAŞKIN (Mersin) Teşekkür ederim Sayın Başkan.
Diyanet
İşleri Başkanlığımız tarafından organize edilen ve bu sene “Peygamberimiz ve
Gençlik” teması işlenecek olan 2018 yılı Mevlid-i Nebi Haftası açılışı
Cumhurbaşkanımız Sayın Recep Tayyip Erdoğan’ın teşrifleriyle gerçekleştirildi.
Bu vesileyle, aziz milletimizin ve Âlemiislam’ın dün gece idrak ettiğimiz
mevlit gecesini ve Mevlid-i Nebi Haftası’nı tebrik eder; birlik, beraberlik ve
kardeşlik duygularımızı pekiştirmeye vesile olmasını Yüce Rabb’imizden niyaz
ederim. 
Hazreti
Muhammed (AS) Yüce Allah’ın bütün insanlığa rahmet ve hidayet vesilesi olarak
gönderdiği son peygamber ve rehberidir. O, güzel ahlakı tamamlamak için
gönderilmiştir. Sevgili Peygamberimiz’in sünneti, Kur'an-ı Kerim’in hayata
dönüşmüş şeklidir, Kur'an’dan sonra İslam’ın ikinci temel kaynağıdır. 
Dolayısıyla,
Peygamber’imizin sünnetini gözardı ederek İslam’ın anlaşılması ve yaşanması
mümkün değildir diyor, Genel Kurulu saygıyla selamlıyorum. 
BAŞKAN
– Sayın Kılıç… 
4.- Kahramanmaraş Milletvekili İmran Kılıç’ın, Edirne Milletvekili Erdin
Bircan’a Allah’tan rahmet dilediğine, Mevlidi Nebi Haftası’nı tebrik ettiğine,
20 Kasım Dünya Çocuk Hakları Günü’nü kutladığına ve Elbistan’da pancar
konusunda sorun olmadığına ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
Sayın
Erdin Bircan’a rahmet diliyorum. 
Hicri
12 Rebiülevvel 1440 Mevlid-i Nebi’nin seneidevriyesini idrak ettik, mübarek
olsun. 
Yine,
bugün Dünya Çocuk Hakları Günü’dür, kutlu olsun. 
“Muhabbetten
Muhammed oldu hasıl, Muhammed’siz muhabbetten ne hasıl?” veciz ifadeleri
Peygamberimiz’i (SAV) ne güzel anlatıyor. O, rahmet ve merhamet elçisidir,
yeter ki diller, gönüller ona yönelsin. Rabb’imiz insanlığa hayatın anlamını,
imtihanın esrarını onunla hatırlatmıştır. O, İnsanlığı yüce değerlerle tezyin
etmeye çağırıp çabalamıştır. O’nun dünyaya gelişi, ölüme hayat, zulme adalet,
cehalete bilgi, vahşete merhamet, düşmanlığa barış olmuş; karanlıklar
içerisinde bocalayan insanlık onun rehberliğinde yeniden yolunu bulmuştur.
Kendisi, getirdiği prensipleri bizzat yaşayarak örnek olmuş, güzel ahlakı
zirveye taşımıştır. Birlik, kardeşlik, eşitlik, adalet, yardımlaşma ve
dayanışma umdelerini ikame etmiş; kendimizle, hemcinslerimizle ve tüm
varlıklarla barışı öngörmüş “Asıl hayır, sulhun bizzat kendisidir.”
buyurmuştur. 
Elbistan’da
pancar konusunda da hiçbir sorun yoktur, onu da Genel Kurulun bilgisine
sunuyorum. 
BAŞKAN
– Sayın Topal… 
5.- Hatay Milletvekili Serkan Topal’ın, Edirne Milletvekili Erdin
Bircan’a Allah’tan rahmet dilediğine, uzman erbaşların astsubay orduevlerinden
ve polisevlerinden yararlanmasının sağlanmasını Millî Savunma Bakanından talep
ettiklerine ilişkin açıklaması
SERKAN
TOPAL (Hatay) – Erdin Vekilime tekrar Allah’tan rahmet diliyorum, ruhu şad
olsun. 
Sayın
Başkan, terörle mücadelede önemli rol üstlenen uzman erbaşlarımızın ciddi
sorunları var. Kadroları olmadığı için ciddi anlamda gelecek kaygısı
yaşamaktadırlar. Ayrıca, özlük haklarında da sıkıntıları var. Örneğin, kent
merkezlerine geldiklerinde orduevlerinden yararlanmak bir kenara dursun içeri
dahi alınmıyorlar. Erbaş misafirhaneleri varsa orada, yoksa otellerde
konaklıyorlar. Bu, uzman erbaşlarımızın hem motivasyonunu bozuyor hem de ciddi
anlamda güvenlik sorunu yaratıyor. İç güvenliğin birlikte ele alındığı bir
dönemde, bu arkadaşlarımız, en azından astsubay orduevlerinden ve
polisevlerinden yararlanmak istiyorlar. Biz de bunu Sayın Millî Savunma
Bakanından talep ediyoruz. 
Teşekkür
ediyorum.
Sayın
Kasap…
6.- Kütahya Milletvekili Ali Fazıl Kasap’ın, Edirne Milletvekili Erdin
Bircan’a Allah’tan rahmet dilediğine, 20 Kasım Dünya Çocuk Hakları Günü’nü
kutladığına ilişkin açıklaması
ALİ
FAZIL KASAP (Kütahya) – Teşekkür ederim Sayın Başkanım.
Yüce
Meclisimizin başı sağ olsun. Erdin Bircan Vekilime Allah rahmet eylesin
diyorum.
Bugün
20 Kasım Dünya Çocuk Hakları Günü. Oysa Yemen’de hakları dahi olduğundan
habersiz her gün 100’den fazla çocuk hayatını kaybediyor. 5 milyon çocuk
dünyada açlıkla mücadele ediyor. Türkiye'deki Suriyeli çocukların durumu ise
içler acısı. Dünya bu duruma sessiz. Ülkemizde ise özgürlüğünden, ailesinden,
haklarından mahrum binlerce çocuk demir parmaklıklar arkasında, soğuk
hücrelerinde, koğuşlarında kendi günlerini yaşıyor. Ülkemizde 3.019 çocuk
cezaevinde. Son on altı yılda 18 yaş altı 440 bin çocuk doğum yaptı. Çocuk işçi
sayısı 2 milyona yaklaştı. İstismara uğrayan çocuk sayısı ise her gün gitgide
artıyor. Çocuklarımızın haklarını koruyalım. Çocuklarımız için sağlıkta,
eğitimde eşit, ulaşılabilir, hakkaniyetli bir dünya mümkün. Bu vesileyle 20
Kasım Dünya Çocuk Hakları Günü’nü kutluyorum.
Teşekkür
ederim.
BAŞKAN
– Sayın Taşdoğan…
7.- Gaziantep Milletvekili Ali Muhittin Taşdoğan’ın, DMD hastalarının
sorunlarına ve hayat kalitelerinin yükseltilmesi gerektiğine ilişkin açıklaması
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; “Duchenne
Muscular Dystrophy” ya da bilinen adıyla “DMD hastalığı” her yeni doğan 3.500
erkek çocuğunun 1’inde ve çok nadir olarak kız çocuklarında da görülen genetik
bir kas hastalığıdır. Nadir hastalıklar içinde en sık görülen ölümcül çocuk
hastalığıdır. Ülkemizde epidemiyolojik çalışmalar yetersiz olsa da Türkiye'de
15 bin DMD hastası olduğu tahmin edilmektedir. Tıbbi literatürde yaşam süreleri
20’li yaşların ortası olarak belirtilse de ülkemizde bakım standartlarının
yetersizliğinden dolayı 13-16 gibi çok genç yaşlarda birçok DMD’li evladımız
solunum ve kalp yetmezliği nedeniyle hayatlarını kaybetmektedirler. DMD’li
bireylerin hayat ve bakım kalitesinin yükseltilmesi için acilen çalışma
yapılmalıdır. Dünyadaki bakım standartları ve en iyi uygulama örneklerinin
Türkiye'ye getirilmesi için çaba gösterilmelidir. DMD hastalarının birçok
problemi bulunmaktadır.
Birkaç
tanesini sayacak olursak, yetişmiş uzman eksikliği, farkındalık eksikliği…
(Mikrofon
otomatik cihaz tarafından kapatıldı)
ALİ
MUHİTTİN TAŞDOĞAN (Gaziantep) – …tedaviye yönelik ilaç geliştirme çabalarının
olmamasıdır.
Teşekkür
ediyorum.
BAŞKAN
– Sayın Başevirgen…
8.- Manisa Milletvekili Bekir Başevirgen’in, Edirne Milletvekili Erdin
Bircan’a Allah’tan rahmet dilediğine, verilen devlet desteğinde kesintiye
gidilmesinin çiftçiyi bitireceğine ilişkin açıklaması
BEKİR
BAŞEVİRGEN (Manisa) – Teşekkür ederim Sayın Başkan.
Erdin
Bircan Vekilime Allah’tan rahmet diliyorum.
Tarım
ürünlerinin yetiştirilmesinde sınırlama getiren ve ithalatın önünü açan
Hükûmet, yüksek enflasyon ve yakıt fiyatlarındaki artış nedeniyle zor günler
geçiren çiftçiye bir darbe daha vurdu. Son yıllarda tarım ürünlerinin
yetiştirilmesinde ciddi zorluklar yaşayan çiftçilere verilen devlet desteğinin
artırılması talebimiz gündemdeki yerini korurken Devlet Su İşleri Genel
Müdürlüğünün Resmî Gazete’de 6 Eylül 2018 tarihinde yayımladığı tebliğe göre,
zaten yetersiz olan devlet desteğinde kesintiye gidilecek. Tarımsal destekleme
ödemesi almaya hak kazanan çiftçilerin ödenemeyen sulama, işletme ve bakım
ücreti Tarım ve Orman Bakanlığınca ödenen destekten tahsil edilecek. Bakanlık,
destek için ödemesi gereken tutardan önce çiftçinin borcunu düşecek, ardından
ödemeyi yapacak. Çoğu tarım ürününde destekleme ödemiyorsunuz. Ödediklerinizi
de çiftçinin borcundan kesiyorsunuz. Çiftçilerimizi ciddi bir çıkmazın
içerisine sokuyorsunuz. Kesinti olmadan yapılan yardımlar bile tam olarak
yeterli değilken bu yeni gelişme çiftçiyi bitirecek. 
(Mikrofon
otomatik cihaz tarafından kapatıldı) 
BAŞKAN
– Sayın Kaplan… 
9.- Gaziantep Milletvekili İrfan Kaplan’ın, Edirne Milletvekili Erdin
Bircan’a Allah’tan rahmet dilediğine ve Gaziantep’in sorunlarıyla ilgili yazılı
sorularına yanıt alamadığına ilişkin açıklaması 
İRFAN
KAPLAN (Gaziantep) – Teşekkürler Sayın Başkan. 
Erdin
Vekilime Allah’tan rahmet diliyorum. 
Bakanlara
bölgem Gaziantep’te olan sorunlarla ilgili yazılı sorular yöneltiyorum ama
yanıt alamıyorum. Gaziantep’in fıstık sorunu, İslahiye’de biber ve üzüm
üreticilerinin sorunları gibi tarımsal konulara dahi yanıt yok. AKP iktidarında
Gaziantep’te artan uyuşturucu kullanımını, yerel basının durumunu, esnafın ve
çiftçinin hâlini anlatıp çözüm talep edemeyecek miyiz?
Yürütmenin
yasamadan çıktığı bir hükûmet sistemi yerine yürütmenin kendi kendini
belirlediği bir sisteme geçtiniz. “Güçlü Meclis” dediniz ama aylardır
sorularıma dahi yanıt alamıyorum. Bakanlar sorularımıza yanıt vermeli, halkın
milletvekillerine verdiği hakkı gasbetmemelidir. Sorun halkın sorunudur;
işçinin ve çiftçinin derdine çare üretilmelidir. 
(Mikrofon
otomatik cihaz tarafından kapatıldı) 
BAŞKAN
– Sayın Özdemir… 
10.- İstanbul Milletvekili Sibel Özdemir’in, Edirne Milletvekili Erdin
Bircan’a Allah’tan rahmet dilediğine, 20 Kasım Dünya Çocuk Hakları Günü
vesilesiyle AK PARTİ’nin istismara karşı kapsamlı bir mücadele ortaya
koyamadığına ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan. 
Ben
de Değerli Milletvekilimiz Erdin Bircan’ın aramızdan ayrılmasının derin
üzüntüsünü yaşıyor, Allah’tan rahmet diliyorum. 
Değerli
milletvekilleri, bugün 20 Kasım Dünya Çocuk Hakları Günü ancak okul sıralarında
olması gereken çocuklarımız, iş yerlerinde, sokaklarda ve maalesef
doğumhanelerde. Cumhuriyet Halk Partisi İstanbul Milletvekilimiz Doktor Ali
Şeker, Cumhurbaşkanlığı İletişim Merkezi’ne yaptığı bilgi edinme başvurusu
sonucunda Türkiye’de son on sekiz ayda en az 21.957 çocuğun gebe olarak
hastanelerde kayıt altına alındığını ortaya çıkarmıştır. Çocukların yaş
dağılımına ilişkin sorusu ise yanıtsız bırakılmıştır. Hatırlıyor iseniz 2018 yılı
başında, İstanbul Kanuni Sultan Süleyman, Bağcılar Eğitim ve Araştırma
Hastanelerinde 18 yaş altı gebeliklerin birçoğunun kayıt altına alınmadığı ve
adli makamlara bildirilmediği ortaya çıkmıştı. İşte, Adalet ve Kalkınma Partisi
çocuklara ilişkin verileri saklayarak istismara karşı etkin mücadelenin önünü
kesmekte, bu istismara karşı kapsamlı bir mücadele ortaya koyamamakta ve
bedelini çocuklarımız ödemektedir.
BAŞKAN
– Sayın İlgezdi…
11.- İstanbul Milletvekili Gamze Akkuş İlgezdi’nin, Edirne Milletvekili
Erdin Bircan’a Allah’tan rahmet dilediğine, Necmettin Erbakan Üniversitesi
Havacılık ve Uzay Bilimleri Fakültesi Dekanı Profesör Doktor Mehmet Karalı’nın
açıklamalarına ilişkin açıklaması
GAMZE
AKKUŞ İLGEZDİ (İstanbul) – Teşekkürler Sayın Başkan.
Erdin
Bircan Vekilime Allah’tan rahmet diliyorum. 
Dün,
kadını kimliksizleştiren, unvanı dekan olan uzay bilimcisinin hâlâ Taş
Devri’nde yol aldığına şahit olduk. Bilimden, ilimden ve eşitlikten nasibini
almadığı anlaşılan Dekan Mehmet Karalı, kadınların yalnızca iyi ev hanımı
olabileceğini söyledi, yerel seçimlerde hiçbir kadına oy vermeyeceğini de
belirtti. Karalı, soyadının hakkını verircesine kadınlara kara çalmakta bir
sakınca görmedi. Bu saate kadar bekledik, üniversiteleri bilimden uzaklaştıran
YÖK’ten, kadroları yandaşlarla dolduran iktidardan çıt çıkmadı. Bu kişinin
dekan olarak atanması üniversitelerin içler acısı durumunu bir kez daha gözler
önüne serdi. Dünyanın tanıdığı bir hukuk fakültesi dekanını kör karanlıkta
polis baskınıyla apar topar aldıranlar, yerine kadını ötekileştiren bu anlayışı
savunmakla ne kadar gurur duysalar azdır. Ancak unutulmasın ki kadınlar kendini
ötekileştiren, yargılayan ve suçlayan bu çarpık zihniyeti karanlığa gömecektir.
Ne üniversitelerimizi ne siyaseti ne de çocuklarımızı bu zihniyete teslim
etmeyeceğiz. Çünkü biz kadınız, her yerde varız, her yerde var olmaya devam
edeceğiz.
BAŞKAN
– Sayın Şevkin…
12.- Adana Milletvekili Müzeyyen Şevkin’in, Edirne Milletvekili Erdin
Bircan’a Allah’tan rahmet dilediğine, devletin öğretmen ihtiyacı ile mezun ve
mezun olacak öğretmen sayısı arasındaki uçuruma dikkat çekmek istediğine
ilişkin açıklaması 
MÜZEYYEN
ŞEVKİN (Adana) – Sayın Başkan, Erdin Bircan Vekilime Allah’tan rahmet
diliyorum. 
24
Kasım Öğretmenler Günü yaklaşırken devletin öğretmen ihtiyacı ile mezun ve
mezun olacak öğretmen sayısı arasındaki uçuruma dikkat çekmek istiyorum. 2017
verilerine göre KPSS’ye başvurmuş fakat öğretmen olarak ataması yapılmamış olan
üniversite mezunlarının sayısı 412.134’tür. YÖK istatistiklerine göre 2017 yılı
itibarıyla öğretmen olabilmek amacıyla sadece eğitim fakültelerinde okuyanların
sayısı 228.279’dur. Fen edebiyat, ilahiyat, insan ve toplum bilimleri
fakültelerinde okuyan öğrenciler de dâhil edildiğinde 653.899 lisans öğrencisi
mevcuttur. Mezun olacak adaylarla toplamda 1 milyon 92 bin 33 öğretmen atama
bekliyor olacaktır. Gençlerimizi derin bir travmaya, buhrana ve hatta intihara
sürükleyen, mezuniyetlerinin ardından yaşlı sayılacak dereceye ulaşmasına
rağmen atanamayan insanların akıbetini tüm vicdanlara havale ediyor, tüm
öğretmenlerimize saygılar sunuyorum. 
Teşekkür
ederim. 
BAŞKAN
– Sayın Bülbül...
13.- Aydın Milletvekili Süleyman Bülbül’ün, Edirne Milletvekili Erdin
Bircan’a Allah’tan rahmet dilediğine, sofralık zeytin üreticisine tarım desteği
kapsamında ödeme yapılıp yapılmayacağını Tarım ve Orman Bakanından öğrenmek
istediğine ilişkin açıklaması 
SÜLEYMAN
BÜLBÜL (Aydın) – Erdin Bircan Vekilimize Allah’tan rahmet diliyorum. 
Aydın’da
yetiştirilen zeytinler sofralık ve yağlık olarak ikiye ayrılıyor. Bakanlıkça
zeytinyağı olarak kullanılacak zeytine ödeme yapılırken sofralık zeytine
yapılmıyor. Zeytinyağına verilen kilogram başı 80 kuruşluk destek, önemli bir
ihraç kalemi olan sofralık zeytin üreticilerimizden esirgeniyor. Yaşanılan
ekonomik kriz ortamında girdi maliyetlerinin yükseldiğini, ayrıca faiz
oranlarının artmasından dolayı tüccarların zeytine değerinden çok aşağıda
tekliflerle geldiğini dikkate aldığımızda üreticilerimizin yaşadığı güçlük daha
net görülebiliyor. Bu bağlamda, Tarım ve Orman Bakanı Bekir Pakdemirli’ye
sormak istiyorum, sofralık zeytin üreticimize tarım desteği kapsamında ödeme
yapılacak mı? 
Teşekkür
ederim Başkanım. 
BAŞKAN
– Sayın Durmuşoğlu...
14.- Osmaniye Milletvekili Mücahit Durmuşoğlu’nun, TürkAkımı Projesi’ne
ve Mevlidi Nebi Haftası’nı tebrik ettiğine ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Dün,
Sayın Cumhurbaşkanımız Recep Tayyip Erdoğan ve Rusya Federasyonu Devlet Başkanı
Vladimir Putin’in katılımlarıyla TürkAkım Projesi’nin deniz bölümünün
tamamlanması töreni gerçekleşti. TürkAkım doğal gaz boru hattının Karadeniz’in
altından geçen bölümünün tamamlanarak boru hattının ülkemiz topraklarına
ulaşmasının mutluluğu içerisindeyiz. 2014’te ilk adımı atılmış, 2016’da
hükûmetler arası anlaşmayla somut çerçeve kazanmış bu tarihî proje artık son
aşamasına gelmiş durumdadır. Tarihî nitelikteki bu projenin Rusya kara kesimi,
deniz kesimi ve Türkiye kara kesimi olarak üç bölümden teşekkül eden TürkAkım
Projesi, inşallah 2019’da yapılacak testlerin ardından faaliyete geçmeye hazır
olacaktır. Yılda 31,5 milyar metreküp doğal gaz taşıyacak TürkAkım Projesi’nin
sadece Türkiye ve Türk milleti açısından değil, komşu ülkeler veya Avrupa
açısından da pek çok avantajı bulunmaktadır. Bu projede emeği geçenleri
kutluyorum. 
Dün
gece Peygamber Efendimiz’in dünyaya teşriflerinin yıl dönümü olan Mevlid-i
Nebi’yi idrak ettik, hayırlara vesile olmasını Cenab-ı Allah’tan niyaz ediyor,
Genel Kurulu saygıyla selamlıyorum. 
BAŞKAN
– Sayın Kaya...
15.- Osmaniye Milletvekili İsmail Kaya’nın, 20 Kasım Dünya Çocuk Hakları
Günü vesilesiyle tüm dünya çocuklarının bu anlamlı gününü kutladığına ilişkin
açıklaması
İSMAİL
KAYA (Osmaniye) – Teşekkürler Sayın Başkanım. 
Bugün
20 Kasım Dünya Çocuk Hakları Günü. İnsan yaşamının korunmaya en çok muhtaç
olduğu dönem kuşkusuz çocukluk yıllarıdır. Sevgiye, ilgiye muhtaç olan
çocuklarımızın temiz hava solumaktan kaliteli eğitim hakkına, uyuşturucu
bağımlılığından korunmasına ve cinsel istismardan korunmasına kadar onlarca
hakkı bulunmaktadır. Çocukla ilgili işlenen suçlar konusunda yapılan son
düzenlemelerle cezai müeyyideler ciddi şekilde artırılmıştır. Çocuklarımız o
masum dünyalarına zarar getirecek herhangi bir durumla karşılaştığında bu
olayın izlerini yüreklerinden, zihinlerinden silmek bazen onlarca yıl, bazense
hiç mümkün olmuyor. Kanun ne kadar etkili olursa olsun, kolluk kuvvetleri bu
konularda ne kadar hassas davranırsa davransın çocuklarımız, yetişkinlerle aynı
toplumda yaşamaları nedeniyle maalesef risk altındalar. Onlara kendilerini
koruyacak yöntemleri algılayabilecekleri şekilde anlatmak gerekiyor. Bu işin
ayıbı, günahı olmaz. 
Bu
vesileyle tüm dünya çocuklarının bu anlamlı gününü kutluyor, tüm çocuklarımızın
gözlerinden öpüyor, Genel Kurulu saygıyla selamlıyorum. 
BAŞKAN
– Sayın Sümer…
16.- Adana Milletvekili Orhan Sümer’in, Edirne Milletvekili Erdin
Bircan’a Allah’tan rahmet dilediğine ve 20 Kasım Dünya Çocuk Hakları Günü’nde
hiçbir çocuğun yatağa aç girmediği bir dünya dilediğine ilişkin açıklaması
ORHAN
SÜMER (Adana) – Teşekkür ederim Sayın Başkan.
Erdin
Bircan Vekilime rahmet diliyorum.
Bugün
Dünya Çocuk Hakları Günü ama çocuklar için tablo çok karanlık. Bu durumu bütün
veriler ortaya koyuyor. Yılda ortalama yaklaşık 8 bin çocuğumuz istismara
uğruyor. Sadece son yedi yılda 340 çocuğumuzu iş cinayetlerinde yitirdik.
Bakın, daha birkaç gün önce, okulda olması gereken bir yaşta, ailesinin
geçimini sağlamak için Adana’da boş bir arazide atık kâğıt toplayan Halil
Yeloğlu’nu acı bir şekilde yitirdik. Hiçbir şey bize 15 yaşındaki Halil’i
unutturamaz. Biliyoruz ki bu olay ilk değil, son da olmayacak. 
Hiçbir
çocuğun yatağa aç girmediği, çocukların eşit, özgür oldukları bir dünya
diliyor, saygılar sunuyorum. 
BAŞKAN
– Sayın Çelebi…
17.- İzmir Milletvekili Mehmet Ali Çelebi’nin, Edirne Milletvekili Erdin
Bircan’a Allah’tan rahmet dilediğine, İstiklal Harbi’nin meşalelerinden olan
Kartal istimbotunun Beşiktaş’ta sergilenmesinde emeği geçenlere teşekkür
ettiğine ilişkin açıklaması
MEHMET
ALİ ÇELEBİ (İzmir) – Teşekkürler Sayın Başkan.
Erdin
Bircan Vekilime Allah’tan rahmet diliyorum.
13
Kasım 1918 günü güney cephesinden İstanbul’a gelen Mustafa Kemal, yaveri Cevat
Abbas’la Haydarpaşa’ya gelir. Ardından Beşiktaş’a geçmek için Kartal
İstimbotu’na binerler. Bu sırada Haydarpaşa’da düşman donanmasının Boğaz’a
girişine şahit olurlar. O an Cevat Abbas’ın gözyaşları yanaklarından süzülür,
bu yaşları gören Mustafa Kemal Kartal İstimbotu’nun güvertesinde o tarihî
cümleyi kurar “Ağlama çocuk, geldikleri gibi giderler.” Bu istimbot hurda
hâldeyken bulunup Kartal İstimbotunu Kurtarma ve Yaşatma Platformu Başkanı
emekli Amiral Cem Gürdeniz ve ekibi tarafından restore edilip müze gemi olmak
üzere Deniz Kuvvetlerine teslim edildi. İstiklal Harbi’nin meşalelerinden olan
bu istimbot, deniz kültürümüzün ve antiemperyal duruşumuzun nişanesi olarak
Beşiktaş’ta sergilenecek. Emeği geçenlere teşekkürler.
BAŞKAN
– Sayın Ersoy…
18.- Adana Milletvekili Ayşe Sibel Ersoy’un, Edirne Milletvekili Erdin
Bircan’a Allah’tan rahmet dilediğine, 20 Kasım Dünya Çocuk Hakları Günü
vesilesiyle çocukların fiziksel, ruhsal, ve ekonomik olarak korunması için
yasal önlemlerin alınması gerektiğine ilişkin açıklaması
AYŞE
SİBEL ERSOY (Adana) – Teşekkür ederim Başkanım.
Ben
de Edirne Milletvekilimize Allah’tan rahmet diliyorum.
Bugün
20 Kasım Dünya Çocuk Hakları Günü. Çocuk hakları, hem kanunen hem ahlaki olarak
dünya üzerindeki bütün çocukların doğuştan sahip olduğu eğitim, sağlık, yaşama,
barınma; fiziksel, psikolojik veya cinsel sömürüye karşı korunma gibi hakların
hepsini birden tanımlamakta kullanılan evrensel bir kavramdır. Fakat hâlen
çocuklarımızın, Dünya Sağlık Örgütünün istatistiklerine göre, yüzde 23’ü
fiziksel, yüzde 26’sı cinsel, yüzde 36’sı duygusal istismara ve yüzde 16’sı
ihmal edilmek üzere şiddete maruz kalmaktadır. Bizlerin görevi, çocuklarımızın
fiziksel, ruhsal, ekonomik ve manevi olarak korunması için yasal önlemleri
almanın yanı sıra, toplumların bilinçlendirilmesi ve güçlü bağlarla birbirine
sıkı sıkıya bağlanmasını sağlamaktır.
Teşekkür
ederim.
BAŞKAN
– Sayın Önal…
19.- Kırıkkale Milletvekili Ahmet Önal’ın, iktidarın Kırıkkale’nin
sağlık sorunlarını çözmeyi düşünüp düşünmediğini öğrenmek istediğine ilişkin
açıklaması 
AHMET
ÖNAL (Kırıkkale) – Sayın Başkan, değerli milletvekilleri; toplam nüfusu 260
bin, merkez nüfusu 196 bin olan Kırıkkale’de şehir merkezinde bir tane kamu
hastanesi bulunmamaktadır. Merkeze bağlı Karacaali, Kazmaca, Ahılı ve Hasandede
köylerinde en yakın hastaneye ulaşmak için 3, Karşıyaka, Yuva, Selim Özer,
Sanayi ve Kaletepe Mahallelerinde en yakın hastaneye ulamak için
vatandaşlarımız 2 minibüs kullanmak zorunda kalıyorlar. Türkiye’de belediye
otobüsü olmayan tek kent olan Kırıkkale’de akşam 21.00’den sonra özel minibüs
hatları da hizmet vermemektedir. Çalışan nüfusun yüzde 50’sinin asgari ücretli,
toplam nüfusun beşte 1’inin emekli olduğu, kısacası dar gelirli
yurttaşlarımızın yaşadığı Kırıkkale’de, akşam saat 21.00’den sonra, hastanız
varsa ve cebinizde taksi paranız da yoksa kendi kaderinizle baş başa
kalmaktasınız. 
Sağlıkta
Türkiye’ye çağ atlattığını iddia eden iktidarınız başkente sadece 76 kilometre
uzakta olan Kırıkkale’nin sağlık sorunlarını çözmeyi düşünüyor mu?
Teşekkür
ederim.
BAŞKAN
– Sayın Kayan…
20.- Kırklareli Milletvekili Türabi Kayan’ın, Edirne Milletvekili Erdin
Bircan’a Allah’tan rahmet dilediğine, istikrarsız tarım politikasının çiftçiyi
üretimden vazgeçirdiğine ilişkin açıklaması 
TÜRABİ
KAYAN (Kırklareli) – Teşekkür ederim Sayın Başkan.
Erdin
arkadaşımıza Allah’tan rahmet, kederli ailesine başsağlığı diliyorum. 
Sorum
Tarım Bakanınadır: Geçtiğimiz yıl kilogramı 10 lira-15 lira olan nohut bugün
çiftçimizin elinden 2 liraya, 2,5 liraya alınmaya çalışılıyor. Dengesiz,
istikrarsız bir tarım politikası çiftçilerimizi üretimden vazgeçirdiği gibi,
üretim yapmaktan da artık gına getirmiştir. 
Değerli
arkadaşlar, markette nohudun kilosu 10 lira-15 lira ama çiftçimizde 2 lira.
Sayın Bakana soruyorum: Geçtiğimiz yıl verim iyiydi, dekar başına 200 kilogram
nohut alıyorduk, bu yıl dekar başına 50-60 kilograma düşmüştür. Bu çiftçi nasıl
para kazanacak ve ailesini nasıl geçindirecek? İşi tamamen Türk halkının
sofrasına sağlıklı gıda getirmek olan çiftçimiz… 
(Mikrofon
otomatik cihaz tarafından kapatıldı) 
TÜRABİ
KAYAN (Kırklareli) - …bu çabası sonucunda kendi ailesini beslemekten aciz
duruma düşürülmüştür. Sayın Bakana tevdi olunur. 
Teşekkür
ediyorum. 
BAŞKAN
– Sayın Ersoy, size söz verelim. 
21.- İstanbul Milletvekili Oya Ersoy’un, Edirne Milletvekili Erdin
Bircan’a Allah’tan rahmet dilediğine, İDO’nun iç hat seferlerini durdurma
kararının İstanbul halkının ulaşım hakkını engellediğine
ilişkin
açıklaması
OYA
ERSOY (İstanbul) – Erdin Bircan Vekilimizin ailesine ve CHP camiasına
başsağlığı diliyorum. 
İstanbul’da
deniz ulaşımında kamu hizmeti veren İstanbul deniz otobüsleri, iç hat
seferlerini zarar ettiği gerekçesiyle durdurduğunu açıklamıştır. İstanbul
halkının ulaşım hakkı engellenmektedir bu kararla. Ulaşım haktır, kamusal bir
haktır ve halkın en temel yaşamsal ihtiyaçları kâr konusu yapılamaz. İstanbul
halkının ulaşım hakkı engellenemez. Bu durum, halkın ulaşım hakkının gaspı
sizin özelleştirme politikalarınızın bir sonucudur. İDO’nun gemilerine derhâl
el konulmalı ve İDO kamulaştırılmalıdır, seferler yeniden başlatılmalıdır.
Yarın şehir hastanelerinde aynı şey başımıza gelirse işletmesini verdiğiniz
şirket “Yeterince hasta bulamıyorsunuz.” diyerek “Kâr edemiyorum.” diyerek
zarar ettiği kısımlardan veya bütünüyle sağlık hizmeti vermekten vazgeçerse ne
yapmayı düşünüyorsunuz?
BAŞKAN
– Sayın Enginyurt…
22.- Ordu Milletvekili Cemal Enginyurt’un, Edirne Milletvekili Erdin
Bircan’a Allah’tan rahmet dilediğine, tarım kredi kooperatiflerinin uyguladığı
faiz oranının aşağı çekilmesi gerektiğine ilişkin açıklaması
CEMAL
ENGİNYURT (Ordu) – Teşekkür ediyorum Sayın Başkan.
CHP
Milletvekilimize Allah’tan rahmet diliyorum. 
Bugün
Sayın Cumhurbaşkanımız grup konuşmasında faizlerin kısmen düştüğünü ifade
ettiler, inşallah tamamen de düşer diye umut ediyoruz. Lakin tarım kredi
kooperatiflerinde faiz oranları yüzde 30 seviyesinde, gecikme hâlinde yüzde
40’ları buluyor. Dolayısıyla yüzde 30 faiz oranı çiftçi ve köylü için büyük bir
zulümdür. Faiz lobisinin eleştirildiği bir Türkiye’de ve faize karşı olduğumuz
bir ortamda tarım kredideki faiz oranlarının derhâl aşağı çekilmesi gerekir
diyorum.
Saygılar
sunuyorum.
BAŞKAN
– Sayın Arkaz…
23.- İstanbul Milletvekili Hayati Arkaz’ın, Edirne Milletvekili Erdin
Bircan’a Allah’tan rahmet dilediğine ve obezite hastalığıyla mücadele edilmesi
gerektiğine ilişkin açıklaması
HAYATİ
ARKAZ (İstanbul) – Teşekkür ediyorum Sayın Başkan.
Değerli
milletvekilleri, Sayın Erdin Bircan Vekilime rahmet diliyorum.
Çağımızın
en önemli sağlık sorunları arasında yer alan obeziteye dikkat çekmek istiyorum.
Obezite, genel olarak bedenin yağ kitlesi oranının artması, vücutta aşırı yağ
birikmesi olarak tanımlanmıştır. Obezite kalp, damar, hipertansiyon, şeker
hastalığı, romatizma, safra kesesi ve akciğer hastalıklarının en önemli
nedenidir. Obezite hastalığına Amerika Birleşik Devletleri’nde yıllık 100
milyon dolar para harcanmaktadır. Dünyada insanlar açlıktan ölürken gelişmiş
ülkelerde obezite tedavisine harcanan para dudak uçuklatmaktadır. Türkiye’de
obez oranı yüzde 31 yani 3 kişiden 1’i obez. Sağlık Bakanlığının okullarda
yaptığı fiziksel uygunluk araştırmasına göre 10-14 yaş grubu çocukların yüzde
20’si fazla kilolu, yüzde 13’ü aşırı kilolu çıkmıştır. Obeziteyle mücadele
konusunda bilgi düzeyini arttırmak, yeterli ve dengeli beslenme ve düzenli
fiziksel hareket alışkanlığı kazandırmak amacıyla proje geliştirilmeli ve
obeziteyle mücadele edilmelidir.
Genel
Kurulu saygıyla selamlıyorum.
BAŞKAN
– Yavuz Bey…
24.- İstanbul Milletvekili Yavuz Ağıralioğlu’nun, Türk milletinin
yeniden Hakk’ın, hakikatin hamisi olmasını arzu ettiğine, Edirne Milletvekili
Erdin Bircan’a Allah’tan rahmet dilediğine, 20 Kasım Dünya Çocuk Hakları Günü
vesilesiyle çocuk parklarının EDS’ye dâhil edilmesinin önemine ilişkin
açıklaması
YAVUZ
AĞIRALİOĞLU (İstanbul) – Sayın Başkan, kıymetli milletvekilleri; Efendimiz’in
en büyük mucizesiyle karşı karşıyayız. Onun yokluğunda insanlığın ve ümmetinin
ne hâle geleceğini gördüğümüz çok çetin şartlar altında yaşıyoruz. Efendimiz’in
ümmetinin huzur içinde yaşadığı müstesna yerlerden biridir Türkiye. Türkiye
haricinde, Efendimiz’in ümmetinin yaşayıp da hamd ile, salat ve selam ile onu
anabildiği çok az yer vardır dünya üzerinde. Bize bırakmış olduğu mesuliyetleri
idrak edememişliğimizin Ümmetimuhammed’i ne hâle getireceğine mehaz bir
savrulma içerisindeyiz. Allah dirilişimize vesile etsin. Tekrar Efendimiz
dünyaya avdet etmiş gibi Ümmetimuhammed Hakk’a, hakikate aşina olsun.
Milletimiz, Türk milleti, Efendimiz’in emanetinin bin yıl şerefle, izzetle
mihmandarlığını yapmış bir millet olarak yeniden Hakk’ın, hakikatin hamisi,
banisi olsun. 
Erdin
Bircan Bey’e bu vesileyle Allah’tan rahmet diliyorum. 
Çocuk
haklarıyla ilgili birkaç şeyi arkadaşlarımız ifade ettiler. Münhasıran o
hassasiyete Doğu Türkistan’daki çocuklarımızı, Yemen’deki çocuklarımızı,
Arakan’daki çocuklarımızı eklemek zorundayız. Kız çocuklarının erken
evlilikleri mevzubahis ediliyor. Çin’de çocuklarımızı Çinlilerle zorla
evlendirerek asimile programlarına tabi tutuyorlar. Buna da bu vesileyle dikkat
çekmiş olayım. Türkiye’de çocuk haklarımızla alakalı, parti gruplarımızın
sözcüleri hassasiyet izhar ettiler. Birkaç şeyi onlara ilaveten söylemek
zorundayım. Çocuk parklarının Elektronik Denetleme Sistemi’ne dâhil
edilebilmesi lazım, uyuşturucu kullanımının buralara kadar uzanan şer ellerinin
kesilebilmesi için…
(Mikrofon
otomatik cihaz tarafından kapatıldı)
BAŞKAN
– Buyurun. 
YAVUZ
AĞIRALİOĞLU (İstanbul) – …buralarda devlet denetimini daha verimli hâle
getirecek Elektronik Denetleme Sistemi’nin çocuk parklarını izleyebilir hâle
gelmesi lazım. 
Son
olarak, Rahim Cavadbeyli’yle ilgili Meclisin söylemesi gereken bir sözü
söyleyeceğim: Tebriz sokaklarında “Azerbaycan var olsun, Cavadbeyli azat
olsun.” diye çığlık çığlığa yürüyen Türk çocuklarının sesine TBMM’den mukabele
ediyorum. 
Azerbaycan
var olsun, Cavadbeyli azad olsun. Bu mevzuda, devletimizden hassasiyet talep
ediyorum. Üç buçuk aydır Van’da tutuklu, biliyorsunuz. Devlet bazen misafir
ederken de devletliğini gösterir; ağırladığına misafir muamelesi yapmak da
devletini büyütür. Kardeşimizdir; Türk milletinin varlığının namus borcudur,
dolayısıyla, hiç değilse ağırlanırken misafir gibi ağırlansın. Yetkilileri özel
ihtimam göstermeye davet ediyorum.
BAŞKAN
– Teşekkür ederim.
Sayın
Akçay…
25.- Manisa Milletvekili Erkan Akçay’ın, Edirne Milletvekili Erdin
Bircan’a, Denizli’de eğitim uçağının düşmesiyle hayatını kaybedenlere, 19 Kasım
ölümünün 39’uncu yıl dönümünde İlhan Egemen Darendelioğlu’na ve ölümünün
10’uncu yıl dönümünde İstanbul Milletvekili Gündüz Suphi Aktan’a Allah’tan
rahmet dilediklerine, 19 Kasım Çocuğa Yönelik Cinsel İstismarı Önleme Günü’ne,
20 Kasım Dünya Çocuk Hakları Günü vesilesiyle TBMM’de ihtisas komisyonu olarak
çocuk hakları komisyonu kurulmasını önerdiklerine ilişkin açıklaması 
ERKAN
AKÇAY (Manisa) – Teşekkür ederim Sayın Başkan.
Cumhuriyet
Halk Partisi Edirne Milletvekili, Değerli Arkadaşımız Erdin Bircan’ın vefat
haberini üzüntüyle öğrendik. Merhuma Cenab-ı Allah’tan rahmet, başta Meclis
grubu olmak üzere Cumhuriyet Halk Partisi camiasına, ailesine ve sevenlerine
sabır ve başsağlığı diliyoruz. 
Sayın
Başkan, çocuklarımıza yönelik iki önemli günü üst üste yaşıyoruz; dün Çocuğa
Yönelik Cinsel İstismarı Önleme Günü’ydü, bugün de Dünya Çocuk Hakları
Günü’dür. Çocuklarımıza yönelik işlenen suçlar, çocuk haklarının ihlali,
çocukların cinsel istismara maruz kalması ve tabii ki onların eğitim ve
öğretimden uzak kalması günümüz toplumlarının en önemli sorunlarından biridir.
Bununla birlikte, çocuk işçiliği, erken yaşta evlilik gibi vakalar sağlıklı bir
toplum inşa etmenin önündeki engellerdir. Çocuk haklarını korumanın hukuki bir
müeyyideye bağlanması aslında karşımızdaki sorunun ne denli büyük ve önemli
olduğunu göstermektedir. Gerek uluslararası sözleşmelerde gerekse anayasalarda
ve bizim Anayasa’mızda da çocukların korunmasına ilişkin hükümler yer
almaktadır. Ülkemizde çocukların korunmasına yönelik İçişleri, Sağlık, Millî
Eğitim ve Aile, Çalışma ve Sosyal Hizmetler Bakanlıklarının görev alanına giren
farklı çalışmalar vardır. Elbette bakanlıkların bu istikamette çaba
gösterdiklerini de biliyoruz ancak gerek yasal düzenlemeleri yapmak gerek
uluslararası gelişmelerle politika belirlemek gerekse de farklı bakanlıklar
arasındaki eş güdümü sağlamak üzere Türkiye Büyük Millet Meclisinde bir ihtisas
komisyonu olarak çocuk hakları komisyonu kurulmasını öneriyoruz.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Başkan.
ERKAN
AKÇAY (Manisa) – Teşekkür ederim Sayın Başkan.
Sayın
Başkan, Denizli Başkarcı Dağı’nda dün düşen eğitim uçağından bugün acı haberi
de aldık. Eğitmen pilot ve öğrenci kardeşlerimizin cansız bedenlerine
ulaşıldığını da üzüntüyle öğrenmiş bulunuyoruz. Elim kazada hayatını
kaybedenlere Allah’tan rahmet, ailelerine ve sevenlerine de başsağlığı
diliyoruz.
19
Kasım 1979 günü vefatlarının seneidevriyeleri olan, Toprak Dergisi’nin çıkışı
sırasında şehit edilen Ortadoğu Gazetesi yazarı İlhan Egemen Darendelioğlu ile
2008’de hayatını kaybeden kişiliği, bilgisi ve tecrübesi, millî bakış açısıyla
Türk düşünce ve siyaset dünyasında iz bırakan 23’üncü Dönem Milletvekilimiz
merhum Gündüz Suphi Aktan’ı rahmet ve minnetle anıyorum.
Teşekkür
ederim Sayın Başkan.
BAŞKAN
– Sayın Bilgen…
26.- Kars Milletvekili Ayhan Bilgen’in, Edirne Milletvekili Erdin
Bircan’a Allah’tan rahmet dilediğine, Mevlit Kandili’nin bugün ifade ettiği
anlamıyla da yüzleşilmesi gerektiğine, “Dünya bize atalarımızın mirası değil,
çocuklarımızın emanetidir.” sözü gereği hiç kimsenin mirasyedi gibi davranma
lüksünün olmadığına, iki yılı aşkın tutukluluğun Türkiye iç hukuku ve AİHM
açısından kabul edilemez olduğuna ilişkin açıklaması
AYHAN
BİLGEN (Kars) – Sayın Başkan, ben de öncelikle Erdin Bircan’ın ailesine
başsağlığı dileyerek, acılarını paylaştığımızı, bütün CHP camiasının acılarını
paylaştığımızı ifade ederek başlamak istiyorum. 
Şüphesiz,
Mevlit Kandili, sadece bin dört yüz yıl öncesinden bir nostalji, bir ritüel
değildir. Çürümüş, kokuşmuş zulmün, adaletsizliğin egemen olduğu bir toplumda
yeni bir insan tipi, yeni bir toplum inşa etmek, insanların özgürlüğünü, her
türlü dünyevi baskıya karşı insanın doğasının, fıtratının gereği olan
özgürlüğünü, insanların eşitliğini hayata geçirmenin bir mücadele timsalidir.
Dolayısıyla da anarken galiba sadece bir öykünme, geçmişte yaşanmış ama
geçmişte kalmış bir yaşama biçimi değil, bugün için ifade ettiği anlamla da
yüzleşmemiz gerekiyor. 
Sayın
Başkan, galiba yarın, çevre konusunu da kapsayan bir düzenleme buraya gelecek,
bir torba yasa buraya gelecek. Çevre hareketinin çok güzel bir sözü vardır,
derler ki: “Dünya bize atalarımızın mirası değil, çocuklarımızın emanetidir.”
Dolayısıyla, bir mirasyedi gibi davranma lüksümüz, hakkımız yoktur; başkasının
hakkını gasbetmiş oluruz. 
Çocukların
dünyada bu kadar söz sahibi olduğu, söz sahibi olması gerektiği hâlde bir
kısmının umudu ararken denizlerde boğulması, bir kısmının ömürlerini cezaevi
kapılarında anne babalarının eğer bir suçu varsa bile onun bedelini, diyetini
ödeyerek geçiriyor olması, bir kısmının zulme, baskıya uğraması, kiminin
açlıktan, ilaçsızlıktan, suya erişememekten ölmesi ya da istismara, tacize
maruz kalması hepimizin sorumluluğudur. 
(Mikrofon
otomatik cihaz tarafından kapatıldı)
BAŞKAN
– Buyurun. 
AYHAN
BİLGEN (Kars) – Dolayısıyla da rakamları telaffuz etmeyi bile tüyler ürpertici
buluyorum; kaç çocuğun istismara uğradığı, kaç çocuğun çocuk yaşta hamileliğe
maruz kaldığı ve bunların sadece rakamlar olarak geçilmesini bile bir ayıp, bir
zül olarak görüyorum. Elbette ki bir çocuk için bile ciddi, etkin bir
soruşturma yapılması, sorumluların görevden alınması fazlasıyla hak edilen bir
durumdur. Bırakın on binlerce çocuğu bir çocuk için galiba onlarca memuru,
bürokratı feda etmeyi öğrenmek, görevden almak ya da görevi bırakmak hepimiz
için çocuklarımıza karşı bir sorumluluk, bir görev. 
Sayın
Başkan, çok uzatmadan bir de biraz önce kürsüde de ifade edildiği için ve bu
konuyla ilgili Sayın Cumhurbaşkanının ve Adalet Bakanının da sözleri olduğu
için AİHM kararıyla ilgili çok kısa bir değerlendirme yapmak istiyorum. 
AİHM,
Türkiye iç hukukunun bir parçasıdır. Anayasa’nın 90’ıncı maddesi dolayısıyla
Türkiye’nin taraf olduğu sözleşmeler, anlaşmalar iç hukukun bir parçasıdır. 
(Mikrofon
otomatik cihaz tarafından kapatıldı)
AYHAN
BİLGEN (Kars) – Biz arzu ederiz ki bu ülkenin sorunları burada konuşulsun,
burada çözülsün ve yurt dışındaki mahkemelerle değil, burada adaleti tesis
ederek sorunlarımızı çözebilelim ama AİHM kararını tanımamak, işte, tırnak
içerisinde söylüyorum gereğini yapmak, işi bitirmek, bu konuyu muhataplarla
başka türlü bir pazarlık konusu gibi görmek hukuki açıdan kabul edilemez bir
durumdur. Dolayısıyla, Anayasa’nın açık hükmüne rağmen tahliye yönünde bir
tavır koymamanın kendisi suçtur. Dolayısıyla, burada kişilerden bağımsız olarak
bir kere kararın gereğini hemen yapmak ve nasıl yorumlanması gerekiyorsa bunu
ortaya koymak gerekir. Adalet Bakanının “Yargı mercisi karar verir.” cümlesi
elbette ki “Hukuka uygun biçimde karar verir.” biçiminde yorumlandığında kabul
edilebilir bir durumdur ama bunun dışındaki karşı hamle, işi bitirme ifadeleri
aslında bu konuya yaklaşımdaki ciddi bir sorunu ortaya koyar. 
(Mikrofon
otomatik cihaz tarafından kapatıldı) 
AYHAN
BİLGEN (Kars) – Sayın Başkan, bitiriyorum, toparlıyorum. 
BAŞKAN
– Buyurun. 
AYHAN
BİLGEN (Kars) – Türkiye eğer bir hukuk devleti olmanın asgari koşullarını
yerine getirecekse, zaten iki yıl tutukluluk, iki yılı aşmış bir tutukluluk
Türkiye iç hukuku açısından da AİHM açısından da kabul edilemez bir durumdur.
Dolayısıyla, bunun gereğinin bir an önce yapılması gerektiğini düşünüyoruz. 
Genel
Kurulu saygıyla selamlıyorum. 
BAŞKAN
– Sayın Özkan…
27.- Denizli Milletvekili Cahit Özkan’ın, Mevlit Kandili’ni tebrik
ettiğine, Mevlidi Nebi’nin birlik, beraberlik duygularını pekiştirmeye vesile
olmasını niyaz ettiğine, Edirne Milletvekili Erdin Bircan’a Allah’tan rahmet
dilediğine, NATO PA Başkan Yardımcısı seçilen Rize Milletvekili Osman Aşkın
Bak’a başarılar dilediğine, TürkAkımı Projesi’nin açılışına ilişkin açıklaması
CAHİT
ÖZKAN (Denizli) – Teşekkürler Sayın Başkan. 
19
Kasım Pazartesi günü, dün itibarıyla Sevgili Peygamberimiz Hazreti Muhammed
(AS)’ın yeryüzüne teşriflerinin 1447’nci yıl dönümünü idrak ettik.
O,
Yüce Allah’ın insanlığa gönderdiği son Peygamber ve bütün insanlığın
rehberidir. Ahlaki değerleri ve erdemleri kaybeden insanlık, onun gelişiyle
tekrar hak, hukuk, merhamet, güzel ahlak değerleriyle buluşmuştur. Bilinmelidir
ki Hazreti Peygamber’in sünneti Kur’an’ın hayata dönüşmüş şeklidir. Kur’an’dan
sonra İslam’ın ikinci temel kaynağıdır. Dolayısıyla, onu göz ardı ederek
İslam’ın doğru anlaşılması ve yaşanması mümkün değildir. Mevlid-i Nebi’yi anmak
aynı zamanda savaşlar, yoksulluk ve ümitsizlik gibi devasa sorunların kuşattığı
yeryüzünü yeniden adalet, merhamet ve muhabbetle tanıştırmanın yolunu ve
yöntemini anlamaktır.
Bu
vesileyle, bir kez daha, aziz milletimizin, Âlemiislam’ın mevlit gecesini
tebrik eder, Mevlid-i Nebi’nin birlik, beraberlik ve kardeşlik duygularımızı
pekiştirmeye vesile olmasını Yüce Allah’tan niyaz ederim. 
Cumhuriyet
Halk Partisi Edirne Milletvekili Erdin Bircan’ı Hakk’ın rahmetine gönderdik.
Çalışkan, gayretli mücadelesiyle, güler yüzüyle Edirneli vatandaşlarımızın ve
aziz milletimizin sevgisini kazanan sayın milletvekilimiz, Iğdır’da geçirdiği
rahatsızlık sonucu hastaneye kaldırılmıştı. Doktorların tüm gayretlerine rağmen
Bircan’ı maalesef kaybettik. Kendisine Allah’tan rahmet, ailesine, Cumhuriyet
Halk Partisine ve aziz milletimize başsağlığı diliyorum. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Başkan. 
CAHİT
ÖZKAN (Denizli) – 16-19 Kasım tarihlerinde Kanada’da gerçekleştirilen NATO
Parlamenterler Asamblesi toplantısında yıllık Genel Kurulda yapılan seçim
neticesinde NATO PA Türk Delegasyonu Başkanı ve Rize Milletvekili Sayın Osman
Aşkın Bak NATO PA Başkan Yardımcısı seçilmiştir. Türkiye'nin diplomatik ve
uluslararası alanda vizyonunu ve misyonunu daha etkin bir şekilde
gerçekleştirmek üzere seçilmiş olan NATO PA Başkan Vekilimiz Sayın Osman Aşkın
Bak’a başarılar diliyorum. 
Aynı
zamanda, dün itibarıyla, bilindiği üzere, TürkAkımı Projesi’nin deniz altındaki
kısmının açılışı Sayın Cumhurbaşkanımız Recep Tayyip Erdoğan’ın himayelerinde,
Rus mevkidaşı Putin’in katılımlarıyla gerçekleştirilmiştir. Açılışı
gerçekleştirilen proje kapsamında yılda 63 milyar metreküp…
(Mikrofon
otomatik cihaz tarafından kapatıldı)
CAHİT
ÖZKAN (Denizli) - Bitiriyorum efendim. 
BAŞKAN
– Toparlayın Sayın Başkan. 
CAHİT
ÖZKAN (Denizli) – TürkAkımı Projesi kapsamında yılda 63 milyar metreküp doğal
gazdan Türkiye yaklaşık 14 milyar metreküpü kendisi kullanacak, geriye kalan 49
milyar metreküpün de Avrupa’ya ihracı söz konusu olacaktır. 
Bu
dev projenin gerçekleşmesinde emeği geçen başta Cumhurbaşkanımız Sayın Recep
Tayyip Erdoğan’a, Rus mevkidaşı Sayın Putin’e ve tüm yetkililere teşekkür
ediyor, başarılar diliyorum. 
Yine,
bu hafta gerçekleştireceğimiz yasama faaliyetlerinde tüm gruplarımıza ve Genel
Kurula hayırlı, başarılı bir hafta diliyorum. 
Teşekkür
ediyorum. 
BAŞKAN
– Sayın Özel…
28.- Manisa Milletvekili Özgür Özel’in, Edirne Milletvekili Erdin
Bircan’a Allah’tan rahmet dilediğine ve bu acıyı paylaşan herkese teşekkür
ettiğine, başta Gazi Mustafa Kemal Atatürk olmak üzere vefat eden
milletvekillerinin ruhlarının şad olmasını dilediğine ilişkin açıklaması 
ÖZGÜR
ÖZEL (Manisa) – Çok teşekkür ederim Sayın Başkan. 
25,
26, 27’inci Dönem Edirne Milletvekilimiz Erdin Bircan’ı uzun süredir sürdürdüğü
yaşam mücadelesini kaybetmesi neticesinde maalesef kaybettik. Aynı çatı altında
bulunmaktan büyük onur duyduğumuz Erdin ağabeyi kaybetmek, ailesini,
sevenlerini, biz siyaset arkadaşlarını ve onu tanıyan herkesi derinden sarstı. 
31
Temmuz 2018 günü Iğdır’da beyin kanaması geçirdiği andan itibaren başta ilk
müdahaleyi yaparak onun aylar sürecek bu mücadelesine bir umut olan değerli
doktorumuza ve sağlık ekibine, sağlık emekçilerine; ardından İbni Sina Devlet
Hastanesi yönetimine ve orada bulunan tüm sayın doktorlara ve sağlık
emekçilerine; o gün görev yapan ve daha sonra görev yapan değerli sağlık
bakanlarımıza; dün Edirne’de yapılan cenazeye bizzat katılan başta Türkiye
Büyük Millet Meclisinin Sayın Başkanı Binali Yıldırım’a, grup başkan
vekillerimize, tüm siyasi partilerin genel başkan yardımcılarına, değerli
milletvekillerimize; bugün açılışta saygı duruşuna davet ederken değerli
görüşlerini paylaşan zatıâlinize; tüm Meclis başkan vekillerimize; grup
toplantılarında Erdin Bircan’ı anarak, rahmet dileyerek değinen siyasi
partilerin değerli genel başkanlarına; aileyi arayan, bizleri arayan, bugün
burada Erdin ağabeyimizin manevi huzurunda gelip grubumuza taziye dileklerinde
bulunan değerli milletvekillerimize; kendisiyle birlikte çalışan ve kendisiyle
birlikte geçirdiği günlerden sonra taziyelerini ileten, üzüntülerini ileten tüm
Meclis personelimize; acımızı paylaşan herkese yürekten teşekkür ediyoruz,
ailesine başsağlığı diliyoruz.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özel.
ÖZGÜR
ÖZEL (Manisa) – Erdin ağabeyimizin Meclisteki sırasındaki yerinde bugün resmi
var, çiçekler var. Onun, yüreklerimizdeki yeri asla doldurulmayacak. Bu Meclis
çatısı altında görev yapan herkese görev süresi boyunca sağlık, sıhhat, afiyet
diliyorum ve -bu duyguları bizimle paylaşan herkesin- başta bu Meclisin
kurucusu Gazi Mustafa Kemal Atatürk olmak üzere bugüne kadar görev yapmış ve
kaybettiğimiz tüm milletvekillerinin ruhu şâd olsun diyorum. 
Teşekkür
ederim.
BAŞKAN
– Allah rahmet etsin.
Gündeme
geçiyoruz. 
Başkanlığın
Genel Kurula sunuşları vardır. 
Türkiye
Büyük Millet Meclisi Başkanlığının bir tezkeresi vardır, okutup bilgilerinize
sunacağım. 
Buyurun.

VIII.- BAŞKANLIĞIN GENEL KURULA SUNUŞLARI
A) Tezkereler
1.- TBMM Başkanlığının, Akdeniz Parlamenter Asamblesi, Asya Parlamenter
Asamblesi, NATO Parlamenter Asamblesi ve Avrupa Konseyi Parlamenter Meclisinde
boş bulunan asıl ve yedek üyelikler için Adalet ve Kalkınma Partisi Grubu
Başkanlığınca bildirilen, 3620 sayılı Kanun’un 12'nci maddesi uyarınca
Başkanlık Divanında yapılan incelemede uygun görülen isimlere ilişkin tezkeresi
(3/60)
20/11/2018
Türkiye Büyük Millet Meclisi Genel Kuruluna
Türkiye
Büyük Millet Meclisinin Dış İlişkilerinin Düzenlenmesi Hakkında 3620 sayılı
Kanunun 2'nci maddesine göre, Akdeniz Parlamenter Asamblesi (AKDENİZ PA), Asya
Parlamenter Asamblesi (APA), NATO Parlamenter Asamblesi (NATO PA) ve Avrupa
Konseyi Parlamenter Meclisinde (AKPM) boş bulunan asıl ve yedek üyelikler için
Adalet ve Kalkınma Partisi Grubu Başkanlığınca bildirilen, mezkûr Kanunun
12'nci maddesi uyarınca Başkanlık Divanında yapılan incelemede uygun görülen ve
aşağıda isimleri belirtilen milletvekillerinin üyeliği Genel Kurulun
bilgilerine sunulur.
 Binali
Yıldırım
 Türkiye
Büyük Millet Meclisi
 Başkanı
Asıl:
Mehmet
Altay (Uşak) AKDENİZ PA
Hüseyin
Yayman (Hatay) APA
Taner
Yıldız (Kayseri) NATO PA

Yedek:
Canan
Kalsın (İstanbul) AKPM
BAŞKAN
– Bilgilerinize sunulmuştur.
B) Duyurular
1.- Mardin 3. Ağır Ceza Mahkemesinin 30/10/2018 tarih ve (2016/240) esas
numaralı yazısıyla Şanlıurfa Milletvekili Ömer Öcalan’ın yargılanmasına devam
edildiğinin Anayasa’nın 83’üncü maddesinin ikinci fıkrası gereğince Türkiye
Büyük Millet Meclisi Başkanlığına bildirildiği hususu Genel Kurulun bilgisine
sunulmasına ilişkin duyuru (3/61)
BAŞKAN
– Sayın milletvekilleri, Mardin 3. Ağır Ceza Mahkemesinin 30/10/2018 tarih ve
2016/240 esas numaralı yazısıyla Şanlıurfa Milletvekili Ömer Öcalan’ın
yargılanmasına devam edildiği, Anayasa’nın 83’üncü maddesinin ikinci fıkrası
gereğince Türkiye Büyük Millet Meclisi Başkanlığına bildirilmiştir.
Genel
Kurulun bilgilerine sunulur.
Türkiye
Büyük Millet Meclisi Başkanlığının bir tezkeresi daha vardır, okutup oylarınıza
sunacağım.
Buyurun.

A) Tezkereler (Devam)
2.- TBMM Başkanlığının, TBMM Başkan Vekili Mustafa Şentop’un, 24-27
Kasım 2018 tarihleri arasında Kazakistan Meclis Başkanı Nurlan Nigmatulin'in
vaki davetine icabetle "Astana Küresel Entegrasyon, Güvenlik ve Barış
Merkezi” konulu uluslararası parlamento konferansı vesilesiyle Astana'ya resmî
bir ziyarette bulunmasına ilişkin tezkeresi (3/62)
Türkiye Büyük Millet Meclisi Genel Kuruluna
TBMM
Başkan Vekili Sayın Mustafa Şentop’un, 24-27 Kasım 2018 tarihleri arasında
Kazakistan Meclis Başkanı Nurlan Nıgmatulın'in vaki davetine icabetle
"Astana Küresel Entegrasyon, Güvenlik ve Barış Merkezi” konulu
uluslararası parlamento konferansı vesilesiyle Astana'ya resmî bir ziyarette
bulunmaları hususu Türkiye Büyük Millet Meclisinin Dış İlişkilerinin
Düzenlenmesi Hakkında 3620 sayılı Kanun'un 9’uncu maddesi uyarınca Genel
Kurulun tasviplerine sunulur.
 Binali
Yıldırım
 Türkiye
Büyük Millet Meclisi
 Başkanı
BAŞKAN
– Kabul edenler… Kabul etmeyenler… Kabul edilmiştir. 
Türkiye
Büyük Millet Meclisi Başkanlığının, Ankara Milletvekili Sayın Nihat Yeşil’in
izin talebine ilişkin bir tezkeresi vardır, okutuyorum:
3.- TBMM Başkanlığının, Ankara Milletvekili Nihat Yeşil’in 16 Ekim 2018
tarihinden itibaren on beş gün izinli sayılmasına ilişkin tezkeresi (3/63)
15/11/2018
Türkiye Büyük Millet Meclisi Genel Kuruluna
Türkiye
Büyük Millet Meclisi Başkanlık Divanının 26 Ekim 2018 tarihli toplantısında
milletvekili izin talebine ilişkin olarak Ankara Milletvekili Nihat Yeşil’in on
günü aşan izin talebinin kabulünün Genel Kurulun onayına sunulmasına karar
verilmiştir.
Genel
Kurulun onayına sunulur.
 Mustafa
Şentop
 Türkiye
Büyük Millet Meclisi 
 Başkanı
Vekili
BAŞKAN
– Sayın milletvekilleri, şimdi Başkanlığın okunan tezkeresine konu Başkanlık
Divanı kararını okutup oylarınıza sunacağım:
Buyurun.
26 Ekim 2018
Ankara
Milletvekili Nihat Yeşil’in 16 Ekim 2018 tarihinden itibaren on beş gün izinli
sayılmasının İç Tüzük’ün 151’inci maddesi uyarınca Genel Kurulun onayına
sunulmasına karar verilmiştir. 
BAŞKAN
– Kabul edenler… Kabul etmeyenler… Kabul edilmiştir.
İYİ
PARTİ Grubunun İç Tüzük’ün 19’uncu maddesine göre verilmiş bir önergesi vardır,
okutup işleme alacağım ve oylarınıza sunacağım.
Buyurun.
IX.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Kocaeli Milletvekili Lütfü Türkkan tarafından,
iş gücünün önemli bir kısmını oluşturan ancak refah seviyesi açısından beklenen
noktada bulunmayan asgari ücretli çalışanların gelir seviyelerinin
iyileştirilmesi için ücretleri üzerinden alınan her türlü vergiden muaf
tutulmaları gerekmektedir. Bu kapsamlı çalışmanın temelini oluşturması ve
asgari ücretli çalışanlarla ilgili detaylı bilgi havuzuna ulaşılması amacıyla
14/11/2018 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin (10/499) ön görüşmelerinin, Genel Kurulun 20
Kasım 2018 Salı günkü birleşiminde yapılmasına ilişkin önerisi 
20/11/2018
Türkiye Büyük Millet Meclisi Başkanlığına
Danışma
Kurulu 20/11/2018 Salı günü (bugün) toplanamadığından grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Yavuz
Ağıralioğlu
 İstanbul

 Grup
Başkan Vekili
Öneri:
İş
gücünün önemli bir kısmını oluşturan ancak refah seviyesi açısından beklenen
noktada bulunmayan asgari ücretli çalışanların gelir seviyelerinin
iyileştirilmesi için ücretleri üzerinden alınan her türlü vergiden muaf
tutulmaları gerekmektedir. Bu kapsamlı çalışmanın temelini oluşturması ve
asgari ücretli çalışanlarla ilgili detaylı bilgi havuzuna ulaşılması amacıyla
Kocaeli Milletvekili Lütfü Türkkan tarafından, 14/11/2018 tarihinde -(10/499)
esas numaralı- Türkiye Büyük Millet Meclisi Başkanlığına verilmiş olan Meclis
araştırması önergesinin diğer önergelerin önüne alınarak görüşmelerinin
20/11/2018 Salı günkü birleşimde yapılması önerilmiştir.
BAŞKAN
– Önergenin gerekçesini açıklamak üzere Konya Milletvekili Fahrettin Yokuş.
Buyurun.
(İYİ PARTİ sıralarından alkışlar)
Süreniz
beş dakika.
İYİ
PARTİ GRUBU ADINA FAHRETTİN YOKUŞ (Konya) – Sayın Başkan, değerli
milletvekilleri; hepinizi saygı ve sevgiyle selamlıyorum.
Bildiğiniz
gibi, ülkemizde asgari ücret konusu uzun yıllardır tartışılan bir konu. Yine
hepinizin bildiği gibi, bir seçim öncesi asgari ücretliye 400 lira birden zam
yapılıp yapılmaması büyük tartışma konusu olmuştu ama sonra görülmüştür ki bin
liradan 1.400 liraya asgari ücret çıkarılabilmişti. Bugün yine gündemimizde.
Enflasyonun yüzde 25’lere vardığı, faizlerin yüzde 40’lara dayandığı,
ekonominin taban yaptığı, alım gücünün yüzde 40 zayıfladığı bir süreci
yaşıyoruz. Bu süreçte, şu anda, asgari ücretlimiz, tabiri caizse inim inim
inliyor. Henüz yeni yıla bir buçuk ay var. Bir buçuk ay sonra asgari ücret
komisyonu toplanacak, yine her zaman yapıldığı gibi işveren itiraz edecek,
hükûmet arayı bulmaya çalışacak, sonunda işverenin dediği olacak. 
Değerli
milletvekilleri, aslında asgari ücret konusunu çok kolay çözebiliriz eğer
işveren payını yarı yarıya düşürürsek, eğer işvereni kısmen rahatlatabilirsek,
primleri düşürebilirsek. Eğer kayıt dışı istihdamla samimiyetle mücadele edecek
bir yönetim anlayışı olabilirse asgari ücret bu şartlar altında rahatlıkla yeni
yılda en az 2 bin liraya çıkarılabilir ama bu iradeyi koyabilecek bir siyasi
iktidara ihtiyaç var. Çünkü yönetim kabiliyetini kaybetmiş, ne yaptığını
bilmeyen, hele hele “başkanlık” “yarı başkanlık sistemi” ya da
“Cumhurbaşkanlığı yönetim sistemi” denilen, daha hiçbirimizin anlayamadığı, kavrayamadığımız
bir yönetim anlayışıyla zaten iktidarınız asgari ücretlinin derdine de çare
bulamaz, bulması da mümkün değildir çünkü iktidarınızın işi gücü rantiye.
Şimdi, duymaya başladık; efendim, konut sektörü sıkıntıdaymış; efendim, yapılan
on binlerce konut müteahhitlerin elinde kalmış. E, ne yapalım? Bu müteahhitleri
kurtaralım, devlet satın alsın. Devlet para versin, hem bankalar kurtulsun hem
müteahhitler kurtulsun. E, kardeşim, asgari ücretli ne olsun? O beklesin.
3600’ü bekleyenler, memurlar? Onlar da beklesin. Emekliler? E, onların adı yok.
Çiftçi zaten perişan, şu girdiler önümüzdeki yıl ekimleri neredeyse yüzde 100
düşürecek. Ama iktidarın böyle bir derdi yok çünkü kafa ancak rantiyeye
çalışıyor. Dedik ya, yönetim kabiliyetini kaybetmiş.
Sayın
Cumhurbaşkanı işaret buyuracak, her konuda bütün yetkiler onda olacak. Yazık
ya, hiç mi sizde acıma duygusu yok? Bir insan bütün yükü nasıl taşır Allah
aşkına? Ve biz burada şunları söylüyoruz: Kardeşim, eğer bu Meclise yarın bütçe
geldiğinde Cumhurbaşkanının maaşına yüzde 26 oranında zam yapacaksanız ve bu
Meclisten o geçerse, aynı oranda zammı memura, asgari ücretliye vermezseniz,
vallahi -hiç kusura bakmayın- sadece bu dünyada değil, öteki dünyada bile
elimiz iki yakanızda olur. Adalet olacak, adalet beyler, öyle yağma yok. Eğer
bu ülkede hak, hukuk, adalet gelecekse herkese eşit gelecek. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
FAHRETTİN
YOKUŞ (Devamla) – O bakımdan, buradan Hükûmeti uyarıyorum, Hükûmetin her
dediğini yapan, aslında, gerçekten… Meclis, güya vekillerimiz, AK PARTİ’li
vekillerimiz kendilerini kanun çıkarıyor zannediyorlar. Hükûmetten geliyor,
burada imzalayıp bizim önümüze getiriyorsunuz. Aslında bu oyunu bozmamız lazım,
bu Meclisin iradesinin önce bu oyunu bozması lazım. Hükûmet mi yasa tasarısı
yolluyor, burada biz mi hazırlıyoruz? Bunu yiğitçe şurada söyleyecek bir AK
PARTİ’li milletvekili bekliyorum.
Teşekkür
ediyorum Sayın Başkan. (İYİ PARTİ sıralarından alkışlar) 
BAŞKAN
– Buyurun Sayın Başkan.
VII.- AÇIKLAMALAR (Devam)
29.- Denizli Milletvekili Cahit Özkan’ın, AK PARTİ ile diğer partilerin
uzlaşısıyla birçok maddenin yasalaşması Parlamentonun etkinliğinin arttığının
göstergesi olduğuna ilişkin açıklaması
CAHİT
ÖZKAN (Denizli) – Teşekkürler Sayın Başkan.
Tabii,
Türkiye demokratik bir hukuk devleti. Parlamento çoğulcu bir anlayışla
meseleleri müzakere eder, karara bağlar, Hükûmet de milletin seçmiş olduğu bir
hükûmet olarak milletin hizmetinde çalışır. Descartes “Düşünüyorum, o hâlde
varım.” diyor. On sekiz yılda rüşt yaşına erişmiş, on sekiz yılı geride
bırakmış, on beş yıl her seçimde milletimizin takdiriyle iktidara gelmiş
Hükûmetimiz, eğer milletimizden her seçimde teveccüh görerek yoluna devam
ediyorsa aynen Descartes’in dediği gibi o hâlde güzel ve doğru işler yapmış,
milletimizin emanetini milletimize sunmuştur. 
Onun
için, bu Mecliste de demokratik bir meclis olarak teklifler artık
milletvekilleri tarafından yapılıyor. Bakınız, 27’nci Dönem ilk dönem yeni
sistemde…
(Mikrofon
otomatik cihaz tarafından kapatıldı) 
BAŞKAN
– Buyurun.
CAHİT
ÖZKAN (Denizli) – …ve 27’nci Dönemde bugüne kadar yaklaşık 40’ın üzerinde madde
AK PARTİ ve diğer partilerin gruplarıyla uzlaşma çerçevesinde yasalaşmıştır.
Demek oluyor ki Parlamento etkinliği artmıştır ve Parlamentoda iktidar
kavgaları yerine, kısır çatışmalar yerine “de lege ferenda” olması gereken
hukuka uygun, ideal yasalar hayata geçmeye başlamıştır.
Onun
için, arz ederim.
BAŞKAN
– Teşekkürler.
IX.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, Kocaeli Milletvekili Lütfü Türkkan tarafından,
iş gücünün önemli bir kısmını oluşturan ancak refah seviyesi açısından beklenen
noktada bulunmayan asgari ücretli çalışanların gelir seviyelerinin
iyileştirilmesi için ücretleri üzerinden alınan her türlü vergiden muaf
tutulmaları gerekmektedir. Bu kapsamlı çalışmanın temelini oluşturması ve
asgari ücretli çalışanlarla ilgili detaylı bilgi havuzuna ulaşılması amacıyla
14/11/2018 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin (10/499) ön görüşmelerinin, Genel Kurulun 20
Kasım 2018 Salı günkü birleşiminde yapılmasına ilişkin önerisi (Devam)
BAŞKAN
– Milliyetçi Hareket Partisi Grubu adına İzmir Milletvekili Tamer Osmanağaoğlu.

Buyurun.
(MHP sıralarından alkışlar)
Süreniz
üç dakika. 
MHP
GRUBU ADINA TAMER OSMANAĞAOĞLU (İzmir) – Sayın Başkan, değerli milletvekilleri,
yüce Türk Meclisi; asgari ücretten vergi alınmaması ve asgari ücretliler
hakkında detaylı bilgi havuzu oluşturulması için verilen grup önerisi üzerine
söz aldım. Muhterem heyetinizi saygıyla selamlıyorum. 
Asgari
ücret, çalışanların ve ailelerinin insan onuruna yaraşır hayat seviyelerini
sağlayan bir gelir tabanı olarak ele alınmaktadır. Asgari ücretin uluslararası
uygulamaları, çalışanlara ve onların ailelerine insan onuruna yaraşır bir hayat
seviyesini sağlamak üzere yapılmaktadır. Bu anlamda, asgari ücret, ülkemizin
büyümesi ve kalkınması için temel önceliklerden biridir. 
Asgari
ücret çalışanların çalışma hayatında can simididir, ekonomik gelişmelerden
bağımsız olarak ele alınamaz. Bu anlamda bakmamız gereken ilk veri enflasyon
oranıdır. Ekim ayı itibarıyla yıllık enflasyon oranı yüzde 25,24’tür. Enflasyon
oranındaki artış en çok dar gelirli vatandaşımızı etkilemektedir. 
Özellikle
asgari ücretli vatandaşlarımız zor günler geçirmektedir. 2018 yılı için asgari
ücret tespit edilirken 2018 yılı enflasyon oranı orta vadeli planlamadaki gibi
yüzde 7,6 olarak belirlenmiştir. Ancak bugünkü tabloda yaklaşık 3 katı oranında
artan enflasyon, asgari ücretliyi zor durumda bırakmıştır. 
Asgari
Ücret Tespit Komisyonu mutat olarak aralık ayında toplanmaktadır. Komisyonun
2019 yılı için gerçekçi bir rakam belirlemesini bekliyorum. Ancak önümüzde kış
aylarını geçireceğimiz bir buçuk ay vardır. Bu bir buçuk ayda gıda ve ısınma
giderleri artacaktır. Yaklaşık 6 milyon çalışanımızın dâhil olduğu asgari ücret
için, önümüzdeki iki yıl için acil ve 2019 yılından itibaren alınması gereken
önlemler vardır. Bunlardan en önemlisi, asgari ücretin ve çalışanların asgari
ücret kadar gelirinin vergi dışı bırakılmasıdır. Ayrıca önümüzdeki iki ay
içinde asgari ücretteki diğer kesintiler; yüzde 14 SGK primi, yüzde 1 İşsizlik
Sigortası Fonu, yüzde 15 gelir vergisi ve yüzde 07,59 damga vergisi de tamamen
kaldırılmalıdır. 
(Mikrofon
otomatik cihaz tarafından kapatıldı)
TAMER
OSMANAĞAOĞLU (Devamla) – Başkanım, bitiriyorum.
BAŞKAN
– Buyurun sayın milletvekili.
TAMER
OSMANAĞAOĞLU (Devamla) – Milliyetçi Hareket Partisi 24 Haziran seçim
beyannamesinde bu hususlara yer vermiştir. Asgari ücretten vergi alınmaması,
ücretlilerin asgari ücret kadar gelirinin vergi dışı bırakılması Milliyetçi
Hareket Partisinin seçim taahhütlerindendir. Bu konuda kanun tekliflerimiz
vardır. Bu anlamda sorun da bellidir, çözüm de bellidir. Asgari ücretlilerin
acil çözüm bekleyen sorunlarına karşı, oyalamaya meydan vermeden yasal
düzenlemeler yapılmalıdır. Milliyetçi Hareket Partisi geçmiş dönemlerde olduğu
gibi, 27’nci Dönemde de çözümü kanun teklifleriyle aramaktadır.
Konuşmama
burada son verirken heyetinizi saygıyla selamlıyorum. (MHP sıralarından
alkışlar) 
Teşekkür
ederim Başkanım.
BAŞKAN
– Teşekkürler sayın milletvekili.
YAVUZ
AĞIRALİOĞLU (İstanbul) – Sayın Başkan…
BAŞKAN
– Yavuz Bey, buyurun.
VII.- AÇIKLAMALAR (Devam)
30.- İstanbul Milletvekili Yavuz Ağıralioğlu’nun, geçim darlığı çeken
vatandaşların hakkının konuşulduğu her zeminde Cumhurbaşkanının “5 çay, 5
simit” metaforunu hatırlatacaklarına ilişkin açıklaması
YAVUZ
AĞIRALİOĞLU (İstanbul) – Cahit Bey’e cevap mahiyetinde değil ama -mevzu konuşuluyor-
mevzunun ehemmiyetine binaen kayıtlara geçsin diye arz ediyorum. 
Sayın
Cumhurbaşkanımız “Kimsesizlerin kimi olacağım.” diye başladığı siyasi
mücadelesine simit hesabıyla başlamış, simit hesabıyla millet vicdanına
yürümüş, simit hesabıyla millet vicdanında makes bulacak bir siyasi iradenin
taçlandırmış olduğu o esaslı metaforu hiç unutturmayacağız size. 5 çay, 5
simitle başladığınız yarışın bugün geldiğiniz yerde kaç çay, kaç simide tekabül
ettiğini asgari ücret üzerinden her konuşmada size hatırlatmak bizim
borcumuzdur. 2002’de asgari ücret 1.573 dolardı, şimdi 299 dolar. 5 çay ve 5
simit metaforu üzerinden, hem bütçede hem de geçim darlığı çeken
vatandaşlarımızın hakkını, hukukunu konuştuğumuz her zeminde Sayın
Cumhurbaşkanının bu 5 çay, 5 simit metaforunu size hatırlatacağız. 
Arz
ederim. 
BAŞKAN
– Buyurun Sayın Özkan. 
31.- Denizli Milletvekili Cahit Özkan’ın, geçim standartlarını
değerlendirirken asgari ücret ile satın alma kabiliyetini birlikte
değerlendirmek gerektiğine ilişkin açıklaması
CAHİT
ÖZKAN (Denizli) – Sayın Yavuz Ağıralioğlu’na cevap niteliğinde değil ancak şunu
da açıklamak gerekir: Tabii, geçim standartlarını değerlendirirken bir taraftan
asgari ücret bir taraftan da satın alma kabiliyetini birlikte değerlendirmek
lazım. Şu anda OECD ülkeleri arasında, dünyada, bakınız, 13’üncü sırada satın
alma kabiliyeti olan bir ülke hâlindeyiz. Yani 25 bin dolarlara tekabül eden
bir satın alma kabiliyeti söz konusudur. Bu da biraz önce dediğim gibi,
milletin emanetini yine milletimizin hizmetine hasretmekten, sunmaktan
kaynaklıdır. 
Arz
ederim. 
IX.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, Kocaeli Milletvekili Lütfü Türkkan tarafından,
iş gücünün önemli bir kısmını oluşturan ancak refah seviyesi açısından beklenen
noktada bulunmayan asgari ücretli çalışanların gelir seviyelerinin
iyileştirilmesi için ücretleri üzerinden alınan her türlü vergiden muaf
tutulmaları gerekmektedir. Bu kapsamlı çalışmanın temelini oluşturması ve
asgari ücretli çalışanlarla ilgili detaylı bilgi havuzuna ulaşılması amacıyla
14/11/2018 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin (10/499) ön görüşmelerinin, Genel Kurulun 20
Kasım 2018 Salı günkü birleşiminde yapılmasına ilişkin önerisi (Devam)
BAŞKAN
– Halkların Demokratik Partisi Grubu adına Antalya Milletvekili Kemal Bülbül. 
Buyurun.
(HDP sıralarından alkışlar) 
Süreniz
üç dakikadır. 
HDP
GRUBU ADINA KEMAL BÜLBÜL (Antalya) – Sayın Başkan, Sayın Genel Kurul; hepinizi
saygıyla selamlıyorum. 
Bahse
konu kavramda “asgari” kavramına takılan ve “asgari” kavramını anlamakta
zorlanan kişi, kurum ve makamlar bu “asgari” kavramından en az ücret, ücretin
en aza indirilmişi, ücretin kadük edilmişi, neredeyse yok edilmişini anlıyor
olmalılar ki bu asgari ücret her dönemde, her zaman, her yerde, yolda yolakta,
sokakta, iş yerinde, pazarda tartışma konusu olduğu hâlde bir türlü bu konuda
bir gelişme sağlanamıyor ki Türkiye’nin yüzde 52’sinin asgari ücretli olduğunu
düşündüğümüz bir tablo söz konusu. 
Asgari
ücretin net 1.603 TL, brüt 2.029 TL, vergilerle birlikte 2.400 TL olduğunu
biliyoruz. Maaşının yaklaşık yüzde 50 oranını vergiye veren bir asgari
ücretlinin bırakın çalışma yaşamında üretime dâhil olmayı, kendi yaşam
olanaklarını, kendi yaşamını sürdürme olanağı dahi söz konusu değilken
görülüyor ki hem vergi hem üretim anlamında maalesef ülkemizin kalkınması,
gelişmesi, üretimi de asgari ücretlinin sırtında. 
Teklifte
belirtildiği üzere, Türkiye’de çalışanların yüzde 52’sinin asgari ücretli olması,
aynı oranın ABD ve gelişmiş Batı ülkelerinde yüzde 2 dolayında seyretmesi işçi
ve emekçilere buradaki bakış açısının aslında bir tür kölelik olduğunu
göstermektedir. 
Gelir
adaleti ve paylaşım açısından çalışanların ve emekçilerin aleyhinde bir sistemle
karşı karşıyayız. Bu durum, mevcut Hükûmetin yıllardır sürdürdüğü ekonomi
politikasının işçi ve emekçilerin aleyhine olduğunu bariz bir şekilde
göstermektedir. 
Olağanüstü
hâl koşullarında grev yasaklamayı güya bir demokrasi, güya bir açılım, güya bir
tür kendi politikasının meşrulaştırılması olarak gören anlayıştan aslında
asgari ücret konusunda bir insaf, bir anlayış beklemek de maalesef söz konusu
olamaz. 
Üretim
ekonomisine değil ranta dayalı, paradan para kazanmaya dayalı bir ekonomik tarz
yürüten, zenginin daha zengin, yoksulun daha yoksul olduğu bir ortama yol açan
bu anlayış bilmiyor ki uluslararası teamüllerde çok kazanandan çok, az
kazanandan az vergi alınır. Ancak, mevcut sistemin var olduğu günden bu yana ve
bugün de dâhil olmak üzere, maalesef yarınlarda da karşı karşıya… 
(Mikrofon
otomatik cihaz tarafından kapatıldı)
BAŞKAN
– Açar mısınız arkadaşlar? 
KEMAL
BÜLBÜL (Devamla) – …olduğumuz durumun halk dilindeki tabiri şudur: Örneğin,
Cumhurbaşkanlığı bütçesi, Diyanet bütçesi, örtülü ödenek ve benzeri söz konusu
olduğunda her türlü kaynağı bulan, işçi, emekçiler, asgari ücretliler söz
konusu olduğunda maalesef kaynak bulamamakta, yoksulluğa gark olmakta ve halk
tabiriyle “Oğlan yedi oyuna gitti, çoban yedi koyuna gitti.” rollerini
oynamaktadır. Bu anlamda, olması gereken elbette ki vergilerin, harçların
kaldırılmasının yanında, asgari ücretin de yaşanabilir bir boyuta gelmesidir
ama ondan daha önemlisi de şudur: Türkiye’nin bütün emekçilerinin, işçilerinin
birleşmesi; işçilerin, emekçilerin özgürlüğü, hakkın ve adaletin gelmesi için
mücadeleyi yükseltmesidir. 
Saygılar
sunuyorum. (HDP sıralarından alkışlar)
BAŞKAN
– Teşekkürler Sayın Bülbül. 
Cumhuriyet
Halk Partisi Grubu adına Muğla Milletvekili Süleyman Girgin. 
Buyurun.
(CHP sıralarından alkışlar)
Süreniz
üç dakikadır. 
CHP
GRUBU ADINA SÜLEYMAN GİRGİN (Muğla) – Sayın Başkan, değerli milletvekilleri;
hepinizi saygıyla selamlıyorum. 
Öncelikle,
dört ay boyunca verdiği yaşam mücadelesini kaybeden Edirne Milletvekilimiz
Erdin Bircan’a Allah’tan rahmet diliyorum, ailesine ve sevenlerine başsağlığı
diliyorum. 
Değerli
milletvekilleri, on altı yıldır ülkeyi aralıksız şekilde yöneten ve her
fırsatta ekonomik büyümeden, ekonomik model olmaktan bahseden bir Hükûmetin
yaklaşık 6 milyon asgari ücretliye reva gördüğü ücretin adıdır ve bunun adı da
“sefalet ücreti”dir. Türkiye’deki asgari ücretin anlamı tam da budur. 
Geçen
gün Çalışma Bakanlığı bütçesi görüşülürken Plan ve Bütçe Komisyonluğunda Sayın
Bakana şu soruyu sordum: “Sayın Bakan, niçin asgari ücreti artırmıyorsunuz?”
Cevabını vereyim sayın milletvekilleri: Çünkü AKP iktidarı siyaset olarak,
siyasi olarak yoksulluktan rant kazanıyor. Bundan dolayıdır ki asgari ücreti
artırmıyorlar.
Türkiye'nin
sözde büyümesinin arkasında ezilen, sömürülen milyonlarca asgari ücretli
bulunmaktadır. AKP’nin asgari ücret politikası ücretliyi açlık sınırının
altında yaşamaya mahkûm etmektir. Yoksulluk sınırının 6.250 lira, açlık
sınırının 1.919 lira olduğu ülkemizde asgari ücretin 1.603 lira olarak
belirlenmesi ve bunun AKP iktidarı tarafından makul olduğunun iddia edilmesi
AKP’nin işçiye verdiği önemi de ortaya koymaktadır. 
Ben
buradan Sayın Maliye Bakanımıza, tüm bakanlarımıza ve Çalışma Bakanına bir
çağrıda bulunuyorum: Ekonomi politikalarını McKinsey’e değil, gelin asgari
ücretliye teslim edin, ondan sonra da kendiniz bir ay asgari ücret alın,
geçinebiliyor musunuz bakın. Bunu özellikle istirham ediyorum. 
Değerli
milletvekilleri, bugün asgari ücretliler için durum daha da vahimdir.
Mutfaktaki yangın giderek artmaktadır. Siz her ne kadar “Kriz yok.” deseniz de
kriz sizler için yoktur; vatandaş için, asgari ücretli için kriz giderek
derinleşmektedir. Çünkü her krizde olduğu gibi krizin faturasını yine asgari
ücretliler ve emekçiler ödemektedir. 
(Mikrofon
otomatik cihaz tarafından kapatıldı) 
SÜLEYMAN
GİRGİN (Devamla) – Bakıyoruz, temmuz ayından bu yana, ekonomiden sorumlu damat
her konuşmasında işverenlere teşvik paketi açıklıyor. Dar gelirliye, işçiye ise
bu teşviklerin bedelini ödemek düşüyor. İşverenler “Kriz var." diye
bağırınca hemen düzenleme yapıyorsunuz, borçlarını donduruyorsunuz.
BAŞKAN
– Toparlayın Sayın Milletvekili.
SÜLEYMAN
GİRGİN (Devamla) – Teşekkür ediyorum, sağ olun.
Bakıyoruz
sevgili milletvekillerimiz, temmuz ayından bu yana, ekonomiden sorumlu damat
sürekli olarak teşvik üstüne teşvik açıklıyor işverenler için ama dar gelirliye
geldiğinde bu teşvikler verilmiyor. İşverenler “Kriz var.” deyince hemen imdada
yetişiyorsunuz ancak işçinin derdini duymuyorsunuz.
Son
olarak, Anayasa’nın “Vergi ödevi” başlıklı 73’üncü maddesi mükellefin ve dar
gelirlinin korunmasını emrediyor. Dünyada asgari ücret uygulanan ülkelerde de
asgari ücretliyi koruyan birçok mekanizma var ama bunlar ülkemizde yok. 
Gelin,
asgari ücretliyi koruyan yasaları hep beraber çıkaralım. Gelin, emekçiler
üzerindeki bu vergi adaletsizliklerini giderelim. Gelin, bir yaşam için zorunlu
alt ücret olan asgari ücret üzerindeki vergileri kaldıralım. 
Teşekkür
ediyorum. (CHP sıralarından alkışlar) 
BAŞKAN
– Teşekkürler Sayın Milletvekili. 
Adalet
ve Kalkınma Partisi Grubu adına Konya Milletvekili Halil Etyemez. 
Buyurun.
(AK PARTİ sıralarından alkışlar) 
Süreniz
üç dakikadır. 
AK
PARTİ GRUBU ADINA HALİL ETYEMEZ (Konya) – Sayın Başkan, değerli
milletvekilleri; asgari ücretli çalışanlarla ilgili verilen grup önerisiyle
ilgili söz almış bulunmaktayım. Hepinizi saygıyla selamlıyorum. 
Sözlerime
başlamadan önce, 20 Kasım Dünya Çocuk Hakları Günü’nü kutluyorum. Bugün,
maalesef Suriye’de, Filistin’de, Doğu Türkistan’da, Arakan’da ve birçok mazlum
coğrafyada, binlerce çocuk savaşlar yüzünden ölmekte, sakat kalmakta ve kötü
yaşam koşullarına maruz kalmaktadır. Çocuklarımızın güvenliğinin, geleceğinin
Birleşmiş Milletler Güvenlik Konseyi daimî üyesi 5 ülkenin tasarrufunda olması
kabul edilecek bir durum değildir. Sayın Cumhurbaşkanımızın “Dünya 5’ten
büyüktür.” diyerek yaktığı ateşin tüm dünya çocuklarının güvenle, huzurla
yaşayacağı bir dünya sistemine vesile olmasını diliyorum. 
Değerli
milletvekilleri, on altı yıllık iktidarımız döneminde ekonomiden sanayiye,
tarımdan turizme, bütün alanlarda atılımlar gerçekleştirerek milletimizin refah
seviyesini artırdık. Kişi başına düşen millî geliri 3.500 dolardan 11 bin
dolara yükseltirken, ülkemizi millî gelir sıralamasında 17’nci sıraya, satın
alma paritesindeyse 13’üncü sıraya yükselttik. 
Ekonomik
kalkınmanın yanında, çalışamayanına bakan, çalışanını koruyan gerçek bir sosyal
devlet anlayışıyla politikalarımızı belirledik. 
Yaptığımız
çalışmalarla 10 milyonun üzerinde ilave istihdam sağlayarak istihdam
edilenlerin sayısını 29 milyonun üzerine çıkardık. İş gücüne katılım oranını
ise yüzde 54’lere çıkararak büyük bir başarı elde ettik. 1 milyon taşeron
işçisini daimi işçi kadrosuna geçirerek sendikal haklara sahip olmalarını
sağladık. 2018 yılını da Çocuk İşçiliğiyle Mücadele Yılı ilan ederek sokakta
çalıştırılan çocuklara müdahale etmek için 81 ilde 117 mobil ekip oluşturduk.
Değerli
milletvekilleri, asgari ücret, devlet, işçi ve işveren kesimlerinden 5’er
temsilciden oluşan 3’lü yapı içindeki bağımsız bir Komisyon aracılığıyla,
Asgari Ücret Tespit Komisyonunca belirlenen bir sosyal korunum alt sınırıdır.
Asgari ücrete yönelik çalışmalarımızı işçilerimizin memnuniyeti ve piyasa
dengelerini de göz önünde bulundurarak, sosyal taraflarla istişareye önem
vererek yürütmekteyiz.
Gelecek
hedeflerimizde daha da iyi noktalarda olmasını ümit ettiğimiz asgari ücreti
devraldığımız noktadan çok daha ileriye taşıdık. 2002 yılında 184 TL olan
asgari ücreti 2018 yılı Ocak ayı itibarıyla 1.603’liraya çıkardık. Böylelikle
2018 yılında asgari ücret 2002 yılına göre reel olarak yüzde 26, nominal olarak
da yüzde 770 oranında artmış oldu. 
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Milletvekili.
HALİL
ETYEMEZ (Devamla) - Gelir Vergisi Genel Tebliği’yle asgari ücretlimizin vergi
dilimi mağduru olmaması için asgari geçim indirimi ilavesi yaptık. 
Değerli
milletvekilleri, önümüzdeki ay toplanacak olan Asgari Ücret Tespit
Komisyonunun, vatandaşlarımızın beklentilerini ve sosyal dengeleri göz önünde
bulundurarak, asgari ücretle çalışanlarımızın tamamını memnun edecek bir düzeye
çıkartacağına inancımın tam olduğunu buradan ifade ediyor ve hepinizi tekrar
saygıyla selamlıyorum. (AK PARTİ sıralarından alkışlar)
BAŞKAN
– Değerli milletvekilleri…
ÖZGÜR
ÖZEL (Manisa) – Karar yeter sayısı istiyoruz.
BAŞKAN
– Oylamayı yaparken karar yeter sayısı arayacağım
Öneriyi
oylarınıza sunuyorum: Kabul edenler... Kabul etmeyenler... Karar yeter sayısı
yoktur.
Birleşime
on dakika ara veriyorum.
Kapanma Saati : 16.41
İKİNCİ OTURUM
Açılma Saati: 16.58
BAŞKAN: Başkan Vekili Celal ADAN
KÂTİP ÜYELER: Emine Sare AYDIN YILMAZ (İstanbul), Fatma
KAPLAN HÜRRİYET (Kocaeli)
-----0-----
BAŞKAN
– Türkiye Büyük Millet Meclisinin 19’uncu Birleşiminin İkinci Oturumunu
açıyorum.
İYİ
PARTİ Grubu önerisinin oylamasında karar yeter sayısı bulunamamıştı. Şimdi
öneriyi tekrar oylarınıza sunacağım ve karar yeter sayısı arayacağım.
Kabul
edenler… Kabul etmeyenler…
Kâtip
üyeler arasında ihtilaf, fikir ayrılığı olduğu için oylamayı elektronik cihazla
tekrar edeceğim, karar yeter sayısı arayacağım.
Oylama
için üç dakika süre veriyorum ve süreyi başlatıyorum.
(Elektronik
cihazla oylama yapıldı) 
BAŞKAN
– Karar yeter sayısı yoktur.
Birleşime
on dakika ara veriyorum.
Kapanma Saati:
17.01
ÜÇÜNCÜ OTURUM
Açılma Saati: 17.18
BAŞKAN: Başkan Vekili Celal ADAN
KÂTİP ÜYELER: Emine Sare AYDIN YILMAZ (İstanbul), Fatma
KAPLAN HÜRRİYET (Kocaeli)
-----0-----
BAŞKAN
– Türkiye Büyük Millet Meclisinin 19’uncu Birleşiminin Üçüncü Oturumunu
açıyorum.
İYİ
PARTİ Grubu önerisinin ikinci oylamasında karar yeter sayısı bulunamamıştı.
Şimdi öneriyi tekrar oylarınıza sunacağım ve karar yeter sayısı arayacağım.
Kabul
edenler… Kabul etmeyenler…
Kâtip
üyeler arasında anlaşmazlık söz konusu dolayısıyla fikir ayrılığı olduğu için
oylamayı elektronik cihazla tekrar edeceğim ve karar yeter sayısı arayacağım.
Oylama
için üç dakika süre veriyorum ve süreyi başlatıyorum.
(Elektronik
cihazla oylama yapıldı) 
BAŞKAN
– Öneri kabul edilmemiştir, karar yeter sayısı vardır. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, Ağrı Milletvekili Dirayet Dilan Taşdemir ve
arkadaşları tarafından, kadın cinayetleri başta olmak üzere kadına yönelik her
türlü şiddetin araştırılması amacıyla 12/11/2018 tarihinde TBMM Başkanlığına
verilmiş olan Meclis araştırması önergesinin ön görüşmelerinin, Genel Kurulun
20 Kasım 2018 Salı günkü birleşiminde yapılmasına ilişkin önerisi 
20/11/2018
Türkiye Büyük Millet Meclisi Başkanlığına
Danışma
Kurulu 20/11/2018 Salı günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Fatma
Kurtulan
 Mersin
 Grup
Başkan Vekili
Öneri:

12
Kasım 2018 tarihinde Ağrı Milletvekili Sayın Dirayet Dilan Taşdemir ve
arkadaşları tarafından verilen 819 sıra numaralı kadın cinayetleri başta olmak
üzere kadına yönelik her türlü şiddetin araştırılması amacıyla Türkiye Büyük
Millet Meclisine verilmiş olan Meclis araştırma önergesinin diğer önergelerin
önüne alınarak, görüşmelerinin 20/11/2018 Salı günkü birleşiminde yapılması
önerilmiştir. 
BAŞKAN
– Önerinin gerekçesini açıklamak üzere öneri sahibi Halkların Demokratik
Partisi Grubu adına Ağrı Milletvekili Dirayet Dilan Taşdemir. 
Buyurun.
(HDP sıralarından alkışlar) 
Süreniz
beş dakika. 
HDP
GRUBU ADINA DİRAYET DİLAN TAŞDEMİR (Ağrı) – Sayın Başkan, Genel Kurulu saygıyla
selamlıyorum. 
Bugün
Avrupa İnsan Hakları Mahkemesi bir önceki Eş Genel Başkanımız Sayın Selahattin
Demirtaş’ın tahliyesine yönelik bir karar aldı. Aslında bu yargılamanın
kendisinin hukuki olmadığını, siyasi olduğunu biz sürekli ifade ediyorduk. Bu
mahkeme kararı da bir kez daha göstermiştir ki bu yargılamanın kendisi hukuki
değil, siyasidir. Dolayısıyla iki yıldır rehinelik durumu devam eden Eş Genel
Başkanımız Sayın Selahattin Demirtaş’ın bir an önce tahliye edilmesi
gerekmektedir. “Ben bu kararı tanımıyorum.” şeklinde beyanların hem hukuk
açısından hem demokrasi açısından çok vahim bir durum olduğunu da ifade etmek
isteriz. Dolayısıyla Sayın Demirtaş’ın bir dakika bile bu karardan sonra
cezaevinde tutulmasının hukuka karşı, demokrasiye karşı, halkın iradesine karşı
işlenmiş bir suç olduğunu da ifade etmek isterim. 
Değerli
arkadaşlar, bugün grup önerimiz üzerinde söz hakkı almış bulunmaktayım.
Biliyorsunuz bu hafta 25 Kasım Kadına Yönelik Şiddete Karşı Uluslararası
Mücadele Günü. Dolayısıyla bir haftaya yayılan etkinlikler var, kadınlar bir
hafta boyunca alanlarda, her yerde seslerini duyurmaya çalışıyorlar. 
Değerli
arkadaşlar, kadınlar toplumun yarısını oluşturuyor. Bu toplumun yarısı maalesef
sistematik bir biçimde şiddete uğruyor. Meşrulaştırılan, görmezden gelinen bu
şiddet kadınların yaşamını her alanda, cezaevlerinde, Mecliste, evde, sokakta,
iş yerlerinde tehdit eder ve hedef alır hâle gelmiştir. 
Kadına
yönelik şiddet şiddete uğrayan kadınlara gelmiş görünse de aslında tüm
kadınları hedef almaktadır çünkü bu şiddetin amacı kadınları susturmak,
kadınları itaate zorlamaktır. Çoğu zaman da bunun karşısında gelişen kadın
itirazına, kadınların özgürlük talebine yönelik gelişen şiddettir. Onun için de
bizim çokça defa ifade ettiğimiz gibi kadına yönelik şiddet politiktir,
ideolojiktir. 
Türkiye’de
kadına yönelik şiddete dair verilere, istatistiklere aslında bakmaya pek gerek
yok. Açıkçası bu konuyla ilgili çok da açık ve net istatistikler de söz konusu
değil, var olanlar da her nedense var olan şiddeti örtbas etmek için
paylaşılmıyor ama bizler, kadınlar, yaşadıklarımızla ve tanıklıklarımızla biliyoruz
ki kadın cinayetlerinden örneklerle de gündeme geldiği gibi kadına yönelik
şiddetin bir cins kırımı boyutuna vardığını söyleyebiliriz. 
Değerli
arkadaşlar, kadınlara yönelik şiddet elbette ki ülkeye hâkim kılınmaya
çalışılan antidemokratik uygulamalardan bağımsız değil. 
BAŞKAN
– Değerli milletvekilleri, hatibi dinleyelim, çok gürültü geliyor. 
DİRAYET
DİLAN TAŞDEMİR (Devamla) – Cinsiyetçiliği, erkek egemenliğini, ayrımcılığı bir
değer hâline getiren bir iktidarla karşı karşıyasınız. Bu iktidarın mensupları
çoğu zaman bu değerleri bu kürsüde savunmak durumunda da kalmışlardır.
Dolayısıyla kadınlara yönelik uygulanan bu şiddet uyguladığınız politikalardan
bağımsız değil çünkü kadınlara yönelik uygulanan şiddet cezasızlıkla
bırakılıyor, çoğu zaman açık ya da üstü örtülü bir şekilde bu destekleniyor.
Bir kısa örnek vermek istiyorum. Sizlerin de bildiği gibi çokça basında da yer
aldı. Bir kadın bindiği otobüste sadece giyindiği kıyafetten kaynaklı şiddete
maruz kalmıştı. O dönemin Başbakanının bunun karşısındaki tavrı “Mırın kırın
edin.” şeklinde bir ifadede bulunarak olmuştu. 
Değerli
arkadaşlar, her yıl 300’e yakın kadın öldürülüyor, binlerce çocuk istismara
uğruyor. Kadına yönelik şiddetin haddi hesabı yok ama bu konuda sorumluluğu
olan, bununla mücadele etmesi gerekenlerin ağzından biz tek bir kelime maalesef
duymuyoruz. Örneğin, evlere şenlik bir İçişleri Bakanımız var. İçişleri
Bakanımız bununla ilgili bir şey söyleyeceğine, bir proje geliştireceğine daha
çok kendi emrindeki kolluk kuvvetlerine kol bacak nasıl kırılacağının
talimatlarını veriyor. Kendini o kadar çok kaptırıyor ki Plan ve Bütçe
Komisyonunda kendisinin Bakan olduğunu, karşısındakilerin de kadın milletvekili
olduğunu unutarak arkadaşlarımızı tehdit etme cüretinde bulunuyor. Hatta oradaki
polislerin kamerasıyla da bu şovunu kayda alıyor, sonra da kamuoyuyla
paylaşıyor. Dolayısıyla biz bu zihniyetin kadına yönelik şiddetle mücadele
etmeyeceğini, mücadele beklentimiz olmadığını da ifade etmek isteriz. Kadınlar
açısından ancak bu zihniyetle mücadele edilir.
(Mikrofon
otomatik cihaz tarafından kapatıldı)
BAŞKAN
– Toparlayın sayın milletvekilim.
DİRAYET
DİLAN TAŞDEMİR (Devamla) – Tabii, bir dakika Başkanım, tamam.
Değerli
arkadaşlar, kadınlar tarih boyunca şiddete, faşizme ve eril zihniyete karşı
mücadelelerini sürdürdüler, bugün de kadınlar her yerde bu mücadeleyi
sürdürüyor. Buna en iyi örnek Rojavalı kadınların geliştirdiği mücadeledir.
Maalesef Rojavalı kadınların geliştirdiği kadın devrimine yönelik de IŞİD
barbarlığının bir müdahalesi söz konusu. Bu kadın devrimine karşı
geliştirdikleri köle kadın pazarlarıyla cevap vermeye çalışıyorlar. 
Yine,
bu IŞİD zihniyetinin Şengal’de esir aldığı, zorla alıkoyduğu binlerce Ezidi
kadın hâlâ bu karanlık zihniyetin elinde rehin tutuluyor. 
Yine,
benzer bir biçimde IŞİD türevi örgütlerin ve çetelerin Afrin’de Afrinli
kadınlara yönelik şiddeti hâlâ devam ediyor. Yıl içerisinde 200’e yakın Afrinli
kadın kaçırıldı, yüzlerce kadın ve kız çocuğu şiddete maruz kaldı. Bu şiddet
hâlâ devam ediyor. 
Değerli
arkadaşlar…
(Mikrofon
otomatik cihaz tarafından kapatıldı)
DİRAYET
DİLAN TAŞDEMİR (Devamla) - Peki. 
Kolaylıklar
diliyorum. (HDP sıralarından alkışlar)
BAŞKAN
– Sayın Cesur, uzun süredir söz istiyorsunuz.
Buyurun
bir dakika söz veriyorum size.
VII.- AÇIKLAMALAR (Devam)
32.- Isparta Milletvekili Aylin Cesur’un, Edirne Milletvekili Erdin
Bircan’a Allah’tan rahmet dilediğine, 20 Kasım Dünya Çocuk Hakları Günü’ne ve
Çocuk Haklarına Dair Sözleşme’nin 15 Aralık 1994 tarihinde dönemin
Cumhurbaşkanı Süleyman Demirel tarafından imzalandığına, 25 Kasım Kadına
Yönelik Şiddete Karşı Uluslararası Mücadele Günü’ne ilişkin açıklaması
AYLİN
CESUR (Isparta) – Teşekkürler Sayın Başkanım.
Evet,
Cumhuriyet Halk Partisi Milletvekili Sayın Erdin Bircan’a Allah’tan rahmet
diliyorum. Gerek Cumhuriyet Halk Partisi camiasına gerek yüce Meclisimize
taziyelerimi sunuyor ve kederli ailesine sabır diliyorum. 
Bugün
20 Kasım Dünya Çocuk Hakları Günü ve aynı zamanda, önümüzdeki günler de 25
Kasım Kadına Yönelik Şiddetle Mücadele Günü. Bu günlerle ilgili az önce
beyanlar yapıldı ve kutlamalar yapılıyor. 
Elbette
Dünya Çocuk Hakları Günü çocuklarımızın kutlu olsun, hepsini sevgiyle
kucaklıyorum buradan. Ancak iki tane örnek vermek istiyorum ülkemizde cereyan
eden: PKK’li teröristler otuz yılı aşkın süredir yüzlerce çocuğu katletti,
yaraladı ve sakat bıraktılar ve Hakkâri Yüksekova’da 2 Ağustos günü yola
döşenen patlayıcıları teröristlerin infilak ettirmesi sonucu…
(Mikrofon
otomatik cihaz tarafından kapatıldı)
BAŞKAN
- Toparlayın Sayın Milletvekilim.
AYLİN
CESUR (Isparta) – …11 aylık Bedirhan bebek orada katledildi annesiyle beraber
ve şehit oldu. 11 aylık Bedirhan bebeğin çocuk olma hakkı elinden alındı ve
öğrencilerin kaldığı kız yurdunda, Adana’da, yaşları 12-13 yaşında olan 11 ana
kuzusu yavru can verdi. Eğer birtakım insanlar yola patlayıcı döşeyerek veya
ellerine silahları almışlar, masum çocukları öldürüyorlarsa, devletin yapacağı
şey bunları etkisiz hâle getirmektir. Bunun nasıl yapılacağı da yine kanunlarla
sınırlandırılmıştır. Türkiye Cumhuriyeti devleti adına, 15 Aralık 1994 yılında,
Çocuk Haklarına Dair Sözleşme, dönemin Cumhurbaşkanı Süleyman Demirel
tarafından imzalandı ve görevini tamamladığı 2000 yılında bu ülkede terör
neredeyse sıfıra inmişti. Şimdi, Hazreti Ömer’in bir sözü var: 
“Kenar-ı
Dicle’de bir kurt aşırsa koyunu, 
Gelir
de adl-i ilahî sorar Ömer’den onu.” 
Evet
sayın milletvekilleri, bu…
(Mikrofon
otomatik cihaz tarafından kapatıldı)
AYLİN
CESUR (Isparta) – …ülkede, temelinde ihmal ve sorumluluk olan ne varsa, her
olayın sorumlusu, başta iktidar partisi, iktidar milletvekilleri olmak üzere,
bizleriz, hepimiziz. Çocuklarımızı sevgiyle kucaklarken, bunların dikkatle
altını çizmek istiyorum ve hepimize sorumluluk düştüğünü belirtmek istiyorum. 
Saygılarımla.

BAŞKAN
– Teşekkürler Sayın Milletvekilim. 
Sayın
Özdemir…
33.- Kahramanmaraş Milletvekili Ahmet Özdemir’in, Kahramanmaraş
Milletvekili Ali Öztunç’un yaptığı açıklamasındaki bazı ifadelerine ilişkin
açıklaması
AHMET
ÖZDEMİR (Kahramanmaraş) – Sayın Başkanım, Cumhuriyet Halk Partisi Kahramanmaraş
Milletvekilimiz Sayın Ali Öztunç’un, bugün, Kahramanmaraş’ta şeker pancarı
üreticileriyle ilgili bir konusu gündeme geldi. Ben kendisine duyarlılığı için
teşekkür ediyorum ama kendisiyle birlikte dün biz de İsmet Özdemir adındaki
şeker pancarı üreticisi vatandaşımızın sorunuyla derhâl ilgilendik ve Tarım İl
Müdürlüğümüz üreticimizin ürününü bugün itibarıyla topladı. Kar yağmasından
mütevellit şeker pancarının sahada kalacağını ve zarar göreceğini söylemişti.
Onunla birlikte sahada kalan toplam 70 bin ton şeker pancarının da araç
kiralanarak, yeni iş makineleri kiralanarak on gün içerisinde fabrikaya intikal
ettirilmesi sağlanmış oldu; ben hem kendisine teşekkür ediyorum hem de sorunun
bundan sonra Tarım İl Müdürlüğümüz tarafından çözüleceğini bilmenizi istiyorum.
Teşekkür
ederim.
ALİ
ÖZTUNÇ (Kahramanmaraş) – Sayın Başkanım, ismim geçtiği için, benim soruma cevap
verdiği için 60’a göre bir dakika söz istiyorum.
ÖZGÜR
ÖZEL (Manisa) – Pek kısa bir açıklama…
BAŞKAN
– Buyurun. 
34.- Kahramanmaraş Milletvekili Ali Öztunç’un, Kahramanmaraş
Milletvekili Ahmet Özdemir’in yaptığı açıklamasındaki bazı ifadelerine ilişkin
açıklaması
ALİ
ÖZTUNÇ (Kahramanmaraş) – Sayın Başkan, teşekkür ederim.
Kahramanmaraş
Milletvekilimiz Sayın Ahmet Özdemir naif kişiliğiyle tanınır, aynı zamanda
kendisi samimi ve ciddi bir siyasetçidir, ben kendisinin sözünü ciddiye
alıyorum. Umarım bu sorun çözülür. Söz senettir; eğer bu bahsettiğiniz şeker
pancarı alınırsa senedi bozdurmamış oluruz, alınmazsa senedi bozdurmak zorunda
kalırız, bilginiz olsun.
Ben
de az önce Elbistan Ziraat Odası Başkanıyla görüştüm Sayın Vekilim; 150 bin ton
pancardan 10 bin tonu alınmış, 140 bin tonu hâlâ tarlada ve fabrika önünde
bekliyormuş. Umarım bir hafta, on gün içerisinde çözülür.
Tekrar
ilginiz için teşekkür ediyorum. 
IX.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Ağrı Milletvekili Dirayet Dilan Taşdemir ve
arkadaşları tarafından, kadın cinayetleri başta olmak üzere kadına yönelik her
türlü şiddetin araştırılması amacıyla 12/11/2018 tarihinde TBMM Başkanlığına
verilmiş olan Meclis araştırması önergesinin ön görüşmelerinin, Genel Kurulun
20 Kasım 2018 Salı günkü birleşiminde yapılmasına ilişkin önerisi (Devam)
BAŞKAN
– Öneriyle ilgili İYİ PARTİ’nin söz talebi yoktur. 
Milliyetçi
Hareket Partisi Grubu adına İstanbul Milletvekili Arzu Erdem...
Buyurun.
(MHP sıralarından alkışlar)
Süreniz
üç dakikadır. 
MHP
GRUBU ADINA ARZU ERDEM (İstanbul) – Teşekkür ederim.
Sayın
Başkan, değerli milletvekilleri; Edirne Milletvekilimiz Sayın Erdin Bircan
Beyefendi’ye Allah’tan rahmet; kederli ailesine, CHP camiasına ve tüm
sevenlerine de sabırlar diliyorum.
Kadın
cinayetleri başta olmak üzere kadına yönelik her türlü şiddet olayının
önlenmesine ilişkin verilmiş olan grup önerisi üzerine Milliyetçi Hareket
Partisi Grubum adına söz almış bulunmaktayım. Gazi Meclisi ve ekranları başında
bizleri izleyen aziz Türk milletini saygılarımla selamlıyorum.
Bugün
20 Kasım Dünya Çocuk Hakları Günü. İnsan hakları temelde doğumla birlikte
kazanıldığına göre çocuk hakları da dünyaya gelmekle beraber başlar ve devam
etmektedir. Devletimizin de imzası bulunduğu Çocuk Hakları Sözleşmesi’ne göre
her birey 18 yaşına kadar çocuktur. Çocuk hakları, kanuni veya ahlaki olarak
dünyadaki tüm çocukların doğduğu andan itibaren sahip olduğu eğitim, sağlık,
barınma, yaşama, fiziksel ve psikolojik veya cinsel sömürüye karşı korunma
hakları olarak da belirlenen bir kavramdır.
Değerli
milletvekilleri, çocuk dünyadır; çocuk dünyanın devamıdır; çocuk dünyamızın ta
kendisidir; korunmaya muhtaçtır. Fiziksel olarak, ruhsal olarak, duygusal
olarak hepimizin çocuklarımızı sarıp sarmalamamız gerekmektedir. Şiddet,
çocukların karşılaştıkları en büyük sorunlardan bir tanesi. Evde, okulda,
sokakta, sosyal medyada, internet üzerinden özellikle şiddete maruz kalan
çocuklarımızın sayısı her gün artmaktadır. Bunu önlemek her birimizin vazifesi,
boynumuzun borcu. Bu anlamda üzerimize düşeni yapmamız gerekmektedir.
Milliyetçi Hareket Partisi bu anlamda kanun teklifleriyle ve yapmış olduğu çalışmalarla
üzerine düşeni yaptı, bundan sonra da mücadelesini sürdürecektir. 
Özellikle
kadınlara yönelik şiddet hususunda da yine aynı şekilde aslında doğum
itibarıyla çocukların eğitilmesiyle başlayıp, aile içerisinde yönlendirmelerde
bulunup cinsiyete dayalı ayrımın ortadan kaldırılması için elimizden geleni
yapmamız gerekmektedir. Bunu yaparsak eğer özellikle güçlü olan erkek birey
güçsüz olan kadın bireye şiddet uygulama noktasında geri duracaktır. Bu açıdan
Milliyetçi Hareket Partisi olarak Kadın Erkek Fırsat Eşitliği Komisyonuna
vermiş olduğumuz önergede İstanbul Sözleşmesi’nin etkin olarak uygulanması
hususunda bir alt komisyonun kurulması ve aynı şekilde kız çocukları başta
olmak üzere, tüm gençlerimize mühendislik ve diğer, aslında erkeklere biçilen
meslekler gibi bilim dallarında, teknoloji dallarında eğitim kazandırılmasına
yönelik bir alt komisyon kurulmasına ilişkin önergemiz vardı. Bu hususta ortak,
anlaşıp Kadın Erkek Fırsat Eşitliği Komisyonunda bu alt komisyonların
kurulmasına karar verdik. Bunun çözümünü Allah’ın izniyle hep birlikte
bulacağız ve kadına şiddetin önlenmesi başta olmak üzere cinsiyete dayalı
ayrımın ortadan kaldırılması, kadın-erkek fırsat eşitliğinin yaratılması ve hep
birlikte Türkiye Büyük Millet Meclisi çatısı altında kadın, erkek, tüm partiler
el ele vererek bunu çözmeyi hedeflememiz gerekmektedir.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekilim.
ARZU
ERDEM (Devamla) – Liderimiz Sayın Devlet Bahçeli Beyefendi’nin de dediği gibi:
“Çocuğa sahip çıkamazsak medeniyetimizle övünmeye hakkımız, insanlığımızla
gururlanmaya yüzümüz kalmayacaktır.” Bu açıdan hem çocuklarımıza sahip çıkmak,
onları koruyup kollamak hem kadınlarımızı şiddete maruz bırakmamak, istismara
bırakmamak hepimizin boynunun borcudur.
Hepinizi
saygıyla selamlıyorum.
Teşekkür
ediyorum. (MHP sıralarından alkışlar) 
BAŞKAN
– Cumhuriyet Halk Partisi Grubu adına Hatay Milletvekili Suzan Şahin.
Buyurun.
(CHP sıralarından alkışlar) 
Süreniz
üç dakikadır.
CHP
GRUBU ADINA SUZAN ŞAHİN (Hatay) – Sayın Başkan, yüce Meclisin değerli üyeleri;
hepinizi saygıyla selamlıyorum.
Kaybettiğimiz
değerli Erdin Bircan ağabeyimiz için değerli ailesine ve tüm sevenlerine
başsağlığı diliyorum, mekânı cennet olsun.
Sayın
üyeler, kadının tüm toplum kesimlerinin istihdam edildiği sanayide, tarımda,
siyasal alanda, sanatta, kültürde, sokakta, evde yani erkeğin olduğu her alanda
olması gerektiğine inanıyoruz. Kadın ve çocuk hakları ve kadın-erkek fırsat
eşitliği mücadelesi Parlamentoda görev yapan tüm milletvekillerinin asli
mücadele alanıdır. Kadına şiddet, taciz, tecavüz, çocuk istismarı ve çocuk
gelinler siyasetüstü bir konudur ve Parlamentodaki tüm vekillerin büyük bir
hassasiyetle sahiplenmesi gerekir. Ülkemizde kadın ve çocuğa şiddet vahim
hâldedir. Son iki yılda öldürülen kadın sayısı en az 1.021, şiddet gören kadın
sayısı en az 870 ve tecavüze uğrayan kadın sayısı en az 342’dir. Küresel,
Toplumsal Cinsiyet Uçurumu 2017 Raporu’na göre ise Türkiye, Toplumsal Cinsiyet
Eşitliği Endeksi’nde 144 ülke arasında 131’inci sırada yer almıştır. Son on
yılda tam 2.337 kadın şiddet görerek hayatını kaybetti maalesef. Her geçen gün
kadın cinayetleri, tecavüz, şiddet ve çocuk istismarı olayları artıyor.
Bugün
kutlamakta olduğumuz 20 Kasım Çocuk Hakları Günü kapsamında hatırlatmak isterim
ki TÜİK’in “Annenin yaş grubuna göre doğumlar tablosu”na göre de verilerin en
güncel olduğu 2016 yılında anne yaşının 15’ten küçük olduğu toplam 234 doğum
gerçekleşmiş. 15-17 yaş arası annelerin sayısı da oldukça fazla. Bu yaş
aralığında yer alan toplam 16.396 doğum var. 2016 yılında gerçekleşen toplam 1
milyon 309 bin 771 doğum içerisinde 18 yaşından küçük anne olanların oranı da
yaklaşık yüzde 1,3. Ancak, kayıt altına alınmayan, bilinmeyen olarak raporlanan
doğumların sayısı da düşünüldüğünde, aslında çocuk annelerin görünenden daha
büyük bir sorun olduğu tahmin ediliyor. Çünkü bu sayılar yalnızca hastanede
doğum yapan ve kaydettirilen çocukları kapsıyor. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili. 
SUZAN
ŞAHİN (Devamla) – Eğer, 6284 sayılı Koruma Kanunu etkin uygulanmış olsaydı bu
veriler bu kadar yükselmeyecekti. Öldürmenin ve istismarın bahanesi olamaz. Bu
cinayetleri ve istismarları durdurmak Hükûmetin birinci görevidir.
Cumhuriyet
Halk Partisi, Hükûmetin ve yüce Meclisin bu konuda yapacağı tüm olumlu
çalışmalara katkı vermeye hazırdır. Erkek egemen toplumun kadını sokmak
istediği kalıplarla “kadın evin süsüdür” algısına son verilmelidir. Yazılan
raporların, alınan kararların, kâğıt üzerindeki mevzuatların samimiyet olmadan
hiçbir şeyi çözmediğini, çözemeyeceğini görüyoruz. Hükûmet de bunu görmeli ve
toplumdan gelen bu utanç verici çığlıklara ses vermelidir. Uygulamakta
olduğunuz projelere rağmen şiddet, taciz, tecavüz, istismar neden artıyor?
Sessiz kalınıyor olabilir mi? Hükûmetin erkleri de kadını ikinci sınıf gören,
aşağılayan, onu sadece anne ve eş kapsamına hapseden eylemlerden ve
söylemlerden uzaklaşmalı, toplumu olumlu yönde teşvik etmelidir. Niyetinizi,
dilinizi, politikalarınızı düzeltin! (CHP sıralarından alkışlar)
BAŞKAN
– Teşekkürler Sayın Şahin. 
Adalet
ve Kalkınma Partisi Grubu adına Sakarya Milletvekili Çiğdem Erdoğan Atabek. 
Buyurun.
(AK PARTİ sıralarından alkışlar) 
Süreniz
üç dakikadır. 
AK
PARTİ GRUBU ADINA ÇİĞDEM ERDOĞAN ATABEK (Sakarya) - Sayın Başkan, değerli
milletvekilleri; sözlerime başlamadan evvel milletvekilimize Allah’tan rahmet,
ailesine, Cumhuriyet Halk Partisi mensubu olan tüm değerli milletvekillerine,
seçmenlerine ve tüm sevenlerine sabırlar diliyorum. 
Grup
önerisi üzerine AK PARTİ Grubu adına söz almış bulunmaktayım. 
Kadına
yönelik şiddet sadece ülkemizin değil, tüm dünyanın sorunudur. Kadına şiddeti
insanlığa ihanet olarak gören Cumhurbaşkanımız ve Genel Başkanımız Sayın Recep
Tayyip Erdoğan ve partimiz, iktidara geldiği günden bugüne, şiddetle mücadele
hususunda sıfır toleransla çok önemli adımlar atmıştır. Asıl mesele,
cinsiyetten öte, insana bakış meselesidir, insana verilen değer meselesidir. 
Öneriye
konu olan kadına yönelik şiddete dair bir veri tabanı oluşturulması hususunda
zaten gereken bütün çalışmaları yaptık. Kadına Yönelik Şiddetle Mücadele 3.
Üçüncü Ulusal Eylem Planı’nda “Kadına yönelik şiddet verilerinin etkin biçimde
izlenmesi amacıyla kurumlar arası ortak veri tabanı oluşturulacaktır.” şeklinde
belirlenen faaliyet kapsamında Aile, Çalışma ve Sosyal Hizmetler Bakanlığı
tarafından 6284 sayılı Kanun’a istinaden verilen tedbir kararlarının kurumlar
arası entegrasyon çalışmasıyla ortak bir veri sisteminde kaydedilmesine yönelik
çalışmalar devam ediyor. Bakanlıklarımız tarafından il müdürlükleri, sosyal
hizmet merkezleri, ŞÖNİM, kadın konuk evi ve ilk kabul birimleri tarafından
sosyal hizmet faaliyetlerine ilişkin bilgileri veri tabanı aracılığıyla
izlemek, güncellenmesini sağlamak, yapılacak çalışmaları değerlendirmek ve
bilgi paylaşımında bulunmak amacıyla “aile bilgi sistemi kadın modülü”
oluşturulmasına yönelik çalışmalar devam etmektedir. Bu kapsamda, sistem, 81
ilde ŞÖNİM’ler ve kadın konuk evlerinin kullanımına açılmış olup sisteme
ilişkin iyileştirme çalışmaları devam etmektedir. 
Ayrıca,
6284 sayılı Kanun kapsamında verilen tedbir kararlarının UYAP üzerinden Aile,
Çalışma ve Sosyal Hizmetler Bakanlığı ile Adalet Bakanlığı arasında
gerçekleştirilen entegrasyon çalışması tamamlanmıştır. Kararların takibi ve
izlenmesinin etkinliğine katkı sağlayacak olan “6284 karar takip sistemi”
Bakanlığın 81 il müdürlüğü ve şiddet önleme ve izleme merkezlerinin kullanımına
açılmıştır. Böylelikle 6284 sayılı Kanun kapsamında hükmedilen koruyucu ve
önleyici tedbir kararlarının elektronik ortamda il müdürlükleri ve ŞÖNİM’lere
iletilmesi sağlanmış, şiddet mağduruna ulaşma süresi kısaltılmıştır. Eylül
2017’de İçişleri Bakanlığı ile Aile ve Sosyal Politikalar Bakanlığı arasında
imzalanan Bilgi Paylaşımı Protokolü ile…
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
ÇİĞDEM
ERDOĞAN ATABEK (Devamla) – …Emniyet Genel Müdürlüğünce düzenlenen 6284 sayılı
Kanun kapsamında Aile İçi ve Kadına Karşı Şiddet Olayları Kayıt Formu ile 6284
sayılı Kanun kapsamında verilen tedbir kararlarına ilişkin verilerin Aile,
Çalışma ve Sosyal Hizmetler Bakanlığıyla elektronik olarak paylaşılmasına
yönelik çalışmalar tamamlanmıştır. Söz konusu veri entegrasyonuyla birlikte,
şiddet mağduru bireylere ulaşma süresinin kısalması ve korumanın etkinliğinin
artırılması beklenmektedir. 
Diğer
taraftan, 6284 sayılı Kanun’un ilgili maddesi kapsamında şiddet mağduru
hakkında hükmedilen gizlilik kararlarının Sağlık Bakanlığı, Millî Eğitim
Bakanlığı, İçişleri Bakanlığı Nüfus ve Vatandaşlık İşleri Genel Müdürlüğü, SGK,
Türkiye Bankalar Birliği gibi ilgili kurum ve kuruluşlarla elektronik ortamda
paylaşılmasına yönelik entegrasyon için gerekli çalışmalar yapılmıştır. Tüm bu
entegrasyon çalışmalarıyla birlikte, 2019 yılı itibarıyla şiddet mağduru ve
şiddet uygulayanlara ilişkin yaş, il, düzeyi… 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
ÇİĞDEM
ERDOĞAN ATABEK (Devamla) – …fail-mağdur ilişkisi gibi konularda detaylı veriler
elektronik sistem üzerinden hızlı biçimde elde edilecektir. Annenin ayaklarının
altına cenneti seren bir inancın mensupları olarak kadına yönelik şiddetle
mücadele hususunda sıfır tolerans ilkesiyle çalışmalarımıza devam edeceğiz.
Yüce
Meclisi saygıyla selamlıyorum. (AK PARTİ sıralarından alkışlar) 
BAŞKAN
– Öneriyi oylarınıza sunacağım: Kabul edenler… Kabul etmeyenler… Kabul
edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
Buyurun.
3.- CHP Grubunun İstanbul Milletvekili Ahmet Ünal Çeviköz ve arkadaşları
tarafından, Hakkâri ve Şırnak'taki mühimmat depolarında meydana gelen
patlamaların nedenleri ve sorumluların araştırılması amacıyla 20/11/2018
tarihinde TBMM Başkanlığına verilmiş olan Meclis araştırması önergesinin ön
görüşmelerinin, Genel Kurulun 20 Kasım 2018 Salı günkü birleşiminde yapılmasına
ilişkin önerisi
Türkiye Büyük Millet Meclisi Başkanlığına
Danışma
Kurulu, 20/11/2018 Salı günü (bugün) toplanamadığından, Grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel
 Manisa
 Grup
Başkan Vekili
Öneri:
İstanbul
Milletvekili Ahmet Ünal Çeviköz ve arkadaşları tarafından, "Hakkâri ve
Şırnak'taki mühimmat depolarında meydana gelen patlamaların nedenleri ve
sorumluların araştırılması" amacıyla 20/11/2018 tarihinde Türkiye Büyük
Millet Meclisi Başkanlığına verilmiş olan Meclis araştırma önergesinin (565
sıra no.lu), diğer önergelerin önüne alınarak, görüşmelerinin 20/11/2018 Salı
günlü birleşimde yapılması önerilmiştir.
BAŞKAN
– Önerinin gerekçesini açıklamak üzere, öneri sahibi Cumhuriyet Halk Partisi
Grubu adına İstanbul Milletvekili Ahmet Ünal Çeviköz, buyurun. (CHP sıralarından
alkışlar) 
Süreniz
beş dakika.
CHP
GRUBU ADINA AHMET ÜNAL ÇEVİKÖZ (İstanbul) – Sayın Başkan, değerli
milletvekilleri; hepinizi saygıyla selamlıyorum. 
Merhum
Erdin Bircan’a Allah’tan rahmet ve ailesine başsağlığı diliyorum. 
Değerli
milletvekilleri, Hakkâri ve Şırnak’ta mühimmat deposunda meydana gelen
patlamalarla ilgili olasılıkların ve sorumluların araştırılması amacıyla
Anayasa’nın 98’inci, Türkiye Büyük Millet Meclisi İçtüzüğü’nün 104 ve 105’inci
maddeleri gereğince Meclis araştırması açılmasını arz ve teklif için CHP Grubu
adına söz almış bulunuyorum. Bu vesileyle, tekrar, yüce Meclisimizi saygıyla
selamlarım. 
Değerli
milletvekilleri, bildiğiniz üzere, Hakkâri'nin Şemdinli ilçesi Ortaklar Köyü
kırsalında bulunan Süngü Tepesi'nde 9 Kasım 2018 tarihinde mühimmat patlaması
meydana gelmiş 7 askerimiz şehit düşmüş, 25 askerimiz ise yaralanmıştır.
Patlamanın atış sırasında gerçekleştiği daha sonra yapılan açıklamalarda
belirtilmiştir.
Hakkâri'nin
Şemdinli ilçesinde 9 Kasım akşamı meydana gelen acı olayın ateşi sönmeden ve
üzerinden henüz bir hafta dahi geçmeden benzer bir haber de 16 Kasım tarihinde
Şırnak'tan gelmiştir. Şırnak'ta havan topu atışı sırasında nedeni henüz
bilinmeyen bir patlama meydana gelmiştir. 
Patlamanın
Uludere ilçesine bağlı Şenoba beldesi Biliç Tepe üs bölgesinde öğle saatlerinde
havan atışı yapıldığı sırada meydana geldiği belirtilmiştir. Patlamada ilk
belirlemelere göre 1 askerimiz şehit düşmüş, 4 askerimiz ise yaralanmıştır.
21’inci
yüzyılda askerlerimizin bu tür hatalarla canlarından olmasının kabul
edilemeyeceği ortadadır. Terörle etkin mücadele yürütülen bölgelerde üst üste
mühimmat patlamaları yaşanmaktadır. Soruyoruz: Mehmetçik’imiz nasıl bir
özensizlikle karşı karşıyadır? Neden üst üste mühimmat patlamaları
yaşanmaktadır? 
25
Mehmetçik’in şehit olduğu 5 Eylül 2012 tarihinde meydana gelen Afyon Mühimmat
Deposu faciasını unuttuk mu? Hatırlar mısınız, bilirkişi raporlarına göre,
oraya 286 bin el bombası kurallara uyulmadan gönderilmişti. 
2012
yılında yaşanan faciada el bombalarının alüminyum pimleri eğrilmiş ve kırılmış,
maşası koli bantlarıyla bağlanmış, özel kutularından çıkarılmıştı. O gün
depodaki patlamayan 23 bin el bombası “kritik arızalı” çıktı. Patlamanın da
kritik arızalı bir el bombası sandığının düşmesinden kaynaklanmış olabileceği
vurgulanmıştı. 
Yine,
bildiğiniz üzere, Afyonkarahisar'da 25 askerin şehit olduğu patlama davasında
tam 1.952 gün sonra karar çıkmış, dönemin Bölük Komutanı, Mühimmat Bölge
Komutanı ve bir üsteğmen hapis cezasına çarptırılmıştı.
Değerli
milletvekilleri, 2012 yılındaki Afyon faciasından 2018’e yani bugüne kadar bir
ders alınmadı mı? Terörle etkin mücadele yürütmek için şehitlerimizin
kanlarının yerde kalmaması ve tüm Türkiye’nin vicdanında olayın aydınlatılması
gerekmektedir. Gece gündüz, yaz kış demeden ülkemizin güvenliği için mücadele
eden askerlerimizin can güvenliğini sağlamak konusunda Türkiye Büyük Millet
Meclisi üzerine düşen görevi yerine getirmelidir.
2
askerimizin daha kısa bir süre önce donarak ölmesi de henüz hafızalarımızdan
silinmemiştir. Bu olay ve mühimmat kazaları NATO'nun en önde gelen güçlü ve tüm
dünyada başarılarıyla anılan, övündüğümüz Türk Silahlı Kuvvetlerinin prestijini
zedelemekle kalmamakta, her şeyden önce vatan evlatlarının ocaklarına şehit
ateşi düşmesiyle tüm halkımızın yüreklerini dağlamaktadır. 
Türkiye
son zamanlarda yoğun bir askerî faaliyet içindedir. Bu faaliyetler ordumuzun
profesyonel yeteneklerinin ve kapasitesinin de sınandığı bir dönemden geçmemize
yol açmaktadır. Suriye'deki mevcudiyetimiz terörle mücadele alanında kaydedilen
başarılara rağmen her an daha büyük bir sıcak çatışmanın içine girebilmemize de
yol açabilecek kadar kritik bir ortamda devam etmektedir. Elbette Silahlı
Kuvvetlerimizin böyle tehlikeli gelişmelerin içine çekilmesini arzu etmeyiz. Ancak
böyle bir olasılık mevcut ortamda, hele günümüz koşullarında ve bulunduğumuz
coğrafyada asla göz ardı edilmeyecek kadar ciddi bir tehlikedir.
Biz
buna hazır mıyız? Mehmetçik’in ihmal ve kusur sonucu şehit düşmesi ve Silahlı
Kuvvetlerimizin mühimmat hatası ya da yanlış kullanımı gibi bir görüntü vermesi
her şeyden önce inandırıcılığımızı, güvenilirliğimizi ve caydırıcılığımızı
kuşku içine sokmaz mı?
Değerli
milletvekilleri, şehit olan askerlerimizin yakınlarının acılarını paylaşıyor,
tüm yurttaşlarımıza başsağlığı diliyoruz. Şehitlerimizin ölümünün nedenini
sorgulamak bizim vazifemizdir. Hangi ihmal zinciri bu patlamalara neden oldu?
Bunların nedenini adım adım sormak yüce Meclis önünde bizlerin görevidir.
Bütün
bu nedenler ışığında, Hakkâri ve Şırnak’ta mühimmat deposunda meydana gelen
patlamalarla ilgili olasılıkların ve sorumluların araştırılması amacıyla
Anayasa’nın 98’inci ve Türkiye Büyük Millet Meclisi İçtüzüğü’nün 104’üncü ve
105’inci maddeleri uyarınca Cumhuriyet Halk Partisi Grubu adına Meclis araştırması
açılmasını talep ediyoruz.
Genel
Kurulu saygıyla selamlıyorum. (CHP sıralarından alkışlar) 
BAŞKAN
–Teşekkürler Sayın Milletvekili. 
İYİ
PARTİ Grubu adına Mersin Milletvekili Behiç Çelik, buyurun. (İYİ PARTİ
sıralarından alkışlar) 
Süreniz
üç dakikadır. 
İYİ
PARTİ GRUBU ADINA BEHİÇ ÇELİK (Mersin) – Sayın Başkan, değerli milletvekilleri;
Hakkâri ve Şırnak’ta mühimmat deposunda meydana gelen patlamalarla ilgili
olasılıkların ve sorumluların araştırılmasına ilişkin Cumhuriyet Halk Partisi
grup önerisi üzerine İYİ PARTİ adına söz aldım. Bu münasebetle yüce heyetinizi
saygılarımla selamlıyorum.
Askeriyenin
veya güvenlikle ilgili birimlerin geçmişten bugüne kadar buna benzer birçok
hadiselerle karşı karşıya kaldığını hepimiz biliyoruz. Özellikle Afyon mühimmat
deposu patlaması bizi ziyadesiyle üzmüştür. Çünkü orada Susurluk’taki mühimmat
deposunun iptal edilerek Afyon’a taşınması ve Eskişehir’deki birtakım mühimmat
birikimlerinin Afyon’a getirilmesi esnasında tasnifte birtakım ihmaller olduğu
daha sonra raporla teyit edilmişti. Ancak bu ihmaller çok pahalıya mal oluyor.
Afyon’da 25 askerimizi maalesef kaybettik, şehit verdik; 5 Eylül 2012 tarihi bu
açıdan çok önemlidir. 
Son
günlerde, özellikle 9 Kasım ve 16 Kasımda Hakkâri Şemdinli Süngü Tepe üs
bölgesinde 7 askerimizi şehit vermemiz bunun diğer manidar bir yönüdür. Tabii,
burada yoğun miktarda, çok fazla yaralımız var; 25 askerimiz yaralı. Yüksek bir
tepe üzerinde kurulu olan Süngü Tepe üs bölgesi çok kritik, konumu itibarıyla
özellikle dikkate şayandır. Diğer taraftan, 16 Kasımda Şırnak Uludere Şenoba
Biliç Tepe üs bölgesinde de yine patlamadan mütevellit 1 askerimizi şehit
verdik, 4 asker yaralı. 
Dolayısıyla,
Silahlı Kuvvetlerimizin bu konuda ihmali en asgariye indirecek çalışmalar
yapması lazım. Bu konuda Millî Savunma Bakanının ayrıca Genelkurmay Başkanının,
Kara Kuvvetleri Komutanının ve 2’nci Ordu Komutanının bu patlamalardan sonra
bölgeye intikal ederek orada ordu mensuplarımızla bir araya gelmesi
sevindiricidir. Dolayısıyla, bunun dışında idari, teknik ve adli soruşturmanın
da yürütülüyor olması ve bunun…
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili.
BEHİÇ
ÇELİK (Devamla) – …bir an önce sonuçlandırılması fevkalade önem arz ediyor
çünkü hepimizin çocukları Mehmetçik oluyor, bölgede askerlik yapıyor. Onları bu
şekilde riske etmeden vatani görevlerini rahatlıkla yapmalarını sağlayıcı
önlemler almak, doğal olarak yetkililerimizin görevi ve uhdesindedir. 
Bu
münasebetle, şehitlerimizi yâd ederken, yakın zamanda kaybettiğimiz Erdin
Bircan Vekilimi de rahmetle anıyorum.
Hepinize
saygılar sunuyorum. (İYİ PARTİ sıralarından alkışlar) 
BAŞKAN
– Teşekkürler.
Milliyetçi
Hareket Partisi Grubu adına Manisa Milletvekili Erkan Akçay.
Buyurun.
(MHP sıralarından alkışlar) 
Süreniz
üç dakikadır.
MHP
GRUBU ADINA ERKAN AKÇAY (Manisa) – Sayın Başkan, muhterem milletvekilleri;
hepinizi saygıyla selamlıyorum. Geçtiğimiz 9 Kasımda Hakkâri ve Şırnak’ta
mühimmat deposunda meydana gelen patlamaya ilişkin verilen önerge üzerine
Milliyetçi Hareket Partisi Grubu adına söz aldım. 
9
Kasımda Hakkâri Şemdinli’de askerî mühimmat deposunda meydana gelen bu patlama
neticesinde maalesef 7 askerimizin şehadeti ve 25 askerimizin de yaralanmasıyla
meydana gelen bu hadise hepimizi üzüntüye gark etti. Öncelikle bütün
şehitlerimize Allah’tan rahmet, aziz Türk milletine ve ailelerine başsağlığı ve
sabırlar diliyorum. Yaralı askerlerimize de acil şifalar temenni ediyorum. 
Tabii,
bu tür hadiseler üzerine söylenecek sözler vardır, cevabı aranan sorular vardır.
Biz de Milliyetçi Hareket Partisi Grubu olarak, Milliyetçi Hareket Partisi
Genel Başkanımız Sayın Devlet Bahçeli’nin de patlamanın akabinde ifade ettiği
üzere, acaba bu, mühimmatla ilgili… Millî Savunma Bakanlığından, Genelkurmay
Başkanlığı tarafından mühimmattaki bir arızadan meydana geldiği ifade
edilmişti. Acaba, bu arıza tespit edilmiş midir, tespit edilmişse arıza
giderilmiş midir, giderilmemişse bu arızalı mühimmat envanterden niye
düşülmemiştir gibi sorular cevabını aramaktadır. Öyle ümit ediyoruz ki yapılan
idari ve adli tahkikat sonunda bu, açıklığa kavuşturulacak, varsa ihmal, kusur
ve hatalar da gereken cezaya çarptırılacaktır. 
Tabii,
bu yaşadığımız hadiseler, öncelikle, 25 Eylül 2012 tarihindeki Afyon
patlamasını hatırlatıyor ve bu Afyon patlamasında da yine 25 askerimiz şehit
olmuştu, 11 askerimiz de yaralanmıştı. Geçtiğimiz haftalarda da aylar
içerisinde de buna ilişkin mahkeme kararı da neticeye vardı, mahkeme karar
verdi. Çeşitli rütbelerdeki askerî görevlilerin, on üçle altı yıl arasında değişen
değişik cezalara çarptırıldığını biliyoruz. 
Tabii,
bilhassa, askerî birliklerdeki mühimmat depolarına ilişkin çalışmalar, bunların
korunması, depolanması, denetlenmesi fevkalade büyük önem arz ediyor.
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Başkanım. 
ERKAN
AKÇAY (Devamla) – Ayrıca, bu konudaki eğitim ve tatbikatlara daha bir özenle
ağırlık verilmesi gerektiği düşüncesine ulaşıyoruz.
Bu
düşüncelerle Genel Kurulu saygıyla selamlıyorum. (MHP sıralarından alkışlar) 
BAŞKAN
– Teşekkürler.
Halkların
Demokratik Partisi Grubu adına Gaziantep Milletvekili Mahmut Toğrul, buyurun.
(HDP sıralarından alkışlar)
Süreniz
üç dakikadır.
HDP
GRUBU ADINA MAHMUT TOĞRUL (Gaziantep) – Teşekkür ederim Sayın Başkan.
Değerli
milletvekilleri, Cumhuriyet Halk Partisinin Hakkâri ve Şırnak’ta meydana gelen
iki olayla ilgili önergesi üzerine söz aldım. Genel Kurulu bu vesileyle
saygıyla selamlıyorum.
Tabii,
bundan önce, Cumhuriyet Halk Partisi Milletvekili Erdin Bircan’ın yaşamını
kaybetmesinden dolayı büyük üzüntü duydum. Ailesine ve Cumhuriyet Halk Partisi
camiasına başsağlığı dileklerimi iletiyorum.
Değerli
arkadaşlar, tabii, bu ülkede maalesef kırk yılı aşkın bir süredir çatışmalı
ortam var. Bu çatışmalı ortamın neticesinde bazen kazaen, bazen başka
nedenlerle bu ülkenin çocukları toprağa düşmektedir. Aslında bu sorunun, bu
meselelerin araştırılması yanında asıl bu çatışmalı ortamı bitirmek için bunun
arkasındaki siyasal, sosyal, kültürel, tarihsel, psikolojik nedenleri hep
beraber değerlendirip “Bu çatışmalı süreçten nasıl çıkarız?” tartışmak belki
daha önemlidir. Bu, bu Meclisin bence en önde gelen görevlerinden bir
tanesidir.
Değerli
arkadaşlar, size bir kitap tavsiye etmek isterim. İngiliz Hükûmeti ile IRA
militanları arasındaki görüşmeleri İngiliz Hükûmeti adına yürüten Jonathan
Powell’ın bir kitabı, “Silahlı çatışmalar nasıl sona erdirilir?” gibi bir
kitap. Bu kitapta, tabii, “Terörist kimdir, nedir?” tanımlamasına girilmemiş
ama -ben de burada girmek istemiyorum- değerli arkadaşlar, Jonathan Powell bu
kitapta iki önemli belirleme yapar; birincisi, ülke hükûmetleri öncelikle şunu
söylerler: Biz asla ve asla…” Terörist dedikleriyle konuşmazlar.” İkinci bir
yanlışı ısrarla söylerler, “Son terörist kalana kadar mücadeleye devam
edeceğiz.” derler. Hiçbir ülkede böyle toplumsal desteği olan bir çatışma
karşınızdakiyle konuşmadan bitirilmemiştir. Yine hiçbir ülkede, maalesef, son
terörist kalana kadar o çatışma sürmemiştir. Dolayısıyla bizim de bu meseleleri
burada oturup grubu olan partilerle çözmemiz önümüzde duran bir görevdir. Bunun
yolu, ülkedeki demokratik siyaset alanını yok etmek, daraltmak değildir. Bunun
yolu, tüm bu Meclisin görevi olarak karşılıklı bu meselenin hâl yolu konusunda
uzlaşmak, konuşmak, tartışabilmektir. 
Değerli
arkadaşlar, bu açıdan Sayın Öcalan üzerindeki mutlak tecridin kaldırılmasıyla
başlayabiliriz. Yine demokratik siyaset alanını yok eden dilden uzaklaşarak
başlayabiliriz. İçişleri Bakanının ikide bir demokratik siyaset alanını tehdit
eden dilinden…
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) – Sayın Başkan, son cümle. 
BAŞKAN
– Toparlayın Sayın Milletvekili. 
MAHMUT
TOĞRUL (Devamla) – …uzaklaşarak ve yargı kararlarına, uluslararası yargı
kararlarına saygı duyarak başlayabiliriz. Bakın, partimizin bir önceki dönem Eş
Genel Başkanı Sayın Selahattin Demirtaş’la ilgili Avrupa İnsan Hakları
Mahkemesinin verdiği karara -üst normdur- uyarak başlayabiliriz diyorum. 
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Adalet ve Kalkınma Partisi Grubu adına Kilis Milletvekili Mustafa Hilmi
Dülger…
Buyurun.
(AK PARTİ sıralarından alkışlar) 
Süreniz
üç dakikadır. 
AK
PARTİ GRUBU ADINA MUSTAFA HİLMİ DÜLGER (Kilis) – Sayın Başkan, değerli
milletvekilleri; Hakkâri ve Şırnak’ta mühimmat deposunda meydana gelen
patlamalarla ilgili ihtimallerin ve sorumluların araştırılması amacıyla CHP
Grubu adına verilen grup önerisinin aleyhinde AK PARTİ Grubum adına söz almış
bulunuyorum. Gazi Meclisi saygıyla selamlıyorum. 
Sözlerime
başlarken, bu olayda hayatını kaybeden 7 aziz şehidimizi ve daha sonra
Şırnak’ta hayatını kaybeden 1 şehidimizi rahmetle, tazimle, minnetle anıyorum. 
Aynı
zamanda, birkaç gün önce ebediyete intikal eden değerli mesai arkadaşımız
Edirne Milletvekili Erdin Bircan’a Allah’tan rahmet, ailesi ve sevenlerine
başsağlığı diliyorum. 
Sayın
Başkan, değerli milletvekilleri; 34’üncü Hudut Tabur Komutanlığı sorumluluk
sahasında bulunan Süngü Tepe Üs Bölgesi’nde konuşlu 3’üncü Piyade Tümeni Topçu
Alay Komutanlığına ait topçu bataryasında atış yapıldığı esnada bilinmeyen bir
nedenden dolayı meydana gelen patlamanın akabinde tugay reviri, Şemdinli Devlet
Hastanesi, Derecik Acil Merkezi ve 3’üncü Hudut Tabur Komutanlığında bulunan
tüm ambulans ve sağlık personeli bölgeye sevk edilmiş, ilk müdahalenin olay
yerinde yapılmasından sonra kahraman evlatlarımız helikopterlerle bölgedeki
Yüksekova, Hakkari devlet hastanelerine, Van Bölge Araştırma Hastanesine sevk
edilmişlerdir. 
Patlamanın
etkisiyle üs bölgesinde çıkan yangın Şemdinli ve Derecik bölgesindeki itfaiye
araçlarıyla söndürülmüş, kayıp personeli arama çalışmaları da 34’üncü Hudut
Tugay Komutanlığı emir ve komutasında sonuçlandırılmıştır. 
Kaza
sonrasında üs bölgesinde bulunan personel, yoklama yapılarak güvenli bir
şekilde emniyet bölgesine alınmıştır. Patlamanın yaşandığı bölgede 10 Kasım
2018 tarihinde AFAD’a ait 17 araç ve 60 kişilik bir personel ile yine Jandarma
Arama ve Kurtarma ekiplerinin katılımıyla arama-kurtarma çalışmaları yapılmış
ve sonuçlandırılmıştır. 
Değerli
milletvekilleri, olaydan sonra Kara Kuvvetleri Komutanlığının emriyle 175
milimlik K/M topları atıştan hemen men edilmiştir. Lojistik Komutanlığından
görevlendirilen idari tahkikat ekibinin teknik incelemeleri sonucunda
hazırlanan ilk ön görüş raporuna göre, hem mühimmatın hem de topun göreve
elverişli olduğu, topun ateşlenmesini müteakip merminin namluyu terk ettiği
esnada namlu gerisinde meydana gelen yüksek basınçtan dolayı geriye doğru bir
alevin çıktığı, bu alevin de patlamaları tetiklediği ortaya konulmuştur. Bu konuda
teknik incelemeler devam etmekte olup çalışmaların sonuçlanmasını müteakip
sonuçlar kamuoyuyla paylaşılacaktır. 
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Milletvekili. 
MUSTAFA
HİLMİ DÜLGER (Devamla) – Değerli milletvekilleri, şunu da belirtmek isterim ki
bu tür kazaların dünyanın her yerinde olabilme ihtimalini hepimiz biliyor ve
kabul ediyoruz. Temennimiz, bu ihtimallerin bundan sonra gerçekleşmemesi ve
böyle talihsiz kazalarla karşılaşmamamızdır. Bu kazada kesinlikle üst
bölgesinde patlamaya neden olabilecek hiçbir dış etki söz konusu değildir.
Adli, idari ve teknik yönden çalışmalar devam etmektedir. 
Değerli
milletvekilleri, sözlerime son verirken tekrar bu olayda hayatını kaybeden 7
şehidimizi ve yine Şırnak’ta meydana gelen olayda hayatını kaybeden şehidimizi
saygıyla, rahmetle anıyor “Mekânları cennet olsun.” derken yaralılarımıza acil
şifalar diliyorum. 
Bu
konuda CHP Grubunun vermiş olduğu önergeye katılmadığımızı ve aleyhte oy
vereceğimizi belirtiyor, Gazi Meclisi saygıyla selamlıyorum. (AK PARTİ
sıralarından alkışlar)
BAŞKAN
– Teşekkürler. 
ÖZGÜR
ÖZEL (Manisa) – Sayın Başkan, kısa bir söz…
BAŞKAN
– Buyurun Sayın Grup Başkan Vekili.
VII.- AÇIKLAMALAR (Devam)
35.- Manisa Milletvekili Özgür Özel’in, Adalet ve Kalkınma Partisinin
“Bunu araştırmaya gerek yok her şey kontrolümüz altında.” tavrıyla yine karşı
karşıya olduklarına ve yürütme işini yapmadığı için her gün bir başka acı haber
aldıklarına ilişkin açıklaması
ÖZGÜR
ÖZEL (Manisa) – Sayın Başkanım, yine bir Adalet ve Kalkınma Partisinin “Bunu
araştırmaya gerek yok, her şey kontrolümüz altında.” tavrıyla karşı karşıyayız.

Şunu
hatırlatmak gerekiyor: Geçtiğimiz dönem pek çoğu Manisa’da olmak üzere “Asker
zehirlenmeleriyle ilgili araştırma komisyonu kurulsun.” dediğimizde de her
seferinde reddettiler. En son, bundan üç gün önce yine aynı kışlada yine asker
zehirlenmesi var. Bu meseleye Meclis el koymuyor. 
Necdet
Özel’in Vali İrfan Balkanlıoğlu’ndan kilim, lokum, sucuk alıp kahkahalar atarak
gidip de bilgi aldığı, 25 kişinin hayatını kaybettiği Afyon’daki mühimmat
patlamasından sonra da “Her şey kontrol altında. Soruşturma devam ediyor,
gereken yapılır.” denmişti ancak Hakkâri’de 7 Mehmetçik’in, Şırnak’ta 1
Mehmetçik’in hayatını kaybedip şehit olmasına, çok sayıda Mehmetçik’in
yaralanmasına engel olunamadı. 
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Müsaadenizle toparlıyorum. 
Belli
ki bu konuda yine yolunda gitmeyen bir şeyler var. Bu rejime kasteden Anayasa
değişikliği olmasaydı bu tip ölümlerden sonra, biz, burada, 10 kere ilgili
bakanı buraya çağırmış, kendisinden konu hakkında bilgi almış, grupların bu
konudaki hassasiyetlerini dile getirmiş olurduk ancak bir demokrasi meclisi
yerine “Siz 1 kişiyi seçin, o istediğini atasın, onlar bildiği gibi yapsın,
Mecliste bu işlere karışmasın.” Meclisinde, Mehmetçikler ölüyor, göz göre göre
daha büyük bir felaket geliyor ama AK PARTİ Grubuna yürütmenin verdiği bilgi
“Her şey kontrol altında, Meclis bu işe karışmasın.” Güçlü Meclisse, Meclis
bugün bu meseleye el koymalıdır. Ne malum her şeyin yolunda gittiği? Yürütmenin
işini yapamadığı ortada, her gün bir başka yerde bir başka acı haber alıyoruz. 
Bu
konuyu bütün Meclisin dikkatlerine ve oy verecek milletvekillerimizin
vicdanlarına sevk ediyoruz. 
Teşekkür
ederim. 
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Grup Başkan Vekili. 
36.- Denizli Milletvekili Cahit Özkan’ın, Millî Savunma Bakanlığının
kendi içerisindeki soruşturmayı sürdürdüğüne ilişkin açıklaması
CAHİT
ÖZKAN (Denizli) – Teşekkürler Sayın Başkan. 
Tabii,
demokratik anayasal düzende her kurumun kendi işleyişi içerisinde
değerlendirmeler yapılır. Montesquieu, kuvvetler ayrılığı prensibini ifade
ederken parlamentonun çok kişiden oluşacağını, hükûmetin de kendi işlerine
yoğunlaşabilecek şekilde ne kadar az ve hızlı iş yaparsa başarılı olacağını
ifade etmiştir. Tabii, burada, grubu olan 5 parti, Parlamentoda ülke
meselelerini tartışıyor ve değerlendiriyor. Tabii, bir grubun “Sadece benim
dediğim olur.” demesi kabul edilebilir bir şey değildir. Cumhuriyet Halk
Partisi, kendisine göre bir meselenin Mecliste araştırılacağını düşünmüş
olabilir ancak şu anda bizim grubumuzun yaklaşımı da… Konuya ilişkin ilgili
makamlardan da aldığımız bilgiye göre bahsi geçen topta herhangi bir sorun
olmadığı, “Atış yapar.” raporunun bulunduğu, ayrıca mühimmatta da herhangi bir
sıkıntının olmadığı ifade edilmiştir. 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Başkan. 
CAHİT
ÖZKAN (Denizli) – Plan ve Bütçe Komisyonunda da Sayın Bakana yöneltilen konuya
ilişkin sorulara Sayın Bakan cevap vermiştir. 
Bu
bağlamda, Savunma Bakanlığı da kendi içerisindeki soruşturmayı sürdürmektedir.
Eğer bu hususta netice ortaya çıktıktan sonra gerek görülürse, bütün gruplar da
anlaşırsa böyle bir çalışmaya gerek olabilir ancak şu anda böyle bir çalışmaya
gerek olmadığı kanaatindeyiz.
Arz
ederim.
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkanım, müsaadenizle.
BAŞKAN
– Buyurun Sayın Özel.
37.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Çok teşekkür ederim Sayın Başkan.
Zaten
esas sıkıntı şu: Topta sorun yok, mermide sorun yok, mühimmatta sorun yok,
kontrolde sorun yok ama bir yerde sorun var ve bu sorunu yürütmenin temsilcisi,
daha doğrusu Savunma Bakanlığı teknisyeni, Mehmet Uçum’un ifadesiyle “atanmış
olan teknisyen” bir netliğe kavuşturamadığı için biz bunu bugün buraya getirdik
ve esas sıkıntı şu: O zaman Genelkurmay Başkanıydı. -Askerî vesayetle mücadele
edeceğiz diye iddiada bulunanlar- bir Genelkurmay Başkanını Darbe Araştırma
Komisyonuna getirtip de onun sorularına bilgi verdirtemediniz. Bugün de o
zamanki şımarıklıkla hareket eden şimdiki Millî Savunma teknisyeni Meclisi
yeterince aydınlatmamakta, yolladığı bilgi notlarıyla da Meclisi oyalamaktadır.
Bu meseleye Meclis el koymalıdır, teknisyenin açıklamaları tatmin edici
değildir.
Teşekkür
ediyorum.
BAŞKAN
– Teşekkürler.
CAHİT
ÖZKAN (Denizli) – Sayın Başkan…
BAŞKAN
– Buyurun Başkanım.
38.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
CAHİT
ÖZKAN (Denizli) – Tabii, Sayın Grup Başkan Vekilinin ikinci konuşması, tamamen
grup araştırma önerisinin dışında farklı bir konuya ilişkindir, onun altını
çizmek lazım.
Bakınız,
bugün Türkiye'de belediyeler, yargı, savcılık, mülki amirlikler veyahut da
bürokratik herhangi bir makam kendi içerisinde bir soruşturmayı yürütür.
Şimdi,
bahsettiğimiz meselede Savunma Bakanlığı, Türk Silahlı Kuvvetleri içerisinde
sadece meseleyi değil, meselenin çok daha geniş çaplı bir şekilde ön
değerlendirmesini zaten kendileri yapıyorlar. Biz diyoruz ki: Zaten bu
soruşturmalar devam ediyor, soruşturma tamamlanmadan, “Neticeye
vardırılamamıştır.” demek de kabul edilebilir bir durum değil. Çünkü soruşturma
devam ediyor. Mevcut durumda topla ilgili herhangi bir sorun olmadığı, atış
yapılabilir, yapabilir durumda olduğu, mühimmatta da herhangi bir arızanın
olmadığı tespit edilmiş. Ancak bu tür durumlarda olası benzer risklerle
karşılaşılmaması için soruşturma çok daha çaplı ve çerçeveli olarak yapılarak devam
etmektedir. Soruşturmanın neticesi ortaya çıktıktan sonra, bütün grupların da
mutabakatı olursa, gerekirse bu hususta bir değerlendirme yapılabilir. 
Teşekkür
ederim. 
BAŞKAN
– Ben teşekkür ederim. 
IX.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun İstanbul Milletvekili Ahmet Ünal Çeviköz ve arkadaşları
tarafından, Hakkâri ve Şırnak'taki mühimmat depolarında meydana gelen
patlamaların nedenleri ve sorumluların araştırılması amacıyla 20/11/2018
tarihinde TBMM Başkanlığına verilmiş olan Meclis araştırması önergesinin ön
görüşmelerinin, Genel Kurulun 20 Kasım 2018 Salı günkü birleşiminde yapılmasına
ilişkin önerisi (Devam)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
4.- AK PARTİ Grubunun, Genel Kurulun çalışma saatlerinin ve gündemdeki
sıralamanın yeniden düzenlenmesine; 20, 21, 22, 27 ve 28 Kasım 2018 Salı,
Çarşamba ve Perşembe günkü birleşimlerinde denetim konularının görüşülmeyerek
gündemin “Kanun Teklifleri ile Komisyonlardan Gelen Diğer İşler” kısmında yer
alan işlerin görüşülmesine; 16 ve 13 sıra sayılı kanun tekliflerinin
görüşmelerinin 28 Kasım 2018 Çarşamba günkü birleşiminde tamamlanması hâlinde
29 Kasım 2018 Perşembe günü toplanmaması, tamamlanamaması hâlinde ise 29 Kasım
2018 Perşembe günkü birleşiminde denetim konularının görüşülmeyerek 16 ve 13
sıra sayılı kanun tekliflerinin görüşmelerinin tamamlanmasına kadar
çalışmalarını sürdürmesine; 15 ve 16 sıra sayılı kanun tekliflerinin İç
Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi 
Türkiye Büyük Millet Meclisi Başkanlığına
Danışma
Kurulu 20/11/2018 Salı günü (bugün) toplanamadığından, İç Tüzük’ün 19’uncu
maddesi gereğince, grubumuzun aşağıdaki önerisinin Genel Kurulun onayına
sunulmasını arz ederim.
 Cahit
Özkan
 Denizli
 Grup
Başkan Vekili
Öneri:

Genel
Kurulun;
20,
21, 22, 27 ve 28 Kasım 2018 Salı, Çarşamba ve Perşembe günkü birleşimlerinde
denetim konularının görüşülmeyerek gündemin “Kanun Teklifleri ile
Komisyonlardan Gelen Diğer İşler” kısmında yer alan işlerin görüşülmesi,
Gündemin
“Kanun Teklifleri ile Komisyonlardan Gelen Diğer İşler” kısmında bulunan 14
sıra sayılı Kanun Teklifi’nin bu kısmın 1’inci sırasına alınması,
Bastırılarak
dağıtılan 15 ve 16 sıra sayılı Kanun Teklifleri’nin kırk sekiz saat geçmeden
gündemin “Kanun Teklifleri ile Komisyonlardan Gelen Diğer İşler” kısmının
sırasıyla 2’nci ve 3’üncü sıralarına alınması ve diğer işin sırasının buna göre
teselsül ettirilmesi,
20
Kasım 2018 Salı günkü (bugün) birleşiminde 14 sıra sayılı Kanun Teklifi’nin
görüşmelerinin tamamlanmasına kadar;
21
Kasım 2018 Çarşamba günkü birleşiminde 15 sıra sayılı Kanun Teklifi’nin birinci
bölüm görüşmelerinin tamamlanmasına kadar;
22
Kasım 2018 Perşembe günkü birleşiminde 15 sıra sayılı Kanun Teklifi’nin
görüşmelerinin tamamlanmasına kadar;
27
Kasım 2018 Salı günkü birleşiminde 16 sıra sayılı Kanun Teklifi’nin birinci
bölüm görüşmelerinin tamamlanmasına kadar;
28
Kasım 2018 Çarşamba günkü birleşiminde 16 ve 13 sıra sayılı kanun tekliflerinin
görüşmelerinin tamamlanmasına kadar;
Çalışmalarını
sürdürmesi;
16
ve 13 sıra sayılı kanun tekliflerinin görüşmelerinin 28 Kasım 2018 Çarşamba
günkü birleşiminde tamamlanması hâlinde 29 Kasım 2018 Perşembe günü
toplanmaması, tamamlanamaması hâlinde ise 29 Kasım 2018 Perşembe günkü
birleşiminde denetim konularının görüşülmeyerek 16 ve 13 sıra sayılı kanun
tekliflerinin görüşmelerinin tamamlanmasına kadar çalışmalarını sürdürmesi;
15
ve 16 Sıra sayılı kanun tekliflerinin İç Tüzük’ün 91’inci maddesine göre temel
kanun olarak görüşülmesi ve bölümlerin ekteki cetvellerdeki ek olması;
Önerilmiştir.




15 sıra sayılı
Çevre Kanunu ve Bazı Kanunlarda Değişiklik
  Yapılmasına Dair Kanun Teklifi (2/1285)




Bölümler


Bölüm Maddeleri


Bölümdeki Madde Sayısı




1. Bölüm


1 ila 17’nci maddeler arası (8’inci maddeye bağlı ek madde
  11, ek madde 12 ve ek madde 13 ile 17’nci maddeye bağlı geçici madde 17 ve geçici
  madde 18 dâhil)


20




2. Bölüm


18
  ila 30’uncu maddeler arası


13




Toplam Madde Sayısı


33








16 Sıra Sayılı
Abonelik Sözleşmesinden Kaynaklanan Para Alacaklarına
  ilişkin Takibin Başlatılması Usulü Hakkında Kanun Teklifi
(2/1286)




Bölümler


Bölüm Maddeleri


Bölümdeki
Madde Sayısı




1. Bölüm


1 ila 9’uncu maddeler arası ve geçici madde 1


10




2. Bölüm


10 ila 27’nci maddeler arası


18




Toplam Madde Sayısı


28




BAŞKAN
– Önerinin gerekçesini açıklamak üzere öneri sahibi Adalet ve Kalkınma Partisi
Grubu adına Manisa Milletvekili İsmail Bilen.
Buyurun.

Süreniz
beş dakikadır.
AK
PARTİ GRUBU ADINA İSMAİL BİLEN (Manisa) – Sayın Başkan, değerli
milletvekilleri; AK PARTİ grup önerimiz üzerine söz almış bulunmaktayım. Bu
vesileyle yüce heyetinizi saygıyla selamlıyorum.
Âlemlere
rahmet olarak gönderilen Peygamber Efendimiz’in dünyayı şereflendirdiği mübarek
Mevlit Kandili’ni en içten duygularımla tebrik ediyor, ülkemize ve İslam
âlemine hayırlar getirmesini Cenab-ı Hak’tan niyaz ediyorum. 
Yine,
ebediyete irtihal etmiş Cumhuriyet Halk Partisi Edirne Milletvekilimiz Erdin
Bircan’ın da vefatı nedeniyle kendisine Allah’tan rahmet; Cumhuriyet Halk
Partisine, sevenlerine ve ailesine Cenab-ı Allah’tan sabırlar niyaz ediyorum. 
Gerekçeyi
de arkadaşlarımız okudu, bu haftanın ve önümüzdeki haftanın çalışma takvimini
planlamaktayız. Önümüzdeki hafta çarşamba gününe kadar bu önerdiğimiz kanun
teklifleri görüşülebilirse perşembe günü Genel Kurulun çalışmamasını,
toplanmamasını teklif etmekteyiz. Bitirilmemesi hâlinde, görüşmelerin
tamamlanmaması hâlinde perşembe günü de kanun teklifleri bitirilinceye kadar
Genel Kurulun çalışmasını önermekteyiz. 
Bu
önerimizi yüce heyetinizin takdirlerine arz ediyor, sizleri saygıyla
selamlıyorum. (AK PARTİ sıralarından alkışlar) 
BAŞKAN
– İYİ Parti Grubu adına Adana Milletvekili İsmail Koncuk. 
Buyurun.
(İYİ PARTİ sıralarından alkışlar)
Süreniz
üç dakikadır. 
İYİ
PARTİ GRUBU ADINA İSMAİL KONCUK (Adana) – Sayın Başkan, kıymetli
milletvekilleri; hepinizi saygıyla selamlıyorum. 
Cumhuriyet
Halk Partisi Edirne Milletvekili Sayın Erdin Bircan’a yüce Allah’tan rahmet
diliyorum, bütün sevenlerine başsağlığı diliyorum. 
Değerli
milletvekilleri, Türkiye Büyük Millet Meclisinin etkin çalışması elbette önemli
ama tabii, burada, aslında hepimizin bu etkin çalışmanın ne olduğunu
tanımlaması lazım. Etkin çalışma nedir? Etkin çalışma, insana dokunan,
vatandaşlarımızın ihtiyaçlarını önceleyen çalışma biçiminin adıdır. Merkezine
insanı almayan hiçbir çalışmanın, hiçbir kanun teklifinin bir
kıymetiharbiyesinin olmadığını hepimizin bilmesi lazım. 81 milyon vatandaşımız,
seçmiş olduğu 600 milletvekilinden, kendi dertlerine merhem olacak kanunların,
çözümlerin oluşmasını Türkiye Büyük Millet Meclisinden bekliyor. Neden 550
milletvekilini 600’e çıkardığımızı bu millete anlatabilmemiz lazım. Öyle ya,
550’den 600’e çıkardık, seçim öncesinde reklam afişlerinde “Güçlü TBMM” reklamı
da yaptık ama o güçlü TBMM’de insanı önceleyen, Türk vatandaşını merkeze alan,
samimi çalışmaları görmüyoruz. 1 Ekim tarihinden bu yana yaptığımız hangi kanun
teklifi insanı merkeze alan, insanın derdiyle dertlenen, problemlerini çözmeye
matuf kanun teklifleridir, ben bilmiyorsam lütfen siz söyleyin. Neyi çözdük?
Çiftçinin problemini çözdük mü? Çözmedik. Burada konuşmak bile neredeyse mümkün
olmuyor. Esnafın problemlerini çözdük mü? Hayır. Çalışma hayatında memurun
problemlerini çözdük mü? Hayır. Dolayısıyla burada bu teklifleri vermek kolay. 
AK
PARTİ milletvekili ya da Grubu işine gelen şekilde Türkiye Büyük Millet
Meclisini çalıştırmak için teklifler veriyor. İşte 13, 14, 15, bir de 16 sıra
sayılı Kanun’dan bahsedildi. Doğrusu ben milletvekili olarak 16 sıra sayılı bir
Kanun görmedim, elimizde de yok henüz. Dolayısıyla haberimiz olmayan bir kanun
teklifinden burada bahsediliyor.
HALİL
ETYEMEZ (Konya) – Komisyonda görüşüldü.
İSMAİL
KONCUK (Devamla) – Ama elimizde yok, bize ulaşmadı, bize ulaşması lazım. Yani komisyonlarda
görüşülmesi, burada 600 milletvekilinin bilgisi olması anlamına gelmiyor.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
İSMAİL
KONCUK (Devamla) – Onun için, AK PARTİ Grubunun işi zor. Niye işi zor? Yarın
biz vatandaşlarımızın huzuruna çıktığımızda ruzumahşerde görevimizi
yaptığımızı, uyardığımızı ifade edeceğiz ama Halil Etyemez ne diyecek? Orada
bana gülüyor. Ne diyecek? “Saraydan gelen her türlü kanun teklifine el
kaldırdım.” diyecek ama biz, uyarı görevimizi yaptık, biz uyardık ama sözümüz
dinlenmedi diyeceğiz. Yarın seçim sathımailinde -yerel seçimler geliyor-
vatandaşlarımızla karşı karşıya kalacaksınız, emekli karşınıza çıkacak, memur,
öğretmen, işçi karşınıza çıkacak. Çiftçiye ne diyeceksiniz ya? “Tarlayı ekerim
ama gübresini atamam, zehrini atmaya gücüm yok.” diyen çiftçiye mazotu yüzde 50
indiremediğinizi nasıl izah edeceksiniz? Kaldı ki seçim sathımailinde…
(Mikrofon
otomatik cihaz tarafından kapatıldı) 
İSMAİL
KONCUK (Devamla) - …mazotun yüzde 50 azaltılacağına dair vaatleriniz de vardı. 
Saygılar
sunuyorum, sağ olun. (İYİ Parti sıralarından alkışlar)
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
VII.- AÇIKLAMALAR (Devam)
39.- Denizli Milletvekili Cahit Özkan’ın, hem milletin teveccühünü hem
de Allah’ın rızasını kazanma yolunda çalışmalara devam edileceğine ilişkin
açıklaması
CAHİT
ÖZKAN (Denizli) – Teşekkürler Sayın Başkan.
Burası
millî iradenin tecelligâhı Türkiye Büyük Millet Meclisi. Egemenlik kayıtsız
şartsız milletindir. Millet de seçtiği temsilcileri vasıtasıyla bu yetkisini
kullanır. Tabii her zaman söylüyoruz, on altı yıldan beri aziz milletimiz, eğer
kendisine hizmetkâr olan kadrolara sürekli destek üstüne destek veriyorsa o
zaman demokrasi kuramı çerçevesinde doğru işler yapıyoruzdur ki desteğine devam
ediyordur. Eski Yunan’dan beri sorulan bir soru vardır: Ayakkabının ayağı sıkıp
sıkmadığını giyen mi bilir, üreten mi bilir? Bunun dünyada cevabı tektir.
İnşallah, millete hizmet yolunda yaptığımız bu icraatlarla hem ruzumahşerde hem
de dünyada hem milletimizin teveccühünü hem de yüce Allah’ın rızasını kazanma
yolunda çalışmalarımıza devam edeceğiz. 
Arz
ederim. 
IX.- ÖNERİLER (Devam)
A) Siyasi Parti Grubu Önerileri (Devam)
4.- AK PARTİ Grubunun, Genel Kurulun çalışma saatlerinin ve gündemdeki
sıralamanın yeniden düzenlenmesine; 20, 21, 22, 27 ve 28 Kasım 2018 Salı,
Çarşamba ve Perşembe günkü birleşimlerinde denetim konularının görüşülmeyerek
gündemin “Kanun Teklifleri ile Komisyonlardan Gelen Diğer İşler” kısmında yer alan
işlerin görüşülmesine; 16 ve 13 sıra sayılı kanun tekliflerinin görüşmelerinin
28 Kasım 2018 Çarşamba günkü birleşiminde tamamlanması hâlinde 29 Kasım 2018
Perşembe günü toplanmaması, tamamlanamaması hâlinde ise 29 Kasım 2018 Perşembe
günkü birleşiminde denetim konularının görüşülmeyerek 16 ve 13 sıra sayılı
kanun tekliflerinin görüşmelerinin tamamlanmasına kadar çalışmalarını
sürdürmesine; 15 ve 16 sıra sayılı kanun tekliflerinin İç Tüzük’ün 91’inci
maddesine göre temel kanun olarak bölümler hâlinde görüşülmesine ilişkin
önerisi (Devam)
BAŞKAN
– Milliyetçi Hareket Partisinin söz talebi yok, değil mi Sayın Akçay?
ERKAN
AKÇAY (Manisa) – Evet, yok.
BAŞKAN
– Halkların Demokratik Partisi Grubu adına Filiz Kerestecioğlu, Ankara
Milletvekili, buyurun.(HDP sıralarından alkışlar)
Süreniz
üç dakikadır.
HDP
GRUBU ADINA FİLİZ KERESTECİOĞLU DEMİR (Ankara) – Teşekkürler Sayın Başkan.
Değerli
milletvekilleri, burada gerçekten aslında çok etkin bir Meclis olabilirdi ama
uzun zamandır biz bunun olmasının istenmediğini görüyoruz. Yani ne doğru dürüst
bir yasama faaliyeti yapılsın ne de denetleme görevi yerine getirilsin. 
Bugün
Çocuk Hakları Günü. Bir yıl önce diyoruz ki: Çocuk hakları daimî komisyonu
kurulsun. Bütün partiler anlaşıyor bununla ilgili ama hâlâ ortada hiçbir şey
yok. Ve zannediliyor ki tepeden bir şey söylendiği zaman o artık kanun hükmünde
ve bütün ülke için en ferah, en rahat, en geçerli kanun o. Hayır arkadaşlar,
biz bu Meclisi hâlâ halkın iradesinin temsil edildiği bir yer olarak, bir mecra
olarak, önemli bir alan olarak görüyoruz ve buranın yasama faaliyetini de,
denetleme faaliyetini de sürdürmesini istiyoruz.
Perşembe
günleri çalıştırılmama gibi bir fiilî durumu kabul etmiyoruz. Perşembe günleri
de çalışır bu Meclis, gerektiğinde cuma da çalışır, pazartesi de çalışır, hafta
sonları da çalışır çünkü aslında halk, kesinlikle bizden bunu bekliyor. Ama
bütün bu keyfîlik aslında yukarıdan başlıyor. 
Bugün
bir bakıyoruz, mesela AİHM’in kararıyla ilgili, “Selahattin Demirtaş serbest
bırakılsın.” kararının Türkiye’yi bağlamadığını söylüyor Erdoğan ve “Biz karşı
hamlemizi yapar, işi bitiririz.” diyor. Bu sözler akıllara Erdoğan’ın
partisiyle birlikte iktidara gelmeden önce AİHM’e yaptığı başvuruları
getiriyor. O AİHM, aynı AİHM değil miydi? Avrupa İnsan Hakları Mahkemesi,
Erdoğan’ın başvurduğu İnsan Hakları Mahkemesi değil miydi? Aynı mahkemeydi. Ve
Erdoğan şu gerekçelerle başvurmuştu: 312’nci maddeden, cebir ve şiddet
kullanarak Türkiye Cumhuriyeti hükûmetini ortadan kaldırmaya veya görevlerini
yapmasını kısmen veya tamamen engellemeye teşebbüsten hüküm giyen Erdoğan, AB
uyum yasaları çerçevesinde hüküm giydiği suçun ortadan kalktığı tezine
dayanarak milletvekili adayı olabilmek amacıyla adli sicil kaydının silinmesi
için mahkemeye başvurmuştu, mahkeme bunu reddetmişti, itiraz etmişti. Ondan
sonra, sonunda Yargıtay 8. Ceza Dairesi, Diyarbakır 4 no.lu DGM’nin kararını
yok hükmünde saymıştı ve sicil kaydını silmemişti. Ne yaptı Erdoğan? AİHM’e
başvurdu 2002 yılında. İşte o AİHM, o Avrupa İnsan Hakları Mahkemesi, aynı
sözleşmeyi uygulayan, aynı kararları uygulayan, sizin genel başkanınızın da
aslında yolunu açmış olan kararı veren mahkemedir. O nedenle, mahkeme kararları
da yargı karar…
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) – Tamamlıyorum Sayın Başkan. 
BAŞKAN
– Toparlayalım. 
FİLİZ
KERESTECİOĞLU DEMİR (Devamla) – Avrupa İnsan Hakları Mahkemesi kararları herkes
için bağlayıcıdır, özellikle 18’inci maddenin uygulanması daha önce sadece
Gürcistan ve Azerbaycan için işletilmiştir ve burada AİHM’in, tutuklama
kararının hukuki değil, siyasi gerekçelerle verildiğine hükmetmesi ve
Demirtaş’ın serbest bırakılmasına karar vermesi uygulanması gereken bir
karardır. AİHM kararları sadece sizin genel başkanınız için değil, bizim
başkanımız için de bizim milletvekillerimiz için de uygulanması gereken
kararlardır. Bu Meclisin de halk iradesi için çalışması ve sonuna kadar bu
çalışmaya devam etmesi, bu iradeyi temsil etmesi gerekir. 
Saygılar
sunarım. (HDP sıralarından alkışlar) 
BAŞKAN
– Teşekkürler. 
Buyurun
Sayın Grup Başkan Vekili. 
VII.- AÇIKLAMALAR (Devam)
40.- Denizli Milletvekili Cahit Özkan’ın, Ankara Milletvekili Filiz
Kerestecioğlu Demir’in AK PARTİ grup önerisi üzerinde HDP Grubu adına yaptığı
konuşmasındaki bazı ifadelerine ilişkin açıklaması
CAHİT
ÖZKAN (Denizli) – Teşekkürler Sayın Başkan. 
On
altı yıldan beri AK PARTİ Grubu olarak Mecliste yaptığımız anayasal ve yasal
reformlarla ülkemizin demokratik standartlarını yükseltirken, bir taraftan da
Avrupa İnsan Hakları Sözleşmesi müktesebatı, Avrupa Birliği müzakere süreci
çerçevesinde hukuk devleti standartlarımızın tahkim edilmesi yönünde reformlar
gerçekleştirdik. Eğer sayın hatibin kastı insan hak ve özgürlüklerinin,
demokrasinin kurumsallaşmasıysa; Menderes’in ifadesiyle, cihazlandırılmasından
bahsediyorsa, on altı yıldan beri bunu yapmış olmanın haklı gururunu yaşıyoruz.
Bakınız,
şu anda Avrupa İnsan Hakları Mahkemesinin verdiği veya vereceği kararların iç
hukuk yollarında mahkemeler nezdinde bağlayıcı olmasına ilişkin yaptığımız Ceza
Muhakemesi Kanunu da yine grubumuzun ve Mecliste grubu olan diğer partilerin
destekleriyle olmuştur. Ancak, demokratik hukuk devletinin standartlarının
yükseltilmesiyle ilgili yaptığımız bazı reformlarda da -ki burada saymak
istemiyorum, bundan defalarca kürsüden bahsettik ve bu kutsal Meclis çatısı da
bunu dinledi- destek göremeyişimizin üzüntüsünü yaşıyoruz.
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Grup Başkan Vekili.
CAHİT
ÖZKAN (Denizli) – İnşallah, bütün gruplarımızı demokratik hukuk devletimizin
standartlarını yükseltmek için hep birlikte çalışmaya davet ediyorum.
Teşekkür
ediyorum. 
IX.- ÖNERİLER (Devam)
A) Siyasi Parti Grubu Önerileri (Devam)
4.- AK PARTİ Grubunun, Genel Kurulun çalışma saatlerinin ve gündemdeki
sıralamanın yeniden düzenlenmesine; 20, 21, 22, 27 ve 28 Kasım 2018 Salı,
Çarşamba ve Perşembe günkü birleşimlerinde denetim konularının görüşülmeyerek
gündemin “Kanun Teklifleri ile Komisyonlardan Gelen Diğer İşler” kısmında yer
alan işlerin görüşülmesine; 16 ve 13 sıra sayılı kanun tekliflerinin
görüşmelerinin 28 Kasım 2018 Çarşamba günkü birleşiminde tamamlanması hâlinde
29 Kasım 2018 Perşembe günü toplanmaması, tamamlanamaması hâlinde ise 29 Kasım
2018 Perşembe günkü birleşiminde denetim konularının görüşülmeyerek 16 ve 13
sıra sayılı kanun tekliflerinin görüşmelerinin tamamlanmasına kadar
çalışmalarını sürdürmesine; 15 ve 16 sıra sayılı kanun tekliflerinin İç
Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi (Devam)
BAŞKAN
– Cumhuriyet Halk Partisi Grubu adına Manisa Milletvekili Özgür Özel
konuşacaktır.
Buyurun.
(CHP sıralarından alkışlar)
Süreniz
üç dakikadır. 
CHP
GRUBU ADINA ÖZGÜR ÖZEL (Manisa) – Sayın Başkan, değerli milletvekilleri;
aslında tarih konuşacağız ama bir konuşma çok tanıdık gelecek, birkaç saat önce
iktidar partisinin hararetle alkışladığı bir konuşma. Diyor ki iktidar
partisinin Sayın Genel Başkanı: “Büyük hiciv şairimiz Eşref bir ilçede
kaymakamlık yaparken merkezden bir telgraf gelir.” Dikkatle dinliyor AK PARTİ
Grubu. “Telgrafta ‘Kaymakamlık binalarının ihtiyaçlarını bildirin, stop.’
yazmaktadır. Eşref bu telgrafa ‘Binanın muhtelif yerleri akıyor, stop.’ diye
cevap verir. Ardından merkezden ikinci bir telgraf gelir: ‘Binanın nereleri
akıyor, teker teker bildirin, stop.’ Şair Eşref sinirlenir, iner telgraf
memurunun başına, der ki: Yaz oğlum, ‘Binanın muslukları hariç, her tarafı
akıyor, stop.’” AK PARTİ Grubu bunu müthiş alkışlarken şöyle devam etti Genel
Başkanları: CHP’nin memleketi yönettiği, tasallut altına aldığı dönemi tam bu
şekilde tarif etmenin mümkün olduğunu söyledi ve alkışladınız.
Şair
Eşref, Kırkağaç doğumludur, benim hemşehrimdir; 1800’lerin ilk yarısında
doğmuş, 1876’da Ordu Fatsa’da kaymakamlık yapmıştır. Bu telgrafı Fatsa’dan
İstanbul’a çekmiş, bu cevabı o zaman almıştır. Hani, CHP zihniyeti dönemiydi ya
bakalım kimin dönemiymiş: Sultan II. Abdülhamit Han hazretlerinin dönemiymiş.
(CHP ve İYİ PARTİ sıralarından alkışlar) Hani, böyle, bazen “prompter”dan
döndükten sonra diyor ya: “Yine baltayı taşa vurdun be, yine baltayı taşa
vurdun.” Reis, bugün baltayı yine taşa vurdu arkadaşlar, yine taşa vurdu. (CHP
sıralarından alkışlar) 
Değerli
milletvekilleri, elimizde ibretlik bir basın bilgi notu var. Bu basın bilgi
notu Osman Kavala’yla ilgili. Geçen sene 1 Kasımda tutuklanıp bir sene boyunca
iddianamesi hazırlanmıyor diye döndüm ve dedim ya: “Kamu Başdenetçisi,
Ombudsman, bu işle ilgilenmeyeceksen neyle ilgileneceksin?” Osman Kavala bir
yılı geçti içeride, iddianame yok. Kamu Başdenetçisi meseleden oldukça rahatsız
oldu, AK PARTİ Grubu meseleden rahatsız oldu, iddianameyi yazdırmak ya da
tutuksuz yargılamayı savunmak yerine Osman Kavala’ya suç icat edilmeye
girişildi ve geçtiğimiz günlerde 14 kişi sabahın altısında gözaltına alındı. Bu
gözaltı işlemi sırasında Emniyet Müdürlüğü tarafından basına bir bilgi notu
geçildi. Nasıl bir bilgi notu? FETÖ’cül akılla hazırlanmış bir bilgi notu. Biz
bu bilgi notlarını çok dinledik. Ne zaman dinledik? Bu ülkenin kahraman
subaylarına, kahraman komutanlarına…
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Müsaadenizle Başkanım, tamamlayayım.
BAŞKAN
– Buyurun Sayın Başkanım.
ÖZGÜR
ÖZEL (Devamla) – Orduyu çökertmek için bu ülkenin vatanseverlerine karşı kumpas
davalarında, sabah altıda kapıya dayanıldığında FETÖ’cüler böyle bilgi notları
yollardı ve öyle bir bilgi notuydu ki adam daha yolda, Emniyete gidiyor,
sayıyorlardı “darbeye girişmek, anayasal düzeni ayaklar altına almak,
mühimmatlar saklamak” falan. Bugün diyorsunuz ki: “Millî orduya kumpas kuruldu
o günlerde.” Bakın, bugünlerde kim kime kumpas kuruyor diye bir bakarsanız,
bilgi notunda, sivil itaatsizlik, şiddet eylemleri, duran adam, piyano çalan
adam, kırmızılı kadın gibi eylemlerle anayasal düzeni yıkmaya çalışmak için
cebir ve şiddet kullanarak Osman Kavala’nın kontrolünde birilerinin anayasal
düzene kastettiğini söylüyor ve altında da diyor ki: “Yakalanması için
çalışmalar yaptıkları tespit edilmiştir.” Aramızda hukukçu milletvekilleri var,
böyle ifadeler ancak mahkemelerin nihai karar metinlerinde olur. 
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Bir kişiyi gözaltına almaya giderken emniyet müdürlüğünden
polis arabaları, eğer emniyet müdürlüğünün basın bürosundan böyle kesin
hükümler, “Şu suçu işledikleri, bunu yaptıkları tespit edildi. Anayasal düzeni
yıkıyorlardı. Bilmem ne yapıyorlardı.” diye basın bildirileri fakslanıyorsa
bilin ki hukuk devleti de ayaklar altındadır, masumiyet karinesi de ayaklar
altındadır; bilin ki birileri FETÖ’den öğrendikleri yollarla, belki de FETÖ’ye
kendi öğrettikleri yollarla, devletin gücüyle millete karşı operasyon
yapmaktadırlar. Bu süreç, Cumhuriyet Halk Partisinin de bu ülkenin aydınlarının
da görmezden geleceği, affedeceği, unutturacağı bir süreç değildir. Nasıl, biz
Balyoz’a “kumpas” derken “Ateş olmayan yerden duman çıkmaz.” diye bağıranlar
sonra mahcup oldularsa bugün Gezi’ye “kalkışma” Gezi’ye “darbe”, Osman
Kavala’ya “terörist” diyenler de tarih önünde mahcup olmaya mahkûmdurlar. 
Teşekkür
ederim. (CHP ve HDP sıralarından alkışlar)
BAŞKAN
– Teşekkürler Sayın Özel. 
CAHİT
ÖZKAN – (Denizli) – Sayın Başkan, grubumuza…
BAŞKAN
– Buyurun Sayın Özkan. 
X.- SATAŞMALARA İLİŞKİN KONUŞMALAR
1.- Denizli Milletvekili Cahit Özkan’ın, Manisa Milletvekili Özgür Özel’in
AK PARTİ grup önerisi üzerinde CHP Grubu adına yaptığı konuşmasında AK PARTİ
Grubuna sataşması nedeniyle konuşması 
CAHİT
ÖZKAN (Denizli) – Sayın Başkan, değerli milletvekilleri; tabii, sayın hatip,
Şair Eşref’in Ordu’daki görevi sırasında Sultan Abdülhamit dönemine ilişkin bir
sataşmada bulundu. Sultan Abdülhamit burada yok ancak…
ÖZGÜR
ÖZEL (Manisa) – Yok, onu sizin Genel Başkanınız yaptı. 
ORHAN
SÜMER (Adana) – Siz söylediniz onu. 
CAHİT
ÖZKAN (Devamla) – Müsaade ederseniz… 
Bakın,
hukukta şöyle bir delil vardır: Her zaman karşı tarafın ikrarı en güzel
delildir, karşı tarafın.
LÜTFÜ
TÜRKKAN (Kocaeli) – Ya, seni değiştirsinler, sen bu işi yapamıyorsun ağa ya.
Grubu da komik hâle getiriyorsun, grubu da komik duruma düşürüyorsun.
CAHİT
ÖZKAN (Devamla) – Hani herhangi bir sataşma yapılmasını istiyorsunuz ya, İsmet
İnönü’nün 1918 tarihine kadar anılarını topladığı anılarının ilk cildinde
İttihat ve Terakkinin Türk Silahlı Kuvvetleri içerisinde, bürokrasi
hâkimiyetinden bahsederken… (CHP sıralarından gürültüler) Dikkat edin, bakın,
bilgi veriyoruz hem de İsmet İnönü’den, İsmet İnönü’nün anılarından.
Balkanlarda Firzovik’te toplanan İttihat ve Terakki üyeleri…
ORHAN
SÜMER (Adana) – Sen olaya gel, olaya.
CAHİT
ÖZKAN (Devamla) – Bakın, hiç sataşmaya gerek yok.
Firzovik’te
toplanan İttihat ve Terakki üyeleri diyorlar ki: “Sultan Abdülhamit’i
indirmenin yegâne yolu: Vergileri toplamayalım, bürokrasideki gücümüzü
toplayalım. Böylelikle ekonomi zayıflar, böylelikle Sultan Abdülhamit’ten
kurtuluruz.” Acaba Şair Eşref’in o dönem yaşadıkları İttihat ve Terakkinin
devlet içerisinde devlet olup paralel bir devlet kurmak suretiyle Sultan
Abdülhamit’i tahttan indirme gayretlerinin bir neticesi olmuş olabilir mi?
Genel Kurulun ve aziz milletin dikkatlerine sunuyorum.
Saygılarımla.
(AK PARTİ sıralarından alkışlar) 
ÖZGÜR
ÖZEL (Manisa) – Bu açık sataşmadan dolayı cevap hakkımı kullanmak istiyorum.
BAŞKAN
– Buyurun.
2.- Manisa Milletvekili Özgür Özel’in, Denizli Milletvekili Cahit
Özkan’ın sataşma nedeniyle yaptığı konuşmasında Cumhuriyet Halk Partisine
sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; bazı durumlar zordur,
bazı şeyleri yaşamak istemezsiniz. Allah hiçbir grup başkan vekilini grup
başkanının bugün yaptığı gaftan sonra onu savunmak için buraya çıkıp da bu
hâllere düşen Cahit Özkan’ın durumuna düşürmesin inşallah. (CHP ve İYİ PARTİ
sıralarından alkışlar) 
Meclisin
tarihinde çokça kullanıldığı gibi sesleneyim: Efendiler, karşı karşıya
olduğumuz durum, bir cumhurbaşkanının, bir partinin grup başkanının çıkıp da
Cumhuriyet Halk Partisi dönemini -bir partinin genel başkanının, pardon, “grup
başkanı” demek doğru değil- bir dönemi kötülemek, Cumhuriyet Halk Partisini
kötülemek için tarihten yaptığı özensiz alıntının sonucunda ortaya çıkan
durumdur. “Bakın, bu telgrafta Şair Eşref ne güzel taşı gediğine koymuş.
‘Musluklar hariç kaymakamlığın her yeri akıyor.’” diyor. İşte CHP’nin memleketi
yönettiği, tasallut altına aldığı dönemi tam bu şekilde tarif etmenin mümkün
olduğunu bildiren Erdoğan. CHP’yi kötülüyorsunuz değil mi arkadaşlar? O tarihte
ülkeyi yöneten kişi… Yıl 1876, kaymakam hemşehrim Kırkağaç doğumlu Şair Eşref.
Telgrafın muhatabı İstanbul Hükûmeti, telgrafın muhatabı Osmanlı’nın
padişahlığı, telgrafın muhatabı Sultan II. Abdülhamit Han kardeşim. Sen nereden
dönüyorsun da İsmet İnönü’ye, tek parti rejimine… Ha, diyorsan ki: “Tek adam
rejimi kötüdür. O zaman Sultan Abdülhamit Han yanlış işler yaptı, Genel
Başkanımız da bunu söyledi.” O zaman bugünkü tek adam yönetimine, onun yaptığı
yanlış işlere, yarattığı mağduriyetlere, anasını ağlattığınız vatandaşa dönüp
bakacaksınız. 
Teşekkür
ediyorum. (CHP sıralarından alkışlar) 
BAŞKAN
– Sataşmadan bir cevap verin. 
3.- Denizli Milletvekili Cahit Özkan’ın, Manisa Milletvekili Özgür Özel’in
sataşma nedeniyle yaptığı konuşmasında Adalet ve Kalkınma Partisine tekraren
sataşması nedeniyle konuşması
CAHİT
ÖZKAN (Denizli) – Sayın Başkan, değerli milletvekilleri; tabii, bugüne kadar,
on beş-on altı yıldan beri 14 seçime girip kaybeden ve bu nedenle de her türlü
olumsuzluğu, başarısızlığı kendinden sâdır olduğunu düşünen bir anlayışın nasıl
bir anlayışla tezahür ettiğini burada gördük. (AK PARTİ sıralarından alkışlar) 
Bakınız,
bir: Sultan Abdülhamit Han’ın ne kadar çalıştığını aziz milletimiz biliyor,
sevgisiyle, teveccühüyle her daim gösteriyor. Hani Manisa’dan bahsettiniz ya,
Manisa’daki o valilik binası ne zaman yapılmış bir bakalım, Sultan Abdülhamit
döneminde. Eminim, her ilin merkezlerinde kara yollarıyla, demir yollarıyla bu
ülkede ne hizmetler yapıldığı bir vakıadır. Ancak bugün -grup başkanımız olarak
ifade etti- Genel Başkanımız ve Cumhurbaşkanımız grup toplantısında ne diyor?
Keşke bunu net bir şekilde ifade etseydiniz de o zaman noterlerden belge almaya
gerek kalmazdı, milletimiz hemen güvenirdi. Ne diyor Cumhurbaşkanımız?
“Bakınız, Osmanlı Dönemi’ndeki bir vakıayı anlatıyorum.” diye anlatıyor, sonra
da bunları işte Cumhuriyet Halk Partili dönemlerde akmayan musluklar,
toplanmayan çöpler olarak ifade etti. 
Bakınız,
yapılacak şey ortadadır Sayın Grup Başkan Vekili ve değerli hazırun, sayın
milletvekilleri; eğer çalışırsak -denildiği gibi- çalışan kazanır, elması
kızarır ve her yaptığımız hadisede de sürekli yenilmişlik psikolojisiyle bütün
kötü giden işlerin kendinizden sadır olduğu düşüncesinden bir anda
kurtulursunuz. 
Bu
vesileyle, tekrar söylüyorum, millete gideceksiniz, milletten yetki
alacaksınız, milletin emanetini de millete hizmet olarak sunacaksınız. İşte
böyle çalışkan kadrolar olarak bu milletin önüne çıkma imkânına sahip olursunuz.

Teşekkür
ediyor, saygılar sunuyorum. (AK PARTİ sıralarından alkışlar)
LÜTFÜ
TÜRKKAN (Kocaeli) – Benden sana tavsiye, biraz tarih kitabı oku, haberin olsun.
ÖZGÜR
ÖZEL (Manisa) – Sayın Başkan…
BAŞKAN
– Bana göre meramınızı gayet iyi anlattınız. 
ÖZGÜR
ÖZEL (Manisa) – Sayın Başkan, yeni bir sataşmada bulundu, ona cevap vermek
durumundayım. 
Çok
da uzatmayacağım Sayın Başkan. Buna cevap verirse…
LÜTFÜ
TÜRKKAN (Kocaeli) – Yılbaşı hediyesi olarak tarih kitabı hediye edelim.
4.- Manisa Milletvekili Özgür Özel’in, Denizli Milletvekili Cahit
Özkan’ın sataşma nedeniyle yaptığı konuşmasında Cumhuriyet Halk Partisine
tekraren sataşması nedeniyle konuşması
ÖZGÜR
ÖZEL (Manisa) – Sayın Başkan, yılbaşı hediyesi olarak tarih kitabı önerenler
var Sayın Grup Başkan Vekiline. Bence kendisinden önce Genel Başkanına götürsün
okusun ama ben öncelikle şunu söyleyeyim: Şimdi, öyle bir durumda kaldınız ki
Cahit Özkan’ın biraz önce söylediği son cümlelerden, bir önceki sataşmada
söylediği son cümle: Tarih ne Cahit Bey? 1876. Yer, Ordu Fatsa. Cahit Bey ne
diyor? “İnsanın aklına şu geliyor: Acaba o zaman İttihat ve Terakki mevcut
Hükûmeti yıpratmak için bunu yapmış olabilir mi? İnönü’nün bundaki payı nedir?”
diyor. 
Sayın
Cahit Özkan, tarih dersi geliyor, hazır: Olayın geçtiği tarih 1876, İttihat
Terakkinin kuruluşu 1889. (CHP sıralarından alkışlar) 
LÜTFÜ
TÜRKKAN (Kocaeli) – Ya Cahit konuşma, grubu da rezil ediyorsun, gözünü seveyim
ya! Gruba günah ya, vallahi gruba günah. 
ÖZGÜR
ÖZEL (Devamla) – Allah aşkına, buraya çıkıp bir şeyler savunacaksanız birtakım
tarihi bilip gelin. Bu olayın olduğu tarihten tam on üç yıl sonra kurulmuş
İttihat Terakki. 
İkincisi:
“Acaba İsmet İnönü’nün payı nedir?” dediniz ya, olayın olduğu tarih 1876, İsmet
İnönü’nün doğum tarihi 1884; Paşamız henüz 6 yaşında. 
Takdirlerinize
sunuyorum. (CHP sıralarından alkışlar) 
IX.- ÖNERİLER (Devam)
A) Siyasi Parti Grubu Önerileri (Devam)
4.- AK PARTİ Grubunun, Genel Kurulun çalışma saatlerinin ve gündemdeki
sıralamanın yeniden düzenlenmesine; 20, 21, 22, 27 ve 28 Kasım 2018 Salı,
Çarşamba ve Perşembe günkü birleşimlerinde denetim konularının görüşülmeyerek
gündemin “Kanun Teklifleri ile Komisyonlardan Gelen Diğer İşler” kısmında yer
alan işlerin görüşülmesine; 16 ve 13 sıra sayılı kanun tekliflerinin
görüşmelerinin 28 Kasım 2018 Çarşamba günkü birleşiminde tamamlanması hâlinde
29 Kasım 2018 Perşembe günü toplanmaması, tamamlanamaması hâlinde ise 29 Kasım
2018 Perşembe günkü birleşiminde denetim konularının görüşülmeyerek 16 ve 13
sıra sayılı kanun tekliflerinin görüşmelerinin tamamlanmasına kadar
çalışmalarını sürdürmesine; 15 ve 16 sıra sayılı kanun tekliflerinin İç
Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi (Devam)
BAŞKAN
– Değerli milletvekilleri, öneriyi oylarınıza sunuyorum: Kabul edenler… Kabul
etmeyenler… Kabul edilmiştir. 
İç
Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım. 
VIII.- BAŞKANLIĞIN GENEL KURULA SUNUŞLARI (Devam)
C) Önergeler
1.- İstanbul Milletvekili Mustafa Sezgin Tanrıkulu’nun, (2/4) esas
numaralı 5237 Sayılı Türk Ceza Kanununda Değişiklik Yapılmasına Dair Kanun
Teklifi’nin doğrudan gündeme alınmasına ilişkin önergesi (4/8)
Türkiye Büyük Millet Meclisi
Başkanlığına
(2/4)
esas numaralı Kanun Teklifi’nin İç Tüzük’ün 37’nci maddesine göre doğrudan
Genel Kurul gündemine alınmasını arz ederim. 
Saygılarımla.
19/11/2018
 Mustafa
Sezgin Tanrıkulu 
 İstanbul

BAŞKAN
– Önerge üzerinde teklif sahibi İstanbul Milletvekili Mustafa Sezgin Tanrıkulu
konuşacaktır. 
Buyurun
Sayın Tanrıkulu. (CHP sıralarından alkışlar)
Süreniz
beş dakikadır. 
MUSTAFA
SEZGİN TANRIKULU (İstanbul) – Sayın Başkan, değerli milletvekilleri; hepinizi
saygıyla selamlıyorum. 
Hayvanlara
uygulanan eziyetin, işkencenin ceza yasalarındaki yaptırımının eksik olması
nedeniyle verdiğim kanun teklifi üzerine söz almış bulunmaktayım. Hepinizi
saygıyla selamlıyorum. 
Değerli
milletvekilleri, bu Parlamentoda birçok konuda uzlaşamadık bugüne kadar.
Yaklaşık yedi-sekiz yıldır 37’nci maddeden birçok kanun teklifini buraya
getirdim ama maalesef bir uzlaşma olmadı. Birçok konu geldi burada; cezaevleri,
kadın hakları, kadına karşı şiddet, siyasal konular, işçiler, emekliler ama
tümüne “ret” dediniz. Ama burada hepimizin vicdani olarak ortaklaşabileceği bir
mesele var, hayvan hakları. Sonuçta, hayvanlara yapılan eziyet konusunda son
zamanlarda ortak bir duyarlılık da ortaya çıkmış durumda. Sapanca’da bir köpeğe
karşı yapılan eziyet bütün toplumda infial yarattı, bunu hepimiz biliyoruz. Her
gün hayvanlara karşı yapılan işkence, kötü muamele, sahipsiz bırakma konusunda
birçok haber var ve kamuoyunda da büyük bir talep var. Şimdi artık Hükûmet yok,
tasarı gelmiyor ve milletvekillerinden teklifle yasama faaliyeti yürüyecek ve sonuçta,
hayvanların oyları da yok yani bu bir oy meselesi de değil. Hani bunlar, işte,
emeklilikte yaşa takılanlar ya da başka meseleler, taşeron işçiler meselesi
falan da değil. Hayvan hakları yani başka bir şey değil, hepimizin vicdanen
ortaklaşacağı bir mesele ve 37’nci maddeye göre de gündeme gelmiş. Ben,
özellikle Adalet ve Kalkınma Partisi çoğunluğuna sesleniyorum: Burada, hiçbir
siyasal konuda anlaşamadık, 37 konusunda anlaşamadık bugüne kadar. 37
nedeniyle, burada karşınıza çıkmayayım diye benim için İç Tüzük’ü değiştirdiniz
ama şimdi başka bir konuyu da gündeme getirmedim. Verdiğim birçok kanun teklifi
var. Sadece, sizin de “evet” dediğiniz, Sayın Cumhurbaşkanının da “evet” dediği
ve gündeme getirdiği bir mesele var. Hiç olmazsa bu konuda, buna “evet” deyin,
eksiği varsa Komisyonda tamamlarız. Zaten bugün “evet” deseniz yasalaşmayacak,
Komisyona havale edilecek, orada diğer tekliflerle beraber görüşülecek. Hiç
olmazsa bugün, Parlamentoda, bu kadar gürültüden sonra, bu kadar uzlaşma
hususundan sonra bütün toplumun birleştiği bir konuda beraber el kaldıralım. 
MHP
Grubuna da sesleniyorum, İYİ PARTİ Grubuna da sesleniyorum, HDP Grubuna da
sesleniyorum: Hayvan hakları, gerçekten de hayvanseverlerin, onlara ilişkin
sivil toplum örgütlerinin girişimleri, önerileri doğrultusunda hazırlanmış bir
teklif, bugün için eksiği olabilir ama tamamlanması da mümkün. Bu nedenle,
ortaklaşalım ve ortak bir biçimde bunu bugün Parlamentoda kabul edelim ve
birlikte hiç olmazsa hayvan hakları konusunda bir mesaj verelim. Siz diyorsunuz
“Ceza Yasası’ndaki yaptırımlar eksik.” Evet, siz şimdi söylüyorsunuz, biz yedi
yıldır söylüyoruz. 
Geçen
dönem de bunu gündeme getirdik, kabul görmedi. Burada olmayan
milletvekillerimiz var, Melda Onur, çok defa bu kürsüde hayvan haklarıyla
ilgili olarak gündem oluşturmaya çalıştı ama hep sizin duvarınızla karşılaştı
ama gelen baskılar bir vicdan ortaklığı yarattı, Adalet ve Kalkınma Partisi
siyasetinde de bir vicdan ortaklığı yarattı, diğer siyasi partilerde de
yarattı. Bu ağır gündem içerisinde, topluma “Bu Parlamento, hiç olmazsa ama hiç
olmazsa oy hakkı olmayan hayvanların hakları konusunda bir adım attı.”
dedirtecek bir şey yapalım ve bu da muhalefete bir jestiniz olsun. Ben de
diyeyim ki: Vallahi, sekiz yıldır bu kürsüde konuştum, her şeye ama her şeye
“hayır” dediniz, çok haklı taleplerimize de “hayır” dediniz ama hayvan hakları
konusunda bir uzlaşma sağladık. Bu da sizin şerefiniz olsun, başka bir şey
söylemeyeyim.
Ben
hepinizi saygıyla selamlıyorum. Biraz sonra oylaması yapılacak bu konuda Parlamentodan,
bütün siyasi partilerden ortak bir duyarlılık bekliyorum.
Bütün
Genel Kurula saygılarımı sunuyorum. (CHP ve HDP sıralarından alkışlar) 
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
CAHİT
ÖZKAN (Denizli) – Sayın Başkan, sadece kayıtlara geçmesi için ifade ediyorum.
Hayvan hakları konusunda AK PARTİ Grubu olarak ta 2002’den bugüne kadar
hassasiyetimiz her zaman var olagelmiş ve buna ilişkin de Ceza Kanunu,
Kabahatler Kanunu’nda gerekli çalışmaları yaptık. Ancak şu anda meseleyi
doğrudan Genel Kurulun gündemine getirmek yerine bütün gruplar kendi
çalışmalarını hazırlasın, ki biz şu anda konunun tarafı olan akademik
çevreleri, sivil toplum kuruluşlarını bir araya getirerek iki toplantı
gerçekleştirdik.
MUSTAFA
SEZGİN TANRIKULU (İstanbul) – Biz onu on senedir yapıyoruz Sayın Özkan.
CAHİT
ÖZKAN (Denizli) – Bundan sonra yapacağımız toplantıyla yapacağımız çalışmayla
son şeklini vererek Genel Kurulun gündemine getireceğiz inşallah.
Hassasiyetimiz vardır ve çalışmalarımızı yürütüyoruz.
Teşekkür
ederim. (AK PARTİ sıralarından alkışlar) 
BAŞKAN
– Teşekkür ederim.
LÜTFÜ
TÜRKKAN (Kocaeli) – İttihat Terakki de olacak mı?
ÖZGÜR
ÖZEL (Manisa) – Sayın Başkanım, müsaadenizle.
BAŞKAN
– Buyurun Sayın Özel.
VII.- AÇIKLAMALAR (Devam)
41.- Manisa Milletvekili Özgür Özel’in, seçimlerde siyasi partilerin
hayvan haklarıyla ilgili sözlerler verdiğine ve öneriye “hayır” denilmesinin
millete verilen sözün unutulduğu anlamına geldiğine ilişkin açıklaması 
ÖZGÜR
ÖZEL (Manisa) - Sayın Başkanım, iki hususa dikkat çekmek lazım: Birisi, bu, tüm
siyasi partilerin seçimlerde vatandaşa verdiği ortak bir söz. Tüm siyasi
partiler “Biz bu konuda çalışacağız.” demiş. Birazdan emeklilikte yaşa
takılanlar benzeri bir hayal kırıklığı kamuoyunda yaşanacak mı yaşanmayacak mı,
milletvekilleri bunu partilerin önerisi mi görecek yoksa Parlamentonun genel
kuralı ve genel, olması gerektiği gibi gelene kadar CHP'nin önerisiydi, gelene
kadar Sezgin Tanrıkulu’nun kanun teklifiydi, bu çatının altında milletin kanun
teklifidir. Millete söz verenler nasıl oy verecek, göreceğiz.
İkinci
husus Sayın Başkanım: Bu oylama gündeme alınma oylamasıdır, kanunun geçmesi
oylaması değil. Gündemde bir yer alacak kendine, onu öne çekmemiz, o konuda
hazırlanmamız, birlikte bir çalışma yapmamız ve bir gün gelip onu görüşmemiz
yine bize bağlı. Bu, bunun gündeme alınması önerisi. Bu gündeme alınmaya
“Hayır.” demek bu konuda halka karşı samimi davranmamak, millete verdiği sözü
unutmak demektir.
Teşekkür
ediyorum.
VIII.- BAŞKANLIĞIN GENEL KURULA SUNUŞLARI (Devam)
C) Önergeler (Devam)
1.- İstanbul Milletvekili Mustafa Sezgin Tanrıkulu’nun, (2/4) esas
numaralı 5237 Sayılı Türk Ceza Kanununda Değişiklik Yapılmasına Dair Kanun
Teklifi’nin doğrudan gündeme alınmasına ilişkin önergesi (4/8) (Devam)
BAŞKAN
– Öneriyi oylarınıza sunuyorum: Kabul edenler... Kabul etmeyenler... Kabul
edilmemiştir.
Birleşime
on dakika ara veriyorum. 
Kapanma Saati
: 18.58
DÖRDÜNCÜ OTURUM
Açılma Saati: 19.18
BAŞKAN: Başkan Vekili Celal ADAN
KÂTİP ÜYELER: Emine Sare AYDIN YILMAZ (İstanbul), Barış
KARADENİZ (Sinop)
-----0-----
BAŞKAN
– Türkiye Büyük Millet Meclisinin 19’uncu Birleşiminin Dördüncü Oturumunu
açıyorum.
Alınan
karar gereğince gündemin “Kanun Teklifleri ile Komisyonlardan Gelen Diğer
İşler” kısmına geçiyoruz. 
1’inci
sıraya alınan, Isparta Milletvekili Recep Özel ve 2 Milletvekilinin Türkiye
Odalar ve Borsalar Birliği ile Odalar ve Borsalar Kanununda Değişiklik
Yapılmasına Dair Kanun Teklifi ve Sanayi, Ticaret, Enerji, Tabii Kaynaklar,
Bilgi ve Teknoloji Komisyonu Raporu’nun görüşmelerine başlayacağız.
XI.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Isparta Milletvekili Recep Özel ve 2 Milletvekilinin Türkiye Odalar
ve Borsalar Birliği ile Odalar ve Borsalar Kanununda Değişiklik Yapılmasına
Dair Kanun Teklifi (2/1287) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 14) (x)
BAŞKAN
– Komisyon? Yerinde.
Komisyon
raporu 14 sıra sayısıyla bastırılıp dağıtılmıştır.
Teklifin
tümü üzerinde söz isteyen, İYİ Parti Grubu adına Yavuz Ağıralioğlu, İstanbul
Milletvekili.
Süreniz
yirmi dakikadır.
İYİ
PARTİ GRUBU ADINA YAVUZ AĞIRALİOĞLU (İstanbul) – Sayın Başkan, değerli
milletvekilleri; iktidar grubumuzun verdiği teklif üzerine söz almış
bulunuyorum. Türkiye Odalar ve Borsalar Birliği ile Odalar ve Borsalar
Kanununda Değişiklik Yapılmasına Dair Kanun Teklifi üzerine usulden esasa
birkaç hususu beyan etmek için karşınızdayım. 
Kanun,
2010 yılında Milliyetçi Hareket Partisinin teklifiyle değiştirildi, Milliyetçi
Hareket Partisinin teklifine AK PARTİ’nin verdiği destekle. Bugün değiştirmeye
kalktığınız kanun bu çerçeveye o zaman ulaştı. O zaman Milliyetçi Hareket
Partisi Grubu adına mevzuyu dillendiren arkadaşlarımızın hassasiyetleri bugün
de bizim hassasiyetlerimizdir. Siyasallaşma tehlikesine atıf yapılarak seçim
süreçlerinden sonra tekrar geri dönmeyi ilgili kuruluşlar adına, “siyasallaşma
tehlikesi var” diye tenkit ederek bugünkü hâline getirdikleri kanunu aradan
geçen sekiz yıl sonra eski hâline dönüştürmeye çalışıyorsunuz. 
Gerekçelerinde
demokratik katılıma atıf var, gerekçelerinde Türkiye’de siyasal yarış
içerisinde dışarıda kalan insanları bu yarışın içine katarak siyasetin
zenginleşmesi var. Bu çerçeve içerisinde bizim de makul bulacağımız, bunlar
Türk demokrasisine katkıdır diyebileceğimiz gerekçeler içerisinde belli
maddeler var. 
Ben,
Türk siyasetinin, Hükûmetin on altı yıllık fasılasız iktidarında bütün
bürokrasiyi aşındıran gücü karşısında siyasallaşmamış birkaç mevzi kaldı,
bunları da siyasallaştırmayalım hassasiyetiyle konuşuyorum. Çünkü Türk
demokrasisi ilk defa on altı yıllık aralıksız iktidarın bütün tesirlerini ilk
defa tecrübe ettiği bir siyasal iklimde siyaset konuşuyor. Yani biz daha önce
başımıza bu kabil bir güç, bu gücün temayüz etmesinden doğan siyasal iklimin bu
kabil bir siyasal dille inşasının tesirlerini ilk defa görüyoruz. 
Dolayısıyla,
aziz arkadaşlar, siyaset ikliminin daha demokratik olması yönünde
hassasiyetinizin bizi duygulandırdığını bilesiniz. Lakin siyaset, iktidar
grubunun da, bugün kurucu iradesini temsil eden Sayın Cumhurbaşkanın da,
evvelen adını hayırlarla yâd ettiğimiz pek çok devlet, millet kahramanı adamın
da bedel ödeyerek yaptığı bir şeydir. Siyaseti bedelsiz bir saha hâline
getirmek siyasetçiyi de itibarsız hâle getirmektir. Bugün adı sanı belli,
ismini hayırlarla yâd ettiğiniz nice adam vardır ki millet meydanlarında,
milletin kendilerini duyacağı meydanlarda itibarlı sözlerini uğruna bedel
ödedikleri işlerden almaktadırlar, almıştırlar. Bundan sonra da siyasetin
iklimi, on altı yıllık fasılasız iktidarın gücünü kullanırken muhalefetin
tamamen suspus olabildiği bir siyasal iklimde siyasetçinin itibarının bedel
ödemek olduğunu düşünüyoruz. Dolayısıyla biz, aslında, oda başkanları
seçilemezlerse ilgili meslek kuruluşlarından, seçilemeyenlerin riskini
sıfırlayarak onları siyasete davet etmeyelim, onlara bedel ödeme imkânı
verelim. Bedel ödeme imkânı verelim ki uğruna fedakârlık ettikleri
milletlerinin gözlerinin içine bakarak “Biz sizin için şu fedakârlıkları
yaptık.” diyebilme imtiyazı düşsün hisselerine.
Bugün
Recep Tayyip Erdoğan’ın evvelen önüne birtakım mâniler konularak “Ben de o
engelleri aşa aşa buraya geldim.” cümlelerini kurarak itibarlı hâle getirdiği
siyasal iklimin, bugün kendisine rahat siyaset imkânı sunmaya çalıştığınız
insanlar için de bir mecburiyet alanı olmasını sağlayalım. Sağlayalım ki millet
için fedakârlık yapmanın imtiyazını millet lehine karar verecek mekanizmalara
geldikleri zaman korkmadan, yutkunmadan onlar da temsil etsinler. 
Biz,
bugün, sizlerin, münhasıran iktidar partisi milletvekillerinin gözlerinin içine
baka baka konuşabilmemizi, bir dehşetli dille terörize ettiğiniz, belli illegal
alanlar içerisine hapsedip, illegal bir parantezde tutup terörize ettiğiniz
iklim içerisinde oy verilemez hâle getirmeye çalıştığınız bir siyasal alandan
mücadele ederek geldik buralara. Yani bize Türkiye Cumhuriyeti devletinin, Türk
milletinin başına gelmiş en ağır kalkışmanın içerisinde sanki bir suçluluk
alanımız varmış gibi bir itham çerçevesinin içerisinde bizi tutarak bizi oy
verilemez bir parti, saflarında siyaset yapılamaz bir parti, memleket, millet
hizmetine gönül rahatlığıyla koşulamaz bir parti hâline getirerek bizi çetin
şartlarda mücadeleye davet ettiniz. Biz de bu çetin şartlarda mücadeleyi
kendimiz ve milletimiz için bir samimiyet karinesi hâline getirmeye çalıştık,
cehdettik. Abdestimizden şüphemiz yoktu, kıldığımız namazla ilgili de
tereddüdümüz yoktur. Şimdi, bugün, iktidar grubumuz dâhil, milletimizin
gözlerinin içine baka baka konuşuyor olma imtiyazını biraz da buralara
borçluyuz.
Biz
iktidar grubumuza karşı, münhasıran Tayyip Bey’in siyasal diline karşı sipersiz
bir savaşın içinden geldik buralara arkadaşlar, bilesiniz. Milletvekili
grubumuz, milletvekillerimiz, parti grubumuz burada. Devletin bütün imkânlarını
siyaset etme şeklinin üslubu içerisinde âdeta kendisine mermi etmiş bir siyasal
asabiyeye itiraz ederek geldik buralara. Tekraren ifade ediyorum: Devletin
imkânlarını kendi siyasal üslubu içerisinde partisi lehine, bizim aleyhimize
siyasi mermiye çevirmiş bir üslupla kavga ederek geldik biz buraya. Mücadele
böyledir, mücadelenin böyle olması sözü itibarlı hâle getirir. Biz âdeta
arkasına sığınılacak bir çöp bile olmayan savaşın mücadelesiyle buralara
geldik. Arkadaşlarımız burada. Çanakkale Savaşlarında siper vardı içine kazılıp
girilecek; bizim siyasi mücadelemizde, Hükûmetle olan siyasi mücadelemizde
arkasına sığınacağımız bir çöp yoktu. 
Parolası
şu olan bir mücadele ritmini yakaladık biz, dedik ki: Devletin bütün imkânları
elinde olan Hükûmetimizin bize attığı onca iftiraya rağmen, altında kaldığımız
onca iftira ve suçlamaya rağmen; Tayyip Bey’in elinde imkâna dönen, kendisi
lehine cephaneye, bizim aleyhimize mermiye dönen bunca saldırıya rağmen, biz
parolası şu olan bir mücadele ikliminden geldik buraya, milletvekili
arkadaşlarımızla fiilen şöyle kavilleşmiş olduk: Arkadaşlar, bu, âdeta siyasi
ayaklı bir makinenin taraması altındayız, yaşayanlar mebus. Parolası bu:
Yaşayanlar mebus, bu taramadan kurtulanlardan önümüzdeki seçime kadar tedavi
edeceklerimiz il ve ilçe başkanlarımız, öbür seçime kadar yaşatıp sandıklara
taşıyacaklarımız da seçmenlerimiz. 
Bunu
şunun için arz ediyorum: Siyaset, uğruna bedel ödemeyi göze aldığınız bir
alanda sizin sözünüzün itibarı olduğu kadar, milletin ümidi olma imtiyazına da
dönüşebilir bir şeydir. Dolayısıyla siyaseti bedel ödemek, milleti için
fedakârlık etmek, konforundan vazgeçmek, çoluğundan çocuğundan, evladüiyalinden
vazgeçmek üzerine kodlayan bir siyasal iklimin içerisinde, aslında ağırlaşan
memleket şartlarını ödemek için “Biz ne türlü fedakârlıklar göze aldık.”
demenin bir mecburiyet alanı hâline getirelim, o yüzden itiraz ediyoruz. Yoksa
bu çerçeve metnin içeresinde, odaların, ilgili meslek kuruluşlarının,
birliklerin, birlik başkanlarının siyasete girmiş olmalarına karşı çıkmıyoruz
aslında; girebilirler, girsinler. Lakin geri dönmelerini temin ederek bu
güvenli alanı siyaset için fedakârlık yapma alanı hâline getirmekten imtina
etmeyelim, bunu teklif etmekten imtina edelim daha doğrusu. Buna hassasiyet göstermemizin
arkasında, çerçevesine değil de usulüne itiraz var. Yani oda başkanlarına
“Seçilemezseniz geri dönün.” demeye, odaları da siyasallaştıracak, odaları da
politize edecek, odaları da STK olmak ya da bir baskı grubu olarak Hükûmeti
denetleme alanında Hükûmete karşı sahipsiz hâle getirecek bu düzenlemeye bu
hassasiyetler çerçevesinde karşı çıkıyoruz.
Bugün,
siyasetin itibarlı insanları millet hafızasında ödemeyi göze aldıkları bedel
yüzünden itibarlıdırlar. Meral Akşener, 28 Şubatın netameli zamanlarında,
mukaddesatçılığımızın ağır bir istiskale uğradığı zamanlarda, koltuğuyla
itibarı arasına sıkışmış vicdanında koltuğunu feda edip itibarını seçtiği için
millet vicdanında karşılığı olan biridir. Rahmetirahman’a kavuştular, rahmetli
Hasan Celal Güzel ve rahmetli Muhsin Yazıcıoğlu, 28 Şubatın o baskın günlerinde
milletin gür sesi olmayı göze aldıkları için itibar buldular. “Bu milletin, bu
memleketin İran olmasına müsaade etmeyeceğimiz gibi Suriye olmasına da müsaade
etmeyeceğiz.” gür sesini söyleyebildikleri için vedalarında, bütün milletin
hüsnüşehadetle arkasında durdukları günlere şahit oldular.
Dolayısıyla
siyaseti, demokrasinin şartları bu kadar ağırlaşırken, Türkiye'de iktidara
rağmen bir şeyler söylemenin bedeli bu kadar ağırlaşırken bu kadar konforla
buluşturmanın siyasi kadro kaybına sebep olacağına inananlardanım. Ben,
siyaseti böyle netameli zamanlarda yani ilk defa tecrübe ettiğimiz böyle bir
siyasi güç karşısında itiraz etme ahlakını kaybetmemek gibi bir hassasiyetle
yapıyorum. Çünkü nihayetinde demokrasinin de aslında teminatı dediğimiz işin
iktidarın her an ensesinde, yerine ikame edilebilir bir siyasal kürsüyü
kurmakla bereketleneceğine inanıyorum. Dolayısıyla bizim muhalefet
hassasiyetimiz, sadece her olana bitene karşı çıkalım, karşı çıkarken de
Hükûmetin her yaptığına itiraz edelim cinnetinin değil, Hükûmetin gücü
karşısında o güce ram olmamanın bedelini ödemeye razı olacak bir siyasal iklim
oluşturmanın hassasiyetindeyiz. Dolayısıyla, aziz arkadaşlar, bu teklif
ettiğiniz kanunun siyasal iklimin ağırlaşan şartlarını göğüslemek anlamında bir
kadroyu çıkarmak yerine siyaseti itiraz esaslı değil, daha tabiiyet esaslı,
daha iktidar lehine sükûnete sebep olacak itaat esaslı bir alan hâline
getirdiğini düşünüyorum. Dolayısıyla, biz bu çerçeve içerisinde, siyasetin
iktidar tarafından bütün verim şubelerinin tasnif edilebildiği bir alan
olmasının önüne geçmek için itiraz ediyoruz. Yani on altı yıllık iktidarın
-bununla ilgili bir araştırma bile yapılamaz, Hükûmetin gücü karşısında ben bu
anlamda yapılmış bir araştırmaya şahit değilim; bilenleriniz, bulanlarınız,
araştırma yaptıranlarınız varsa lütfen bize takdim etsinler- bürokrasideki
aşınma anlamında tesirlerini henüz ölçebildiğimizi inanın bilmiyorum.
Dolayısıyla, biz iktidarın bu kadar gücü karşısında susmamak, itiraz etmek,
iktidarın gücüne ram olmamak falan gibi imtiyazları muhalefetin denetleme
imkânına dönüştürmeye çalışıyoruz. Hassasiyeti bu olan bir çerçeve içerisinde
biz mevcut kanunun Türk demokrasisine bir kazanç olamayacağına inanıyoruz. Kanun
2010 yılında bu hâle getirilirken Milliyetçi Hareket Partisinden teklifi
getiren arkadaşlarımızın hassasiyetlerini aynı hassasiyetler çerçevesinde
paylaşıyoruz ve benimsiyoruz. Dolayısıyla, bunu göz önünde bulunduracağınıza
dair itimadımızla, biz siyasi iklimin itiraz etme ahlakını kaybetmemek üzerine
irade koyanlar lehine de hassasiyetle, toleransla davranılarak bu endişeleri
karşılayacak şekle dönüştürülmesini istiyoruz.
Bugün,
arkadaşlar, iktidar grubumuzun siyasi gücü karşısında gençlerimiz dâhil, iş
adamlarımız dâhil, esnafımız dâhil, akademik kadrolarımız dâhil siyaset dilinin
dehşetinden korktukları için muhalefet partilerinde gönül rahatlığıyla aday
olamaz hâle geldiler. Öğrenci arkadaşlarımız var, sizin de çocuklarınız -belki
sizin çocuklarınız bizim çocuklarımızın hissettiklerini hissetmiyorlardır ama
bilesiniz diye söylüyorum- 19 yaşında, 20 yaşında çocuklarımız, üç dört sene
sonra girecekleri KPSS sınavında mülakatta sosyal medya hesaplarında neyi
beğenip neyi beğenmediklerine bakılacağını bildikleri için iktidar grubunun
paylaşımlarını beğeniyorlar. 20 yaşında şahsiyetleri bu şekilde baskı altında
olan çocuklardan 30’lu, 35’li yaşlarda devletin, milletin ihtiyacını görecek,
hamiyetli vatan evlatları zor çıkarırız biz. 
Efendim,
akademik kariyeri olan, müktesebatı olan, memleket, millet derdine çözüm
iradesi olan ama bunu iktidar partisinin yanında değil de muhalefet partileri
lehine kullanabilecek olan arkadaşlarımızın iktidarın gücü karşısındaki
endişeleri, Türk siyasetindeki kaliteyi, tek düze hâlde, kalitesizliğe mahkûm
etmeye başladığını görmenizi istirham ediyoruz. Dolayısıyla, iktidarın gücünün
buralarda siyasetin denetlenme havzalarını kurutacağı yönündeki endişelerimizi
görmenizi, duymanızı istiyoruz. Hassasiyeti bu olan bu çerçeve içerisinde,
mevcut kanunun Türkiye’deki ilgili kuruluşları siyasallaştıracağını
düşünüyoruz, bu siyasallaştırmadan demokrasimizin zarar göreceğine inanıyoruz.
Aynı zamanda bu meslek odalarında siyasallaşma eğiliminin artacağına
inanıyoruz. Propaganda süreçlerinde bu odaların ve ilgili meslek kuruluşlarının
maddi imkânlarının siyaseten kullanılması yönünde demokratik rekabeti olumsuz
yönde etkileyeceğini düşünüyoruz. Çerçevesi bu olan hassasiyetler dolayısıyla
itiraz ediyoruz. 
Sadece
bilmenizi istiyorum ki bu güvenli siyaset, bu konforlu siyaset,
Cumhurbaşkanımız Abdullah Gül tipi siyaset demektir. Biraz konforlu siyasetten
kurtulmak için bedel almak lazımdır. Tayyip Bey siyaseti kendisi için risk
havzası hâline getirdi yani vatana ihanetle suçlanmayı göze alarak yapılan
şeyin adı siyasettir bazen. Göze alırsınız bunu, yaptığınız işler öyle ağırdır
ki o kadar ağır bedeller ödemeyi göze alırsınız ki icabında siz divanıharbe
yollanmayı, mahkemelerde yargılanmayı göze alırsınız. Dolayısıyla siyaseti,
yaptığınız ve itibar bulduğunuz yerde itibarlı hâle getiren riskli alanları
kurutarak yapmayın. İstirham ettiğimiz şey şu: Oda başkanlarımız siyaset yapmak
istiyorlarsa istifa etsinler, ayrılsınlar, milletleri için fedakârlık etsinler.
Çok iktiza ediyorlarsa kazanamadıkları zaman yeniden seçim önceliği
oluşturulsun onlara, tekrar seçilmeleri yönünde bir alan oluşturulsun. Bu
şekilde yapılabilirse şayet bunun Türkiye’ye daha kuvvetli, milletinin,
devletinin hakkı, hukuku mevzubahis edilince fedakârlık edebilecek kadrolar kazandıracağına
dair bir kanaat taşıyoruz.
Meclisimizi
saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Milletvekili.
Milliyetçi
Hareket Partisi Grubu adına Baki Şimşek, Mersin Milletvekili. (MHP sıralarından
alkışlar)
MHP
GRUBU ADINA BAKİ ŞİMŞEK (Mersin) – Sayın Başkan, değerli milletvekilleri;
Türkiye Odalar ve Borsalar Birliği ile Odalar ve Borsalar Kanununda Değişiklik
Yapılmasına Dair Kanun Teklifi üzerinde Milliyetçi Hareket Partisi adına söz
almış bulunmaktayım. Yüce Meclisi ve aziz Türk milletini saygıyla selamlıyorum.
Sözlerime
başlamadan önce, Türk-İslam âleminin Mevlit Kandili’ni kutluyorum. Kandiller
öze dönüşün, Rabb’imize yürekten yakarış ve yönelişin müstesna zamanlarıdır.
Hazreti Peygamber bir ahlak abidesiydi; şefkat, samimiyet, cesaret, dürüstlük
ve hoşgörü meşalesiydi. Onun kutlu hayatını örnek alıyor, kutsal mesajlarını
özümsüyor, daha iyi anlamak ve anlatmak için çaba sarf ediyoruz. Mevlit
Kandili, Peygamber Efendimiz’in bütün zamanlara hitap eden, bütün insanlığa
umut ve huzur vadeden evrensel mesajlarını değerlendirmemiz bakımından önemli
bir fırsattır. Onun doğumu insanlık tarihinin en önemli hadiselerinden biridir.
Sevgili Peygamberimiz’in dünyaya geldiği dönemde her tarafı zulüm kaplamış,
Cahiliye Devri hâkimiyet kurmuş, insanlık her türlü değer ölçülerini yitirmiş
ve yolunu şaşırmıştı. Sosyal hayat bozulmuş, iyilik ve güzellik adına ne varsa
terk edilmişti. Tıpkı bugünkü gibi mazlumlar inim inim inliyor, feryat figan
ediyorlardı. Peygamber Efendimiz’in dünyayı şereflendirmesiyle birlikte umut
kapıları aralanmış, toplumların hasret kaldığı huzur ve refah yeniden yeşermiş,
âdeta kabuğunu kırmıştı. Biliyoruz ki İslam toplumları dinimizin ana rotasından
ne zaman sapmış ve Efendimiz’in duruşundan ne zaman savrulmuşsa anında krize
sürüklenmiş, derin bir uçuruma yuvarlanmıştır. O, bir sözünde “Ben, ne kralım
ne de zorbayım; bilakis Kureyş’ten kurutulmuş et yiyen bir kadının oğluyum,
yalnızca insanım.” diyerek engin ve mütevazı vasfını göstermiştir. Hayranlık ve
gıptayla andığımız bu tavır ve tutuma bir bakınız; bir de İslam ülkelerinde
şehvet, servet ve şöhret batağına saplanmış emirlere, şeyhlere, prenslere,
hanedanlara ve krallara dikkat ediniz. Bugün, İslam coğrafyasına baktığımızda,
kan ve gözyaşı görüyoruz, nice vandallık ve vahşete tanıklık ediyoruz. Ölen hep
Müslüman’dır, öldüren Müslüman geçinenlerdir; ağlayan Müslüman’dır, ağlatan
yine Müslüman geçinenlerden başkası değildir. 
Bu
düşüncelerle Mevlit Kandili’mizin, milletimizin birlik ve beraberliğine, güzel
vatanımızın huzur ve esenliğine, kalplerimizi Efendimiz’in merhamet, hoşgörü,
şefkat ve muhabbetiyle süslemesine, O’nun ahlakıyla ahlaklanmasına ve bütün
İslam Âleminin huzuruna vesile olmasını Cenab-ı Allah’tan niyaz ediyorum. 
Değerli
milletvekilleri, bugün Dünya Çocuk Hakları Günü. Çocuk, bugünün yarını, yarının
umududur. Çocuğa sahip çıkamazsak medeniyetimizle övünmeye hakkımız
kalmayacaktır. Çocuklarına kastedilmiş bir medeniyetin umutları kırgın,
hayalleri kırıktır. Gülmeyi çocuklar icat etti, bizler ise tüketmeye devam
ediyoruz. 
Birleşmiş
Milletlerin utanç verici raporuna göre, dünyada her beş saniyede 1 çocuk
açlıktan ölüyor. Çocuklara Yardım Fonu UNICEF, Nijerya, Somali, Güney Sudan ve
Yemen’deki 1 milyon 400 bin çocuğun açlıktan ölüm riski taşıdığı uyarısında
bulunuyor. Güney Sudan’daki 270 bin çocuğun ciddi şekilde yetersiz beslendiği
ve açlık sınırında olduğu belirtiliyor. Somali’de 185 bin çocuğun, Yemen’de ise
462 bin çocuğun yetersiz beslenme sorunu yaşadığı bilinmektedir yani bu çocuklar
ya açlıktan ölüm riskiyle karşı karşıyalar ya da yetersiz beslenme sebebiyle
hayatlarını kaybedecekler. Nijerya’nın bazı bölgelerinde geçen yıldan bu yana
açlık yaşanıyor. Bu bölgede yaklaşık 450 bin çocuk açlık sınırıyla karşı
karşıya. Bu çocukların kaderi ya açlıktan ölecekler ya da en iyi ihtimalle ömür
boyu bodur kalacaklar, büyüme geriliği yaşayacaklar. Kısacası küresel bir
soykırım. İkinci Dünya Savaşı’nda Naziler tarafından Yahudi soykırımında
öldürülen çocuk sayısından fazla çocuk açlıktan ölüm riskiyle karşı karşıya. Dünya
seyrediyor. Bu rakamlar sadece UNICEF’in bu bölgelerde yaptığı araştırmalar.
Mesela bu araştırmanın içerisinde diğer coğrafyadaki çocuk ölümleri yok.
Örneğin Suriye'de ölen 26 bin çocuk yok, Arakan’da annesine uygulanan vahşete tanık
olması istenen ve izletilen çocuklar yok, bir pazar yerinde patlayan bir
bombada parçalanan minik eller yok, bu araştırma içerisinde Gazze’deki çocuk
hastanesinde gerekli tıbbi imkânlar sağlanamadığı için sağlıklarına
kavuşabilecekken ölümü bekleyen çocuklar yok. 
Tüm
bu duygu ve düşüncelerle çocuk işçilerin, çocuk cinayetlerinin ve çocuk
istismarının olmadığı, çocuk haklarının ihlal edilmediği bir dünya isteyerek
tüm çocuklarımızın Dünya Çocuk Günü’nü kutluyorum. Ve dünyadaki bütün çocuklara
“Güzel günler göreceğiz çocuklar. / Motorları maviliklere süreceğiz. / Çocuklar
inanın, inanın çocuklar. / Güzel günler göreceğiz, güneşli günler. / Motorları
maviliklere süreceğiz.” diyorum. 
Değerli
milletvekilleri, Türkiye Odalar ve Borsalar Birliği ile Odalar ve Borsalar
Kanununda Değişiklik Yapılmasına Dair Kanun Teklifi’yle seçim hukuku ve
çerçevesinde adaylık için görevden alınan oda başkanlarına, yönetim kurulu
üyelerine seçilemedikleri takdirde eski görevlerine dönebilme imkânı sağlayan
bir kanun teklifi Meclisimizin gündemindedir. Bu kanun teklifiyle konunun
gelişimi içinde birçok kanun değişikliği yapıldı. Herkesin aday olmasının
önünün açılması ve uygulamada görüleceği üzere, bu imkânın tanınmasıyla her
siyasal partiden aday çıkarabileceği ifade edilmektedir. Komisyon üyelerince
ise temelde özerk olması gereken kamu kurumu niteliğindeki meslek
kuruluşlarının Anayasa’dan aldıkları yetki ve görevleri yerine getirirken bu
kuruluşların içine siyasetin nüfuz etmemesi gerektiği belirtilmektedir. Sayısı
20’yi bulan kamu kurum ve kuruluşları niteliğindeki meslek kuruluşlarına yetki
ve görevleri, yönetim organlarının oluşumu, istifaları, görevlerine geri dönme
olanakları açısından tutarlı, eşit ve adil yaklaşılması gerektiği, ilkesel
olarak kuruluşların da bu düzenleme kapsamına dâhil edilmesinin uygun olacağı
ifade edilmektedir. 
Tabii,
odalarla ilgili birçok başka sorunla da karşı karşıya kalmaktayız. Seçimle
ilgili, devlet memurlarına tanınan haklar gibi oda başkanlarına da bu hakkın
tanınmasını olumlu buluyoruz. Yalnız, devlet memurlarından istifa edenlerin,
özellikle iktidar partisi dışından aday olanların seçimden sonra aynı
görevlerine dönmelerinde birtakım sorunlar yaşandığını da bilmekteyiz. İktidar
partisinden aday olan milletvekili adayları ya da belediye başkan adayları
kazanamadıkları takdirde hemen, en kısa süre içerisinde il müdürüyse il
müdürlüğüne, millî eğitim müdürüyse millî eğitim müdürlüğüne, başka görevdeyse
bu görevine hemen dönebilmekte ama maalesef muhalefet partisinden aday
olanların görevlerine dönmekte birçok sorunla karşı karşıya kaldıklarını bizzat
yaşamakta ve görmekteyiz. 
Ayrıca
yine, ticaret ve sanayi odalarına ve ticaret borsalarına… Bunlar bölgelerde
birtakım örnek projeler yapmak istiyorlar, soğuk hava depoları gibi, kurutma
tesisleri gibi; direkt oda adına da tanınan teşviklerden ve kredilerden
faydalanmak istiyorlar. Yalnız, oda üyelerinin faydalandığı kredilerden ve
teşviklerden maalesef odanın kendisi faydalanamıyor. Bunlar, bunu zaten ticari
bir amaç için yapmıyor, bölgedeki insanlara örnek olması açısından birtakım
projeler yapmak istiyorlar ama buna destek verilmiyor. Önümüzdeki günlerde
bankaların ve devletin diğer kuruluşlarının bu tip projelere destek vermesini;
yine, esnaf kefalet oda üyelerine Halk Bankası aracılığıyla kullandırılan
kredilerden ticaret ve sanayi oda başkanlarının, yönetim kurulunun ve ticaret
ve sanayi odası üyelerinin veya borsa üyelerinin de yüzde 5-6 gibi… Esnaf
kefalet üyeleri Halk Bankası kanalıyla ipotek karşılığı kredi kullanabiliyorlar
ama maalesef ticaret odası ve borsa üyeleri bu haktan faydalanamıyorlar.
Elbette KOSGEB’den ya da diğer bankalardan birtakım farklı destekler var ama
bunların mevzuatları ve bürokrasisi çok ağır. Özellikle küçük şirketler bu
imkânlardan faydalanamıyor. Yine bununla beraber buna da destek verilmesini
talep ediyoruz. 
Bir
tarım bölgesi olan Mersin’de geçtiğimiz hafta sonu Uluslararası Narenciye
Festivali’ni Mersin halkı ve yaklaşık 30’a yakın ülkeden katılan misafirlerle
beraber kutladık. Rusya, Kamerun, Hırvatistan, Hindistan, Kırgızistan gibi 30’a
yakın ülkeden gelen misafirler Narenciye Festivali’ni coşkuyla kutladılar.
Türkiye’nin narenciye ihracatının yüzde 52’sini tek başına gerçekleştiren
Mersin’de maalesef narenciye üreticisi umutsuzdur. Narenciyeyle ilgili verilen DFİF
destekleri kaldırılmış, tır başı verilen destekler iptal edilmiş ve narenciye
üreticisi şu anda çok sıkıntılı günler geçirmektedir.
Narenciyeyle
ilgili, ayrıca bir de benim özellikle Hükûmetten farklı bir talebim… Mutlaka,
özellikle Millî Eğitim Bakanlığı kanalıyla okullarda portakal suyu içilmesini,
kamu spotlarıyla ve Millî Eğitim Bakanlığı aracılığıyla bunların dağıtılmasını,
gerekirse de bu üreticilere destek verme adına bunun teşvik edilmesini talep
ediyorum. Yurt dışına çıktığımız zaman, birçok ülkede, bir restorana, kafeye,
lokantaya gitseniz, hiç kimse istemeden önünüze portakal suyu getirilip ikram
ediliyor ama bir narenciye ülkesi olan Türkiye’de maalesef hepimizin önüne
gazlı içecekler ve Coca-Cola getirilip ikram ediliyor. Bununla ilgili mutlaka
televizyonlarda reklam filmleri oynatılmalı ve bu teşvik edilmelidir. Bu,
narenciye üreticisine de destek olacaktır, aynı zamanda ülkemiz insanının daha
sağlıklı beslenmesine de yol açacaktır.
Konuşmamın
son kısmını da seçim bölgem olan Mersin’le ilgili yıllardır söz verilip
maalesef istenilen seviyede gitmeyen projelere ayırmak istiyorum. Mersin’de
yıllar önce temeli atılan Çukurova Havaalanı’yla ilgili şu anda, bölgede çok
ciddi bir sorun yaşanmaktadır. Bunu Ulaştırma Bakanımıza ve Hükûmetin birçok bakanına
aktarmamıza rağmen konuyla ilgili henüz bir çözüm üretilmemiştir. 2011 yılında
istimlaki yapılan Çukurova Havaalanı’nda, yedi yıl sonra mahkemeye yapılan
itirazlar sonucunda çiftçilere, tarla sahiplerine ödenen ücretlerin yüksek
olduğu belirtilerek yedi yıl sonra çiftçilerden mahkeme kararıyla dönüm başına
3 bin lira gibi bir para talep edilmektedir ve çiftçilerin birçoğunun şu anda
hesaplarına bloke konulmaktadır. 
Şimdi,
düşünün, yedi yıl önce bir vatandaşın, bir ailenin arazisini istimlak etmişsiniz.
Normalde devletin bilirkişisinin koymuş olduğu bedel 18 bin lira. Mahkeme
kararıyla bunlara 21 bin lira bedel ödenmiş yani dönüm başı 3 bin liralık
farklı bir bedel ödenmiş. Aradan yedi yıl geçmiş, parayı alanların bir kısmının
mirasçıları paylaşmış, bir kısmı ev almış, araba almış veya arazi almış. Bu
bedeller, Çukurova gibi tarımın merkezi olan bir yerde çok yüksek bedeller
değil. Bugün aynı bölgede arazinin metrekaresi, değerine göre, yaklaşık 30 bin
lira, 35 bin lira. Ama yedi yıl sonra, insanlara gidip şimdi “Faiziyle beraber
bu paraları ödeyin.” deniyor. Çiftçinin bu paraları ödeme şansı yok, ya evini
satacak ya arabasını satacak ya da aile düzenleri bozulacak. Bununla ilgili
Sayın Bakanımızın ve Hükûmet yetkililerinin mutlaka bir çözüm üretmesini ve…
Zaten havaalanı inşaatı da ağır aksak gidiyor. Yedi yıldır orada ne havaalanı
yapıldı ne inşaata doğru düzgün devam edildi. Çiftçilerin elinden alınan
araziler maalesef boş ve atıl vaziyette kaldı. Havaalanı inşaatıyla ilgili de
ödeneklerin mutlaka artırılarak…
Türkiye’de
2 milyon nüfuslu bir kentte havaalanı yok. Yani “Hava yolu halkın yolu.”
diyoruz. Türkiye’de hava yoluna ciddi yatırımlar yapıldı ama Mersin maalesef
bunu sadece uzaktan izliyor. Yani havaalanıyla ilgili yer seçimi de zaten
yanlış ama artık başladı, biz bir an önce bitirilmesini istiyoruz. Çünkü Adana
Şakirpaşa Havaalanı ile Mersin havaalanının arasında sadece 15 kilometrelik bir
mesafe var. Yani Mersin’den havaalanına gitmek için yola çıkan bir şahıs Adana
Havaalanı’na şu anda yapılacak olan Mersin havaalanından daha önce ulaşacak
çünkü yer seçimi tamamen yanlış, ana yoldan içeride bir bölgede. Ama biz artık,
ne olursa olsun yine de bu havaalanının bir an önce bitirilmesini istiyoruz. 
Bir
de bizim bölgemizde devam eden 2 tane büyük baraj inşaatımız var. Yıllardır bu
baraj inşaatları, maalesef yeterli ödenekler aktarılmadığı için… Her yıl söz
verilir. Önceki dönemki Sayın Orman Bakanımız da burada. Sayın Bakanımız da
görev yaptığı süre içerisinde, her yıl, önümüzdeki yıla bu barajların, Aksıfat
ve Pamukluk barajlarının bitirileceğini söyledi ama maalesef… Sayın Bakanıma
ben buradan tekrar sesleniyorum: Görevi bıraktınız ama şu anda mevkidaşınız
olan Sayın Bakandan bunu rica edin. Siz “2013” dediniz, ben 2015’te konuşma
yaptım burada, 2016’da konuşma yaptım, 2017’de konuşma yaptım, 2018’de yine
konuşma yapıyorum; Allah ömür verirse 2019’da o barajın bitmemiş olduğunu size
buradan yeniden bir kez daha anlatacağım çünkü bu çalışmalarla barajın bitme
şansı yok Sayın Bakanım. Bu baraj gerçekten Türkiye'nin en önemli projelerinden
biri; binlerce dönüm arazinin sulanmasını sağlayacak, hemen geri dönüşümü
olacak ve aynı zamanda da bu barajdan elektrik enerjisi üretilecek, 2 milyonluk
kentin içme suyu bu barajdan sağlanacak. Bununla ilgili mutlaka… Diğer
projelerde öteleme yapılabilir, gölet projelerinin de çoğu yarım, çoğu atıl ama
iki büyük proje bizim vazgeçilmezimiz. Hükûmetten, Aksıfat ve Pamukluk
Barajı’yla ilgili gerekirse diğer projelere ayırdığı ödeneklerin bir kısmını
kısarak buralara yeterli ödeneği ayırmasını ve iki büyük barajın inşaatının
mutlaka bir an önce bitirilmesini talep ediyoruz. 
Yine,
Sayın Cumhurbaşkanımız tarafından, seçim dönemi, 24 Haziran seçimlerinden önce
-hep birlikte- yıllardır konuşulan, Akdeniz Oyunları’na gelen sporcuların
kalacağı söylenen Kazanlı turizm bölgesindeki otellerin temeli atıldı.
Girişimci firmalara, yüklenici firmalara devletin kredi kolaylığı sağlayacağı
ve 8 tane büyük otelin yapılacağı ve Kazanlı turizm bölgesinin hayata
geçirileceği vadedildi. Yalnız, bugün, Kazanlı turizm bölgesinin yerinde yeller
esiyor. Bu yatırımcı firmaların yetkilileriyle görüştüğümüz zaman “Bizim bu
oranlarda, bu faizlerle kredi bulabilmemiz, yatırım yapabilmemiz ve bu otelleri
yapabilmemiz mümkün değil.” diyorlar. Gerekirse, eğer bu firmalar yapmıyorlarsa
yeni girişimci firmalar bulunsun. Bizim bölgemize Arap sermayesi çağırabilir,
ta Karadeniz’e kadar, Trabzon’a kadar, İstanbul’a kadar gelen Arap sermayesi
Çukurova’ya gelebilir. Burada imkânlar onlar için daha iyi. Birçok Arap turist
Mersin’e, Adana’ya kara yoluyla da gelebilir. Bunun mutlaka önünün açılması…
Yine,
Sayın Kalkınma Bakanımız Lütfi Elvan tarafından, Tarsus Gıda OSB’yle ilgili,
seçimlerden önce, 50 milyon lira gibi bir rakamın Gıda OSB’nin mütevelli
heyetine aktarılacağı ve bununla ilgili istimlaklerin yapılarak bir an önce
organize sanayi bölgesinin faaliyetlerine başlayacağı belirtildi. Gıda OSB’yle
ilgili bütün prosedür hazırlandı, bütün her şey yerine getirildi, imar planları
yapıldı. Gıda OSB’nin mütevelli heyeti Hükûmetten gönderilecek olan 50
milyonluk ödeneği sabırsızlıkla bekliyor. 
Yine,
aynı şekilde, Mut ve Erdemli organize sanayi bölgelerimizle ilgili Hükûmetin
söz verdiği kaynakları mutlaka aktarmasını ve bu projelerin de bir an önce
bitirilmesini talep ediyoruz. 
Adana-Mersin
hızlı tren hattı yine ağır aksak gidiyor. Adana-Mersin arasında günlük 100 bine
yakın insan yolculuk yapmaktadır yani yolcu sayısı olarak Türkiye’de en çok
kullanılan güzergâhlardan biridir ama maalesef, hızlı tren inşaatı çok ağır
gidiyor. Bir an önce, bunun da tamamlanmasını talep ediyoruz. 
Türkiye’de
iki büyükşehir arasında Türkiye'nin birçok yerinde duble yollar, geniş yollar
yapıldı ama 2 milyon nüfuslu Mersin ile 2 milyonun üzerinde nüfusu olan Adana
arasında vadedilen, seçimlerde gösterilen “İhalesini yaptık, hayırlı olsun.”
denilen 8 şeritli yolla ilgili 2015 yılından bu tarafa herhangi bir çalışma
görmemekteyiz. Sadece Mersin’in serbest bölge ve liman girişinde yapılan bir
köprülü üst kavşak vardır, o da maalesef süresinde bitirilememiş. Şehrin doğudan
tek girişi olan serbest bölge ve liman girişinde Mersinli vatandaşlarımız
yaklaşık bir buçuk, iki yıldır çok büyük sıkıntılar çekmekte ve çile
çekmektedirler. Bu üst geçidin ve Adana-Mersin 8 şeritli yolun da bir an önce
bitirilmesini talep etmekteyiz. 
Antalya
yoluyla ilgili de vadedilen 28 tünel vardı. Mersin-Antalya yolunda 28 tünelin
şu ana kadar 13 tanesi bitirilebilmiş, 15 tünel henüz yapılmamıştır. Biz Mersin
ile Antalya komşu illeriz ama Mersin’den yola çıktığımız zaman Ankara’ya daha
erken geliyoruz, arada çok sayıda ili geçmemize rağmen yani komşu olan iki il
arasındaki mesafe dört beş saat sürmektedir. Yapılan çalışmalar vardır, biz
yapılanlarla ilgili teşekkür ediyoruz ama Hükûmetin öncelikli olarak, büyük
projelerle ilgili kaynak transferini doğru yerlere yapmasını ve öncelikle…
Antalya-Mersin ve Silifke-Mut-Karaman Mersin’in iki ana güzergâh yoludur, diğer
ara yollar ötelenebilir, biraz daha sonraya bırakılabilir ama bu iki ana
güzergâhın özellikle kışın Sertavul Geçidi’nde -o bölgenin de tünelle geçilmesi
hesaplanmaktadır- ulaşımda çok büyük sıkıntılar yaşanmaktadır. Buzlanma ve kar
o bölgede yoğun yaşanmaktadır. Bu bölgedeki çalışmalara da hız verilmesine…
Mersin
bir tarım ve turizm kenti ama maalesef, Mersin Türkiye'nin en çok ihracatını
yapmasına rağmen Hükûmetten tarımla ilgili gerekli desteği görememekte. 350
kilometrelik sahili olan bir kentte on altı yıllık AK PARTİ hükûmetleri
döneminde maalesef Kazanlı-Tarsus turizm bölgesinde yarım kalan bir tane yoldan
başka bir çivi çakılmamıştır. Turizm Bakanımıza da Komisyondaki görüşmeler
sırasında aktardım. Sadece İstanbul, Bodrum ve Antalya merkezli bir turizmin
Türkiye’de turizm patlaması yapması mümkün değil. 350 kilometrelik sahil şeridi
olan, Türkiye'nin en güzel sahillerine sahip olan, iç turizmde belki
milyonlarca insanı misafir eden Mersin de turizmden istediği katkıyı, istediği
payı almak istiyor. Mersin’le ilgili bu projelerin tamamına destek verilmesini
talep ediyorum.
Yüce
heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkürler.
Halkların
Demokratik Partisi Grubu adına Ali Kenanoğlu, İstanbul Milletvekili… (HDP
sıralarından alkışlar)
HDP
GRUBU ADINA ALİ KENANOĞLU (İstanbul) – Sayın Başkan, değerli milletvekilleri;
ben de Genel Kurulu saygıyla selamlıyorum. 
Öncelikle,
Edirne Milletvekili Erdin Bircan’a Hak’tan rahmet diliyor, ailesine ve CHP
camiasına da başsağlığı diliyorum.
Değerli
milletvekilleri, Türkiye Odalar ve Borsalar Birliği ile Odalar ve Borsalar
Kanununda Değişiklik Yapılmasına Dair Kanun Teklifi üzerinde HDP Grubu adına
söz almış bulunuyorum. Yaklaşık on dakika bu konuyla ilgili görüşlerimizi dile
getirdikten sonra, diğer kalan on dakikada bağlı konular ve diğer gündemlerle
ilgili görüşlerimizi ifade edeceğim.
13
Kasım günü Türkiye Odalar ve Borsalar Birliği ile Odalar ve Borsalar, Esnaf ve
Sanatkârlar Meslek Kuruluşları Kanunu’nda değişiklik yapılmasına yönelik
Türkiye Büyük Millet Meclisi Başkanlığına sunulan bu yasa teklifi hızlıca
Sanayi, Ticaret, Enerji, Tabii Kaynaklar, Bilgi ve Teknoloji Komisyonunun
gündemine getirildi. Anlaşılıyor ki yerel seçimle ilgili bir telaş var. Biz
kamu görevlilerinin siyaset yapmasının yanındayız, bununla ilgili demokratik
koşulların oluşturulması, her türlü hak ve özgürlüklerin oluşturulması ve
bununla ilgili kanunların topyekûn olarak çıkartılmasını da destekliyoruz. 
Ancak
yapılması düşünülen değişikliğe göre oda ve borsa başkanları, seçimlerde, gerek
milletvekili seçimleri gerekse yerel seçimlerde aday olduktan sonra eğer seçimi
kazanamazlarsa seçimle geldikleri odadaki, borsadaki görevlerine geri
dönecekler. Bunu öneriyor ve burada kendilerinin yerine gelen yedek üye de
tekrar yedek üyeliğe gitmiş olacak. Şimdi, orada bir seçim söz konusu ve bir
işleyiş söz konusu. Bir mesleki görevi yerine getirme söz konusu değil
buradaki. Yani kamu görevlilerinde olduğu gibi bir durum değil. Seçimle iş
başına gelmiş bir odalar, borsalar meslek kurumunun yöneticisi, yönetim kurulu
üyesi ya da başkanı aday oluyor, yarışa giriyor, seçilemezse kendisinin yerine
gelen yedek üye geri dönüp o tekrar oraya oturuyor. Bunu doğru bulmuyoruz ve bu
anlamıyla da bu teklifi kabul edilebilir görmüyoruz. 
Bunu
sadece biz mi söylüyoruz? Bakın, bu konuda Türkiye Odalar ve Borsalar Birliği
Başkanı ne diyor? “Meclise bugün sunulan bir kanun teklifiyle milletvekili ve
yerel seçimlerde aday olmak üzere görevlerinden ayrılmak durumunda olan oda,
borsa, birlik başkanlarının seçilmemeleri hâlinde görevlerine geri dönmelerinin
yolunun açılması istenmiş. Bunu doğru bulmuyor ve kanun teklifinin geri çekilmesi
gerektiğine inanıyoruz. Oda, borsa, birlik başkanlığı görevimizle siyaset
arasındaki ayrım kesin bir çizgiyle belirlenmiş durumda. Bu çizgi bir defa
delinirse, temsil ettiğimiz kurumlara da günlük siyasetin nüfuz etmesi söz
konusu olur ki, bundan da en fazla bizlere bu görevleri emanet eden üretici,
tüccar ve sanayicilerimiz zarar görür. Bu camiada görev üstlenmek ile siyasette
yer almak arasındaki kesin çizgi aynen korunmalıdır.” diyor Türkiye Odalar ve
Borsalar Birliği Başkanı Rifat Hisarcıklıoğlu. 
Şimdi,
bu açıklama bize şunu gösteriyor ki yani bu kanun teklifi hazırlanırken diğer
birçok meselede olduğu gibi, iktidarın birçok meseleye yaklaştığı gibi konunun
muhatabı olan kurumlarla oturulup istişare edilmemiş, bunların fikirleri
alınmamış, bunların görüşleri sorulmamış, sizin için hangisi daha iyidir, bu
doğru mudur, kurumunuz buna nasıl yaklaşıyor şeklinde bir görüş alınmamış.
Herhâlde görüş alınsaydı bunlar dikkate alınır ve bu şekilde gelmezdi kanun.
AKP
iktidarı döneminde biz bunu çok fazla sayıda gördük. Kadın kurumlarının
görüşleri alınmadan kadınlarla ilgili kanun teklifleri, Alevi toplumunun,
onların kurumlarının teklifleri dikkate alınmadan onlarla ilgili görüşler,
öneriler -şükür hiçbir kanun teklifi gelmedi gerçi Alevilerle ilgili de- keza
Kürtlerle ilgili de diğer etnik inançsal ya da mesleki gruplarla ilgili de ne
yapılacaksa bunların muhataplarına sorulmadan, kendileri en doğrusunu
bildikleri tezinden ibaretle, kanun tekliflerini hazırlayıp karşımıza
çıkıyorlar. Bu kanun teklifinin de bu şekilde olduğunu görüyoruz.
Bu
kanun teklifinin esasında bu ilgili kurum ve kuruluşları teşkil eden ekonomik
koşulların düzenlenmesine, düzeltilmesine ve ülkemizdeki yaşanan ekonomik krize
yönelik birtakım düzenlemelere ihtiyaç olduğu anlaşılıyor. Örneğin TÜİK
tarafından açıklanan işsizlik oranları yüzde 11,2’ye dayanmış durumda. Daha da
önemlisi TÜİK verilerine yansımamış olsa da genel işsizlik oranı yüzde 19,3’e
tekabül etmektedir. Türkiye’de kayıt dışı çalışan işçilerin oranı ise yüzde
34’ü bulmaktadır.
Bugün
Dünya Çocuk Hakları Günü. Bu vesileyle, tüm dünya çocuklarının Çocuk Hakları
Günü’nü kutluyor ve gözlerinden öpüyorum. Ama maalesef ki bu tür ekonomik kriz
süreçlerinde kaçınılmaz bir şekilde çocuk işçiliği de karşımıza çıkan en önemli
sorunlardan biri olarak gözüküyor. Çocuk işçi sayısı bu çalışma yaşının 15’e
düşürülmesi nedeniyle düşük gösterilmiş olsa bile bu sayının 2 milyon civarında
olduğunu biliyoruz ve çocukların yüzde 80-85’inin de kayıt dışı olarak
çalıştığı bilinmektedir. Bu veriler bir anlamıyla daha ucuz iş gücü elde etmek
adına açılan merdiven altı işletmelerin Türkiye’de iş sahasındaki yaygınlığının
emaresi olarak da değerlendirilmelidir çünkü böyle olduğu sürece çocuk
işçilerin çalıştırılması daha kolay bir hâl almaktadır.
Mevcut
ekonomik kriz ancak “konkordato” kavramı üzerinden açıklanmakta ve bu kavram
üzerinden tartışılmaktadır ve ekonomik kriz sanki sadece şirketlerin,
holdinglerin yaşadığı bir krizmiş gibi konkordato üzerinden gösterilmektedir.
Oysa bu krizin mevcut fay hattının yakınında emekçiler, yoksullar oturmaktadır.
Fakat bu risk grubu tali bir mesele olarak alınmakta, tali bir grup olarak
alınmakta ve mesele yalnızca sermayedarların sorunuymuşçasına tartışılmakta,
işin emek, emekçi kısmı göz ardı edilmektedir.
Bakan
Pekcan’ın yakın zamanda yapmış olduğu açıklamaya göre Türkiye’de 356 firma
konkordato ilan etmiş durumda. Yalnız bu verilere ekim ayı verileri dâhil
değildir. Ekim ayı içi ondan önceki altı aylık süre içerisindeki konkordato
ilanının daha da fazla üstünde şirketlerin konkordato ilan ettiği bir ay olarak
geçmiştir. Dolayısıyla bu hızla da devam edeceği gözükmektedir. 2018 yılı
tamamlandığında konkordato ilan eden şirketlerin sayısının bini geçeceği
öngörülmektedir.
Genel
başkanlarının açıklamasından sonra “Bu ülkede kriz yok.” diye çeşitli AKP
milletvekillerinin de açıklamalarına maruz kaldık yani bunları duyar olduk ama
şöyle bir komedi de yaşadık: “Kriz yok.” diye açıklama yapan milletvekillerinin
ağabeyleri konkordato ilan ettiler, böyle bir sahne de karşımızda sergilendi. 
Yine,
geçen yılla kıyaslandığında, yılın ilk dokuz ayında kapanan iş yeri sayısının
yüzde 12 oranında artış gösterdiği gözükmektedir. Sayısal olarak ifade etmek
gerekirse, TESK Sicil Gazetesi’nden hareketle sunduğu verilere göre, kapanan iş
yeri sayısı 80 bini geçmiştir. TOBB’un haziran ayında açıkladığı verilere göre,
kurulan şirket sayısında ciddi bir azalma söz konusuyken, kapanan şirket
sayısında yüzde 16’lık bir artış göze çarpmaktadır. Başka türlü ifade edersek,
yakın zamanda yayınlanan bir rapora göre her gün 38 şirket kapatılmaktadır yani
kapanmaktadır. 
Dolayısıyla,
krizi tartışırken evine ekmek götüremediği için intihar eden, yoksulluğun
yaşattığı yoksunluktan ötürü saç kurutma makinesiyle çocuklarını ısıtmaya
çalışan anneleri de bu sorunların merkezine oturtmak durumundayız. Açlıktan
hayatını kaybeden çocukları, tartışmasız, bu ekonomik krizin merkezine
oturtmakta şu an için bir şey yapamıyorsak bile önümüzdeki süreçte bunların bir
daha yaşanmaması konusunda siyasalar üretmek zorundayız. 
Bu
ekonomik darboğazın sebep olduğu işçi intiharları ise altının çizilmesi gereken
bir konudur. Burada size şu tabloyu göstereceğim, 2013’ten 2017’ye kadar işçi
intiharlarını gösteriyor ve işçilerin intiharında çok ciddi bir şekilde artış
gözüküyor çünkü yaşadıkları sıkıntılar ve çocuklarına aş götürememeleri bunları
bu yola sevk ediyor. Çocuk işçilikte yakaladığı yüksek sayılarla utanç
listesine giren memleketimiz, maalesef, işçi intiharlarıyla da bu utanç
sıralamasında yerini almaktadır. Henüz bu konuda 2018’e dair veriler
netleşmemiş durumdadır fakat tarihsel örneklerden bildiğimiz kadarıyla, bu kriz
ve bu krize dayalı olarak da işçilerin ve işsizlerin intiharları da çoğalacak
gibi gözükmektedir. “Enflasyonla topyekûn mücadele” adı altında esnaflar da birtakım
mecburiyetlere zorlanmakta. Bunların bunu reddetmesi durumunda da hem ekonomik
olarak hem toplumsal yaşam alanlarında tehditlerle karşı karşıya kaldıklarını
hepimiz bu toplum içerisinde yaşayan insanlar olarak biliyoruz. Oysa bu arada
ne oluyor? Bu işçi intiharları, insanların yaşadığı bu sıkıntılara rağmen diğer
taraftan bir bakıyorsunuz, Diyanet İşleri Başkanlığının bütçesi yüzde 34,5’luk
rekor artışla 7,7 milyar liradan 10,5 milyar liraya çıkarılıyor. Yine İçişleri
Bakanlığının 2019 yılında güvenlikçi politikalar ışığında savaş ekonomisine
ayırdığı tutar 140 milyar liradan, üç yıl öncesine göre ayrılan rakamın yüzde
200 daha fazlasına tekabül ediyor. Burada böyle bir artış söz konusuyken sosyal
güvenlik ve sosyal yardımlara ayrılan tutarlarda da 10 milyar liralık bir
kısıtlamaya gidiliyor.
Bütün
bu veriler bize aslında, bir taraftan Diyanet İşleri Başkanlığı gibi yani
inancı, dini, herkesin tartıştığı ve bugün Diyanet İşleri Başkanlığının temsil
ettiği din anlayışının toplum tarafından da tartışıldığı bir yerde, özellikle
Diyanet İşleri Başkanının son ziyaretlerinin herkes tarafından tartışıldığı bir
yerde Diyanet İşleri Başkanlığının hem bütçesi hem de personel istihdamı
artırılıyor. Bunlarla da birlikte enflasyonla topyekûn mücadele de mümkün gözükmüyor.
Değerli
milletvekilleri, bu kanun teklifini sunan AK PARTİ milletvekilleri herkesin
aday olmasının yani siyaset yapmasının önünün açılmasının demokratik bir gerek
olduğunu söylüyorlar. Bu kanunla siyasette başarısız olanlara yani seçim
kaybedenlere bir şekliyle ödül veriliyor ve onların tekrar görevlerine geri
dönmesi sağlanıyor. Ya, peki, siyaseten başarılı olanlar, siyasi alanları
sizlere dar edenler? İşte, bugün açıklanan Sayın Selahattin Demirtaş kararında
olduğu gibi hiçbir hukuki dayanağı olmadan çok rahatlıkla içeride
tutulabiliyorlar yani o zaman sizin demokrasi anlayışınızın bundan ibaret
olduğunu da çok net görebiliyoruz. 
Yine,
başka bir örnek, AKP Şanlıurfa milletvekili aday adayıydı, şimdi MHP Siverek
Belediye başkan adayıymış bir kasaba politikacısı. Herkesi tehdit ediyor ve
diyor ki rakiplerine: “Elleriyle mezar kazmaya başlasınlar, hiçbir rakip
partinin arabası bu ilçede, buralarda dolaşamaz.” Tabii, siz Suruç’taki
katliamın, orada katledilen insanların hesabını sormazsanız, hastaneye girilip
insanların hasta yataklarında kurşunlandığı bir katliamın hesabını sormazsanız
bu tür kasaba politikacıları da çıkar, kendileri dışındaki tüm siyasi partileri
böyle kolaylıkla tehdit eder ve sizin savcılarınız da bunu böyle seyrederler.
ÜMİT
YILMAZ (Düzce) – Kendi ailesi için söyledi onu.
ALİ
KENANOĞLU (Devamla) – Sayın Selahattin Demirtaş’la ilgili bugün verilen AİHM
kararı çok nettir ve bu karar uygulanmak zorundadır. Türkiye'nin Avrupa İnsan
Hakları Mahkemesiyle, Avrupa Birliğiyle ve Avrupa Konseyiyle sözleşmesi çok
açıktır, Türkiye Anayasası’nın 90’ıncı maddesi de bunu bağlamaktadır ve iç
hukuk ile dış hukukun uyuşmadığı yerlerde AİHM kararları geçerlidir ve
uygulanması zorunluluğu vardır; dolayısıyla bu kararın da uygulanması
zorunludur, sadece Demirtaş’la ilgili değil, başta Leyla Güven olmak üzere
bütün milletvekili arkadaşlarımız için de uygulanmak zorundadır.
Sevgili
arkadaşlar, AKP’nin antidemokratik uygulamaları sadece bu kesimi, bizleri hedef
almıyor, diğer taraftan da mensubu olduğum biz Alevi toplumunu da hedef alıyor.
Geçtiğimiz günlerde bir televizyon kanalında bizim Avrupa Alevi hareketi,
Avrupa Alevi Birlikleri Konfederasyonu hedef alındı ve bunların Alman
devletiyle iş birliği yaptığı, Türkiye’yi bölmeye yönelik faaliyetler yürüttüğü
ve bunların Ali’siz Aleviliği yaymaya çalıştığı üzerinden bir hedef alma söz
konusu oldu. Bu sadece televizyonda konuşan Genelkurmay Eski İstihbarat
Başkanının sözleri değildir, aynı zamanda Tayyip Erdoğan da 2015 yılında bizim
25’inci Dönem Milletvekilimiz Avrupa Alevi Birlikleri Konfederasyonu Genel
Başkanı Turgut Öker için de aynı şeyleri ifade etmişti. Ve Hüseyin Mat, Avrupa
Alevi Birlikleri Konfederasyonu mevcut Başkanıyla bugün görüştüm, kendisinin
söylediği şudur: “Biz bu iddiada bulunanları istedikleri her ortamda tartışmaya
davet ediyoruz, istedikleri televizyon kanalında ya da istedikleri mecrada.” Bu
hamle tamamen Alevilerin içine yönelik oynama hareketidir. Avrupa’daki Aleviler
orada darıyla demiyle, sazıyla sözüyle, divanıyla inancıyla, itikadıyla,
yoluyla, erkânıyla inançlarını yürütmektedirler ve inançlarını yürütürken de
Almanya hükûmetinin, diğer Avrupa ülkelerinin tüm inançlara sağladıkları
imkânları aynı eşit koşullarda kullanmaktadırlar. Buradakilerin, sizlerin esas
zoruna giden, Alevilere verilmeyen buradaki hakların orada verilmiş olması ve
orada Alevi toplumunun eşit bir şekilde inancını, ibadetini yerine getiriyor
olmasıdır. Çünkü, bu topraklarda siz, Alevileri kendi inançsal çerçevenizde bir
yere oturtmaya çalıştınız, bir tanım biçtiniz, o tanım oturmadı ve bunun
itirafını 2007 yılında Diyanet İşlerinden sorumlu Başkanı Sait Yazıcıoğlu ifade
etti. Dedi ki: “Biz Alevilere bir tanım biçtik, bir tanım yaptık ama bu
maalesef olmadı.” dedi. Çünkü sizin istediğiniz tanım kendi Ali’nizi ve Aleviliğinizi
yaratmaktı, bu da Alevi gerçekliğine uygun düşmüyordu. Oradan kaynaklı olarak,
dernekler kurdurdunuz, Fetullah Gülen cemaatiyle birlikte dernekler kurdurdunuz
ve bu derneklere karşı çıkan bizlere de dediniz ki: “Siz Ali’siz Alevi’siniz.”
Ondan sonra bu dernekleri 15 Temmuzdan sonra kapattınız. 15 tane Alevi derneği
15 Temmuzdan sonra kapatıldı. Sebebi neydi? Sebebi, bunların FETÖ’cü
olmalarıydı yani -bizim dediğimiz gibi- bunların aslında Alevilikle bir
alakaları olmamalarıydı. O yüzden bizi o gün onlarla yan yana Ali’siz
Alevilikle suçlayanlar bugün de Avrupa’da yaşayan ve inançlarını, ibadetlerini
özgürce yaşayan Avrupa Alevi toplumunu da aynı şekilde suçluyorlar. Ne
ilginçtir ki kapattıkları Alevi derneklerine yani FETÖ’cü Alevi derneklerine de
aynı suçlamayı yaptılar, dediler ki: “Onlar Türkiye’de Ali’siz Alevilik
yaratmak istiyordu, bu yüzden kapatıldı.”
Sevgili
dostlar, sayın milletvekilleri; netice itibarıyla, biz laikliğin gerçek anlamda
uygulanmasını, Türkiye’deki bütün inançların özgür bir şekilde yaşamasını talep
ediyoruz.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
ALİ
KENANOĞLU (Devamla) – Dolayısıyla Avrupa Alevi hareketini ya da Alevi
temsiliyetinde yer alan kurumlarımızı hiçbir şekilde ötekileştirmek kimsenin
faydasına değildir. Bunlar Avrupa’da özgürce inançlarını, ibadetlerini yaşarken
biz kendi vatanımızda, kendi topraklarımızda bu inancımızı özgürce
yaşayamazken, ibadethanelerimiz, cemevlerimiz ibadethane sayılmazken bunların
kabul edildiği, sayıldığı yerlerde bu tür suçlamaları yapmak buradaki Alevi
toplumunu da yok saymanın başka bir yönüdür, kriminalize etme çalışmasının
başka bir boyutudur, bundan vazgeçilmesi gerekiyor. 
Son
olarak şunu söylüyoruz ki: Aleviler vardır, Alevilik haktır.
Eyvallah.
(HDP sıralarından alkışlar)
ERKAN
AKÇAY (Manisa) – Sayın Başkanım…
BAŞKAN
– Sayın Akçay, buyurun.
ERKAN
AKÇAY (Manisa) – Sayın Başkan, biraz evvel kürsüde konuşan sayın konuşmacı
partimizin adını da zikretmek suretiyle, Milliyetçi Hareket Partisinin Urfa
Siverek Belediye Başkan adayı hakkında “adayıymış”, “kasaba politikacısı.”
vesaire diyerek birtakım konuşmalar yapmıştır. Bu, açık bir sataşmadır ve bu
sataşmaya yönelik olarak cevap hakkımızı Grubumuz adına Şanlıurfa
Milletvekilimiz Sayın İbrahim Özyavuz kullanacaktır. 
BAŞKAN
– Buyurun. 
X.- SATAŞMALARA İLİŞKİN KONUŞMALAR (Devam)
5.- Şanlıurfa Milletvekili İbrahim Özyavuz’un, İstanbul Milletvekili Ali
Kenanoğlu’nun 14 sıra sayılı Kanun Teklifi’nin tümü üzerinde HDP Grubu adına
yaptığı konuşmasında Milliyetçi Hareket Partisine sataşması nedeniyle konuşması
İBRAHİM
ÖZYAVUZ (Şanlıurfa) – Sayın Başkan, çok değerli milletvekilleri; az önce, hatip
konuşmasında Şanlıurfa’nın Siverek ilçesiyle ilgili, orada Milliyetçi Hareket
Partisinden aday olan, yıllarca bölücü terör örgütüyle mücadele etmiş bir
ailenin ferdi olan Sayın Fatih Bucak’la ilgili bir sataşmada bulundu.
Dolayısıyla, bizim partimizi de hedef aldı; onun için cevap vermek üzere
huzurunuzdayım. 
Bölgede
on beş sene belediye başkanlığı yapan bir siyasetçiyim. Bucak ailesinin ne
mücadelelerle Siverek’te siyaset yaptığını çok iyi biliyorum. Dolayısıyla,
bölgede siyaset yapan birisi olarak PKK terör örgütü tarafından defalarca
tehdit edilmiş bir siyasetçiyim. 2015 yılında Milliyetçi Hareket Partisi Merkez
Yönetim Kurulu üyeliğine seçildiğimde tehditler alarak Şanlıurfa Yenişehir’de
arabam bombalandı. Yine, orada Milliyetçi Hareket Partisi çatısı altında
siyaset yapanların sürekli tehdit edildiğini biliyorum. Fakat burada önemli
olan, Şanlıurfa’nın ilk bayan milletvekilini de çıkaran ve geçmişte il olan
Siverek’in ve Siverek halkının da küçümsenerek bir kasaba olarak bahsedilmesi.
Dolayısıyla hatibi kınıyorum. Siverek geçmişten bugüne Türkiye Cumhuriyeti
Devleti’nin gerçekten yanında yer alan yiğit insanların diyarıdır. Siverek
Karacadağ bölgesi yaşayanları Türkmen’dir. Şanlıurfa kenti bir Türkmen
kentidir.
(Mikrofon
otomatik cihaz tarafından kapatıldı)
BAŞKAN
– Toparlayın sayın milletvekili.
İBRAHİM
ÖZYAVUZ (Devamla) – Dolayısıyla hatibin buradan yaptığı bu yanlış ve
aşağılayıcı konuşmasını reddediyorum, kendisini de buradan kınıyorum. Çünkü
Fatih Bucak kendisine yapılan tehditlere karşı orada “Ben buraya siyaset
yapmaya değil, ölmeye geliyorum.” terimini kullandı. Doğru yerde ve isabetli
olarak kullanmıştır.
Teşekkür
ediyorum. (MHP sıralarından alkışlar) 
ALİ
KENANOĞLU (İstanbul) – Trump’ı da tehdit etti arkadaşlar.
İBRAHİM
ÖZYAVUZ (Şanlıurfa) – Siz Trump’ı mı savunuyorsunuz burada?
FİLİZ
KERESTECİOĞLU DEMİR (Ankara) – Sayın Başkan…
BAŞKAN
– Sayın milletvekili sizinle ilgili ne söyledi Grup Başkan Vekili? 
FİLİZ
KERESTECİOĞLU DEMİR (Ankara) – Benimle ilgili yani…
BAŞKAN
– Hayır, grubunuzla ilgili… Siz söz mü istiyorsunuz?
FİLİZ
KERESTECİOĞLU DEMİR (Ankara) – Evet.
Hatibimizin
konuşmasını kendi içeriğinden çıkararak aslında ifade etti.
BAŞKAN
– Buyurun.
VII.- AÇIKLAMALAR (Devam)
42.- Ankara Milletvekili Filiz Kerestecioğlu Demir’in, Şanlıurfa
Milletvekili İbrahim Özyavuz’un sataşma nedeniyle yaptığı konuşmasındaki bazı
ifadelerine ilişkin açıklaması 
FİLİZ
KERESTECİOĞLU DEMİR (Ankara) - Sataşmadan değil sadece yerimden… Aslında bu söz
konusu kişinin sözleri çünkü benim de dikkatimi çekmişti geçen gün. Ben onu
Genel Kurulun takdirine sunmak için kendi sözlerini okuyorum: “ Ben oraya
seçime gelmiyorum, ölmeye geliyorum. İki, bir daha Bucak’ın içinde bir tane
başka levhalı araba görürsem kendileri bilir, şimdiden elleriyle mezar kazmaya
başlasınlar. Gelir gelmez de ilk Karacadağ’a gidiyorum. Bakalım el mi yaman bey
mi yaman, hodri meydan. Bir yalancı olacaksın, mıymıntı sünepe olacaksın, iki
artistlik yapacaksın biz bunu yemeyiz. Biz çatlamış topraklara çatlamış
ayaklarıyla basan bir insanız, biz seçime de gelmiyoruz, bunu bil, ben ölmeye
geliyorum, babayiğit olan çıksın karşıma." Genel Kurulun…
(Mikrofon
otomatik cihaz tarafından kapatıldı)
İBRAHİM
ÖZYAVUZ (Şanlıurfa) – Kendi ailesine söylüyor, size ne.
ERKAN
AKÇAY (Manisa) – Sayın Başkan…
FİLİZ
KERESTECİOĞLU DEMİR (Ankara) – Sayın Başkan…
BAŞKAN
– Sayın Akçay, buyurun.
ERKAN
AKÇAY (Manisa) – Evet.
FİLİZ
KERESTECİOĞLU DEMİR (Ankara) – Tamamlayabilir miyim Sayın Başkan?
BAŞKAN
– Bitmedi mi?
FİLİZ
KERESTECİOĞLU DEMİR (Ankara) – Hayır, bitmedi.
BAŞKAN
– Buyurun, toparlayın.
FİLİZ
KERESTECİOĞLU DEMİR (Ankara) – Şimdi, kendisi o tarafından tehdit edilmiş, bu
tarafından tehdit edilmiş, bu farklı bir şey, bu yanlış olabilir eğer kendisine
karşı böyle bir şey yapılmışsa ama bu üslup da bir siyaset üslubu değil yani
ifade edilmek istenen budur. 
“Kasaba”
denerek de aslında aşağılamak için değil gerçekten bir kasaba olduğu için ifade
edilmiştir.
İBRAHİM
ÖZYAVUZ (Şanlıurfa) – Peki, “PKK’ya, PYD’ye sırtımızı dayadık.” üslubu siyaset
üslubu mudur?
FİLİZ
KERESTECİOĞLU DEMİR (Ankara) – Ben gayet düzgün bir üslupla konuşuyorum, oradan
cevapla…
İBRAHİM
ÖZYAVUZ (Şanlıurfa) – “PKK’ya, PYD’ye sırtımızı dayadık.” söylemi doğru bir
üslup mudur?
FİLİZ
KERESTECİOĞLU DEMİR (Ankara) – Şimdi bundan bahsetmiyoruz, ben bu kişinin
üslubundan bahsediyorum, tamam mı?
BAKİ
ŞİMŞEK (Mersin) - Biz de öbüründen bahsediyoruz.
BAŞKAN
– Peki, teşekkür ederim.
FİLİZ
KERESTECİOĞLU DEMİR (Ankara) – Ben teşekkür ederim.
BAŞKAN
- Buyurun Sayın Akçay.
43.- Manisa Milletvekili Erkan Akçay’ın, Ankara Milletvekili Filiz
Kerestecioğlu Demir’in yaptığı açıklamasındaki bazı ifadelerine ilişkin
açıklaması
ERKAN
AKÇAY (Manisa) – Şimdi, bunu bu şekilde kürsüde dile getirmenin son derece
talihsiz bir yaklaşım olduğunu ifade etmek isterim ve bu kürsünün bu tür
tartışmaların dile getirileceği bir yer olmadığını, bunu tavsiye etmediğimizi
ifade etmek isterim. Tekraren söylüyorum: Milliyetçi Hareket Partisi Siverek
belediye başkan adayı Sayın Fatih Bucak’ın kendisine yönelik ağır tehditlere
karşı bir refleks, bir tepki ifadesidir ve geçmişte aile olarak yaşadıkları ve
maruz kaldıkları acılar ve saldırılar hâlen hafızalarımızda tazedir. 
Ayrıca,
sayın konuşmacının mensup olduğu siyasi cenahın geçen dönemden bir
milletvekilinin “PKK sizi tükürüğüyle boğar.” ifadelerini de ve ayrıca bir
başkasının da “PKK ve PYD’ye sırtımızı dayadık.” gibi ve benzeri devam
edilebilecek ifadelerini de doğrusu burada hatırlatmak istemezdim.
Teşekkür
ederim Sayın Başkan.
FİLİZ
KERESTECİOĞLU DEMİR (Ankara) – Onlar cezaevinde yatıyorlar, bu da yatacak mı
acaba?
XI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Isparta Milletvekili Recep Özel ve 2 Milletvekilinin Türkiye Odalar
ve Borsalar Birliği ile Odalar ve Borsalar Kanununda Değişiklik Yapılmasına
Dair Kanun Teklifi (2/1287) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 14) (Devam)
BAŞKAN
– Cumhuriyet Halk Partisi Grubu adına Tacettin Bayır, İzmir Milletvekili. (CHP
sıralarından alkışlar) 
CHP
GRUBU ADINA TACETTİN BAYIR (İzmir) – Değerli Başkan, saygıdeğer
milletvekilleri; AK PARTİ’nin alelacele getirdiği Türkiye Odalar ve Borsalar
Birliği ile Odalar ve Borsalar Kanununda Değişiklik Yapılmasına Dair Kanun
Teklifi görüşmeleri için Cumhuriyet Halk Partisi Grubu adına söz almış
bulunmaktayım.
Bilindiği
üzere, AK PARTİ tarafından Komisyona sunularak seçimde aday olup kazanamayan
oda ve borsa başkanlarının eski görevlerine dönebileceği bu teklif, Sanayi,
Ticaret, Enerji, Tabii Kaynaklar, Bilgi ve Teknoloji Komisyonundan geçti.
Üstüne de geldiğinde sadece TOBB’u ilgilendiren bu maddeye Türkiye Esnaf ve
Sanatkârları Konfederasyonu da eklenerek geçti Komisyonumuzdan. Sayısı 20’yi
bulan tüm kamu kurum niteliğindeki meslek kuruluşlarından sadece 2 tanesi, sırf
iktidar kanadından birisinin istemesi sebebiyle, söz konusu kurumların görüşü
dahi alınmadan Komisyona gelebiliyor ve Mecliste biz bu teklifi
konuşabiliyoruz. AKP’nin yerel seçimlere yönelik bu hamlesini kim, nasıl
düşündü, orasını bilmem ama konuyla ilgili kurumun ve kurumların görüşünü
almadığı çok açıkça görülmektedir.
Öyle
ki, “Oda, borsa, birlik başkanlığı görevimiz ile siyaset arasındaki ayrım kesin
bir çizgiyle belirlenmiş durumda. Bu çizgi bir defa delinirse temsil ettiğimiz
kurumlara günlük siyasetin nüfuz etmesi söz konusu olur ki bundan en fazla
bizlere bu görevleri emanet eden üretici, tüccar ve sanayicilerimiz zarar
görür. Bu camiada görev üstlenmek ve siyasette yer almak arasındaki kesin çizgi
aynen korunmalıdır.” demeci Türkiye Odalar ve Borsalar Birliği Başkanı Sayın
Rifat Hisarcıklıoğlu’na aittir. Yani Türkiye Odalar ve Borsalar Birliği Başkanı
-özerk alanına müdahale olarak tanımladığı bu teklifle- Türkiye Odalar ve
Borsalar Birliği iç yapısının bu yasadan zarar göreceğini ifade etmekte ve
düşünmektedir. Kaldı ki iktidarınız süresince birlikte yürüdüğünüz bir kurum
Türkiye Odalar ve Borsalar Birliği ama sizin gibi düşünmüyor. Adrese teslim
ihaleleri gördük, on altı yıldır yaşadık ama şimdi de adrese teslim kanunları
yaşıyoruz. Bakalım daha neler göreceğiz.
Değerli
Başkan, saygıdeğer milletvekilleri; yukarıdan bir talimatla önümüze konan bu
tek maddenin yasalaşmasının ardından yaşanması muhtemel tehlikelere karşı
iktidarı uyarıyoruz. Konu temelde özerk olması gereken kamu kurumu
niteliğindeki meslek kuruluşlarının Anayasa’dan aldıkları yetki ve görevlerle
birlikte düşünülmelidir, seçme ve seçilme hakkı, hukuk devleti, seçme ve
seçilme hakkının eşitliği, kurumların içinde siyasetin günlük çıkarlarının
nüfuz etmemesi üzerinden tartışılmalıdır. Bu yasa teklifiyle, iktidarın kendine
yakın kurumları yanına çekebileceği, söz konusu kurumların tarafsızlığını ve bağımsızlığını
kaybedeceği bir sonuca gidilecektir. Bu yasa çıktığı takdirde, kamu kurumu
niteliğindeki meslek kuruluşları seçime girdiği zaman, açıkça, siyasi partiler
yarışını izleyeceğiz.
Neden
sadece Türkiye Odalar ve Borsalar Birliği ve Türkiye Esnaf ve Sanatkârları
Konfederasyonu? Madem bunu getireceksiniz -Komisyonda da ifade ettim- sayısı
20’yi bulan tüm kamu kurumu niteliğindeki meslek kuruluşlarını da -görüşleri
alınarak- bu teklife dâhil edelim. Bakalım onlar istiyorlar mı görüşlerinde? 
Ben
açıkçası kendim bir çalışma yaptım sevgili arkadaşlar, bunu TOBB dâhil olmak
üzere odaların hiçbiri istemiyor. Sadece Türkiye Esnaf ve Sanatkârları
Konfederasyonunu ayırıyorum, onlar belediye meclisine belli dernek
başkanlarının meclis üyesi olarak hizmet etmelerini öneriyorlar ama onun
dışındaki odaların tamamı bu yasaya karşılar.
Yani
sonuç itibarıyla, Ziraat Odaları Birliğinin, Türk Mühendis ve Mimar Odaları
Birliğinin, Türkiye Serbest Mali Müşavirler Odaları Birliğinin ve diğer 15
birliğin başı kel mi? Yani onlara niye böyle davranıyorsunuz da bu ikisine
farklı davranıyorsunuz? Kamu kurumu niteliğindeki meslek kuruluşları kendi
kanunlarında tanımlanmış organlarının göreve gelme, görevden ayrılma
süreçlerine dair kıstasların diğer bir kamu kurumu niteliğindeki meslek
kuruluşları için de geçerli olması gerektiğine… Başkan ve yönetim kurulu
üyelerinin görevden ayrılma, istifa ve göreve geri gelme süreçlerinde herhangi
bir değişikliğin ilkesel olarak diğer kurumlara da uygulanması gerekebilir;
aksi hâlde, tam da bu teklifte olduğu üzere, adrese teslim bir kanun maddesiyle
karşı karşıya kalırız. 
Türkiye
Odalar Birliği üzerinden getirilen bu teklifin amacı, aday adayı olmayı düşünen
başkan ve yönetim kurulu üyelerinin siyasi ve idari koltuk garantilerini
verebilmektir. Peki, burada, başkanlıktan istifa etmeden buraya aday olan
arkadaşların bu kamu kurum ve kuruluşlarının imkânlarını, parasını
kullanabileceğini düşünemiyor muyuz? Bu kanunda özünü rahatlıkla
görebileceğimiz gibi, Ahilikten bugüne dek meslek örgütlerini uzmanlık alanları
çerçevesinde bir araya getiren oda ve borsalar, birlikler her biri ayrı kanunla
yetkilendirilmiş, siyasi tartışmalardan bağışık ve kamu otoritesinden özerk,
siyasi parti bağları olmamasına gayret gösterilen sivil toplum örgütlenme biçimleridir.
Anayasa’mızda ifadesini bulduğu üzere, kamu kurumu niteliğindeki meslek
kuruluşları üyelerinin seçimle işbaşına getirdiği yönetimler yoluyla ayrı bir
tüzel kişiliğe sahiptir. Kimi alanlarda kamu gücü ayrıcalıklarını kullanırlar
fakat her durumda siyasi partilerin asla arka bahçeleri olmazlar,
olmamalıdırlar. 
Hiçbir
kamu kurumu niteliğindeki meslek kuruluşu partizan kimliklerin gölgesinde
yaşayamaz. Partili kimliğini belli etmiş bir belediye başkanı ya da
milletvekili adayı, seçilememede ya da aday gösterilememe hâlinde bu kurumların
yönetim kademesinde sanki hiçbir adaylık süreci yaşamamış gibi, ertesi gün
makamına dönerek görevine aynı tarafsızlıkla devam edemez diyerek bu konu
hakkındaki düşüncelerimi dile getiriyorum. 
İş
dünyasının Meclisten beklentisi, Sanayi ve Ticaret Komisyonundan beklentisi bu
kanun maddesi değildir, asıl beklentiler farklıdır. Şimdi bir bakalım iş
dünyası bizden neler bekliyor: Bir ülkede ekonomik düzenin sağlanması, üretimin
artması, yoksulluğun azalması, işsizliğin giderilmesi için ilk önce siyasi
istikrarın sağlanması gerekmektedir. Çiftçi alın terinin karşılığını alamıyor,
esnaf siftah yapamıyor, sanayici, ihracatçı ona keza ve ne acı ki gençlerimiz
kendi geleceklerinin endişesiyle ne yapacaklarının, nasıl hayat kuracaklarının
korkusunu yaşıyorlar. 
On
altı yılda ülkemizin geldiği durum göz önünde bulundurulduğunda ülkemiz
ekonomisine duyulması gereken güven, yerini güvensizliğe bırakmış durumda. On
altı yılda izlenen yanlış politikalarla ülkenin AKP’ye güveni kalmamıştır.
Adaletsizlik ülkenin dört bir yanını kuşatmakla birlikte insanlar üzerindeki
psikolojik baskı, özgürlüklerin askıya alınması yatırımcıyı ürkütmekte,
ekonomideki istikrarsızlığa neden olmaktadır. Bu bağlamda, halkın devleti
yönetenlere olan güvensizliği her kesime yansımaktadır. Bugün sanayicisinden
üreticisine, öğrencisinden işçisine, çiftçisinden gazetecisine, akademisyenine
kadar herkes gelecek kaygısı ve endişesi yaşamaktadır. Anayasal özgürlüklerin
kısıtlandığı bir ülkede bırakın yatırım yapmayı, günü borçsuz harçsız
kurtarmak, evine ekmek götürebilmek için insanlar âdeta çaresizlik içinde
çırpınıyorlar. 
Bugün,
devlet yöneticileri saraylarda yaşıyor, ultra lüks arabalara biniyor; özel
uçaklarla seyahat ederken ülkemizdeki gerçek işsizlik oranını TÜİK 10,4 olarak
açıklıyor. İş aramaktan bunalmış, vazgeçmiş insanları da göz önüne aldığımızda
işsizlik oranı yüzde 16’yı bulmuştur. İşsizlik sayısı 5,5 milyonu bulmuşsa
eğer, ekonominin iyi gittiğini, adaletin var olduğunu söylemek halkımızın
aklıyla dalga geçmektir. 
Ülkemizde
on altı yıldır katlanarak büyüyen sorunlardan biri de kayıt dışı ekonomidir.
Bilindiği üzere yeraltı ekonomisi, illegal ekonomi, kara ekonomi, resmî olmayan
ekonomi, gizli ekonomi, karaborsa ekonomisi benzer anlamlara gelen, devletten gizlenen,
kayda geçirilmeyen ve bu sebeple denetlenmeyen faaliyetlerdir. Kayıt dışı
ekonomiyi azaltmak kalkınabilmenin önde gelen şartlarındandır. Faiz ve vergi
oranlarının yüksek olduğu ülkemizde, yapılan araştırmalar ekonomi içindeki
kayıt dışılık oranının yüzde 30 civarında olduğunu göstermektedir. Dövizin
bastırılması için kara para trafiğinin önü açılmış, kaynağı belli olmayan,
nasıl kazanıldığı belirsiz paranın dövizle ülkeye girişine çanak tutulmuştur.
Dürüst, namuslu ticaret erbabına ise baskı üzerine baskı kurulmuştur. 
Kayıt
dışı ekonomiyi ortaya çıkaran sebeplere bakılınca kayıt dışı ekonomi genellikle
enflasyon sorunu yaşayan, haksız kazanç sağlamaya müsait, gelir dağılımı bozuk,
vergi oranları yüksek, denetim yapıları zayıf olan ülkelerde ortaya çıkar.
Kayıt dışılık, gelir dağılımı adaletsizliğine bağlı olarak da artar.
Türkiye’deki kayıt dışı istihdamı birkaç nedenle açıklamak mümkün değildir.
Ancak bir sınıflandırmayla kayıt dışı istihdamın nedenlerini açıklayacak
olursak mali ve siyasi nedenlere bakmak lazım. Mali nedenlere baktığınızda,
kamu harcamalarını gerçekleştirmek amacıyla alınan, devletin önemli geliri olan
vergi ile kayıt dışı ekonomi arasında doğru orantılı bir ilişki vardır. Vergi
oranları arttıkça vergi mükellefleri daha az vergi ödemek için kayıt dışılığa
yöneleceklerdir. Vergi oranları yükseldikçe hükûmetler bu durumu iyileştirmek
amacıyla muafiyet ve istisnaları artıracaklardır fakat bu sefer de vergi
adaletsizliği ortaya çıkacaktır. Mükellef daha fazla vergi ödediği hissine kapılıp
vergi kaçırma eyleminde bulunacak ve kayıt dışı ekonomi de büyüyecektir. Vergi
kaçakçılığını önlemek, vergi denetiminin sağlıklı bir şekilde olmasına, vergi
sisteminin basit olmasına ve mükellefler arasında vergi adaletine bağlıdır. Bu
şekilde de kayıt dışı oranı küçülebilir. Devamlı vergi affı çıkararak namuslu,
vergisini zamanında ödeyen adam ile “Nasılsa bir af çıkar.” deyip de vergisini
ödemeyen tüccar, esnaf aynı kategoriye konulmamalıdırlar. 
Siyasi
nedenlerine baktığımız zaman, kayıt dışı ekonomi sebepleri arasında siyasi
nedenin en büyük sorumlusu siyasi liderlerin davranışlarıdır. Siyasi liderler
çıkarlarına göre hareket ederek mesela, oy alma için bazı kesimleri verginin
dışında tutarak vergi yükünü diğer kesime yani oy alamayacağı mükelleflere atfedip
bu mükelleflerin haksızlığa uğramalarına sebep olmaktadır. Vergi mükellefi de
haksızlık karşısında vergi kaçırma eğilimi içine girecektir. Sürekli vergi
politikalarında değişikliğe gidilmesiyle mükellefin güveni zedelenmektedir
çünkü vergi kanunu değiştirilmesiyle birlikte vergi yükü bir taraftan alınıp
diğer tarafa yüklenilmiştir. Yine siyasi liderler, seçim zamanlarında
gerçekleştirmiş oldukları vergi aflarıyla da kayıt dışı ekonominin boyutunu
artırmaktadırlar. Mükellefler, sık tekrarlanan vergi afları karşısında vergi
ödemek istememektedirler. 
Ve
firmalar arası rekabet ve artan maliyetler: Ülkede yaşanan krizden dolayı
rekabet gücü önem kazanmış, firmalar rekabet gücünü artırmak için maliyetlerini
düşürme yoluna gitmişlerdir. Bu yönde de kayıt dışı ekonomiye ve onun bir
yansıması olan kayıt dışı istihdama yönelmişlerdir. Enflasyon gibi ekonomik
değişmeler, gelir dağılımının adaletsiz olması, işsizlik gibi darboğazlar kayıt
dışı istihdamı tetikleyen nedenlerdir. İşsizliğin fazla olması ve yoksulluk,
kayıt dışı istihdamın büyümesine neden olan ekonomik problemlerin başında
gelmektedir. İşsizliğin yüksek olduğu ülkemizde bireyler kayıtlı iş bulmakta
zorluk çekmeleri yüzünden kayıt dışı işlere yönelmeyi tercih etmektedirler.
Sanayi açısından baktığımızda ülkemizde küçük ve orta işletmeler ekonomik
değişmelerden daha hızlı etkileniyorlar. Bu darboğazı atlatabilmek için kayıt
dışı istihdama yöneliyorlar, Suriyeli işçiler gibi. Bu bağlamda büyük ölçekli
işletmeler vergi indiriminden, teşviklerden ve benzerinden yararlanırken küçük
çaplı işletmelerin genel ekonomi içerisindeki payı düşük olduğundan, ay sonunda
bırakın kazanmayı borçları çoğaldığından, ayakta durmakta zorlandıklarından,
üstüne üstlük vergi indirimlerinden ve teşviklerinden yeterince yararlanamadıklarından
dolayı kayıt dışı istihdama yöneliyorlar. 
Değerli
arkadaşlarım, bu konuda kayıt dışı istihdamda haksız rekabette emeklilerin
konumu ne oluyor? Emekli aylıklarının seviyesinin düşük olması nedeniyle geçim
sıkıntısı çeken emeklilerimiz ve yaşam standardını biraz olsun yükseltebilmek,
daha fazla gelir elde etmek amacıyla birden fazla işte çalışan bireyler, ikinci
çalıştıkları işlerde kayıt dışı çalışmayı tercih ediyorlar.
Ve
kara para, yasa dışı fonlar: Gerek kamu açıklarının finansmanında gerekse
kalkınma için ihtiyaç duyulan fonların temininde sorun yaşandığından ve nereden
geldiğine bakmaksızın “kara para” olarak tanımlanan yasa dışı fonlar da dâhil
olmak üzere ülkemize her türlü kaynak girişine izin veriliyor. Başta uyuşturucu
ticareti ve silah kaçakçılığı olmak üzere yasa dışı faaliyetler oluşuyor. 
Bakın,
2002-2015 yılları arasında ülkemize yaklaşık 40 milyar dolar kaynağı belirsiz
para girerken sadece 2015 yılında kaynağı belirsiz döviz girişleri 9,3 milyara
ulaşmıştır. 2016 yılında ise kaynağı belirsiz döviz girişleri 1 milyar 69
milyon dolara yükselmiştir, akıl alır bir rakam değildir. Ve 2017 yılında ise
şu an itibarıyla 7 milyar 59 milyon dolar da kayıt dışı Türkiye’ye giren döviz
vardır. Buna rağmen döviz rezervlerimizde rekor bir azalış olmaktadır. Bu, cari
açığın normal yollardan finanse edilemediğinin göstergesidir. Finansman
olmayınca cari açık azalıyor ama büyüme çakılıyor. Bu rakamlar ülkemizin ciddi
bir kayıt dışılık ve kara para sorunuyla karşı karşıya olduğunu göstermektedir.
Tüm
bu olumsuzlukların ortadan kaldırılması köklü ekonomik ve politik reformlarla
mümkün olabileceğinden, ülkemizdeki kayıt dışı ekonominin kayıt altına
alınmasıyla fon girişlerinin kontrolünün sağlanması konusunda kapsamlı bir
çalışma yapılmalıdır. 
Dolaylı
vergiler çoğunlukla farkında olmadan verdiğimiz, bazen pazarlıkla kaçınmaya
çalıştığımız vergi türleridir. Dolaylı vergiler gelir düzeyinden bağımsız
olarak herkes için eşit oranda uygulanır. Bu nedenle, dolaylı vergilerin yüksek
olması toplumun geliri düşük kesimi için dezavantaj sayılmaktadır. Zengin fakir
ayrımı yapmadan, zorunlu tüketim maddelerini kapsayacak şekilde artırılan katma
değer vergisi, özel tüketim vergisi benzeri dolaylı vergiler haksız ve
adaletsiz bir uygulama olduğu gibi adaletsiz vergi düzeninin de adıdır.
Hükûmetlerin yanlış politikaları sonucu oluşan bütçe açığı bu olumsuz süreçte
hiçbir katkısı olmayan, fakir fukaranın yediği ekmekten, içtiği sudan, sofrasındaki
peynirden, zeytinden, giydiği ayakkabıdan alınan dolaylı vergilerle kapatılmaktadır.
Dolaylı vergilerin haksız bir şekilde artırılması sadece emekliyi, dulu,
yetimi, işçiyi, köylüyü aç susuz bırakmıyor, aynı zamanda kayıt dışı ekonomiyi,
kayıt dışı istihdamı da teşvik ediyor. Bu vergi politikası her yönüyle
ekonomiyi saydamlıktan uzaklaştırarak gerçek vergi ödemesi gerekenlerin vergi
kaçırmalarına yol açıyor. Dolaylı vergi düşük gelirlilerin aleyhinedir. Dolaylı
vergi, harçların ve cezaların artırılması düşük gelir grupları açısından sosyal
adaletin bozulmasına neden olur. Dolaylı vergileri artırmak yerine vergi tabanını
genişleten, kazançtan alınan sürdürülebilir adil vergi düzeni sağlanmalıdır. 
Dolayısıyla
bu duruma gelen ülkemizde şu anda insanlarımız bunalımda. Araştırmalara göre
her 4 kişiden 1’i depresyondadır. İş kaybı, maddi sıkıntılar, yoksulluk gibi
ekonomik etkenlerde depresyonun yaygınlaşmasına yol açmaktadır. Antidepresan
ilaç kullanımı artmış, Sağlık Bakanlığı Türkiye’de 2015’de 8 milyon 179 bin
kişinin antidepresan aldığını açıklamıştır. İntiharlar çoğalmıştır. Tüm bu
ekonomik ve toplumsal çöküntünün nedenleri, temel ve etik değerleri hiçe sayan,
kendi çıkarları doğrultusunda hareket eden on altı yıldır Hükûmetin uyguladığı
zihniyettir. Yani adaletsizlik sadece eğitimde, sadece mahkemede, sadece
yaşamda, sadece seçimde, sadece inançta, geçimde, devlette, medyada değil,
ekonomide de had safhadadır. 
Bugün
hepimizin bildiği gibi Dünya Çocuk Hakları Günü. Temennim ve dileğim odur ki
tüm dünyada yaşayan çocukların yatağa aç girmediği, oyun oynarken başlarına
bombaların düşmediği, barış ve kardeşlik türküleri söyleyen çocukların Dünya
Çocuk Hakları Günü kutlu olsun. (CHP sıralarından alkışlar) 
BAŞKAN
– Teşekkürler Sayın Vekil. 
Şahıslar
adına İbrahim Kaboğlu, İstanbul… (CHP sıralarından alkışlar) 
On
dakika…
İBRAHİM
ÖZDEN KABOĞLU (İstanbul) – Sayın Başkan, Divan, değerli milletvekilleri;
öncelikle Edirne Milletvekili Erdin Bircan’ın aramızdan ayrılışı nedeniyle,
başta ailesine ve camiamıza başsağlığı diliyor ve nur içinde yatsın diyorum.
İkinci
olarak, Çocuk Hakları Sözleşmesi’nin yıl dönümü vesilesiyle 22 milyon çocuğun
bu sözleşmeden yararlandığını dikkate alarak birkaç cümleyle bu konuya değinmek
istiyorum. 
Çocuk
Hakları Sözleşmesi, bilindiği gibi, İnsan Hakları Evrensel Bildirgesi’nin esin
kaynağını oluşturduğu bir sözleşmedir ve İnsan Hakları Evrensel Bildirgesi’nin
de 70’inci yılını bu yıl kutlayacağız.
Bu
bakımdan, Çocuk Hakları Sözleşmesi ülkemiz açısından özellikle son derece
önemlidir. Sadece 22 milyon çocuğumuzun olması nedeniyle değil, aynı zamanda
çocukların çocuk hakları yanı sıra insan haklarının da öznesini
oluşturmalarından kaynaklanıyor çünkü bugün burada konuştuğumuz, gün boyu Plan
ve Bütçe Komisyonunda Adalet Bakanlığı bütçesi vesilesiyle konuştuğumuz insan
hakları ihlalleri aslında çocuk hakları ihlalleridir. Nereden nereye çocuk
hakları ihlalleridir? Çünkü gece yarısı birilerinin evine kolluk gücü baskın
yaptığı zaman, sabahın köründe baskın yaptığı zaman, o evde yaşayan çocuklar
ömürleri boyunca unutamayacakları travmaya uğrarlar; bu, son yıllarda, son on
yıldır Türkiye’de sıkça olduğu gibi. Sadece 19’uncu maddenin ihlali değil,
49’uncu maddeyi, çalışma hakkını ihlal ettiğiniz zaman yine çocuklar zarar
görür. Sadece bu değil, 70’inci madde -görevin gerektirdiği niteliğin arandığı
madde, kamu hizmetlerine girme- ihlal edildiği zaman yine çocuk hakkı ihlal
edilir. 
Bu
vesileyle bir hususu özellikle insan hakları kazanımları açısından önem arz
ettiği için belirtmek istiyorum. Bizim fakültelerimizden, hukuk fakültelerinden
1’incilikle mezun olan öğrencilerimiz hâkim ve savcılığa atanmadıkları zaman
“Ne oldu?” diyordum, soruyordum; pırıl pırıl çocuklar “Hocam, cemaat referansı
alamadığımız için olmadı.” diyorlardı. “Peki, referans kimden geliyor?”
dediğimizde “Referans için en azından bir milletvekilinin onay vermesi
gerekiyor.” biçiminde yanıtlarla karşılaşıyorduk. Dolayısıyla, MHP’nin de çok
önemsediği bu siyasi ayak konusu bu vesileyle mutlaka değinilmesi gereken,
gündeme getirilmesi gereken bir husustur.
Şimdi,
bugün çok tartışıldı, Avrupa Sözleşmesi’nin de 70’inci yıl dönümü. Kimin
eseridir Avrupa Sözleşmesi? Aslında Türkiye yetmiş yıl önce Cumhuriyet Halk
Partisinin öncülüğünde Avrupa Konseyinin kuruluşuna katkıda bulunmuş ama
Demokrat Partiden tutun AK PARTİ’ye kadar bütün partilerin, hatta askerî yönetimin
bile 1980’li yıllarda sahiplendiği, bu bakımdan partiler ötesi bir kazanımdır
Avrupa İnsan Hakları Sözleşmesi’nin kazanımları. O nedenle, parti ayrımı
gözetmeden bunu sahiplenmek durumundayız. Bu bakımdan, Avrupa Mahkemesi
kararlarının hepimiz için bağlayıcı olduğunu bir kez daha vurgulamak isterim.
Şimdi,
bu metne gelince, önümüzdeki metne gelince, biraz önce dillendirilen ve çerçeve
konuşmaları yapılan metin, aslında bugüne kadar tanık olduğumuz, benim ilkin
“bir tür anayasasızlaştırma süreci” dediğim, daha sonra başarısız darbe
girişimi ve onun sonunda ilan edilen OHAL sürecinde olmaması gerektiği hâlde
değiştirilen Anayasa’nın uygulanmasında ortaya çıkan sorunlar, bir… Bunu
komisyonlarda görüyoruz bütçe görüşmesi vesilesiyle, Anayasa’ya aykırı maddeler
o zaman ortaya çıkıyor; mesela Anayasa 127 İçişleri Bakanlığının vesayeti ama
mahallî idarelerin Çevre Bakanlığına bağlanması gibi. Her komisyon sırasında
bunu görüyoruz ama bir başka gördüğümüz husus var ki o da bu 6771 sayılı
Kanun’a göre, ona aykırı yapılan düzenlemelere bile uyulmadan politika
yürütülmesi, komisyonların çalıştırılması; mesela Cumhurbaşkanlığına bağlı olan
kurumların başkan vekilleri komisyonlara gelmiyorlar, Anayasa’ya tamamen aykırı
bir durum.
Şimdi,
bu düzenlemeye gelince, herhâlde geçen hafta konuştuk burada, sağlık
hizmetleriyle ilgili 5’inci maddedeki “Bir yasa maddesi nasıl yazılmaz?”
sorusuna verilebilecek yanıt benzeri bir düzenleme söz konusu burada. “Bir
düzenleme nasıl yapılmaz, bir yasal düzenleme nasıl yapılmaz?” sorusu hemen
karşımıza çıkıyor çünkü sıkça belirtildiği gibi Anayasa madde 10 belirtildi,
Anayasa madde 135 var, o belirtildi fakat belirtilmeyen diğerleri söz konusu.
67 son bu belirtilmeli ama belirtilmeyen bir başka husus var ki bu da Avrupa
İnsan Hakları Sözleşmesi’ne Ek 1 No.lu Protokol’ün 3’üncü maddesi.
Şimdi,
bu açılardan baktığımız zaman, gerçekten bu düzenlemenin iç çelişkileri bir
yana, Anayasa’ya, Anayasa’nın 10’uncu maddesine, Anayasa’nın 135’inci
maddesine, 67’nci maddesine ve Avrupa İnsan Hakları Sözleşmesi’ne aykırı
olduğunu görmekteyiz ama hemen ekleyelim, özellikle seçim istikrarı, seçim
güvenliği açısından bakıldığı zaman Anayasa madde 2’ye, hukuk devleti ilkesine
aykırı olduğunu söylemek durumundayız.
Şimdi,
Anayasa madde 135’e aykırı çünkü Anayasa madde 135, bilindiği gibi, kamu kurumu
niteliğindeki meslek kuruluşlarını özerk kurumlar olarak düzenlemektedir ve
siyaset ötesi, siyaset dışı kurumlar olarak düzenlemektedir. Bu nedenle “Siyasi
partiler aday gösteremezler.” diyor. Buradaki sorun, ya 135’inci maddeyi
değiştirmemiz gerekir, bu şekilde “Kamu kurumu niteliğinde meslek
kuruluşlarını, özerk yapıda meslek kuruluşlarını tanımıyoruz.” dememiz lazım ya
da Anayasa’nın 135’inci maddesi yürürlükte olduğu sürece böyle bir düzenlemeye
gitmememiz gerekir. 
RECEP
ÖZEL (Isparta) – Hocam, TOBB seçimi yapmıyoruz ki. TOBB’a aday siyasi partiler
göstermez, kabul. 
İBRAHİM
ÖZDEN KABOĞLU (Devamla) – Hayır, ama siz parti… Aday gösteriliyor ve tekrar
kendi makamına dönüyor. Yani, Sayın Vekilim, buradaki amaç, kamu kurumu
niteliğindeki meslek kuruluşlarını elden geldiğince siyasal kavganın, siyasal
çatışmanın dışında tutmak. O açıdan baktığımız zaman…
İSMET
YILMAZ (Sivas) – Hocam, siyaset kötü bir şey değil. 
İBRAHİM
ÖZDEN KABOĞLU (Devamla) – Hayır, siyasetin…
İSMET
YILMAZ (Sivas) – Eğer siyaseti kötülersek bizim burada varlığımızı... 
MAHMUT
TANAL (İstanbul) – Hocam, siz konunuzu anlatın. Bilerek sizi oraya
getiriyorlar, oyuna gelmeyin. 
İBRAHİM
ÖZDEN KABOĞLU (Devamla) – …iyi veya kötü olması açısından değil, buradaki
sorun…
OYA
ERONAT (Diyarbakır) – Niye ya, dinliyoruz; güzel güzel dinliyoruz. 
MAHMUT
TANAL (İstanbul) – Hocam, siz konunuzu anlatın, bilerek size soru soruyorlar. 
BAŞKAN
– Evet evet Hocam. Siz Meclise hitap edin Sayın Hocam. 
İBRAHİM
ÖZDEN KABOĞLU (Devamla) – Sol tarafımın da Meclis olduğunu varsayıyorum Sayın
Başkan. (CHP sıralarından alkışlar)
BAŞKAN
– Tüm Meclise, herkese…
İBRAHİM
ÖZDEN KABOĞLU (Devamla) – O bakımdan, herkese hitap ediyorum ben. Ben herkesi
dinliyorum, hiç kimsenin sözünü kesmiyorum ve herkesin beni dinlemesini ve
Sayın Başkan, ek süre talep ediyorum bu nedenle. 
Evet,
burada, değerli vekiller, madde açık. Maddenin (1)’inci fıkrasını okumuyorum.
(3)’üncü fıkrası “Bu meslek kuruluşları ve üst kuruluşları organlarının
seçimlerine siyasi partiler aday gösteremezler.” diyor. Dolayısıyla, bunun
amacı, önceki fıkraların amacı doğrultusunda uygulanmasını sağlamaktır. 
Tabii
ki bunun ötesinde, burada bir başka düzenleme vardır ki hani Anayasa’nın bu
düzenleme tarzı -ona girmiyorum- Anayasa’nın eşitlik ilkesine açıkça aykırıdır
çünkü eğer 135’inci maddeyi bir engel olarak kabul etmediğimiz varsayımında
bile -ki bence engeldir- o zaman bütün kamu kurumu niteliğindeki meslek
kuruluşlarını buraya koyacaksınız. Onu koymadığınız sürece Anayasa’nın 10’uncu
maddesine açıkça aykırılık teşkil etmektedir. Ama bu maddenin içinde bile
başkan ile yönetim kurulu üyesi birbirinden ayrılmaktadır. Başkan geri
dönecektir fakat yönetim kurulu üyesi yedeğiyle tamamlanacaktır. Oysa yönetim
kurulu üyesi de seçimle gelen bir yöneticidir. 
(Mikrofon
otomatik cihaz tarafından kapatıldı) 
İBRAHİM
ÖZDEN KABOĞLU (Devamla) – Sayın Başkanım…
BAŞKAN
– Tabii, tabii, toparlayın Sayın Kaboğlu.
İBRAHİM
ÖZDEN KABOĞLU (Devamla) – Dolayısıyla eğer siz seçimleri itibarlı hâle getirmek
istiyorsanız, o zaman; bir, genel anlamda bütün kamu kurumu niteliğindeki
meslek kuruluşlarına bunu tanıyacaksınız; iki, seçilmiş olan her üyenin aday
olması durumunda kendi koltuğuna dönebilmesine olanak tanımak durumundasınız. 
Tabii
ki özellikle böyle bir seçim yarışmasının, seçim konuşmalarının,
propagandalarının başladığı bir dönemde bunun dile getirilmesi… Esasen 67’nci
maddenin son fıkrası buna engel olduğu gibi, “Bir yıl kala seçim kanunlarında
değişiklik yapılamaz.” biçimindeki hüküm buna engel oluşturduğu gibi, Avrupa
İnsan Hakları Sözleşmesi’ne Ek 1 No.lu Protokol’ün 3’üncü maddesine de aykırı
çünkü eşit koşullarda yarışma, serbest yarışma ilkelerine aykırı olduğu için.
Bunun ötesinde, Anayasa madde 2’nin özellikle hukuk güvenliği ilkesine ve seçim
güvenliği ilkesine de aykırı olduğunu görebiliriz, söyleyebiliriz.
(Mikrofon
otomatik cihaz tarafından kapatıldı)
İBRAHİM
ÖZDEN KABOĞLU (Devamla) – Teşekkür ediyorum.
BAŞKAN
– Teşekkür ederim Hocam.
Sayın
Recep Özel, Isparta… (AK PARTİ sıralarından alkışlar) 
RECEP
ÖZEL (Isparta) – Sayın Başkan, çok değerli milletvekilleri; hepinizi saygıyla
selamlıyorum. 
Görüşmekte
olduğumuz kanun teklifi üzerine söz almış bulunmaktayım. 
Teklif,
Odalar ve Borsalar Kanunu ile Esnaf ve Sanatkârlar Meslek Kuruluşları Kanunu’na
ek maddeler ilave edilerek milletvekili ve mahallî idareler genel ve ara
seçimlerinde adaylık için görevinden ayrılan birlik başkanı ve birlik yönetim
kurulu üyeleri ile oda ve borsa yönetim kurulu başkan ve üyeleri, meslek
kuruluşları genel başkan ve başkan ile yönetim ve denetim kurulu üyelerinin
aday olamadıkları veya seçilemedikleri takdirde en geç Yüksek Seçim Kurulunun
seçim sonuçlarını ilanını takip eden bir ay içerisinde ayrıldıkları görevlerine
geri dönme imkânı tanıyan bir düzenlemedir. Milletvekili ve mahallî idareler
genel ve ara seçimlerinde aday olacak kamu görevlileri ile diğerlerinin
istifasını 2839 sayılı Milletvekili Seçimi Kanunu’nun 18’inci maddesi
düzenlemektedir. 
13/6/1983
tarihinde yürürlüğe giren bu düzenlemeyle hâkim ve savcılar, yüksek yargı
organları, Yükseköğretim Kurulundaki öğretim elemanları, YÖK üyeleri, kamu
kurum ve kuruluşlarının memur statüsündeki görevlileri ile yaptıkları hizmet
bakımında işçi niteliği taşımayan diğer kamu görevlileri, subaylar ile
astsubaylar sayılmış, istifa edecekler bunlarla sınırlandırılmıştır. 8/4/2010
tarihinde ise 2839 sayılı Yasa’nın 18’inci maddesi değiştirilerek istifa
edecekler genişletilmiş; ilave olarak “Belediye başkanları, partilerin il ve
ilçe yönetim kurulu başkan ve üyeleri, belediye ve il genel meclisi üyeleri,
kamu kurumu niteliğindeki meslek kuruluşları ile sendikalar, kamu bankaları ile
üst birlikleri ve bunların katıldıkları üst kuruluşlarının ve katıldıkları
teşebbüs veya ortaklıkların yönetim ve denetim kurullarında görev alanlar…”
olarak düzenlenmiş; dolayısıyla kapsam genişletilmiştir. 1983 yılındaki ilk
düzenlemeyle görevlerinden ayrılanların aday olamadıkları veya seçilemedikleri
takdirde eski görevlerine dönmelerinin sağlanması noktasında problemler çıkmış,
bunun üzerine 298 sayılı Seçimlerin Temel Hükümleri ve Seçmen Kütükleri
Hakkında Kanun’a ek 7’nci maddesinde; “Yüksek mahkeme üyeleri, hâkimler ve
savcılar ve bu meslekten sayılanlar ile subay ve astsubaylar hariç olmak üzere;
milletvekilliği ve mahalli idareler genel ve ara seçimlerinde adaylığı veya
seçimi kaybetmeleri hâlinde, Yüksek Seçim Kurulunca seçim sonuçlarının ilanını
takip eden bir ay içinde müracaat etmeleri kaydıyla eski görevlerine veya
kazanılmış hak ve aylık derecelerindeki başka bir göreve dönebilirler.”
düzenlemesi 1990 yılında 298 sayılı Yasa’ya konmuştur. Bu göreve dönme, 1983
yılında çıkan yasanın ilk hâliyle ortaya çıkan durumu düzenlemiş, 2010 yılında
yapılan genişlemeyle ortaya çıkan yeni durum hâliyle düzenlenmemiştir. İşbu
teklifle de genişleyen bu durumun bir kısmının görevlerine geri dönme imkânı
tanınmış olmaktadır. 
Esnaf
ve Sanatkârlar Konfederasyonu, 2014 Mahalli Seçimleri öncesi istifa ve geri
dönmeyle ilgili Yüksek Seçim Kuruluna görüş sormuş, Yüksek Seçim Kurulu da
9/10/2013 tarih ve 429 sayılı Karar’la yöneticilerin istifa etmesi gerektiğini…
Göreve dönmeyle ilgili olarak da şu kararı vermiş bulunmaktadır: Seçimlerde
adaylık için görevinden ayrılan ve sonrasında seçilemeyen kamu görevlilerinin
tekrar göreve dönmelerine ilişkin hüküm, 298 sayılı Seçimlerin Temel Hükümleri
ve Seçmen Kütükleri Hakkında Kanun’un ek 7’nci maddesinde düzenlenmiş olup
madde hükmünden de anlaşılacağı üzere, konunun kurumlarınca değerlendirilmesi
gerektiği ve kurumumuzu ilgilendiren bir husus olmadığına görüş verilmesine yer
olmadığına dair görüş serdetmiş, yani bu esnaf odalarının ve TOBB üye
mensuplarının bir nevi görevlerine geri dönmelerinin önünü açmış bulunmaktaydı.
Ek 7’nci maddeyi de böyle yorumlamış, ilgili kurumların bir uygulama
yapabileceklerini vurgulamıştır. İşbu teklifle de bir ölçüde ek 7’nci maddenin
uygulanmasına açıklık getirilmekte, bir ihtiyaç giderilmekte, siyaset
zenginleştirilmektedir. 2010 yılından önce gerek TOBB yöneticileri gerekse
esnaf ve sanatkârlar meslek kuruluşları yöneticileri görevlerinden ayrılmadan
aday olabiliyorlar, seçildikten sonra mevcut görevlerinden ayrılmak durumunda
kalıyorlardı. 5174 sayılı Odalar ve Borsalar Birliği Kanunu’nun 81’inci
maddesinin son fıkrası hâlen yürürlüktedir. 81’inci maddenin son fıkrasında
“Milletvekili veya belediye başkanı olarak seçilenlerin oda, borsa ve birlik
organlarındaki görevleri kendiliğinden sona erer.” hükmü bulunmaktadır ve hâlâ
bu metin yürürlüktedir. Bu, “Ticaret odaları, borsalar yaptığımız bu
düzenlemeyle siyasetin içine giriyor, arada bir çizgi olmalı.” eleştirilerini
boşta bırakmaktadır. Zira 2010 yılından önce istifa etmeden aday olunabiliyor,
seçimi kazandıktan sonra mevcut görevleri sona eriyor idi. O zaman da istifa
etmeden bu imkân varken, şimdi aday olabilmek için mevcut görevlerinden geçici
bir süre de olsa ayrılmış olacaklar, odanın ve borsanın imkânlarını seçim için
kullanamayacaklardır. Bu durumun 2010 yılı öncesine göre daha iyi bir düzenleme
olduğu kuşku götürmez. Siyaset alanını genişletmemiz ancak bu tür uygulamalarla
ve düzenlemelerle mümkün olabilecektir. 
“Bu
düzenleme özel birtakım kişiler için yapılıyor.” eleştirilerini de kabul
etmemiz mümkün değildir. Bakınız, göreceksiniz, bu düzenlemeyle aday olmak
isteyen gerek oda ve borsa gerekse esnaf odaları başkan ve yöneticileri çok
fazla miktarda bütün siyasi partilerden olacaktır. Aslında seçim kanunlarında,
seçim dönemlerinde kimlerin istifa edip etmeyeceği yönünde daha açık, kapsamlı
ve tadadi olarak, sayılan bir düzenlemeye ihtiyaç bulunmaktadır. Zira seçim
dönemlerinde yoğun bir şekilde çok çeşitli çevre ve kuruluşlardan mensupların
adaylık için istifa edip etmeyecekleri yönünde Yüksek Seçim Kurulundan görüş
sorulmaktadır ve her birine de Yüksek Seçim Kurulu görüş vermek durumunda
kalmaktadır. Bu alanı da bir an önce düzenlememiz gerekmektedir, ortadaki bazı
çelişkili durumları da böylece ortadan kaldırmış oluruz diyoruz. 
Sayın
İbrahim Kaboğlu Hocamın, Anayasa’ya aykırı… “Siyasi partiler sadece esnaf
odaları ve TOBB seçimlerine aday gösteremezler.” hükmü var. Bunlar siyaset
yapamazlar anlamına gelmiyor, odalar ve borsalar siyaset kurumuyla uğraşamaz
anlamına da gelmez. Evet, doğrudur, hiçbir siyasi parti yasa gereği TOBB
seçimlerinde aday gösterme… Bunun neresi Anayasa’ya aykırı, bilemiyorum. 
Hepinizi
saygıyla sevgiyle selamlıyorum. 
Teklifin
hayırlı olmasını, siyasetin genişlemesine de bir imkân tanıdığı düşüncesiyle
bütün Meclisin desteğini, bütün grupların desteğini arz ediyor, hepinize
saygılar sunuyorum. (AK PARTİ sıralarından alkışlar)
BAŞKAN
– Teklifin tümü üzerinde İç Tüzük’ün 72’nci maddesine göre verilmiş bir önerge
vardır. Önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 14 sıra sayılı Kanun Teklifi’nin tümü üzerinde yapılan görüşmelere İç
Tüzük’ün 72’nci maddesi uyarınca devam edilmesini arz ve teklif ederiz. 
 Özgür
Özel Mahmut Tanal Orhan Sümer
 Manisa İstanbul Adana
 Ayhan
Barut Müzeyyen Şevkin
 Adana Adana
ÖZGÜR
ÖZEL (Manisa) – Karar yeter sayısı talep ediyorum efendim. 
BAŞKAN
– Önergeyi oylarınıza sunacağım ve karar yeter sayısı arayacağım.
Kabul
edenler… Kabul etmeyenler… 
Birleşime
yirmi dakika ara veriyorum. 
Kapanma Saati:21.07
BEŞİNCİ OTURUM
Açılma Saati: 21.35
BAŞKAN: Başkan Vekili Celal ADAN
KÂTİP ÜYELER: Emine Sare AYDIN YILMAZ (İstanbul), Fatma
KAPLAN HÜRRİYET (Kocaeli)
-----0-----
BAŞKAN
– Türkiye Büyük Millet Meclisinin 19’uncu Birleşiminin Beşinci Oturumunu
açıyorum. 
14
sıra sayılı Teklif’in tümü üzerinde verilen görüşmelere devam önergesinin
oylamasında karar yeter sayısı bulunamamıştı. Önergeyi tekrar oylarınıza
sunacağım ve karar yeter sayısı arayacağım.
Kabul
edenler… Kabul etmeyenler… 
Kâtip
üyeler arasında anlaşmazlık olduğundan oylamayı elektronik cihazla
tekrarlayacağım. 
Oylama
için üç dakika süre veriyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN
– Önerge reddedilmiştir, karar yeter sayısı vardır.
14
sıra sayılı Kanun Teklifi’nin görüşmelerine devam ediyoruz.
Komisyon?
Yerinde.
Şimdi
teklifin tümü üzerinde yirmi dakika süreyle soru-cevap işlemi yapılacaktır. Bu
sürenin yarısı sorular, diğer yarısı da cevaplar için kullanılacaktır.
Daha
önce söz isteyenler sistemden silindiği için -ara verdiğimizden dolayı-
isimlerini okuyorum: Güzelmansur, Çelebi, Şevkin, Bakan, Beko, Tanal, Kılıç,
Arslan, Özyavuz, Barut ve Kayan.
Sayın
Çelebi… 
MEHMET
ALİ ÇELEBİ (İzmir) – Teşekkürler Sayın Başkan. 
Burada,
sadece TOBB Kanunu’nda yapılacak değişiklik yeterli değildir çünkü konu seçim
mevzuatına ilişkindir. Seçimlerde adaylık için görevlerinden ayrılan ve
sonrasında seçilemeyen kamu görevlilerinin tekrar göreve dönmelerine ilişkin
hüküm, 298 sayılı Seçimlerin Temel Hükümleri ve Seçmen Kütükleri Hakkında
Kanun’un ek 7’nci maddesinde düzenlenmiştir. Bu teklifin düzenlemesi gereken
yer aslında ek 7’dir, böyle yapılması gerekiyordu fakat burada, kanuna çalım
atma, kanuna karşı hile uygulaması yapılmaktadır. Anayasa Komisyonuna gelmesi
gereken maddeler başka komisyonlarda görüşülmektedir. Bu, ayrıca Anayasa 67’ye
de aykırı bir düzenlemedir. “Seçim kanunlarında yapılacak değişiklikler, yürürlüğe
girdiği tarihten itibaren bir yıl içinde yapılacak seçimlerde uygulanmaz.”
ilkesinin aşılabilmesi için TOBB Kanunu’nda değişiklik yapılmıştır. Bu, seçim
mevzuatına ilişkin olduğundan aykırı bir düzenleme yapılmaktadır. 
BAŞKAN
– Sayın Tanal…
MAHMUT
TANAL (İstanbul) – Teşekkür ederim Değerli Başkan. 
Efendim
-bir Düzce Milletvekili de hemen sağında oturunca- Komisyon Başkanımıza şunları
sormak isterim: 
Düzce’yi
çok seviyorum çünkü Düzce denilince yeşillik akla gelir. Bolu ile Düzce
arasında Bolu Dağı var. Kışın Bolu Dağı’nda kara yolu aydınlatılmadığı için
sürekli trafik kazaları yaşanmaktadır. O aydınlatmanın sağlanması için herhangi
bir çalışmanız olacak mı? 
İkincisi,
Düzce’de KOSGEB’den krediler alındı. KOSGEB’den kredi alan vatandaşlarımızın
kaçı AK PARTİ’li, kaçı AK PARTİ’li değildir? 
Üçüncü
sorum: Düzce Valisi muhtarlara görüşme izni vermiyor, muhtarlarla görüşmek
istemiyor. Bu anlamda, Düzce’deki muhtarların bu konuda şikâyetleri var. 
Dördüncü
sorum: Düzce Belediyesi Melen Çayı’nı kirletmekte ve bu Melen Çayı’nın suyu da
İstanbul’a gelmekte. Bununla ilgili ne tür tedbirler almaktasınız. 
Teşekkür
eder, saygılarımı sunarım. 
BAŞKAN
– Sayın Kılıç… 
İMRAN
KILIÇ (Kahramanmaraş) – Teşekkür ederim Sayın Başkanım. 
Dün
geceden beri Mevlid-i Nebi Haftası’nı idrak etmekteyiz. Peygamberimiz’in
dünyayı teşriflerinde insanlık buhranlar içindeydi. O, çabalarıyla insanlara
mutluluk yollarını gösterdi ve saadet asrını yaşattı. Bugün de tüm dünyada
insanlık temelde Batı uygarlığının sebep olduğu birçok sorunla yüz yüze
kalmıştır. Bunların en önemlileri sabitesizlik, inanç ve maneviyat yoksunluğu,
modern teknoloji ve üretim tarzının ortaya çıkardığı ve tüm dünyayı tehdit eden
çevre kirliliği ve küresel ısınma, küresel gelir dağılımındaki adaletsizlik
-bir kesim açlıktan, diğer bir kesim de tokluktan ölüyor- savaşlar dolayısıyla
oluk oluk kan akıyor olması, insan hakları ihlalleri -son derece de yaygındır-
ve bunları etkin bir şekilde koruma altına alacak bir sistem de yoktur.
Ferdiyetçilik ve ailenin çözülmesi neticesinde büyük güçlerin acımasız sömürü
ve kontrolüne mahkûm hâle gelinmiştir. Etkin bir farklılık yöntemi olmasından
kaynaklanan ayrımcılık, yabancı düşmanlığı, azınlık hakları ihlalleridir.
(Mikrofon
otomatik cihaz tarafından kapatıldı)
BAŞKAN
– Sayın Arslan…
KAZIM
ARSLAN (Denizli) – Sanayi ve Teknoloji Bakanlığına soruyorum: Görüşmekte
olduğumuz 14 sıra sayılı Yasa Teklifi’yle Türkiye Odalar ve Borsalar Birliği ve
Esnaf ve Sanatkârlar Odası Yasası’nda hukuki olmayan, eşitlik ilkesine aykırı
ve Anayasa'mıza aykırı olan bir düzenleme yapılmak istenmektedir.
Bir,
yapılmak istenen bu değişiklikle TOBB’a ve TESK’e verilen bu hak Anayasa'mızın
135’inci maddesinde belirtilen diğer kamu kurumu niteliğindeki 19 kuruluşa
neden verilmiyor? Bunu yapmayarak diğer kuruluşlara haksızlık etmiyor musunuz? 
İki,
yapılacak bu değişiklikle TOBB ve TESK’i siyasetin tam ortasına sokmuş olmuyor
musunuz?
Üç,
TOBB’un ve TESK’in yöneticilerine vereceğiniz bu seçilme hakkıyla, bu
kuruluşların mesleki sorunlarının ötesine geçerek siyasetin kol gezdiği
kuruluşlar hâline getirmiş olmayacak mısınız? Bu düzenleme mesleki kuruluşlarda
kutuplaştırmayı artırmış olmayacak mı?
Teşekkür
ederim.
BAŞKAN
– Sayın Özyavuz…
İBRAHİM
ÖZYAVUZ (Şanlıurfa) – Teşekkür ediyorum Sayın Başkanım.
Şanlıurfa
Harran, Akçakale ve Ceylanpınar ilçelerinde 2005 yılında Hükûmet tarafından
tapu senedi karşılığında çiftçilere arazi dağıtımı yapılmıştır. Şu anda tarım
girdilerinin yüksek olması ve dünya tarımıyla rekabet edememeleri yüzünden bu
arazileri alan vatandaşlar tapu senetlerini ödeyememektedirler. Dolayısıyla
Şanlıurfa’daki tefecilerin ve banka faizinin altında şu anda sıkıntılı bir
şekilde arazilerini kurtarmaya çalışıyorlar. Hükûmetin bu tapularla ilgili bu
çiftçilerin mağduriyetini önlemek amacıyla tekrar borçlarını yapılandırmasını
talep ediyorum.
Arz
ederim. 
BAŞKAN
– Sayın Kayan…
TÜRABİ
KAYAN (Kırklareli) – Teşekkür ederim Sayın Başkan.
Ormanlık
bölgelerde ormanların tıraşlanmasından vazgeçilmesinden bu yana gerek orman
köylerinde gerekse orman işletmesi bulunan ilçelerimizde büyük bir gelir kaybı
söz konusu olmuştur. Bu orman köylerimizin ve orman işletmelerimizin bulunduğu
ilçelerimizde… Özellikle orman gelirlerinin belli bir yüzdesinin orman
işletmesi bulunan ilçelerimize aktarılması konusunda bir çabası olması
gerekiyor Orman Bakanlığının çünkü bu ilçeler orman işlerindeki aksamalardan,
orman işlerindeki gelirin düşmesinden dolayı bunların dönüşmesinde, belediyeyi
döndürmesinde yeterli bir bütçeye ulaşamamaktadırlar. 
(Mikrofon
otomatik cihaz tarafından kapatıldı) 
TÜRABİ
KAYAN (Kırklareli) - Ondan dolayı orman işletmesi olan yerlerimizde bu
belediyelere orman gelirlerinden aktarılması gerekiyor. 
Teşekkür
ediyorum. 
BAŞKAN
– Sayın Erdem…
ARZU
ERDEM (İstanbul) – Teşekkür ederim Sayın Başkan.
Sorum
Sayın Tarım ve Orman Bakanlığına, atamalarla ilgili. Ziraat mühendisleri, yine
aynı bölümün mezunları, iki yıllık ön lisans mezunları, özellikle millî ve
yerli projelerin ekonomimize olacak katkılarıyla alakalı kadro
beklemektedirler. Bu konuyla ilgili kadro açıklaması henüz yapılmadı. Su
ürünleri bölümü mezunları da aynı şekilde bir açıklama beklemektedirler. Bu
konuyla ilgili özel olarak bu sene sonuna kadar atama yapılacak mı,
yapılmayacak mı? Bir açıklama bekliyoruz.
Teşekkür
ederim.
BAŞKAN
– Sayın Beko…
KANİ
BEKO (İzmir) – Türkiye Odalar ve Borsalar Birliğine ve Esnaf ve Sanatkarlar
Odaları Birliğine özel yasa çıkarılması eşitlik ilkesine, Anayasa’ya aykırıdır.
19’a yakın benzeri oda neden kapsam dışı bırakıldı, anlamış değilim. Bu ülkede
işçilerin, memurların, çalışanların da odaları; emek, meslek örgütleri var.
Devlet Denetleme Kurulunu saraya bağladınız, Cumhurbaşkanına odaların,
vakıfların, sendikaların başkanlarını görevden alma yetkisini verdiniz. Odalar
ve Borsalar Birliğine ve Esnaf ve Sanatkarlar Odaları Birliğine özel
yasa çıkararak siyaset yapmasını istiyorsunuz. Kişilere özel yasa çıkarmak
Anayasa’ya aykırıdır.
Savaşlar
olmasın, çocuklar ölmesin, barış olsun, kardeşlik olsun.
BAŞKAN
– Sayın Sarıbal…
ORHAN
SARIBAL (Bursa) – Teşekkür ederim Sayın Başkan.
Türkiye
Odalar ve Borsalar Birliği ile Odalar ve Borsalar Kanunu’nda değişiklik
yapılmak üzere odalar ve borsalarda görev yapanlara siyaset hakkı tanınıyor.
Ben esnaf odasında çalışan biri olarak şunu söylemek isterim: Bu,
arkadaşlarımızın aslında aldıkları görevi kötüye kullandıklarının açık bir
ifadesidir ve bu yasa bu arkadaşlara suç işletiyor. Gerekçe şudur: Hangi borsa
başkanı, hangi ticaret odası başkanı, hangi esnaf kefalet odası başkanı “Ben şu
partiden yarın belediye başkanı olacağım.” diye seçime giriyor? Hepsi de bir
siyasi öngörü koymaksızın oda başkanı oluyorlar. Çünkü bu oda başkanlarına her
türlü siyasi partili kişiler oy veriyor. Bu, farklı siyasi partilerde düşüncesi
olan, siyasi görüşü olanlardan oy alıp onu başka bir partide kendi geleceğine
dair bir siyasi çıkara dönüştürüyor.
(Mikrofon
otomatik cihaz tarafından kapatıldı)
ORHAN
SARIBAL (Bursa) – Suç işliyorlar ve bu yasa suç işletiyor.
BAŞKAN
– Sayın Şevkin…
MÜZEYYEN
ŞEVKİN (Adana) – Sayın Başkan, Türkiye Odalar ve Borsalar Birliği ile Odalar ve
Borsalar Kanunu’nda Değişiklik Yapılmasına Dair Kanun Teklifi hakkında
görüşülmektedir. 6235 sayılı Yasa’yla 1954 yılında kurulan ve kamu kurumu
niteliği taşıyan Türk Mühendis ve Mimar Odaları Birliğine kamuda çalışan
mühendislerin kayıt zorunluluğu 12 Eylül sonrası kaldırılarak odalar hem
denetim gücü açısından hem ekonomik olarak zayıflatılmaya çalışılmıştır. Meslek
ahlakını korumak, kamunun ve ülkenin çıkarlarını savunmak, kaynak, tarih,
kültür, çevre ve tarımın korunması, sanayi üretiminin artırılmasını savunan
Türk Mühendis ve Mimar Odaları Birliği ve benzer diğer 20 kamu niteliğindeki
kuruma ilişkin herhangi bir düzenleme yapılması düşünülmüyor mu? En az Türkiye
Odalar ve Borsalar Birliği ve ESOB başkanlarının seçime katıldıktan sonra
yeniden görevlerine dönmeleri kadar önemli olan bu konuya dikkatinizi çekmek
istiyorum. 
Teşekkür
ederim. 
BAŞKAN
– Sayın Barut…
AYHAN
BARUT (Adana) – Sayın Başkan “Savaş bir halk sağlığı sorunudur.” dediği için
Türk Tabipleri Birliği Merkez Konseyi Sağlık ve Sosyal Hizmet Emekçileri
Sendikası Adana Şube Denetleme Kurulu Üyesi Doktor Yaşar Ulutaş’ın Adana’daki
aile hekimliği sözleşmesi feshedilmiştir. Tuzun koktuğu bu dönemde sayın
Ulutaş’ın sözleşmesi feshedilirken hiçbir hukuki gerekçe de gösterilmemiştir.
“Savaş bir halk sağlığı sorunudur.” diyen Türk Tabipleri Birliği Merkez Konseyi
üyeleri hakkında soruşturma sürmektedir. Bu soruşturma devam ederken açılan
disiplin soruşturması kapsamında masuniyet karinesini ihlal eden bu uygulamayı
şiddetle reddediyoruz. Adli süreç tamamlanmadan insanları suçlu ilan eden bu
anlayıştan derhâl vazgeçilmelidir. Bu hukuksuzluğu kınıyorum ve soruyorum:
Savaş bir halk sağlığı sorunu değil midir? Ülkemizde yaklaşık 4 milyon
Suriyelinin yaşadıkları savaşın bir halk sağlığı sorunu olduğunu göstermez mi?
Doktor Yaşar Ulutaş’ı görevine ne zaman iade edeceksiniz? 
Teşekkür
ediyorum. 
BAŞKAN
– Şimdi söz sırası Komisyonda. 
Sayın
Başkan, buyurun. 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Teşekkür ediyorum Sayın Başkan. 
Görüşmekte
olduğumuz kanun teklifine görüşlerini beyan eden, eleştirilerini dile getiren
değerli milletvekillerimize teşekkür ediyoruz. 
Sayın
milletvekillerimizin sorduğu sorular, genel anlamı itibarıyla baktığımızda,
sayın bakanlarla ilgili sorulan sorular. Bu yeni düzenlemeyle birlikte Bakanlar
Kurulu üyeleri Türkiye Büyük Millet Meclisinde komisyon sıralarında
bulunmadıklarından dolayı… Tahmin ediyorum sayın bakanlar da görevlendirdikleri
bir kişiye Türkiye Büyük Millet Meclisi tutanaklarını incelettireceklerdir veya
takip ediyorlardır. Değerli milletvekillerimizin o konuyla ilgili sordukları
sorular hakkında cevaplarını göndereceklerdir diye ümit ediyorum.
Bazı
arkadaşlarımız, Anayasa’nın 67’nci maddesine aykırı bir sürecin yaşandığını,
aslında bunun 298 sayılı Kanun’un ek 7’nci maddesinde bir düzenlemeyle
yapılması gerektiğini ifade eden tartışmaları, konuyu gündeme getirmişler. Bu
konu Komisyonda da bir kısım arkadaşımız tarafından gündeme getirildi. Ama Yüksek
Seçim Kurulunun, Bursa Gemlik Esnaf ve Sanatkârları Odası Başkanı ve Oda
görevlileri hakkında -yöneticilerinin- mahallî idareler seçiminde herhangi bir
siyasi partiden ya da bağımsız olarak belediye başkanlığı veya belediye meclis
üyeliği adayı olmak istemeleri hâlindeki durumlarıyla ilgili verdiği bir karar
var. O kararda “Seçimlerde adaylık için görevinden istifa eden ve sonrasında
seçilemeyen kamu görevlilerinin tekrar görevlerine dönmeleri ise, 298 sayılı
Seçimlerin Temel Hükümleri ve Seçmen Kütükleri Hakkında Kanunun Ek: 7.
maddesinde düzenlenmiş olup, konunun kurumlarınca değerlendirilmesi gerektiği
ve Kurumumuzu ilgilendiren bir husus olmadığından görüş verilmesine yer
olmadığına karar verilmesine” diye Yüksek Seçim Kurulu ifade ediyor.
Bakın
değerli arkadaşlar, siyasi partiler… 2839 sayılı Milletvekili Seçimi Kanunu’nun
18’inci maddesi kimlerin istifa edeceğiyle ilgili bir düzenleme yapıyor. Bizim
burada yaptığımız düzenlemede, oda, borsa ve esnaf ve sanatkârlar odaları
birliği yönetim kurulu üyeleri ve başkanlarının istifa şartlarıyla ilgili bir
düzenlememiz söz konusu değil. Onların, yine 2839 sayılı Kanun’un 18’inci
maddesine göre, YSK’nin aldığı son karar çerçevesinde, 1 Aralık 2018 tarihinden
önce istifa etme mecburiyetleri var. Onlar istifalarını yerine getirecekler.
Herhangi bir şekilde aday adaylığına müracaat etmeyi istifayla birlikte hak
kazanmış kişilerin göreve geri dönüşleriyle ilgili bir düzenleme yapılıyor. Bu,
ilgili kanunlarında, Türkiye Odalar ve Borsalar Birliğiyle ilgili kanuna ek bir
madde ilave ederek, Esnaf ve Sanatkârları Konfederasyonuyla ilgili kanuna ek
bir madde ilave edilerek geri dönüşle ilgili düzenlemeyi gerçekleştiriyor.
Nitekim Yüksek Seçim Kurulunun bu konuyla ilgili aldığı karar doğrultusunda
YSK’yi ilgilendiren bir durum olmadığını açık ve net bir şekilde ifade eden bir
durum söz konusu.
Sayın
Kazım Arslan “Anayasa 135’te sayılan kamu kurumu niteliğindeki kurum ve
kuruluşlarla ilgili düzenleme yapılması doğru olur mu?” diye bir soru sordu.
Bunu Komisyonda da “Genel Kurulda siyasi partiler değerlendirirler, o konuyu
yaparlar.” dedik. Bunu teklif sahibi milletvekili arkadaşımız… Zaten Komisyon
çerçevesinde biz bu görüşümüzü beyan etmedik, herhangi bir önerge de gelmedi.
Eğer Genel Kurulda siyasi parti grupları birlikte uzlaşarak bir görüşme
yaparlarsa… İç Tüzük’ümüzün 87’nci maddesi, siyasi partiler birlikte imza
verdikleri takdirde İç Tüzük 35’e aykırı olmayan bir durumun gruplar
anlaştıklarından dolayı olabileceğiyle ilgili. Bundan önceki teamüller,
uygulamalar var. Siyasi parti grupları bu konuda -5 siyasi parti grubu- imza
attıkları takdirde bu işin gerçekleşmesi için, Komisyon olarak da biz de
değerlendiririz, ona göre salt çoğunluğu sağlayabilirsek Komisyonda, bu konuyla
ilgili Komisyonumuz kanaatini, kararını vermiş olur.
Orman
bölgelerindeki gelir kaybıyla ilgili bir konu benim konum değil ama Sayın Özel
bilir, Sayın Engin Altay daha iyi bilir. Yanlış hatırlamıyorsam, 26’ncı Dönemde
Devlet Su İşleri Kanunu’yla ilgili yapılan görüşme, 34’üncü maddeyle ilgili bir
düzenlemeydi bu. Kanun’un 34’üncü maddesinde orman köylülerinin elinde bulunan
imkânları alan değil, orada biraz daha genişleten ve hızlı bir şekilde yapılan
bir düzenleme vardı. Cumhuriyet Halk Partisi ve diğer siyasi parti grubuyla,
arkadaşlarımızla yaptığımız görüşmede -maddesini hatırlamayabilirim ama
bildiğim kadarıyla 34’üncü maddeydi- o maddedeki yaptığımız düzenlemede
mutabakatla orman köylülerinin, kooperatiflerin zarar görmemesiyle ilgili,
orman köylüsü kooperatiflerin zarar görmemesiyle ilgili bir düzenlemeyi
yapmıştık. Bunu da değerli heyetinizin bilgilerine sunuyorum. 
Diğer
sorular da…
MAHMUT
TANAL (İstanbul) – Orman sizin alanınıza girmiyor, niye ona cevap verip
bizimkine vermiyorsunuz Başkanım?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Sayın Beko “Siyaset yapmanın önünü açıyorsunuz.” diyor. Bu
yasadaki temel mantık, kişilerin siyaset yapmasını yasaklayan düzenlemeyi değil
siyasette yarış yapmayı engelleyen bir düzenlemeyi ortadan kaldırıyoruz. Yani
herhangi bir sivil toplum örgütünün yönetim kurulu başkan ve üyelerinin
siyasetle yarış yapabilmesinin önünü açıyoruz. 
Bakın,
değerli milletvekilleri, şu anda, Türkiye Odalar ve Borsalar Birliğinden,
herhangi bir sanayi odasından, ticaret odasından veya esnaf odalarındaki meclis
üyelerinin bu kanun hükmüne bağlı kalmadan, istifa şartı da bulunmadan herhangi
bir yere aday olma hakları mevcut. Sadece bu sınırlama başkan ve yönetim kurulu
üyeleriyle ilgili. Yaptığımız düzenleme, az önce Yüksek Seçim Kurulunun aldığı
karar doğrultusunda geri dönüşle ilgili bir düzenleme ortaya çıkıyor yani 1
Aralık 2018 tarihinden önce 30 Kasım saat 24.00’e kadar istifa etme şartını
yerine getiren herkes aday olabilecek. Eğer aday olamazsa veya aday olmasına rağmen
seçilemezse bunun geri dönüşüyle ilgili bir düzenleme söz konusu. Hem 298
sayılı Kanun’la ilgili değil hem de Anayasa’nın 67’nci maddesine takılan bir
durumla da ilgili değil. 
Bakın,
siyaset yapma yasağı, Siyasi Partiler Kanunu’nun 11’inci maddesinde açık ve net
bir şekilde düzenlenmiş. Siyasi Partiler Kanunu’nun 11’inci maddesinde “Onsekiz
yaşını dolduran, medeni ve siyasi hakları kullanma ehliyetine sahip bulunan her
Türk vatandaşı bir siyasi partiye üye olabilir. Ancak; Hakimler ve savcılar,
Sayıştay dahil yüksek yargı organları mensupları, kamu kurum ve kuruluşlarının
memur statüsündeki görevlileri, yaptıkları hizmet bakımından işçi niteliği
taşımayan diğer kamu görevlileri, Silahlı Kuvvetler mensupları ile
yükseköğretim öncesi öğrencileri siyasi partilere üye olamazlar. Kamu
hizmetlerinden yasaklılar, zimmet, irtikâp gibi herhangi bir suçtan engeli
olanlar siyasi partilere üye olamazlar.” diye bir hüküm söz konusu. Şu anda
herhangi bir odanın başkanının, yönetim kurulu üyesinin bir siyasi partiye üye
olmasında bir sakınca yok, bir problem yok. Az önce ifade ettiğim gibi ki biraz
önce Tacettin Bey’in Genel Kurulda ifade ettiği, Odalar Birliği Başkanına
ithafen ve destekleyerek ifade ettiği “Odalar Birliğine siyaset girecek.”
şeklindeki ifadesine ben katılmadığımı ifade etmek istiyorum. Meclis üyeleri,
oda başkanı, meclis başkanı, yönetim kurulu üyeleri bir siyasi partiye…
(Mikrofon
otomatik cihaz tarafından kapatıldı) 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Başkanım, bir dakika daha…
BAŞKAN
– Toparlayın Sayın Elitaş.
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – …üye olma hakkına sahipken onların istifa ederek adaylık
yarışında bulunabilmeleriyle ilgili bir düzenlemeyi de biz buraya getirmiş
oluyoruz. 
Partilere
üye olma hakkı olan kişilerin partilerden de aday gösterilmesinde bir sıkıntı
yok. Anayasa 135’inci maddedeki unsuru eğer iyi değerlendirirsek “Herhangi bir
sivil toplum örgütüne, kamu kurumu niteliğindeki sivil toplum örgütlerine
siyasi partiler aday gösteremez.” hükmü var. Yani “AK PARTİ olarak, biz sanayi
odası başkanı olarak şunu destekliyoruz.” “Milliyetçi Hareket Partisi olarak
ticaret odası başkanı olarak bunu destekliyoruz.” “Cumhuriyet Halk Partisi
olarak bunu destekliyoruz.” diye bir irade beyanında veya bir teklifte
bulunamayacaklarını ifade eden bir hükmüdür, tıpkı Meclis Başkanıyla ilgili
yapılan düzenlemede olduğu gibi. Meclis Başkanında, biliyorsunuz, ya milletvekilleri
teklif edecekler ya da Meclis Başkanı adayları doğrudan doğruya kendileri
yapacaklar. Siyasi partilerin bu konuda aday gösterme hakları bulunmadığını
ifade eden bir düzenlemedir. 
Bu
yaptığımız düzenlemenin Anayasa 67’ye aykırı olmadığını, 298 sayılı Kanun’u
baypas ettiği veya arkasından dolanarak geçtiği konusunda bir kanaatimizin
oluşmadığını ifade ediyorum. 
Teklifin
hayırlı uğurlu olmasını diliyorum. Yüce heyetinizi saygıyla selamlıyorum. 
BAŞKAN
– Teklifin tümü üzerindeki görüşmeler tamamlanmıştır. 
Maddelere
geçmeden önce, bir yoklama talebi olmuştur. 
Yoklama
talebinde bulunan arkadaşlarımın isimlerini okuyup salonda bulunup
bulunmadıklarını arayacağım.
Özgür
Özel? Burada. 
Hüseyin
Yıldız? Burada.
Turan
Aydoğan? Burada.
İsmail
Atakan Ünver? Burada. 
Ali
Haydar Hakverdi? Burada. 
Mehmet
Ali Çelebi? Burada.
Mahmut
Tanal? Burada. 
Müzeyyen
Şevkin? Burada.
Kazım
Arslan? Burada. 
Mehmet
Güzelmansur? Burada. 
İbrahim
Özden Kaboğlu? Burada.
Gülizar
Biçer Karaca? Burada. 
Sibel
Özdemir? Burada. 
Alpay
Antmen? Burada. 
Orhan
Sarıbal? Burada. 
Jale
Nur Süllü? Burada. 
Orhan
Sümer? Burada. 
Aysu
Bankoğlu? Burada. 
Neslihan
Hancıoğlu? Burada.
III.- YOKLAMA
BAŞKAN
– Yoklama işlemini başlatıyorum, üç dakika süre veriyorum. 
Pusula
veren milletvekillerimiz salondan ayrılmasınlar. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
XI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Isparta Milletvekili Recep Özel ve 2 Milletvekilinin Türkiye Odalar
ve Borsalar Birliği ile Odalar ve Borsalar Kanununda Değişiklik Yapılmasına
Dair Kanun Teklifi (2/1287) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 14) (Devam)
BAŞKAN
– Teklifin maddelerine geçilmesini oylarınıza sunuyorum: Kabul edenler… Kabul
etmeyenler… Kabul edilmiştir.
1’inci
maddeyi okutuyorum:

TÜRKİYE ODALAR VE
BORSALAR BİRLİĞİ İLE ODALAR VE BORSALAR KANUNU İLE ESNAF VE SANATKÂRLAR MESLEK
KURULUŞLARI KANUNUNDA DEĞİŞİKLİK YAPILMASINA DAİR KANUN TEKLİFİ
MADDE 1- 18/5/2004 tarihli ve 5174 sayılı
Türkiye Odalar ve Borsalar Birliği ile Odalar ve Borsalar Kanununa aşağıdaki ek
madde eklenmiştir. 
“EK MADDE 1- Milletvekili ve mahalli idareler
genel ve ara seçimlerinde adaylık için görevinden ayrılan Birlik Başkanı ve
Birlik Yönetim Kurulu üyeleri ile oda ve borsa yönetim kurulu başkan ve
üyeleri, aday olamadıkları veya seçilemedikleri takdirde en geç Yüksek Seçim
Kurulunca seçim sonuçlarının ilanını takip eden bir ay içinde eski görevlerine
dönebilirler. Bu süreçte, Birlik Başkanı ile oda ve borsa yönetim kurulu
başkanının yerine seçim yapılmaz; yönetim kurulu üyelerinin yerine ise yedek
üye çağrılır. 
Birlik Başkanı ile oda veya borsa yönetim kurulu
başkanının eski görevlerine dönmeleri için öngörülen sürenin sonuna kadar en
yaşlı başkan yardımcısı, bunun yokluğunda en yaşlı üye geçici olarak başkanlık
görevini yürütür.”
BAŞKAN
– 1’inci madde üzerinde söz isteyen İYİ PARTİ Grubu adına Yasin Öztürk, Denizli
Milletvekili. 
Buyurun.
(İYİ PARTİ sıralarından alkışlar)
Süreniz
on dakika. 
İYİ
PARTİ GRUBU ADINA YASİN ÖZTÜRK (Denizli) – Sayın Başkan, kıymetli
milletvekilleri; görüşülmekte olan maddeyle ilgili İYİ PARTİ Grubu adına söz
almış bulunmaktayım. 
Türkiye
Odalar ve Borsalar Birliği ile Odalar ve Borsalar Kanununda Yapılan Değişiklik
Teklifi’yle düzenleme yapılarak milletvekili ve mahalli idareler genel ve ara
seçimlerinde adaylık için görevinden ayrılan birlik başkanı veya yönetim kurulu
üyeleri ile esnaf odaları, oda ve borsa yönetim kurulu başkanları ve yönetim
kurulu üyelerine, adaylığı onaylanmadığında veya aday olup da seçilemediği
takdirde eski görevlerine geri dönme imkânı tanınmaktadır. Bir defa aynı
kanunun 81’inci maddesi değişik on üçüncü fıkrasında açıkça aykırı bir durum
söz konusudur. Madde şöyle: “Oda, borsa ve Birlik organlarının seçimlerinde
siyasi partiler aday gösteremez ve belirli adayların leh ve aleyhlerinde
faaliyette bulunamazlar ve propaganda yapamazlar. Bu hükme aykırı davrananlar
altı aya kadar hapis veya adli para cezasıyla cezalandırılır.” Oldu olacak bu
maddeyi de kaldırın da odalara siyaset tamamen girsin. 
Yine
aynı maddenin değişik son fıkrasında ise “Milletvekili veya belediye başkanı
olarak seçilenlerin oda, borsa ve birlik organlarındaki görevleri kendiliğinden
sona erer.” diye kanunda açık ibareler mevcut. Bu maddelerle oda, borsa, birlik
organlarındaki görevler ile siyaset arasında kesin bir çizgiyle siyasetin
bulaştırılmaması gaye edinilmiştir. Yapılan değişiklikle, temsil edilen
kurumlara siyasetin baskı kurması ve nüfuz etmesi çok daha bariz bir şekilde
gün yüzüne çıkacaktır. 
Kanunun
4’üncü maddesini okuyalım: “Odaların amacı ve asli görevleri bağlı bulundukları
kurumlara üye olan meslektaşlarının temsili, tüm üyelerinin menfaatleri
doğrultusunda mesleki faaliyetlerini kolaylaştırmak, mesleklerin gelişmesini
sağlamak, üyeleri arasındaki dayanışmayı artırmaktır.” Odaların amaç ve
görevlerinde bu değişiklikler söz konusu olduğunda kurumlarımız kanunun 4’üncü
maddesinde açıkça belirtilen kapsamların dışına çıkmaktadır. Oda başkanları
seçildiği süre içerisinde bu amaçlara sadık kalmak zorundadırlar. Odalar ve
borsalar Türk ticaretinin taşıyıcı kolonu, en önemli fay hattıdır. Kazanamayıp
geri dönen başkan veya yönetim kurulu üyeleri dönemlerinin geri kalan zamanında
hangi partiden olursa olsun siyasileşmiş olurlar ve bütün üyelerine tarafsız ve
aynı gözle hizmet edemez veya aday olduğu siyasi partiden ayrı, başka siyasi
partilere üye olan meslektaşları bu kişilere tarafsız gözle bakamaz. Odalar
siyasetin oyuncağı değildir. 
Bu
teklif hazırlanırken kanunun ilgililerinin yani mevcut oda, birlik ve borsa
başkanlarının görüşü alınarak sağlıklı bir teklif hazırlanabilirdi.
Türkiye’deki en üst temsilcisi makamındaki Türkiye Odalar ve Borsalar Birliği
Başkanının görüşüne dahi önem verilmemiştir. 
Sayın
Başkan, kıymetli milletvekilleri; Yüksek Seçim Kurulu kararına göre 2839 sayılı
Milletvekilleri Seçim Kanunu’nun 18’inci maddesi “Kamu kurumu niteliğindeki
meslek kuruluşları başkanları ya da yönetim kurulu üyeleri yerel yönetimlere
aday adayı olabilmek için görevlerinden istifa etmek zorundadır…” Yüksek Seçim
Kurulu 4 Ekim 2013 tarihli 404 sayılı Kararı’yla konuyu açıklığa kavuşturmuş ve
oda, borsa başkanları ve yönetim kurulu üyelerinin yerel yönetimlerde aday
adayı olmasında istifayı zorunlu kılmıştır. 298 sayılı Seçimlerin Temel
Hükümleri ve Seçmen Kütükleri Hakkındaki Kanun’un ek 7’nci maddesi,
kazanamadıkları takdirde görevine geri dönebilecek kişileri açık ve net bir
şekilde belirtmiştir. Dolayısıyla kamu kurumu niteliğindeki meslek kuruluşları
kazanamadıkları takdirde görevlerine geri dönemiyorlar. Bu maddeyi de ilga
yoluyla ihlal etmiş oluyorsunuz.
Yine,
siyasi partiler il, ilçe, belde başkanları ve yönetim kurulu üyeleri ile
belediye başkanları, milletvekilliği seçimlerinde aday olmak istediklerinde
istifa zorunluluğu var. Kazanamadıkları takdirde göreve geri dönemiyorlar. 
Oda,
borsa başkanlarının, yönetim kurulu üyelerinin yerel yönetimlere aday adayı
olmasıyla 657 sayılı Devlet Memurları Kanunu kapsamında aday adayı olanların
durumları birbirleriyle mukayese edilemez ve biri diğerine örnek gösterilemez.
Oda ve borsa başkanlarının statüsü seçim öncesinde kamu görevinden istifa eden
memurlar gibi değildir. Memurlar atanmıştır, bu sebeple seçim sonrası tekrar
atanarak görevine iade edilerek çalışmaya başlayabilirler. Fakat belli bir süre
için seçilmiş olan oda başkanı ve yönetim kurulu üyesi görevinden istifa ederek
milletvekilliğine ya da yerel yönetimlerde aday adayı olursa siyasi bir sıfat
kazanmış olacak ve tarafsızlık ilkesini yitirmiş olacaktır. Bu sebeple oda ve
borsa başkanlığına geri dönüşü atamayla değil, tekrar seçimle üyelerinden
alacağı tarafsızlık ilkesini sağlayarak olmalıdır. 
Kanunun
acilen getirildiği aşikâr. Birilerine özel kanun mu hazırlanıyor? Kanun teklifi
Komisyona geldikten sonra ilave edilen esnaf ve sanatkâr meslek kuruluşları da
bunun bir göstergesidir. İlave edilen esnaf ve sanatkâr meslek kuruluşları
maddesinin neden ilave edildiğini sorduğumuzda Sayın Komisyon Başkanımız “Böyle
bir talep geldi.” diye ifadede bulunmuştur. Madem öyle -Türkiye Odalar ve
Borsalar Birliği Başkanının yapmış olduğu açıklamadan anladığımız kadarıyla oda
başkanlarından böyle bir talep gelmediği hâlde- birilerinden talep geldi diye
ekleme yapıyorsunuz, diğerlerinden talep gelmediği hâlde zorlama yapıyorsunuz. 
Bu
kanunun doğuracağı tek bir sonuç vardır: Ticaret odaları ve borsalar, birlikler
siyasileşecek, ideolojik kutuplaşmanın olacağı bir alan hâline gelecektir. İş
adamının, sanayicinin, esnafın, tüccarın, zanaatkârın çatı kuruluşu olan oda,
borsa ve birliklerin asıl konularından uzaklaşmasına izin verilmemesi gerekir.
Siyasete girmek isteyen, görevinden ayrıldıktan sonra geri dönmek isterse bunun
yolu atama değil, demokrasidir yani yeniden seçimle gelmesidir. 
Milletvekili
Seçim Kanunu 18’inci maddesinde “Adaylık için görevden el çektirilmesi
gerekenler kamu kurumu niteliğindeki meslek kuruluşlarıdır.” diye açık bir
ibare var. Kamu kurumu niteliğindeki meslek kuruluşları Devlet Personel
Başkanlığı Devlet Teşkilatı Bilgi Bankası’nda belirtilmiştir. Sadece belirli
bir zümreye yönelik, kanunda değişiklik yapılmaması gerekir. Artık yapılan bu
değişiklikle esnaf odaları, oda ve borsa birlikleri kamu kurumu niteliğinde
olan meslek kuruluşu olma özelliğini kaybeder, açıkça siyasileşmenin önü
açılır. Bugün size ve yandaşlarınıza avantaj gibi görülüyor olabilir bu
değişiklik, yarın sizlerin başına dert olabilir. Odalarımızın kurumsal yapısı
bozulur, meslekler daha da yozlaşır, oda başkanları mesleklerini temsil
etmekten çıkar, bağlı bulunduğu siyasi partiyi temsil eder hâle gelir. Mesleki
faaliyetlerini geliştirmek yerine daha da yandaş bir tutum sergileyerek
siyasilerce yapılabilecek yanlışlara “dur” diyemezler. Meslektaşları arasında
dayanışmayı sağlamak yerine meslektaşları arasında ayrılık körüklenir, birlik
bozulur, husumetler oluşur. Dolayısıyla odalarımız siyasetin kölesi hâline
gelir.
Sayın
Başkan, kıymetli milletvekilleri; Genel Kurulun bugünkü oturumunun açılışında
bir grup başkan vekiline bir çift lafım var. Tarihi o dönemin koşullarına göre
değerlendirmek gerekirken kişisel çıkarlarına göre yeniden yorumlamak kime, ne
fayda sağlar? Abdülhamit’i de, İttihat ve Terakkiyi de değerlendirirken
bugünden bakarak yorumlayamazsınız. Unutmayalım ki Türkiye’mizin kurucusu Gazi
Mustafa Kemal Atatürk de, İstiklal Marşı’mızın yazarı Mehmet Akif Ersoy da
İttihat ve Terakki üyesiydi. 
“Bak,
bulutlar geçiyor üstünden, kaldır başını, 
Al,
mendilim sende kalsın, sil yaşını,
Memleket,
sevdana yürek gerek.
Aysız
gecelerde kumrular ağlar içimde, 
Söz,
düşsek de uzakların yoluna, 
Öleceğiz
doğduğumuz toprakta, 
Memleket,
sevdana yürek gerek.”
İttihatçı
türkü sözlerinden de anlaşılacağı üzere İttihat ve Terakkiciler cesur,
vatansever insanlardır. 
Şunu
bilin ki sizden İttihat ve Terakkicileri sevmenizi beklemiyoruz çünkü sizde o
yürek yok.
Genel
Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Milliyetçi Hareket Partisi Grubu adına Cemal Enginyurt, Ordu Milletvekili.
(MHP sıralarından alkışlar) 
MHP
GRUBU ADINA CEMAL ENGİNYURT (Ordu) – Sayın Başkan, sayın milletvekilleri;
sözlerime başlamadan evvel, tekrar, Cumhuriyet Halk Partisi milletvekilimizin
vefatı dolayısıyla başsağlığı dileklerimi iletiyorum. Allah rahmet eylesin.
Yakınlarına sabır niyaz ediyorum. 
14
sıra sayılı Kanun Teklifi’yle ilgili olarak söz almış bulunmaktayım. 
Ticaret
odalarında ve ticaret borsalarında görev yapanların milletvekili ve belediye
başkan adayı olmaları hâlinde istifa ettiklerinde, seçilmemeleri veya aday
yapılmamaları hâlinde görevlerine geri dönmeleriyle ilgili bir yasal düzenleme
yapılıyor. Bu düzenlemeyi Sayın Rifat Hisarcıklıoğlu’nun istemediği söyleniyor.
Sayın Rifat Hisarcıklıoğlu isteseydi de yapmış olsaydık herhâlde o zaman da
“Burayı Rifat Hisarcıklıoğlu mu yönetiyor? Rifat Hisarcıklıoğlu istedi diye mi
kanun çıkarıyoruz?” diyecektik. Dolayısıyla, Türkiye Büyük Millet Meclisinde
milletvekili arkadaşlarımız bir kanun teklifi getirmişlerdir. Bu kanun
teklifinin sağlıklı bir şekilde geçmesi için bu saatte mücadele ediyoruz,
gayret gösteriyoruz.
Benim
bu kanuna ilave olarak olmasını hayal ettiklerim veya beklentilerim var, onu
ifade etmek istiyorum. Ticaret odası ve ticaret borsası mensupları görevlerine
geri dönecekse, mesela partilerden istifa eden il başkanları, ilçe başkanları;
e, belediye başkanları, belediye meclis üyeleri… Mesela belediye başkanları
milletvekili olmak için istifa ediyor, belediye meclis üyeleri milletvekili
olmak veya belediye başkanı olmak için istifa ediyor; parti il başkanları, ilçe
başkanları istifa ediyor; diğer sivil toplum örgütlerinden de istifa edenler
var. Bununla ilgili bir genişleme yapılsa iyi olur diye düşünüyorum. Tabii,
yapma imkânı var mı diye bu tarafa baktığımda, Komisyona baktığımda öyle bir
imkân da pek gözükmüyor, Komisyonun yeterli sayısı olmadığı apaçık ortada. Ama
bu yasal düzenleme yapılırken keşke geniş kitlelere ve birçok sivil toplum
örgütüne imkân tanıyacak şekilde hazırlansa iyi olurdu. Bu hâliyle adrese
teslim bir kanun teklifi oluyor. Yine de “Hayırlı olsun.” diyelim. 
Tabii,
bu kanun teklifi görüşülürken, Sanayi, Ticaret Bakanlığını da ilgilendiren bir
kanun olduğu için ister istemez memleketim Ordu’daki organize sanayiler de
aklıma geliyor, gelmiyor desem haksızlık etmiş olurum. Örneğin Ünye’de organize
sanayi bölgesi olarak ayrılan arsalar hâlâ istimlak edilemedi. Fatsa’da ikinci
organize sanayi bölgesinin istimlaki gerçekleşmedi. Ordu’da 850 dönüm arsa
alındı, istimlak gerçekleşmedi, bundan dolayı da maalesef bir temel atılamadı,
daha bir kazma çakılmadı. Niye? 100 trilyon paraya ihtiyaç var diye. Bu para
istenirse bulunabilecek bir para. Bu 3 organize sanayi hayata geçtiğinde 20
binin üzerinde insan Ordu’da iş, aş, ekmek sahibi olacak. Dolayısıyla bu 3
organize sanayinin hayata geçmesinin gerektiğini düşünüyorum. Bu konuda da AK
PARTİ Hükûmetinden destek bekliyorum çünkü “Cumhur İttifakı Türkiye'nin
teminatı” diye birlikte mücadele ettik. Cumhur İttifakı Türkiye'yi ayağa
kaldıracak diye inandık, gayret gösterdik. Bu Cumhur İttifakı’nın karşılığı
olarak da Ordu’da Sayın Cumhurbaşkanımıza yüzde 65 oranında oy verdik. Bunun
karşılığında da Ordu olarak yatırımlardan bir nebze payımızı adil bir şekilde
almak istiyoruz.
Yine
“Cumhur İttifakı” deyince aklıma geldi, İstanbul Milletvekilimiz Sayın İzzet
Ulvi Yönter Beyefendi hakikaten çok haklı bir konuda, çok hassas bir konuda
beni çok üzen bir “tweet” paylaşmıştı. Bir uzman çavuş emekli olduktan sonra
elinde bir arabayla çöp topluyor, kâğıt topluyordu; “Bu uzman çavuş bunu hak
etmiyor.” demişti. Bir sağlık raporu gerekçesiyle, annesine verdiği bir böbrek
sebebiyle uzman çavuşun sözleşmesi iptal ediliyor. Bu insanları bir kanun
teminatı altına alalım, bu insanlara bir kadro teminatı sağlayalım diye verilen
bir teklif vardı. Bu teklifi de Cumhur İttifakı’nın o dönemki büyük ortağı
olarak 290 milletvekiliyle Meclise girmiş olan, “Güçlü Meclis” diyen AK
PARTİ’nin dikkate almasını hakikaten arzu ediyorum. 
Bunun
yanı sıra, yine, Ordu’da bir sel afeti yaşadık. Milyonlarca hasar oldu, 1.100
ton fındık denize döküldü. Bunun karşılığında Sayın Cumhurbaşkanımız da geldi
-teşekkür ediyorum- dedik ki: “Ziraat Bankasına ve Tarım Kredilere olan borçlar
ertelenecek bir yıl.” Ama maalesef hiçbir erteleme gerçekleşmedi. O günden
bugüne ekonomik kriz de her geçen gün… “Yok” desek de “psikolojik” desek de
psikolojimizi bozan bir ekonomik kriz var. Bu kriz, maalesef, Ordu’da kendini
çok fazla hissettirdi. O sebeple, Tarım Krediye ve Ziraat Bankasına olan çiftçi
borçlarının, esnaf borçlarının ertelenmesi gerekiyor çünkü esnafımız kan
ağlıyor. Buna müsaade etmemek lazım, halkın derdiyle hakikaten dertlenmek ve
ilgilenmek lazım. Bizim görevimiz bu, bu görevin de layıkıyla yerine
getirilmesi gerektiğine inanıyorum. 
Sorun
aslında çok, sürekli söylüyoruz, anlatıyoruz. Ama ben inanıyorum ki bu
sorunları not alan birileri var, birileri bizi dinliyor. Dinlediğine emin olmak
istiyorum. Örneğin, 110 bin yardımcı hizmetli sınıfında olan insanımız var.
Memur statüsünde işe girmişler ama maalesef memur gibi değerlendirilmiyorlar.
Bunların hakları bir an önce verilmeli. 
Kamuda
kiralık araç kullanan şoförler var. Taşeron yasasını çıkarmışız, bunların büyük
bir kısmına kadro vermişiz ama kamuda kiralık araç kullananlara kadrolarını
vermemişiz. 
Emeklilikte
yaşa takılanlar var. 6 milyon desek de sayıları ilk etapta 130 bini geçmeyecek
sayıdaki insanlarımız, bunların yarısına yakını da devlet memuru, istesek de
emekli olmayacaklar. Devlete yükleri söylenildiği gibi 750 milyar olmayacak. Bu
insanlar bizim her birimizden bir kanun teklifi bekliyor. Hakları gasbedilenler
4447 sayılı Yasa’nın geriye işletilmesinden dolayı yaşadıkları mağduriyete son
vermek istiyorlar. Buna son verelim. Komisyon kurup araştırma komisyonuyla bir
yıl bunu oyalama yerine bir kanun teklifiyle bu insanlara haklarını vermenin
yolunu açalım. Bu konuda öncülük görevi de Cumhur İttifakı’nın büyük ortağına
düşüyor. 
Biraz
titreyip kendimize dönelim, millete dönelim, milleti dinleyelim, milletin
sesini dinleyelim. Hakikaten millet ızdırap, çile, büyük sıkıntılar çekiyor. 
31
Martta da bir seçime gideceğiz. Bu seçim Türkiye’nin kaderi açısından çok
önemli bir seçim. Burada bekleyen arkadaşlar var, seçimlerde bunlar kötü sonuç
alsa da biz de bunları epey bir eleştirmeye başlasak diye heyecanla
bekliyorlar. Bunları sevindirmemek lazım. Bunlar sevinirlerse bizi burada rahat
bırakmazlar, bunlar bizi çok huzursuz ederler. Huzursuz olmamak için Cumhur
İttifakı olarak bu seçimlerde yüzde 50’nin altına düşmemeliyiz, yüzde 50’nin
üzerinde bir oy oranıyla 24 Hazirandaki Cumhur İttifakı’nın millet tarafından
kabul gören bir ittifak olduğunu, bütün Türkiye’ye yeniden o heyecanı
yaşatmalıyız. 
Kanunun
hayırlara vesile olmasını MHP adına ilk söz alan konuşmacı olarak Cenab-ı
Allah’tan niyaz ediyorum. 
İnşallah
bu, aday olan arkadaşların geri dönmesine gerek kalmaz, adamları istifa ettirip
aday yapacaksınız. Bizden pek öyle, oda başkanı falan fazla çıkmıyor, hep
sizden çıkıyor. (MHP ve İYİ PARTİ sıralarından alkışlar) 
Temennim,
İzmir adayınız da kazanır diyorum, ne diyeyim yani. 
Allah
utandırmasın, hayırlı uğurlu olsun. (MHP sıralarından alkışlar) 
ÖZGÜR
ÖZEL (Manisa) – Sayın Başkan, kısa bir söz talebim var.
BAŞKAN
– Buyurun Sayın Özel.
VII.- AÇIKLAMALAR (Devam)
44.- Manisa Miletvekili Özgür Özel’in, “bunlar, şunlar” diye ifade
edilenlerin milletten oy almış milletvekilleri olduğuna, özensiz söylemleri
Parlamento çatısı altında tasvip etmediklerine ilişkin açıklaması
ÖZGÜR
ÖZEL (Manisa) – Sayın Başkan, bu Parlamentoda grubu olan bütün partiler ya da
grubu olmadan, bağımsız olarak ya da grupsuz olarak Parlamentoda
milletvekilliği görevi yapan herkes halktan, milletten aldığı görevi yapıyor.
Millet kimseye görevi ebediyen iktidar olsun diye vermiyor ve kimseyi de
“onlar, bunlar, şunlar” diye nitelendirmiyor, sandalye sayısına göre görev
veriyor. Tabii, bir ittifakın parçası diğer parçasına “büyük ortak” diyebilir,
biz böyle şeyleri kabul etmeyiz. Örneğin bir ittifakın sandalye sayısı çok
olanı, az olanı olur; büyüğü, küçüğü olmaz. Bu tip özensiz söylemler ve
Parlamentoya “Onları sevindirmeyelim.” demek, bu yaklaşımların tamamı bu
Parlamento çatısı altında tasvip etmediğimiz, siyaset dilini değil, argoyu
çağrıştıran yaklaşımlardır.
CEMAL
ENGİNYURT (Ordu) – Özgürcüğüm de hiç argo konuşmaz zaten, maşallah maşallah! 
ÖZGÜR
ÖZEL (Manisa) – “Bunlar, şunlar” diye ifade edilenler milletten oy almış
milletvekilleridir; tek amaçları, seçimin sonunda birileri sevinsin, üzülsün
değil, halkın yüzü gülsündür, halk sevinsindir.
Teşekkür
ediyorum. (CHP sıralarından alkışlar)
XI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Isparta Milletvekili Recep Özel ve 2 Milletvekilinin Türkiye Odalar
ve Borsalar Birliği ile Odalar ve Borsalar Kanununda Değişiklik Yapılmasına
Dair Kanun Teklifi (2/1287) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 14) (Devam)
BAŞKAN
- Halkların Demokratik Partisi Grubu adına Filiz Kerestecioğlu, Ankara
Milletvekili konuşacak.
Buyurun
Sayın Kerestecioğlu. (HDP sıralarından alkışlar)
HDP
GRUBU ADINA FİLİZ KERESTECİOĞLU DEMİR (Ankara) – Teşekkürler Sayın Başkan.
Değerli
milletvekilleri, aslında yasa özetlendi “Hayırlı olsun, umarız İzmir’den
adayınız olur.” şeklinde ama biz de üstüne, genel olarak yirmi dakikada
arkadaşlarımız özetlediyse de birkaç görüş ifade etmek isteriz.
Siyaset
toplumsal yaşamın bütün alanlarını kapsayan bir süreç ve tüm yurttaşların
siyasete katılımı önemli aslında, bu bizim her zaman savunduğumuz bir şey. Tüm
yurttaşlar özgürce siyasete katılmalı; işçiler, emekçiler, odalardan olan
insanlar, üniversiteliler, öğrenciler, çocuklar yani onlar da fikirlerini,
haklarını beyan edebilmeli özgürce ve toplantı, gösteri hakkı tabii ki her
şeyden önce garanti altına alınmalı bir ülkede. Çünkü siyaset yapmak demek
sadece Meclise gelip de Meclisten konuşabilmek demek değil, aynı zamanda bu
Meclisin kapısının önünde de konuşabilmek demek ya da bir üniversitenin önünde
de konuşabilmek demek, bir derneğin önünde de konuşabilmek demek, aslında her
yerde konuşabilmek demek. Zaten konuşan toplum varsa ilerleyen toplum var,
gelişkin insan var, demokrasi var; özgürlük varsa güvenlik var, güven içinde
yaşayan insanlar var. Aslında gerçeklik böyle bir şey. Kimsenin siyasete
katılımına tabii ki karşı çıkmıyoruz, böyle bir niyetimiz yok, herkesin
katılımını önemsiyoruz, benimsiyoruz, savunuyoruz, ama yönetim kademelerindeki
kişilerin seçilememesi durumunda görevlerine geri dönmesini mesleki ve etik
açıdan uygun bulmuyoruz, bizim bu yasada karşı çıktığımız nokta bu. Siyaset
üstü olarak görülen bu kurumların temsilcileri aday olduktan sonra siyasi
tercihlerini belli edecekleri için seçimlerden sonra yeniden kurumlarına geri
dönmeleri durumunda tarafsızlık ilkesinin zedelenebileceğini, bu durumdan da
oda, meslek kurulu çalışmalarının da olumsuz yönde etkileneceğini düşünüyoruz
ve karşı çıkış noktamız aslında bu nokta.
Evet,
bu konuyu bu şekilde tamamladıktan sonra, bugün biliyorsunuz Dünya Çocuk
Hakları Günü ve çocukların özgürlüğünden de başta söz ettim. Çocuk bakanlığı ve
çocuk hakları daimî komisyonu kurulmasını istemiştik. Bununla ilgili kanun
teklifi verdik, çocuk hakları bakanlığı konusunda ve bu Mecliste dört parti
çocuk hakları daimî komisyonu kurulması için anlaştı, epey bir zaman önce
anlaştı. Fakat hâlâ çocuk hakları daimî komisyonu kurulmadı. Bunu getirmek için
ne gibi bir engel var gerçekten bilmiyoruz ama biz getirdiğimiz zaman mutlaka
sizin cenahınızdan “Biz zaten bu konuda gereken her şeyi yapıyoruz.” cevabını
alıyoruz. Ama hayır, gereken her şeyi yapmıyorsunuz. Çünkü Çocuk Haklarına Dair
Sözleşme’nin kabulünün 29’uncu yılında, dünyada her gün 15 bin çocuk
önlenebilir hastalıklardan ölüyor, 155 milyon çocuk yetersiz besleniyor, her 5
çocuktan 1’i okula gidemiyor. Tüm dünyada olduğu gibi Türkiye’de de çocukların
kanuni hakları çiğneniyor ve çocuklar olması gereken yaşam standardının altında
yaşıyor. 
Türkiye
nüfusunun 22 milyon 883 bin 288’i çocuk; çok büyük bir rakam bu. Ancak
Türkiye’de toplumsal hayat çocukların ihtiyaçlarına, taleplerine ve haklarına
göre düzenlenmiyor. Örneğin, Türkiye’de 393 bin çocuk okul yerine işe gidiyor
arkadaşlar, okul yerine işe gidiyor. 6-18 yaş arasında ekonomik faaliyette
bulunan 893 bin çocuğun yüzde 44’ü mevsimlik tarım işinde çalışıyor. İşe giden
393 bin çocuğun yarısı haftada kırk saatten fazla çalışıyor, çocuklardan söz
ediyoruz, haftada kırk saatten fazla çalışıyorlar. Kendi evinizdeki çocuklara
bunu reva görebiliyor musunuz? Onların saçının teline bir zarar gelmesin diye
düşünürken rakamlar Türkiye’de bunu gösteriyor. 3 binden fazla mahpus çocuk var
Türkiye hapishanelerinde, 743 de annesiyle birlikte hapiste kalan çocuk var. Ne
öğrenci ne de işçi olan 15-19 yaş grubunda kızların oranı yüzde 28,2’yken,
oğlanlarda bu oran yüzde 16,5. 15 yaşından küçük kız çocukları arasında
raporlanan cinsel taciz oranı ise yüzde 9. 20-24 yaş aralığındaki kadınların
yüzde 15’i hâlen 18 yaşından önce evlendiklerini ifade ediyorlar. Ben hâlâ, iki
haftadır, Sağlık Bakanlığının yaptığı araştırma, soruşturma raporunda 1.260
çocuğun gebeliğini tespit eden rapora ulaşabilmiş değilim, henüz ne CİMER’den
ne Sağlık Bakanlığından, üstelik de Sayın Bakanın burada, kamuoyu önünde sözü
olmasına rağmen bu rapora ulaşabilmiş değilim bir milletvekili olarak bilgi
edinme hakkına dayanarak. 
Evet,
2018-2019 öğrenim yılı başlangıcında okula kayıtlı olan 616 bin çocuğa karşı,
yaklaşık 430 bin mülteci çocuk hâlâ okul dışında. İşte, bu sorunları önlemek ve
sahip oldukları haklardan faydalanmalarını sağlamak için verdik biz çocuk
hakları daimi komisyonu önergesini de çocuk hakları bakanlığı kurulması
teklifini de. Bunlar için geç değil, bunları yapmak, hayata geçirmek mümkün. 
Bugün
Evrensel gazetesinde 9 yaşında bir kız çocuğunun mektubu var; Emek Deniz Özel.
O şöyle bir mektup yazmış hepimize: “Ben 9 yaşında, 4’üncü sınıfa giden bir kız
çocuğuyum. Şimdi sizlere çocuk haklarından bahsedeceğim: Her çocuk 18 yaşına
kadar çocuktur ve bu süreç içerisinde çocuk haklarından yararlanabilirler.
Çocuk haklarından yararlandıkları süreç geçtikten sonra da insan haklarından
yararlanırlar. 
Neyse,
çok uzatmadan çocuk olarak haklarımıza geçelim; yaşama hakkı, sevgi ve ilgi
görme hakkı, dengeli ve düzenli beslenme hakkı, düşünce ve ifade özgürlüğü
hakkı. Çocukları ilgilendiren meselelerde çocukların düşüncelerini de göz
önünde bulundurmak gerekir, fikirlerimiz sorulmalı fakat ülkemizde bu ve buna
benzer hakların birçoğu kâğıt üzerinde kalmış. Bu meseleye dair düşüncelerimi
sizinle paylaşmak istiyorum.” diyor Deniz. 
“Çocuklar
özgürce sokakta oynayabilmeliler. Maalesef her gün kötü bir şeyler duyduğumuz
için ailelerimiz bizi tek başımıza kapının önüne bile çıkarmıyor. Ayrıca
çocukların rahatça oynayacağı alanlar olmalı. Çocuklar erken yaşta
evlendirilmemeli. Çocuklar hiçbir zaman tacize ve tecavüze uğramamalı. Çocuklar
hiçbir zaman çalıştırılmamalı, çocuklar çırak olarak da çalıştırılmamalı.
Yukarıda yazdıklarımın hepsi beni korkutuyor.” diyor Deniz. “Özellikle kız
çocuklarına uygulanan muameleler beni daha çok korkutuyor. Bu nedenle buna bir
‘dur’ demeliyiz. Biz çocukların bize yapılmaya çalışılan bütün kötü şeylerden
haberi var, gerek anne babalarımız konuşurken gerekse de televizyonda.
Tekrar
şunu vurgulayarak bitirmek istiyorum: Herkes 18 yaşına kadar çocuktur ve
çocukların haklarına lütfen saygılı olalım çünkü çocuklar bu ülkenin
geleceğidir. Bugünün çocuğu yarının büyükleridir. Sevgiyle ve saygıyla kalın.
Çocuklar ölmesin, şeker de yiyebilsinler.” Böyle diyor Deniz. Biz de sadece
yegâne dileğimiz bu diyoruz. Çocuklar ölmesin, şeker de yiyebilsinler ve bunun
için gereken şeyleri bu Mecliste artık sen ben demeden, birlikte yapabilir bir
noktaya, bir demokrasiye umuyorum ulaşacağız. 
Saygılar
sunuyorum. (HDP sıralarından alkışlar)
BAŞKAN
– Cumhuriyet Halk Partisi Grubu adına Kazım Arslan, Denizli Milletvekili. (CHP
sıralarından alkışlar)
Sayın
Arslan’ın şahsı adına da konuşması vardır. İki konuşmayı birleştiriyorum. 
Süreniz
on beş dakika Sayın Milletvekili. 
CHP
GRUBU ADINA KAZIM ARSLAN (Denizli) – Sayın Başkan, değerli milletvekilleri;
hepinizi öncelikle saygıyla, sevgiyle selamlıyorum. 
Geçen
gün vefat eden Erdin Bircan arkadaşımızın vefatı sebebiyle hem partimize hem de
Meclisimize başsağlığı diliyorum. Allah rahmet eylesin, mekânı cennet olsun,
nur içinde yatsın diyorum. 
Ayrıca
bugün Çocuk Hakları Günü. Çocuklarımızın özellikle korunmasını, onların
yetişmesini, onların istismar edilmemesini ve haklarının korunduğu ve güzel bir
dünyada yaşadığı bir gün olmasını da temenni ediyorum, diliyorum. 
Değerli
milletvekilleri, bugün burada Türkiye Odalar ve Borsalar Birliği ile Odalar ve
Borsalar Kanununda Değişiklik Yapılmasına Dair Kanun Teklifi üzerine görüşmeler
yapıyoruz. Cumhuriyet Halk Partisi Grubu adına söz aldım ve görüşlerimi de
sizlere sunmak istiyorum. 
Değerli
milletvekilleri, öncelikle bu düzenlemenin İç Tüzük’ümüzün 38’inci maddesine
göre Anayasa’ya uygunluğu incelemesinin öncelikle yapılması ve Anayasa
Komisyonuna havale edilerek, bunun enine boyuna tartışılarak, gerçekten bu
düzenleme Anayasa’mıza uygun mu, değil mi konusunda bir görüşün, bir raporun
alınmasından sonra Sanayi, Ticaret, Enerji Komisyonuna gelerek bunun
tartışılması gerekirken maalesef bu yapılmadan direkt olarak, aslında en direkt
olarak ilgili olan Sanayi Komisyonuna gelmek suretiyle bu görüşmelerin
yapılmasına olanak sağlanmıştır. Aslında, şunu açıklıkla belirtmek istiyorum:
Bu düzenleme Anayasa’mızın hem 67’nci maddesinin son fıkrasına hem 135’inci
maddesine hem de Anayasa’mızın eşitlik ilkesine kesinlikle aykırıdır. Bunu bir
kere, öncelikle tespit edelim.
Değerli
arkadaşlarım, şimdi, Türkiye’de meslek örgütleri yani kamu kurumu niteliğindeki
meslek örgütleri Anayasa’mızın 135’inci maddesine göre… Bu şekilde 21 tane
meslek örgütü vardır. Sadece 2’sini baz alarak, 2’sini öne çıkararak, TOBB’u
öne çıkararak, Esnaf ve Sanatkârlar Odasını öne çıkararak böyle bir
düzenlemenin yapılmış olması hem eşitlik ilkesine aykırı hem hukuka aykırı hem
de Anayasa’mızın temel değerlerine, ilkelerine aykırı bir düzenlemedir. Bunu
görmek lazım. Yoksa sadece “Biz yaptık, oldu. Biz böyle istiyoruz. Biz böyle
bir düzenleme istiyoruz. Diğer 19 tane kuruluşun durumu bizi ilgilendirmez.”
diyemeyiz. Biz Türkiye Büyük Millet Meclisiyiz, biz Türkiye’nin
milletvekiliyiz. Sadece belirli odaların milletvekili değiliz değerli
arkadaşlarım. O nedenle, düzenlemeleri bu Meclise getirirken çok geniş anlamda
değerlendirip hem hakkaniyete uygun bir şekilde hem de hukuka uygun bir şekilde
düzenlemeleri yapmak zorundayız.
Değerli
arkadaşlarım, şimdi, TOBB ve TESK gerçekten meslek örgütleridir. Bununla ilgili
olarak bu meslek örgütlerinin asli görevi siyaset yapmak değildir değerli
arkadaşlarım. Siyaset yapacaksa siyasi partiye gider, aday olur, seçilir veya
seçilmez, artık orada görevi son bulur değerli arkadaşlarım çünkü meslek
örgütleri, meslek mensupları o arkadaşlarımıza o görevleri tevdi ederken kendi
meslek sorunlarının, mesleki sorunlarının çözümü noktasında seçmişlerdir, görev
vermişlerdir, onları siyaset yapmak üzere görevlendirmediler. Dolayısıyla,
görevinden ayrılacaksa, siyaset yapacaksa meydan hazır, istifa eder, gelir,
siyasete girer, seçilirse seçildiği yerde görevine devam eder, seçilemezse de
normal, düz bir üye olarak mesleğine devam eder. 
Değerli
arkadaşlarım, gerçekten, burada inanılmaz bir haksızlık var, inanılmaz bir
eşitsizlik var, tamamen meslek örgütlerini siyasallaştırmaya yönelik, meslek
örgütlerinin tam ortasına siyaseti oturtmaya yönelik ve meslek örgütlerini
siyasi amaçlı kullanmaya yönelik bir düzenleme var. Onun için, buna şiddetle
karşıyız değerli arkadaşlarım.
Değerli
arkadaşlarım, şimdi, TOBB ve TESK’in üyelerinin, aday olduklarında, gerçekten,
seçilemedikleri takdirde eski görevlerine döndükleri takdirde tarafsız olarak
görev yapabileceğine inanıyor musunuz? Hangi kuruluşta olursa olsun değerli
arkadaşlarım, hangi partiden olursa olsun, gerçek anlamda siyasi kimliği
çıkmış, meydanlara çıkmış ve yarışa girmiş ve aynı zamanda da o odanın
temsilcisi olması sebebiyle arkasında odası durmuş, onun bütçesini kullanan,
bir fırsata dönüştürme, ona imkân verme noktasında gerçekten yanlışın çok büyük
bir noktada olduğunu görmek zorundayız değerli arkadaşlarım. 
Değerli
arkadaşlarım, bu düzenleme, aynı zamanda siyasi ayrımcılığın, siyaseten
kutuplaşmanın da önünü açacaktır. Şimdi, bu meslek kuruluşları, aslında o
meslek kuruluşlarına üye olan meslektaşlarının haklarını hukuklarını, hangi
alanda sorunlarının olduğunu araştırmak, soruşturmak, düzenlemesini yapmak,
onların haklarını korumak üzere orada görev almış olan kuruluşlardır veyahut da
seçilmiş arkadaşlardır.
Şimdi,
bunları bir kenara bırakarak, orada bir yetkiyi, imkânı fırsata çevirerek hele
hele “Ben siyaset yapacağım, iktidar yanlısı bir partinin, iktidarın yanında
yer almak suretiyle onun imkânlarından faydalanacağım.” diyerek çıktığı bir
yolda gerçekten sürekli yanlış yapma olasılığı fazladır. Kayırma işlemleri
mutlaka fazla olacaktır. Yandaş tutma, yan tutma olayları, tarafgir olma
noktalarında gerçekten yanlışlar birbiri arkasına devam edip gidecektir. Onun
için, değerli arkadaşlarım, buna fırsat vermeyelim, buna imkân vermeyelim.
Yapacaksak şu Mecliste doğru dürüst, gerçek anlamda Türkiye'nin önünü açan
-gerçek anlamda siyaset yapılabilen- meslek örgütlerinin gerçek anlamda görevlerini
yapabildiği düzenlemeleri ortaya koyup onların sorunlarıyla ilgili çözümler
arayan, onlarla ilgili düzenlemeler yapan ve boşu boşuna burada siyasi hesaplar
yaparak, küçük hesaplar yaparak… “Seçimlerde nasıl daha iyi, başarılı
olabiliriz, hangi odayı kullanabiliriz, onun başkanını değerlendirebiliriz,
eğer değerlendiremezsek, seçilemezse yeniden gelip bizim doğrultumuzda görev
yapacak bir arkadaşı buluruz, onu aday yaparız.” düşüncesinden hareketle böyle
bir çalışmaya maalesef imkân veriliyor, buna imkân vermeyelim değerli
arkadaşlarım.
Değerli
arkadaşlarım, şimdi, bu düzenlemenin aslında özel olarak sadece 2 kuruluşun
yasalarında yapılacak değişiklikle değil, 298 sayılı Seçimlerin Temel Hükümleri
ve Seçmen Kütükleri Hakkında Kanun’un ek 7’nci maddesinde yapılacak bir
düzenlemeyle yapılması lazım. Ve bütün kuruluşları, bütün kamu kurumu
niteliğindeki kuruluşları kapsayacak şekilde yapmak gerekir. Yoksa burada
sadece belirli kurumların, belirli kuruluşların temsilcisiymiş gibi burada
düzenleme yapmak gerçekten hem hukuka hem hakkaniyete kesinlikle uygun değil ve
bu çalışmalar Türkiye’nin yararına değil, zararına olacaktır; bunu da özellikle
görmenizi diliyorum değerli arkadaşlarım. 
Değerli
arkadaşlarım, şimdi, meslek odaları sadece TOBB ve esnaf birlikleri değil,
dünya kadar meslek odası var. Şimdi, bu meslek odalarının sorunlarını aslında
oraya seçilen arkadaşlarımızın yakinen takip etmesi gerekiyor. Yani ben
bakıyorum da bugün bir siyasetçi olarak, geçmişte bir tüccar olarak, bir
sanayici olarak odaların tamamen siyasallaştırılmaya çalışıldığı ve odaların
üzerinde siyasi baskı kurulmak suretiyle inanır mısınız odanın zararına olan,
oda mensuplarının, özellikle meslek mensuplarının zararına olan bir düzenleme
veyahut da düzenlemeler karşısında bile hiç ses çıkarmayan odalarla karşı
karşıyayız değerli arkadaşlarım. Şimdi, bu meslek kuruluşlarını bu yönüyle de
siyasallaştırırsak, siyasetin tam göbeğine atarsak gerçekten onların gerçek
anlamda düzenlenmiş olan amaçları doğrultusunda onlardan hizmet beklemek, iş
beklemek kesinlikle mümkün değildir değerli arkadaşlarım.
Değerli
arkadaşlarım, şimdi, biliyorsunuz bu düzenlemeyle birlikte gerçek anlamda bazı
örnekler veriliyor, diyorlar ki: “Kamu görevlisi atanıyor veyahut da istifa
ediyor, seçiliyor veyahut da seçilemiyor; seçilemezse yine kendi mesleğine,
kendi işine geri dönsün.” Ama değerli arkadaşlarım, şimdi, o konu ile bu konuyu
karıştırmak kesinlikle yerinde değil çünkü o, atanmış bir insan; o arkadaşımız,
o kurumda görev yapmak üzere atanmış bir insan ama siz seçilmiş bir insanı,
meslek organları içinden meslek mensuplarının seçtikleri kişiyi siyasete daha
çok bulaştırmak istiyorsunuz ve siyasetin içine sokmak istiyorsunuz, kendi
amacınız doğrultusunda bu odaları kullanmak istiyorsunuz, odaların gerçek anlamda
yöneticilerini ve imkânlarını da kullanmak istiyorsunuz. Geçmişte bunları
yaşadık biz. Geçmişte birçok partinin bayraklarının bazı odaların yerlerinde ve
depolarında bulunduğuna şahit olduk değerli arkadaşlarım. O noktaya
getirmeyelim Türkiye’yi, lütfen. Yapacaksak düzenlemeyi doğru yapalım, gerçekçi
yapalım, objektif değerlendirmeler yaparak gerçekleştirelim. Yoksa tamamen
tarafgir olan, taraf tutan bir düzenleme olur ki kesinlikle bunun ülkeye
faydası olmaz. 
Değerli
arkadaşlarım, şimdi, iktidar partisi dara düştükçe, sıkıntıya girdikçe, böyle,
seçim öncesi kendine göre yeni düzenlemeler ortaya koymaya çalışıyor. Değerli
arkadaşlarım, şimdi seçime kalmış dört ay, on gün, yerel seçimlere. Şimdi,
değerli arkadaşlarım, yani seçimle ilgili düzenlemelerin mutlaka ve mutlaka
önceden yapılması ve bir sene sonra ancak devreye girmesi, yürürlüğe girmesi
Anayasa’mızın emredici hükmüdür. Bunu göz ardı edemezsiniz. Gerçek anlamda bu
düzenlemeyi niye bugün getirdiniz? Başka bir sürü sorunlarımız var. Bu
sorunlarla ilgili çözümleri buraya getirmeniz gerekirken bunları niye
getirmiyorsunuz? Emeklilikte yaşa takılanlarla ilgili düzenlemeyi niye
getirmiyorsunuz değerli arkadaşlarım? Bunları getirelim, bunları tartışalım,
bunları konuşalım burada. Ülke gerçekten ekonomik krizin içinde. Biz
sektörlerimizi nasıl canlandırabileceğiz, fabrikalar nasıl kapanmasın
diyebileceğiz, konkordatolar ilan edilmesin… Ve zincirleme olarak geride birçok
fabrikaların kapanmasına, iş yerlerinin kapanmasına, işsizliğin artmasına neden
olacak konuların üzerine neden eğilmiyoruz da tamamen bir siyasi hesap peşinde,
küçük hesap peşinde, kendi seçim sonuçlarınızı daha iyi bir noktaya
taşıyabilecek düzenlemeleri getirmeye çalışıyorsunuz? Kesinlikle bunu kabul
etmiyoruz, Cumhuriyet Halk Partisi olarak buna şiddetle karşıyız değerli
arkadaşlarım.
Değerli
arkadaşlarım, ülkenin gerçekten çok temel sorunları var yani yargıda
yaşananları görüyorsunuz; hukuk güvenliği yok olmuş, görüyorsunuz; birçok
insanın içeride haksız yere, aylardan beri, yıllardan beri tutuklu olduğunu
biliyorsunuz, bunlarla ilgili niye düzenleme getirmiyorsunuz? Yani atıyorsunuz
içeriye, tutukluyorsunuz ama hakkında dava açmıyorsunuz. Bir seneyi aşkın, iki
seneye yakın sürelerde davaların açılmadığı bir Türkiye’de bunlarla ilgili davaların
hızlandırılması, davaların açılması, davaların çabuk görülmesi, hukuk
güvenliğinin ortaya konulması yönünde düzenlemelerimizin olması gerekirken,
onları getirmemiz gerekirken maalesef onları bir kenara bırakıyoruz, başka
düzenlemeler getiriyoruz. 
Evet,
bu şekilde sözlerimi bitiriyorum, hepinizi sevgiyle saygıyla tekrar
selamlıyorum. (CHP sıralarından alkışlar) 
BAŞKAN
– Adalet ve Kalkınma Partisi Grubu adına Hacı Özkan, Mersin Milletvekili. 
Buyurun
Sayın Özkan. (AK PARTİ sıralarından alkışlar) 
AK
PARTİ GRUBU ADINA HACI ÖZKAN (Mersin) – Sayın Başkan, değerli milletvekilleri;
Türkiye Odalar ve Borsalar Birliği ile Odalar ve Borsalar ile Esnaf ve
Sanatkârlar Meslek Kuruluşları Kanununda Değişiklik Yapılmasına Dair Kanun
Teklifi’nin 1’inci maddesi üzerinde AK PARTİ Grubumuz adına söz almış
bulunuyorum. 
Bu
vesileyle, ekranları başında bizleri izleyen, Mersinli hemşehrilerim başta
olmak üzere, esnaflarımızı, iş dünyamızı ve siz değerli milletvekillerini
saygıyla selamlıyorum. 
Sözlerimin
hemen başında Peygamber Efendimiz’in dünyayı şereflendirişinin yıl dönümü
vesilesiyle aziz milletimizin, tüm İslam âleminin ve sizlerin Mevlit Kandili’ni
tebrik ediyor, bu mübarek günün, günlerin ülkemize ve yeryüzüne hayır
getirmesini Rabb’imden niyaz ediyorum. 
Çocuklar
bizim en kıymetli varlıklarımız, dünyanın gülen yüzü, toplumun geleceği,
insanlığın umududur. Tüm evlatlarımıza mutlu ve aydınlık bir gelecek diliyor,
bu vesileyle tüm çocuklarımızın 20 Kasım Dünya Çocuk Hakları Günü’nü
kutluyorum. 
Sayın
Başkan, değerli milletvekilleri; ülkemizde 307 meslek dalında 2 milyon
civarında esnaf ve sanatkâr, 3.012 esnaf ve sanatkârlar odası, illerde
örgütlenen 82 esnaf odaları birliği, 13 mesleki federasyonla ülkemizin en
yaygın ve en fazla üyesine sahip, 5362 sayılı Esnaf ve Sanatkârlar Meslek
Kuruluşları Kanunu’yla kurulmuş kamu kurumu niteliğini haiz meslek
kuruluşlarında hizmet veren kişilerdir. Meslek odaları ve bunların üst
kuruluşları, esnaf ve sanatkârlar ile bunların yanlarında çalışanların mesleki
ve teknik ihtiyaçlarını karşılamak, mesleki faaliyetlerini kolaylaştırmak,
mesleğin genel menfaatlerine uygun olarak gelişmelerini ve mesleki eğitimlerini
sağlamak, meslek mensuplarının birbirleriyle ve halkla olan ilişkilerinde
dürüstlüğü ve güveni hâkim kılmak, meslek disiplinini ve ahlakını korumak ve bu
maksatla kurulan tüzel kişiliğe sahip kamu kurumu niteliğindeki esnaf ve
sanatkârlar odaları ile bu odaların üst kuruluşu olan birlik, federasyon ve
konfederasyonun çalışma usul ve esaslarını düzenlemeyi amaçlayan kuruluşlardır.
Bu kuruluşlarımız özellikle işletme sayılarının çokluğu, ülke çapında istihdama
sağladıkları büyük katkıyla ekonomimizin can damarını oluşturmaktadır. 
Sayın
Başkan, değerli milletvekilleri; esnaf ve sanatkârlar ülkemizin ekonomik ve
toplumsal hayatında vazgeçilmez öneme sahiptir; ekonomik ve sosyal kalkınmanın
dengeli biçimde dağıtılması ve sürdürülmesinde yaptığı katkı, işsizliğin
azalması, istihdamın ve üretimin artırılması, değişen piyasa koşullarına hızla
uyum sağlayan yapıyla toplumsal açıdan vazgeçilmez yönleridir. 
Bünyesinde
binlerce kişiyi istihdam eden esnaf ve sanatkârlarımız ülkemizin ekonomisi
açısından çok önemli bir işlevi yerine getirmektedir. Türkiye’de esnaf ve
sanatkârlarımız aileleri ve çalışanlarıyla birlikte değerlendirildiğinde, ülke
nüfusunun beşte 1’ini oluşturmaktadır. Ülkemizde esnaf ve sanatkârlarımız,
emeğini, alın terini yoğun teknolojiyle birleştirerek ülke kalkınmasına,
istihdam ve işsizliğin önlenmesine büyük katkılarının yanında, değişen makro ve
mikro ekonomik dengeleri çok çabuk ve kolay tolere ederek bölgeler arasındaki
büyümeye hızla katkı sağlamaktadır. Bunun yanında, büyük sanayi işletmelerinin
tamamlayıcısı nitelikli meslek elemanlarının yetişmesine katkı sağlayarak
destek olmaktadır. Rekabet koşullarına süratle uyum sağlayarak ekonomik
yelpazede orta sınıfta denge unsuru olmaktadır. Özellikle veresiye alışveriş
kültürü toplumdaki aylık geliri olmayan kesim açısından önemli bir etken olup
oluşacak ekonomik kriz ve kaosu tolere etme açısından da çok önemlidir. 
Ülkemize
yönelik birçok ekonomik saldırı karşısında küçük ve orta ölçekli esnafımızın
yanında sanayi ve iş dünyamızın da ortaya koyduğu onurlu duruş ve özverili
tavrı takdire şayandır. Ülkemizin bu ekonomik saldırılar karşısındaki
başarısında esnafımızın ve iş dünyamızın çok büyük katkısı olduğunu biliyor ve
buradan teşekkür ediyoruz.
Ülkemizin
ekonomik, toplumsal ve siyasal hayatında göz ardı edilemeyecek yere sahip esnaf
ve sanatkârlarımız ve bu meslek kuruluşlarımızın temsilcilerinin bugün ülkenin
siyasetini belirleyen bir yerde olması ve sorumluluk alması hususunda yapılacak
her kanuni düzenleme demokrasimizi daha güçlü kılacaktır. 
Ülke
ekonomisinin canlandırılmasının yanında, esnaf ve sanatkârlarımızın hak ettiği
ve AB ülkelerindeki meslektaşlarının seviyesine ulaştırılması için yaptığımız
yasal düzenlemelerin yanında özel teşvik ve destek paketleriyle toplumumuzun
omurgasını oluşturan esnaf ve sanatkârlarımıza her türlü desteği sağlıyoruz. 
Esnaf
ve sanatkârlarımız, Ahi kültürün üstün vakıflarına mensup, devletine, milletine
bağlı, ülkesine hizmeti vazife ve şiar edinmiş, bilgi ve beceresini alın terine
katarak ülkesine hizmet eden güzide insanlardır. 
Bu
kanuni düzenlemeyle umuyoruz ki en kısa zamanda esnaf ve sanatkârlarımız
ülkemiz ekonomisi için de temsil ettiği güçlü varlığının sosyal ve siyasal
yaşamında da hak ettiği yerini almasının önünü açacaktır. 
Kanun
teklifiyle Türkiye Odalar ve Borsalar Birliği ile Odalar ve Borsalar Kanunu’nda
düzenleme yapılarak milletvekili ve mahallî idareler genel ve ara seçimlerinde
adaylık için görevinden ayrılan birlik başkanı ve birlik yönetim kurulu üyeleri
ile oda ve borsa yönetim kurulu başkan ve üyelerine aday olmamaları veya
seçilememeleri hâlinde eski görevlerine dönme imkânı tanınacaktır.
2839
sayılı Milletvekili Seçimi Kanunu’nun 18’inci maddesi uyarınca görevinden
ayrılması zorunlu olanların büyük çoğunluğuna 26/4/1961 tarih ve 298 sayılı
Kanun’la görevlerine geri dönme imkânı tanınmış olsa da Türkiye Odalar ve
Borsalar Birliği, Türkiye Esnaf ve Sanatkârları Konfederasyonu, oda ve
borsalarla ilgili organlarda görev alanların adaylığı veya seçimi kaybetmeleri
hâlinde görevlerine geri dönüp dönmeyecekleri hususunda herhangi bir düzenleme
bulunmamaktadır. 
Yapılan
bu kanun teklifiyle Türkiye'nin en büyük sivil toplum kuruluşları içerisinde
sayılabilecek Türkiye Odalar ve Borsalar Birliği, Türkiye Esnaf ve Sanatkârları
Konfederasyonu, oda ve borsaların seçim hukuku çerçevesinde adaylık için
görevinden ayrılan başkanları ve yönetim kurulu üyelerinin aday olamadıkları veya
seçilemedikleri takdirde eski görevlerine dönebilme imkânı sağlanabilecektir.
Anayasa’nın eşitlik ilkesi çerçevesinde herkesin aday olmasının önünün
açılmasının da demokrasinin bir gereği olduğu gerçektir. Bu kanuni düzenlemenin
demokrasimizi güçlü kılacağına ve temsiliyet girişiminin de önünü açacağına
inanıyorum. 
Kanun
teklifimizin iş dünyamızın ve esnafımızın çok kıymetli temsilcilerine hayırlı
olmasını diliyor, Genel Kurulu saygıyla selamlıyorum. (AK PARTİ sıralarından
alkışlar)
BAŞKAN
– Şahsı adına söz isteyen Şahin Tin, Denizli Milletvekili. (AK PARTİ
sıralarından alkışlar)
Süreniz
beş dakika. 
ŞAHİN
TİN (Denizli) – Sayın Başkan, değerli milletvekilleri; Türkiye Odalar ve
Borsalar Birliği ile Odalar ve Borsalar Kanununda Değişiklik Yapılmasına Dair
Kanun Teklifi’nin 1’inci maddesi üzerinde şahsım adına söz almış bulunmaktayım.
Yüce heyetinizi saygıyla selamlıyorum. 
Öncelikle,
milletimizin ve İslam âleminin idrak ettiği Mevlit Kandili’ni ve Mevlidi Nebi
Haftası’nı tebrik ediyor, tüm insanlığa hayırlar getirmesini temenni ediyorum. 
Yine,
ebediyete irtihal eden Milletvekili arkadaşımız Sayın Erdin Bircan’a da
Allah’tan rahmet, ailesine sabır ve başsağlığı diliyorum.
Seçim
dönemlerinde sıkça yaşanan bir kargaşanın daha önüne geçmek adına, yerel seçimlerin
arifesinde mühim bir düzenleme yapıyoruz. Görüşmekte olduğumuz teklifle STK
yöneticilerinin genelde ve yerelde siyasette aktif rol almasının önünü açıyor
ve teşvik edici nitelikte olmasını sağlıyoruz. 
Siyasi
aktörler gibi, oda, borsa ve birliklerimiz ile sivil toplum kuruluşlarımız
toplumun nabzını tutan, beklentilerinden haberdar olan, çözüm yollarını da
bilen teşekküllerdir. Bu anlamda, sivil toplum kuruluşlarımız için bu teklif
gecikmiş de olsa bir zarurettir. Milletvekili ve mahallî idareler genel ve ara
seçimlerinde adaylık için görevinden ayrılan birlik başkanı ve birlik yönetim
kurulu üyeleri ile oda ve borsa yönetim kurulu başkan ve üyelerine aday
olamamaları veya seçilememeleri hâlinde eski görevlerine dönme imkânı
sağlıyoruz. Bu şekilde bahse konu teşekküllerin başkanı ve yönetim kurulu üyesi
seçilenlerin hak kaybına uğramamalarının önüne geçmiş oluyoruz. Böylelikle
demokrasinin kazanılmış hakların devlet güvencesinde olduğu ilkesini de
uygulamış olmaktayız. 
Değerli
milletvekilleri, AK PARTİ olarak her zaman demokrasiyi tabana yaymanın, ülke
yönetimine katılımı en yüksek seviyelere çıkarmanın yollarını aradık ve bu
noktada çözüm üretmeye çalıştık. Sivil toplum örgütlerimizin yönetime
katılmasının sorunlara süratli çözüm bulabilmenin en makul yolu olduğunu
odalarda görev yapmış birisi olarak çok iyi biliyoruz. Atalarımızın da işaret
ettiği gibi “Damdan düşenin hâlini damdan düşen bilir.” Bir ihracatçının, bir
makine sanayicisinin, bir ham madde üreticisinin, bir ithalatçının ve esnaf
kesimini temsil eden birliklerin yöneticilerinin ülke yönetiminde yer almasının
işleyişi ne derece hızlandıracağı hepimizin malumudur. Zaten demokrasinin
gereği de budur. 
Değerli
milletvekilleri, bu yasal düzenleme iş adamlarımızın, sanayicilerimizin,
esnaflarımızın, kısacası toplumun en temel ihtiyaçlarını karşılayan sektörlerin
çatı kuruluşları olan oda, borsa ve birliklerin başkan ve yönetim kurulu
üyelerinin ülke yönetiminde aktif olarak bulunmaları için de kaçınılmaz bir
fırsat olacaktır. İşi ehline teslim etmek önemli. Bu nedenle yönetime katılımın
önünde engel olan tüm tıkanıklıkları aşmamız gerekiyor. 
Hassas
bir dönemde yaptığımız bu düzenlemeyle iş âleminin talep ve önerilerini bilen
iş insanlarının yönetime daha aktif katılımının sektörlerin sorunlarına çözüm
üretme ve neşter vurma anlamında son derece kıymetli olduğunu özellikle
vurgulamak istiyorum. Ekonomimizin yoğun saldırılara maruz kaldığı bir dönemde
bahse konu teşekküllerin yöneticilerinin de şehirlerimizin ve ülkemizin
yönetiminde ellerini taşın altına koymalarının gelişmemize ve güçlenmemize daha
da büyük katkı sunacağı aşikârdır. İnanıyoruz ki Türkiye, yeni stratejiler, yol
haritaları sayesinde hedeflerine daha kolay ulaşacak, dünyanın sayılı ülkeleri
arasında en üst sıralardaki yerini pekiştirecektir. Her gün yeni hamlelerle
dünyaya örnek olacak nitelikte dev projeleri hayata geçiren ve destansı
hamlelere imza atan Türkiye bu alanda da ayağındaki prangaları kırmış
olacaktır. 
Düzenlemenin
oda, borsa ve birlik başkanları ile yönetim kurulu üyelerine, ülkemize ve
milletimize hayırlı uğurlu olmasını diliyor, yüce heyetinizi saygıyla
selamlıyorum. (AK PARTİ sıralarından alkışlar)
BAŞKAN
– On dakika süreyle soru-cevap işlemi yaptıracağım.
Sayın
Tanal…
MAHMUT
TANAL (İstanbul) – Teşekkür ediyorum Değerli Başkanım.
Tabii,
bugün hep Düzce’den başladık ama Bolu’dan Düzce’ye inerken Kaynaşlı yolunda
ışıklandırmalar yetersiz, kışın hep trafik kazaları oluyor. Benim Ulaştırma
Bakanlığından istirhamım ve Düzce Milletvekili arkadaşımız da herhâlde gayret
edecek, o da çaba sarf edecek, o yolun daha fazla aydınlatılmasını talep
ediyoruz. Neden aydınlatılmıyor?
İkinci
konu: Düzce ile Yığılca arasındaki yol çok dar. Yığılca’da bir çimento
fabrikası yapılıyor, o çimento fabrikası oradaki arıcılığa zarar vermeyecek mi?
Arıcılıkla uğraşan vatandaşımız mağdur olmayacak mı?
Üçüncüsü:
Şanlıurfa ili Akçakale ilçesi ile Ceylanpınar arasında bir yol var, o yol neden
yapılmıyor? Yıllardan beri hep yatırım programında olduğu hâlde yapılmamasının
sebebi nedir? Eğer bir an önce bize cevap verirlerse sevinirim.
Teşekkür
ediyorum, saygılar sunuyorum. 
BAŞKAN
– Sayın Çelebi...
MEHMET
ALİ ÇELEBİ (İzmir) – Teşekkürler Sayın Başkan.
Sayın
Elitaş biraz önce soruma karşılık olarak Yüksek Seçim Kurulu kararını okudu.
Aslında bu karar, yapılması gereken kanun değişikliğinin 298 sayılı Kanun’un ek
7’nci maddesinde olduğunu teyit ediyor. Burada sorum şu: 298 sayılı Kanun’un ek
7’nci maddesinde yapılması gereken değişikliği Anayasa 67 engeline takılmamak
yani bir yıl içinde yapılacak seçimlerde uygulayamayacağınız için mi TOBB
Kanunu üzerinden getirdiniz? Bu, kanuna çalım atma değil midir?
İkinci
sorum şu: Geri dönüşü atama değil de en azından tekrar kurumların kendi içinde
seçimle yapmasını düşündünüz mü?
Saygılarımla.
BAŞKAN
– Sayın Yılmaz…
ÜMİT
YILMAZ (Düzce) – Sayın Başkan, 15 Temmuz hain girişiminde bulunan FETÖ mensubu
iş adamları ve şirketlerinden alacağı olan birçok vatandaşımız iki yılı aşkın
zamandır Düzce’de alacaklarını alamamıştır. Alacağı olan esnaf ve müstahsil
vatandaşlarımız ekonomik olarak son dönemde oldukça zor durumdadırlar. Artan
döviz kurları ve faizler bu vatandaşlarımızın alacağını zaten eritmiştir.
Şirketlere atanan kayyumlar maalesef, mağdur vatandaşlarımızla ilgilenmemekte
ve sorunlarına kulak tıkamaktadır. Atanan kayyumlar mağdur vatandaşlarımızın
alacaklarını bir an önce ödeyerek üzerine düşeni yapmalıdır.
Atanan
kayyumların aldıkları maaşlar toplumda söylentilere ve rahatsızlığa sebep
olmaktadır. El konulan şirketlerin tasfiyesinin aldıkları maaş kesileceği için
kayyumlar tarafından geciktirildiği dedikodusu hızla yayılmaktadır. İlgili
bakanlığın konuyla ilgili çalışma yapıp yapmadığını Sayın komisyona soruyorum.
BAŞKAN
– Sayın Arslan…
KAZIM
ARSLAN (Denizli) – Sayın Başkan, görüşmekte olduğumuz 14 sıra sayılı Türkiye
Odalar ve Borsalar Birliği ile Odalar ve Borsalar Kanununda Değişiklik
Yapılmasına Dair Kanun Teklifi’nin öncelikle Türkiye Büyük Millet Meclisi
İçtüzüğü’nün 38’inci maddesine göre Anayasa’ya uygunluğunun incelenmesi
gerekirken bu inceleme yapılmadan Sanayi ve Ticaret Komisyonuna havale
edilmesinin sebebi nedir? Bunu yapmayarak Anayasa’mızı askıya mı aldınız? İç
Tüzük’ümüzün 38’inci maddesini neden dikkate almıyorsunuz? 
Yalnızca
TOBB’un ve TESK’in kanununa eklenen maddeleriyle oda ve birlikler içinden belli
isimleri aday yapmak ve onlara koltuk garantisi vermek, seçilememeleri hâlinde
endişelerini gidermek için adrese teslim bir düzenleme mi yapıyorsunuz?
Anayasa’mızın 135’inci maddesinde yer alan kamu kurumu niteliğini haiz 21
kuruluşun 2’si için düzenlemeyi yapıp da diğer 19 kuruluşun uğradığı haksızlığı
nasıl gidereceksiniz?
Teşekkür
ederim.
BAŞKAN
– Sayın Barut…
AYHAN
BARUT (Adana) – Sayın Başkan, AKP Genel Başkanını başkomutan, Türkiye
Cumhuriyeti’nin birinci başkanı, ona itaati farz, karşı gelmeyi haram gören
sözde profesör unvanlı pek çok öğretim üyesi ve rektörler görmekteyiz. Son
bomba ise Necmettin Erbakan Üniversitesi Havacılık ve Uzay Bilimleri Fakültesi
Dekanı Profesör Doktor Mehmet Karalı isimli birinden geldi. “İyi bir çocuk
yetiştirmek, iyi bir ev hanımı olmak, bakan ya da başbakan olmaktan veya
başarılı bir iş kadını olmaktan daha çok elzemdir. Yerel seçimde hiçbir kadın
belediye başkanı adayına oy vermeyeceğim.” paylaşımında bulundu. Bu düşünce
için özellikle AKP’li kadın siyasetçi arkadaşlarımız ne düşünüyor? Bu kafa ve
bu zihniyeti şiddetle kınıyorum. Bu sözde bilim insanlarının kamuoyuna yansıyan
düşünceleri böyleyse yansımayan eylem ve söylemlerini siz düşünün. 
Rektör
ve akademisyenlerin bu tür açıklama, tutum, davranış ve tasarrufları için verdiğimiz
araştırma önergesi Başkanlığınızda hâlâ beklemektedir. 
Teşekkür
ederim. 
BAŞKAN
– Sayın Komisyon…
SANAYİ, TİCARET, ENERJİ, TABİİ KAYNAKLAR, BİLGİ
VE TEKNOLOJİ KOMİSYONU BAŞKANI MUSTAFA ELİTAŞ (Kayseri) – Sayın Başkan, Sayın
Tanal ayrılmış ama Düzce milletvekili arkadaş…
MAHMUT TANAL (İstanbul) – Ayrılmadım efendim, ben
ön sıradayım Sayın Başkanım. 
SANAYİ, TİCARET, ENERJİ, TABİİ KAYNAKLAR, BİLGİ
VE TEKNOLOJİ KOMİSYONU BAŞKANI MUSTAFA ELİTAŞ (Kayseri) – Yer değiştirmiş.
Sayın Tanal buranın demirbaş milletvekillerinden. Yer değiştirmiş. Soruyu başka
yerde sordunuz, cevabı diğer koltukta alıyorsunuz. 
Düzce milletvekili arkadaşlarımızla yaptığımız
görüşme çerçevesinde Bolu-Düzce arasında Kaynaşlı mevkisindeki ışıklandırmanın
iyi olduğuyla ilgili kanaatler var. Arkadaşlarımız, Düzce Milletvekilimiz hem
Sayın Fahri Çakır…
MAHMUT TANAL (İstanbul) – Bir heyet oluşturalım
Başkanım, vallahi. Bakın, MHP milletvekili arkadaşımız burada, o da şikâyetçi
muhtemelen. 
SANAYİ, TİCARET, ENERJİ, TABİİ KAYNAKLAR, BİLGİ
VE TEKNOLOJİ KOMİSYONU BAŞKANI MUSTAFA ELİTAŞ (Kayseri) – …hem de Ümit Yılmaz
Bey o konuyla ilgili ifadede bulundular. Siz dışarıda bu konuyu görüşürsünüz.
Hem sis olduğu dönemlerde o…
MAHMUT TANAL (İstanbul) – Bakın, Milliyetçi
Hareket Partisi milletvekili arkadaşımız da orada, o da isterse fikrini beyan
etsin.
ÜMİT YILMAZ (Düzce) – Sayın Tanal, Bolu Dağı
ışıklandırması, sis ışıklandırması yeni yapıldı. Epeydir geçmediniz galiba.
SANAYİ, TİCARET, ENERJİ, TABİİ KAYNAKLAR, BİLGİ
VE TEKNOLOJİ KOMİSYONU BAŞKANI MUSTAFA ELİTAŞ (Kayseri) – Uçakla gittiği için
Sayın Tanal görmüyor. (AK PARTİ sıralarından alkışlar) 
ÖZGÜR ÖZEL (Manisa) – Cevap hakkı kalsın.
ÜMİT YILMAZ (Düzce) – Hani kralın hakkı krala,
Sezar’ın hakkı Sezar’a.
SANAYİ, TİCARET, ENERJİ, TABİİ KAYNAKLAR, BİLGİ
VE TEKNOLOJİ KOMİSYONU BAŞKANI MUSTAFA ELİTAŞ (Kayseri) – Türk Hava Yolları
artık kara yolundan daha ucuz olduğu için Sayın Tanal orayı pek tercih etmiyor.
Yukarıdan gözükürken belki karanlık gözükebilir.
MAHMUT TANAL (İstanbul) – Sataşmadan söz
isteyeceğim.
ÖZGÜR ÖZEL (Manisa) – O köprü uçaktan pahalı
demek. O köprü uçaktan pahalı demek anlamındadır. 
SANAYİ, TİCARET, ENERJİ, TABİİ KAYNAKLAR, BİLGİ
VE TEKNOLOJİ KOMİSYONU BAŞKANI MUSTAFA ELİTAŞ (Kayseri) – Hayır, zamanın çok
kıymetli olduğunu Sayın Tanal biliyor. 
ÖZGÜR
ÖZEL (Manisa) – Hava yolları kara yolundan ucuz olmaz. Köprü uçaktan pahalı. 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Sayın Tanal zamanın çok kıymetli olduğunu biliyor. Onun için
zaman çok kıymetlidir diye oradan gidiyor. 
Sayın
Çelebi biraz önceki verdiğim cevapla ilgili bir konu söyledi. 
Bakın,
Sayın Çelebi, yaptığımız düzenleme seçim öncesi işlerle ilgili değil, seçimden
sonraki işlerle ilgili bir durum. Buradan ben size Yüksek Seçim Kurulunun
verdiği kararın… 2014/30 Mart seçimlerine giderken 2839’un “Adaylık için
görevden çekilmesi gerekenler” başlıklı 18’inci maddesinde kamu kurumu
niteliğinde meslek kuruluşlarında yer verilmiş olması karşısında, 30 Mart 2014
tarihinde yapılacak olan mahallî idareler genel seçimlerinde aday olmak isteyen
o ticaret odaları ve ticaret borsaları ile Türkiye Odalar ve Borsalar
Birliğinin yönetim ve denetim kurullarında görev yapanların görevlerinden
ayrılma isteğinde bulunmaları gerektiği fakat bizim bu yaptığımız düzenleme 31
Marttan sonra ortaya çıkacak olaylarla ilgili bir düzenleme yapıyor. 
Şimdi
enteresan bir şey daha söyleyeyim size. Oda ve borsalardaki meclis üyeleri
istifa etmeden herhangi bir yere aday olabiliyorlar. Oda ve borsaların meclis
başkanları istifa etmeden herhangi bir yere aday olabiliyorlar. Bakın, meclis
başkanlarını diyorum. İncelettirdim…
KAZIM
ARSLAN (Denizli) – İstifa ediyor Sayın Başkan.
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Meclis başkanları Sayın Arslan. 
Kanun
metnini okursanız -komisyonda da öyle değerlendirdik- “Oda ve borsaların
yönetim kurulu başkan ve üyeleri” diyor. Meclis başkanı yönetim kurulu üyesi
değil. Meclis başkanı, meclis genel kurulu içerisinden seçilmiş birisi. 
Bakın,
enteresan diyorum. Meclis başkanının, herhangi bir odanın meclis başkanının bu
önümüzdeki mart ayında yapılacak seçimlerde bir yerden aday olabilmesi için
istifa şartı da yok çünkü kanunda meclis başkan ve üyeleriyle ilgili bir
düzenlemeyi ifade ediyor.
Şimdi,
bizim İç Tüzük’ümüz “Komisyonlar, kendisine havale edilen işleri öncelikle
Anayasa’ya aykırı olup olmadığı konusunda denetlerler.” diyor. 38’inci madde
“Komisyonlar, kendilerine havale edilen tekliflerin ilk önce Anayasa’nın metin
ve ruhuna aykırı olup olmadığını tetkik etmekle yükümlüdürler.” Komisyon
toplantısını yaptık. Biz Başkanlık Divanı olarak Anayasa’ya uygun olduğunu
idrak ettik. Şu anda da Anayasa’ya uygun olduğunu söylüyorum. Nitekim, Meclis Başkanlığı,
kendisine havale edilen kanun tekliflerini Anayasa’ya uygunluk denetiminden
Kanunlar Kararlar vasıtasıyla geçirmiş. Bakıyorum, siz orada -Komisyon
tutanaklarını incelerseniz- Anayasa’ya aykırı olduğuyla ilgili bir beyanda da
bulunmamışsınız. Yani ilk etapta Anayasa’ya aykırı olduğunu iddia eden bir
milletvekilinin bu Komisyonu uyarması, “Buna önce Anayasa’ya uygunluk yönünden
bir denetim yapmamız gerekir.” diye ifadede bulunmanız gerekirdi. Muhalefet
şerhinde de Anayasa’ya aykırılıkla ilgili bir düzenleme yok. Önergelere
bakıyorum, önergelerde de Anayasa’ya aykırılık önergesi yok, 1’inci maddeyi
konuşuyoruz. Şimdi önergeleri görüşeceğiz, eğer bir önerge vermediyseniz 1’inci
maddenin Anayasa’ya aykırılığıyla ilgili herhangi bir görüş de yok. Bütün
siyasi partilerin önergelerine bakıyorum, değiştirme yapıyorlar. Yani
Anayasa’ya aykırılıkla ilgili…
(Mikrofon
otomatik cihaz tarafından kapatıldı) 
KAZIM
ARSLAN (Denizli) – Sayın Elitaş, Anayasa Komisyonuna havale ettiniz mi,
etmediniz mi; biz ona bakıyoruz. 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Biz havale edemeyiz.
KAZIM
ARSLAN (Denizli) – Siz karar vermeyeceksiniz ki Anayasa Komisyonu karar
verecek. 
MAHMUT
TANAL (İstanbul) – Sayın Başkan…
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Daha bitmedi Sayın Tanal. Başkan izin verirse bitmedi. 
BAŞKAN
– Buyurun, toparlayın Sayın Başkan. 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Şimdi, Sayın Arslan, ilk önce kanun teklifi Meclis
Başkanlığına verilir. Meclis Başkanlığı Kanunlar Kararlar bunu inceler.
Kanunlar Kararlar Anayasa’ya uygun olduğunu denetledikten sonra komisyona
gönderir. Komisyon Başkanlıktan gelen konuyu ve biz de Başkanlık Divanı olarak
bunun uygun olduğunu değerlendirdik ama muhalefetin…
KAZIM
ARSLAN (Denizli) – Öncelikle hangi komisyona gitmesi lazım?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Hayır efendim, bakın, biz bunu görüşürken… İç Tüzük 38 net
söylüyor. İç Tüzük 80 veya 79’uncu maddede Anayasa’ya uygunluğun Genel Kurulda…
Tümüyle ilgili değil, sadece maddelerini söylüyor. Komisyonda bu metnin
Anayasa’ya aykırı olduğunu bütünüyle iddia edebilirsiniz ama Genel Kurulda
kanun teklifinin tamamını değil, herhangi bir maddesinin Anayasa’ya aykırı
olduğuyla ilgili bir iddiada bulunabilirsiniz, bu da bildiğim kadarıyla
Anayasa… Sayın Tanal iyi bilir maddesini aslında. 
MAHMUT
TANAL (İstanbul) – 84…
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – 84’üncü madde mi? 
Anayasa’ya
aykırılığı tümüyle ilgili söyleyemezsiniz, bir maddede söyleyebilirsiniz ama
Komisyonda tamamen Anayasa’ya aykırılık diye yapabilirsiniz. Rapora bakıyorum
yok, muhalefet şerhi yok. Anayasa’ya aykırılıkla ilgili herhangi bir şey yok.
Meclis Başkanlığının kanun teklifi inceleme raporu… Türkiye Büyük Millet
Meclisi Başkanlığı Kanunlar ve Kararların 15 Kasım tarihinde yaptığı
incelemesinde de Anayasa’ya uygunluk verilmiş.
MAHMUT
TANAL (İstanbul) – Yok, verilmemiş, incelememiş, hiç bakmamış, hiç “Anayasa”
kavramı geçmemiş. “Anayasa” kelimesi geçmiyor Başkanım.
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Şimdi, bakın Sayın Tanal, Meclis Başkanlığı bize gönderdiyse
bunun Anayasa’ya uygunluğunu kabul etmek gerekir. Bu, bir karinedir.
(Mikrofon
otomatik cihaz tarafından kapatıldı)
MAHMUT
TANAL (İstanbul) – Efendim, yok, yok.
KAZIM
ARSLAN (Denizli) – Ne karinesi ya? Havale edilmemiş, incelenmemiş Komisyonda.
MAHMUT
TANAL (İstanbul) – Sayın Başkan…
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Eğer izin verirseniz… Bir milletvekili arkadaşımızın…
kayyuma devrolan şirketlerle ilgili bir ikazı dile getirdim. Muhakkak ki biraz
önce söylediğim gibi ilgili bakanlıklar komisyon tutanaklarını, Genel Kurul
tutanaklarını alacaklardır. Onlar da bu konuyla ilgili yapacaklardır. Biz de
bir milletvekili olarak “Sizin bu hassasiyetinizi dile getirelim.” diye ifade
ediyoruz. 
Bir
sayın milletvekilimiz… Biri bir yerde kadın adaylarla ilgili bir şey söylemiş.
Kim söylediyse halt etmiş. Burada kadın milletvekillerimiz var. 
KAZIM
ARSLAN (Denizli) – O zaman görevden alın, tepki gösterin. Sessiz kalmak demek,
kabul etmek demektir.
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Milletvekilleri 81 milyon insanı temsil etme kabiliyetine
sahip. Hangi partiden olursa olsun, kadınlarla ilgili böyle bir şeyi söyleyen,
haddini aşan bir ifade kullanmıştır. Bu, ister AK PARTİ’li olsun ister başka
partili olsun, bugün kadınlar seçme hakkına ve seçilme hakkına sahiptirler.
Onlarla ilgili bu şekilde düşüncelerini bir parti adına söylediyse, kim
söylediyse parti gereğini yapacaktır. Eğer böyle bir şey yaptıysa haddini aşan
bir ifadede bulunmuştur. O da kendisini bağlayan bir cümledir. 
Ben
teşekkür ediyorum.
MAHMUT
TANAL (İstanbul) – Sayın Başkan…
BAŞKAN
– Sayın Tanal, yerinizden…
MAHMUT
TANAL (İstanbul) – Değerli Başkanım, sayın hatip benim sorularıma cevap
verirken benim Ankara-İstanbul arası…
BAŞKAN
– Mikrofonu açayım.
MAHMUT
TANAL (İstanbul) – Sizden istirham ediyorum yani 69’uncu maddeye göre şahsımı
bizzat hedef göstererek sataşmada bulunmuştur.
ÖZGÜR
ÖZEL (Manisa) - Şahsına sataşma var. 
BAŞKAN
– Açayım ben, siz meramınızı anlatın.
MAHMUT
TANAL (İstanbul) – Teşekkür ederim Değerli Başkanım.
Sayın
Başkan sorularıma cevap verirken, uçak biletlerinin ucuz olması nedeniyle
Ankara’dan İstanbul’a uçakla gittiğim, kara yoluyla gitmediğim şeklinde
ifadelerle beni seçmenlerin yanında küçük düşürmüştür çünkü ben Düzce’nin fahri
milletvekiliyim. Bu açıdan, şahsıma sataşma nedeniyle kürsüden söz istiyorum,
sizden istirham ediyorum ben.
BAŞKAN
– Buyurun Sayın Tanal. (CHP sıralarından alkışlar) 
ÜMİT
YILMAZ (Düzce) – Sayın Tanal, Düzce’de havaalanı yok yalnız.
X.- SATAŞMALARA İLİŞKİN KONUŞMALAR (Devam)
6.- İstanbul Milletvekili Mahmut Tanal’ın, Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Başkanı Mustafa Elitaş’ın 14 sıra
sayılı Kanun Teklifi’nin 1’inci maddesiyle ilgili soru-cevap bölümünde şahsına
sataşması nedeniyle konuşması
MAHMUT
TANAL (İstanbul) – Teşekkür ediyorum Değerli Başkan.
Değerli
milletvekilleri, hepinizi saygıyla, hürmetle selamlıyorum.
Değerli
Başkanım -gayet rahat- Ulaştırma Bakanlığı elinizde, arayın, deyin ki: “Mahmut
Tanal Meclisin ekim ayında açıldığı tarihten itibaren hiç hava yolculuğu veya
tren yolculuğu yapmış mı yapmamış mı?” Ve Ulaştırma Bakanlığından yine OGS, HGS
kayıtlarını alabilirsiniz. (CHP sıralarından alkışlar) Düzce giriş ve
çıkışlarını ve aynı zamanda Bolu ve Düzce kara yolunu sürekli kullanan bir
milletvekiliyim. 
Tabii
ki buradaki milletvekili arkadaşlarımız, keşke onlar da benim gibi Düzce’nin
sorunlarını dile getirseler. Yığılca ile Düzce arasındaki yol yapıldı mı?
Yapılmadı. Yığılca’da çimento fabrikası var mı? Kime verdiniz? Verdiğiniz
kişiler gerçekten orada arıcılığı bitirdi mi bitirmedi mi? Melen suyuna, gayet
açık ve net, biraz önce sayın… Yani o ilişkiyi söylemeyeyim ama milletvekili
arkadaşımız dürüstçe dedi ki: “Ya, kolektörler tam bitmedi, evet, Melen
Çayı’nın suyu kirleniyor.” 
E,
arkadaşlar, burada halka hizmet Hakk’a hizmettir. Yani netice itibarıyla Düzce
“yeşil Düzce” diye geçiyor, şu anda Düzce’de yaşayan vatandaşımız temiz bir
hava alamıyor çünkü havası o kadar kirli. Bununla ilgili bir kanun teklifi
verdik, dedik ki: Düzce halkı ekonomik anlamda sıkıntılı. Gelin, biz buraya
doğal gazı daha ucuz bir fiyattan verelim. Aynı zamanda, yapılacak olan doğal
gaz tesisatını da iki yıl ödemesiz, faizsiz olarak verelim. Bu kanun teklifini
verdik ama bunu yine Genel Kurula getirmediniz. 
Düzce’ye
gidin, sokaktaki vatandaşa sorun: “Mahmut Tanal kim, AK PARTİ’li milletvekili
arkadaşlarımız kim?” Yani burada netice itibarıyla isterseniz milletvekili
arkadaşlarımızla birlikte gayet rahat Düzce Belediye Başkanlığında da
yarışabiliriz. Açık ve net anlamda buna da hodri meydan diyorum. 
Saygılarımı
sunarım.
İyi
akşamlar diliyorum ben. (CHP sıralarından alkışlar) 
ÜMİT
YILMAZ (Düzce) – Başkanım, söz istiyorum.
BAŞKAN
– Buyurun Sayın Milletvekili. 
MAHMUT
TANAL (İstanbul) – AK PARTİ’lilere sataştım, MHP’ye laf söylemedim ben. 
ÜMİT
YILMAZ (Düzce) – Yok yok, Sayın Tanal’ın adını zikrettiği konularda haklılığı
vardır. Düzce’nin…
BAŞKAN
– Oturun, yerinizden bir dakikalık söz vereyim ben size.
VII.- AÇIKLAMALAR (Devam)
45.- Düzce Milletvekili Ümit Yılmaz’ın, İstanbul Milletvekili Mahmut
Tanal’ın sataşma nedeniyle yaptığı konuşmasındaki bazı ifadelerine ilişkin
açıklaması
ÜMİT
YILMAZ (Düzce) – Sayın Başkanım, Sayın Tanal’ın söylediği gibi, gerçekten
Düzce’de adını zikrettiği sorunlar vardır. Ben sadece Bolu Dağı
ışıklandırmasında sis lambalarının tamamlandığını…
MAHMUT
TANAL (İstanbul) – Yeni yapılmadı Üstat, faturayı ibraz ederim. Ben
milletvekilliğinden istifa ederim, siz eder misiniz? Bu kadar açık ve net yahu.
Özür
dilerim, sözünüzü kestim.
ÜMİT
YILMAZ (Düzce) – Sayın Tanal, dediğiniz diğer konularda, hava kirliliği olsun,
çimento fabrikası sorunu olsun, Melen Suyu’nun kirlenmesi soruları… Bu sorunlar
vardır, bunları biz zaten Meclis kürsüsünde de çeşitli platformlarda da veya
ilgili bakanlıklarda da dile getiriyoruz. Gerçekten önümüz kış, gerçekten hava
kirliliği ciddi bir problem Düzce’de. 
Sayın
Tanal’ın ve Düzce’ye katkı sağlayacak herkesin de görüşlerine saygı duyarım ve
desteklerim her zaman. Düzce’de insanlar nefes alamıyor, doğal gazı bir an
önce…
(Mikrofon
otomatik cihaz tarafından kapatıldı) 
XI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Isparta Milletvekili Recep Özel ve 2 Milletvekilinin Türkiye Odalar
ve Borsalar Birliği ile Odalar ve Borsalar Kanununda Değişiklik Yapılmasına
Dair Kanun Teklifi (2/1287) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 14) (Devam)
BAŞKAN
– 1’inci madde üzerinde yedi önerge vardır, önergeleri aykırılık sırasına göre
işleme alacağım.
İlk
okutacağım iki önerge aynı mahiyette olduğundan birlikte işleme alacağım. 
Okutuyorum:

Türkiye Büyük Millet Meclisi Başkanlığına
Görüşülmekte
olan 14 sıra sayılı Kanun Teklifi’nin 1’inci maddesinin tekliften çıkarılmasını
arz ve teklif ederiz.
 Filiz
Kerestecioğlu Demir Ali Kenanoğlu Kemal Bülbül
 Ankara İstanbul Antalya
 Rıdvan
Turan Mahmut Toğrul
 Mersin Gaziantep

Aynı mahiyetteki diğer önergenin imza sahipleri:
 Ayhan Erel Bedri
Yaşar Aylin Cesur
 Aksaray Samsun Isparta
 Ahmet Kamil Erozan Metin
Ergun
 Bursa  Muğla
BAŞKAN
– Komisyon aynı mahiyetteki önergelere katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılmıyoruz Sayın Başkanım. 
BAŞKAN
– Aynı mahiyetteki önergeler hakkında konuşmak isteyen Mersin Milletvekili
Rıdvan Turan. (HDP sıralarından alkışlar)
RIDVAN
TURAN (Mersin) – Sayın Başkan, şimdi, bu kadar mesai sonrasında anladık ki AKP
TESK’ten ve TOBB’dan birilerini aday yapmaya çalışıyor, bize de burada kök söktürüyor.
Arkadaşlar, bir gün size “Türkiye Büyük Millet Meclisinde yasama kalitesi niye
düşük?” diye sorarlarsa işte bu tartışmayı ve bu önergeyi gösterebilirsiniz.
Böyle matrak bir şey olabilir mi Allah aşkına ya! Yani, burada maddeleri de
defalarca konuşuldu, Anayasa’ya aykırı, eşitlik ilkesine aykırı bir durumla
karşı karşıyayız. 
Yani,
şimdi, koskoca bir Meclis, 2 tane, 3 tane, hadi olsun 5 tane adayı TESK’ten,
TOBB’dan alacağım diye böylesine bir yasal düzenlemeye cüret eder mi? Alın
arkadaşlar, almayın demiyoruz, alın; TESK Başkanı da TOBB Başkanı da yönetim
kurulu da osu da busu da hepsi aday olsun, demokratik özgürlüklerin önü
açılsın. Bunu anladık da geri dönme kapısını niye açık bırakıyorsunuz? Benzer
başka kurumlara bunu uygun görmüyorsunuz, niye bu iki kuruma uygun
görüyorsunuz? Ayrıyeten, diğer kurumlara da uygun görülmemelidir. 
Ben
bunlardan bir tanesinin üyesi olsam ve oyumu kullanıp yöneticimi seçsem, ondan
sonra da benim yöneticim tasvip etmediğim bir partiden aday olsa ben bunu doğru
görmem. Bu ne demektir, biliyor musunuz? Bu, demokratik hak ve özgürlüklerin
önünü açan bir şey değil, tam tersine, kamu kurumu niteliğindeki bu kurumların
içerisine siyasal kutuplaşmayı sokmak demektir. Eğer demokratik hak ve
özgürlüklerin önünü açmaksa mesele, açabiliriz arkadaşlar, bunun o kadar çok
imkânı var ki.
RECEP
ÖZEL (Isparta) – Ne alakası var ya. Siyasi partiye üye olmalarına engel var mı?
Yok.
RIDVAN
TURAN (Devamla) – Ama bakın, yani bir kamu kurumu yöneticisinin HDP’ye oy
vermesi bile yöneticilikten KHK’yle atılması için gerekçeyken, böyle, Ali
Cengiz oyunlarıyla KESK’ten, TESK’ten, TOBB’dan aday devşirmeye çalışmak
anlamlı şeyler değil.
RECEP
ÖZEL (Isparta) – Oy veren kim atılmış ya, oy veren hangisi atılmış?
RIDVAN
TURAN (Devamla) – Yani kusura bakmayın, bunu anlayabilmek mümkün değil. Bu hem
siyaset etiği açısından sorunlu hem de yasama kalitesi açısından sorunlu.
Ayrıyeten de sözünü ettik, işte Anayasa’nın 65’inci maddesine aykırı, 135’inci
maddesine aykırı bir durumla karşı karşıyayız. Dolayısıyla, biz bunun hiç
önerilmemiş olmasını temenni ederdik ve kesinlikle ve kesinlikle bu önergenin
karşısında olduğumuzu ifade etmek isteriz.
Konuşmak
istediğim bir diğer konu, bugün önemli bir gün, Avrupa İnsan Hakları Mahkemesi
Sayın Selahattin Demirtaş hakkında tarihsel önemi haiz bir karara imza attı
arkadaşlar; yalnızca Sayın Selahattin Demirtaş hakkında değil, aynı zamanda
tutuklu bulunan 9 milletvekilimizin tümü hakkında. Bu, herhangi bir Avrupa
İnsan Hakları Mahkemesi kararı değildir, Avrupa İnsan Hakları Mahkemesinin
46’ncı maddeye dayanarak verdiği bir karardır. Kesinleşmiş Avrupa İnsan Hakları
Mahkemesi kararlarına iç hukukun tabi olmak gibi bir zorunluluğu vardır yani
Erdoğan’ın “Bunu biz kabul etmeyiz, buna gereğini yaparız.” türünden yaklaşımları
-bakın, altını çizerek söylüyorum- Türkiye’yi bir kez daha uluslararası âlemde
rezil eder, açık söylüyorum. Zaten bir ekonomik krizle karşı karşıyayız, bunu
çok daha boyutlandıracak bir bombanın fitilini ateşlemek anlamına gelir. 
Ya,
28 Şubat döneminde AİHM’i yol yapmıştınız, her konuda AİHM’e gidiyordunuz. O
zaman AİHM’in kararları bağlıyordu da şimdi mi bağlamıyor? Arkadaşlar,
memleketi bu kadar zor duruma sokmayın. Yargıtay 8. Ceza Dairesinin daha önce
Erdoğan hakkında verdiği kararı nasıl AİHM’e taşıdıysanız, 28 Şubatla
hesaplaşmak adına nasıl AİHM’e gittiyseniz ve AİHM kararları o zaman ne kadar
geçerli idiyse şu anda da o kadar geçerlidir değerli arkadaşlar. 
Ezcümle,
iki yıldır söylediğimizi AİHM de tescil etmiş durumda. Selahattin Demirtaş ve 9
milletvekilimiz tutuklu değildir, siyasi rehinedir ve bu siyasi rehine olma
hâlleri tez elden sonlandırılmalıdır.
Genel
Kurulu saygıyla selamlıyorum. (HDP sıralarından alkışlar)
CAHİT
ÖZKAN (Denizli) – Sayın Başkanım…
BAŞKAN
- Buyurun Sayın Grup Başkan Vekili.
CAHİT
ÖZKAN (Denizli) – Grubumuza sayın hatip sataşmıştır, kürsüden söz talep
ediyorum.
MAHMUT
TOĞRUL (Gaziantep) – Ne diye sataştı ya? Mahkeme kararını söyledi ya.
CAHİT
ÖZKAN (Denizli) – Konuşmasını iki bölüme ayırmıştır, ilk bölümünde AK PARTİ
Grubumuza “Yapmış olduğunuz bu kanun teklifi gayriciddidir, ciddiyetsizdir.”
ifadeleriyle sataşmıştır.
BAŞKAN
– Buyurun Sayın Milletvekili. (AK PARTİ sıralarından alkışlar)
X.- SATAŞMALARA İLİŞKİN KONUŞMALAR (Devam)
7.- Denizli Milletvekili Cahit Özkan’ın, Mersin Milletvekili Rıdvan
Turan’ın, 14 sıra sayılı Kanun Teklifi’nin 1’inci maddesiyle ilgili önerge
üzerinde yaptığı konuşmasında AK PARTİ Grubuna sataşması nedeniyle konuşması
CAHİT
ÖZKAN (Denizli) - Sayın Başkan, değerli milletvekilleri; öncelikle konuşmanın
ikinci kısmından başlıyorum. 
Her
şeyden önce, defaatle ve her çıkışımızda ifade ediyoruz: On yedi yıldan beri,
hamdolsun, milletimizin nezdinde ve tarih nezdinde hayırlı ve güzel bir şekilde
anılacak icraatlarla milletimizin huzuruna çıktık. 
MAHMUT
TOĞRUL (Gaziantep) – Belli oluyor Avrupa İnsan Hakları Mahkemesinden.
CAHİT
ÖZKAN (Devamla) - Bakınız, on altı yıla baktığınızda, AK PARTİ Grubu olarak her
yaptığımız düzenleme demokratik hukuk devleti standartlarımızın yükseltilmesi
için, dünyanın gelişmiş demokrasilerindeki hukuk, ilke ve kurallarını iç hukuk
mevzuatımızda vatandaşlarımızın bir arzusu olarak hayata geçirmiş
bulunmaktayız. 
MAHMUT
TOĞRUL (Gaziantep) – Şimdi de tanımıyorsunuz.
CAHİT
ÖZKAN (Devamla) - Bakınız, bu kanunu biz yaptık, Ceza Muhakemesi Kanunu’nun
311’inci maddesi yine AK PARTİ Grubumuzun ortaya koyduğu ve Genel Kuruldan
geçirmiş olduğu bir düzenlemedir. Ne diyor o düzenlemede? Diyor ki: “Avrupa
İnsan Hakları Mahkemesinin kesinleşmiş kararları iç hukuk yollarında, iç hukuk
mahkemeleri nezdinde bağlayıcıdır.” Yani bir karar verilmişse orada, burası
kabile devleti değil, hukuk var, yargı var, Parlamentonun aldığı kararlar var,
ilgili mahkeme gider, bakar, değerlendirir. 
MAHMUT
TOĞRUL (Gaziantep) – “Bağlayıcı değil.” dedi Cumhurbaşkanı.
CAHİT
ÖZKAN (Devamla) - Ha, bunun dışında, eğer siyasi olarak ülkemizin istiklalini
ve istikbalini güvence altına alacak bir mekanizma varsa onu da ifade ederiz.
Bakınız,
son bir şey daha söyleyeyim: Buraya çıkılıp sürekli, maalesef bu oda ve
borsaların siyasetüstü bir kurum olduğunun ifade edildiğini gördüm, üzülerek
gördüm. Nasıl siyasetüstü bir kurum olabilir? Bakınız, görev yaptığımız bu yüce
Parlamentonun duvarında ne yazıyor: “Egemenlik kayıtsız şartsız milletindir.”
Yani millî iradenin hâkimiyetini ifade ediyor. Yasama, yürütme ve yargı
erklerinin birbirleriyle olan ilişkisi hiyerarşik bir üstünlük ilişkisi
değildir. Yani her bir kurum kendi Anayasa’ya uygunluk denetimini yapar ve ona
göre yol alır.
Yüce
Meclisi saygıyla selamlıyorum. (AK PARTİ sıralarından alkışlar)
XI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Isparta Milletvekili Recep Özel ve 2 Milletvekilinin Türkiye Odalar
ve Borsalar Birliği ile Odalar ve Borsalar Kanununda Değişiklik Yapılmasına
Dair Kanun Teklifi (2/1287) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 14) (Devam)
BAŞKAN
– Aynı mahiyetteki önergeler üzerindeki ikinci konuşmacı, Aksaray Milletvekili
Ayhan Erel.
Buyurun
Sayın Erel. (İYİ PARTİ sıralarından alkışlar)
AYHAN
EREL (Aksaray) – Sayın Başkan, değerli milletvekilleri, sayın Komisyon üyeleri;
Türkiye Odalar ve Borsalar Birliği ile Odalar ve Borsalar Kanununda Değişiklik
Yapılmasına Dair Kanun Teklifi’nin 1’inci maddesi üzerinde vermiş olduğumuz
önerge üzerinde söz almış bulunmaktayım. Hepinizi saygıyla selamlıyorum.
Hakk’ın
rahmetine kavuşan Cumhuriyet Halk Partisi Milletvekili Erdin Bircan Bey’e
Allah’tan rahmet diliyorum, yakınlarına başsağlığı diliyorum.
“Duygularım
köreliyor sanki/ Aklımda Doğu Türkistan türküleri/ Çektikleri acıyı düşündükçe
isyanım var/ Bugün Doğu Türkistan’da dram var/ Urumçi’de, Kaşgar’da, Altay’da/
Aksu’da, Turfan’da, Kumrul’da, Hotan’da/ Yangın var, duman var, ateş var/ Bugün
Doğu Türkistan’da yas var, matem var.” Bugün 20 Kasım Çocuk Hakları Günü ama
çocuk haklarından bahsedildiği bu dünyada Türkistan’da çocuklar bırakın
beslenmeyi, barınmayı yaşama hakkından mahrum. Yemen’de çocuklar aç, Yemen’de
çocuklar susuz, Yemen’de çocuklar hayatta kalma mücadelesi veriyor. Böyle bir
durumda, devletin yönetimine egemen olan siyasi iradenin niçin Yemen’deki
çocuklarla, niçin Doğu Türkistan’daki çocuklarla ilgilenmediği hususunda
merakımı bağışlayınız. 
Yüksek
Seçim Kurulu, 4 Ekim 2013 tarih ve 404 no.lu Kararı’yla konuyu açıklığa
kavuşturmuş, oda, borsa başkanları ve yönetim kurulu üyelerinin yerel
yönetimlere aday adayı olmasında istifayı zorunlu hâle getirmiştir. Fakat
görüşmekte olduğumuz bu kanun teklifiyle, milletvekili ve mahallî idareler
seçimlerinde adaylık için görevlerinden ayrılmak zorunda kalan birlik başkanı,
birlik yönetim kurulu üyeleri, oda ve borsa yönetim kurulu başkan ve üyelerinin
seçilmedikleri takdirde eski görevlerine dönebilmesinin yolunun açılması
istenmektedir. 
Değerli
milletvekilleri, şu an mevcut görevinde bulunan Türkiye Odalar ve Borsalar
Birliği Başkanı Sayın Rifat Hisarcıklıoğlu da bu kanun teklifiyle tehlikeyi
fark etmiş ve aynen şu ifadeleri kullanmıştır: “Oda, borsa, birlik başkanlığı
görevleri ile siyaset arasındaki ayrım kesin bir çizgiyle belirlenmiş durumda.
Bu çizgi bir defa delinirse temsil edilen kurumlara günlük siyasetin nüfuz
etmesi söz konusu olur ki bundan en fazla üretici, tüccar ve sanayiciler zarar
görür. Bu camiada görev üstlenmek ile siyasette yer almak arasındaki kesin
çizgi aynen korunmalıdır. Bunu doğru bulmuyor ve bu kanun teklifinin geri
çekilmesi gerektiğine inanıyorum. Meslek örgütlerini uzmanlık alanları
çerçevesinde bir araya getiren oda ve borsalar, birlikler, her biri ayrı
kanunla yetkilendirilmiş, siyasi tartışmalardan ve kamu otoritesinden uzak,
siyasi parti bağları olmamasına gayret gösterilen sivil toplum örgütleridir.”
Değerli
milletvekilleri, parti kimliğini belli etmiş bir belediye başkanı ya da
milletvekili adayı seçilmeme durumunda ya da aday gösterilmeme hâlinde, bu
kurumların yönetim kademesinde sanki hiç adaylık sürecini yaşamamış gibi ertesi
gün makamına dönerek görevini aynı tarafsızlıkla devam ettirmeyeceğini
düşünüyoruz. Adrese teslim bu kanun teklifiyle ticaret odaları, borsalar ve
birlikler siyasileşecek, oda, borsa, birlik başkanları aday adayı olarak siyasi
bir sıfat kazanmış olacak ve tarafsızlık ilkelerini bitirmiş olacaklardır. 
Bu
önemli kurumların görevlerini daha iyi yürütebilmesi için belirttiğimiz
gerekçelerle AK PARTİ’nin bazı yerlerde belediye başkan adayı göstermek
istediği ve borsa başkanlarının seçilmemeleri hâlinde koltuklarını
kaybetmemeleri için hazırlanan bu kanun teklifinin Anayasa’mıza, seçim
kanunlarına aykırı olduğu ve bu nedenle geri çekilmesi gerektiği kanaatindeyiz.

Keşke
Hükûmet kişilere özel kanun çıkarmak yerine, oda mensuplarının sorunlarını
çözecek yasa teklifleriyle karşımıza gelmiş olsaydı. Sanayicimiz bugün elektrik
faturalarının çok ağır olması, doğal gaz bedellerini ödeyememe gibi, yine,
sosyal sigorta primlerini yatıramama ve ham madde temininde yaşadıkları
güçlükler nedeniyle oldukça sıkıntı çekmektedirler. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
AYHAN
EREL (Devamla) – Bu sipariş kanun yerine oda mensuplarının sorunlarının bu yüce
Meclise getirilip çözüm yollarının aranmasının daha uygun olacağı kanaatimi
bildirir, yüce heyetinizi sevgi ve saygıyla selamlarım. (İYİ PARTİ sıralarından
alkışlar)
BAŞKAN
– Şimdi aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 14 sıra sayılı Türkiye Odalar ve Borsalar Birliği ile Odalar ve Borsalar
Kanununda Değişiklik Yapılmasına Dair Kanun Teklifi’nin 1’inci maddesinin
aşağıdaki şekilde değiştirilmesini arz ve teklif ederiz. 
Saygılarımızla.

 Özgür
Özel Alpay Antmen Neslihan Hancıoğlu
 Manisa Mersin
 Samsun
 Mehmet
Ali Çelebi Tacettin Bayır
 İzmir İzmir
"MADDE
1- 18/5/2004 tarihli ve 5174 sayılı Türkiye Odalar ve Borsalar Birliği ile
Odalar ve Borsalar Kanununa aşağıdaki ek madde eklenmiştir.
"EK
MADDE 1- Milletvekili ve mahalli idareler genel ve ara seçimlerinde adaylık
için görevinden ayrılan Birlik Başkanı ve Birlik Yönetim Kurulu üyeleri ile oda
ve borsa yönetim kurulu başkan ve üyeleri, aday olamadıkları veya
seçilemedikleri takdirde en geç Yüksek Seçim Kurulunca seçim sonuçlarının
ilanını takip eden bir ay içinde eski görevlerine dönebilirler. Bu süreçte,
Birlik Başkanı ile oda ve borsa yönetim kurulu başkanının yerine seçim
yapılmaz; yönetim kurulu üyelerinin yerine ise yedek üye çağırılır. 
Birlik
Başkanı ile oda veya borsa yönetim kurulu başkanının eski görevlerine dönmeleri
için öngörülen sürenin sonuna kadar en yaşlı başkan yardımcısı, bunun
yokluğunda en yaşlı üye geçici olarak başkanlık görevini yürütür. Diğer
Kanunların bu kanuna aykırı hükümleri uygulanmaz.”
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Sayın Başkan, bu önergenin son fıkrasındaki son cümle,
“Diğer Kanunların bu kanuna aykırı hükümleri uygulanmaz.” ibaresi “Diğer
kanunların bu maddeye aykırı hükümleri uygulanmaz” diye önerge sahipleri uygun
görürlerse uygun görüşle takdire bırakıyoruz. “Bu kanuna aykırı” ibaresi “bu
maddeye aykırı” şeklinde…
BAŞKAN
– Önerge hakkında konuşmak isteyen Manisa Milletvekili Sayın Özgür Özel. (CHP
sıralarından alkışlar)
ÖZGÜR
ÖZEL (Manisa) – Sayın Başkan, değerli milletvekilleri; hani “Eğri oturup doğru
konuşalım.” diyoruz ya, kanun teklifinin sahibi Recep Özel de eğri oturuyor
çünkü on saattir yoruldu, dik oturması mümkün değil. 
Recep
Bey, sen eğri otur, ben doğru konuşayım şimdi. 
RECEP
ÖZEL (Isparta) – Sen hiç doğru konuşmazsın ki. 
ÖZGÜR
ÖZEL (Devamla) – Bu ne biliyor musunuz? Bu, 14 sıra sayılı Kanun Teklifi. Bu
kanun nerede yapılıyor? Mecliste yapılıyor. Meclislerin kanun çıkarırken
uymaları gereken en temel özellik nedir? Kanunların genelliği ilkesi. Yani
kanunlar kişiye özel olamaz, kanunlar belli bir amaca yönelik olarak belli bir
zümreyi, belli bir kişiyi, onun geleceğini, belli bir partinin menfaatini
kollayarak değil, genel düşünülerek hazırlanır. Başka neyin üzerine yemin
ediyoruz biz? Anayasa’nın. Bu kanunu yapıyorsanız eğer kanun elbette Anayasa’ya
uygun olacak, Anayasa’nın eşitlik ilkesini ihlal etmeyeceksiniz.
Şimdi,
dönelim bakalım, sizin getirdiğiniz bu kanun teklifi bunların neresinde?
Anayasa’nın 135’inci maddesi kamu kurumu niteliğinde meslek örgütlerinin
kurulmasında görevlendiriyor Meclisi, Meclis de geçmişte bu görevi yapmış ve 17
tane kamu kurumu niteliğinde meslek örgütü kurulmasıyla ilgili özel kanun
çıkarmış. Siz bunlardan sadece ikisinin, hatta ilk teklifinizde birisinin,
Komisyonda genişleyerek TESK de dâhil olunca ikisinin kanununda değişiklik
yapıyorsunuz. Oysa hepsi Anayasa’dan güç alıyor, Anayasa’dan ödevlendiriliyor,
benzer ikiz kanunlar ama siz diyorsunuz ki: “15’i dursun. Örneğin, Türk
Tabipleri dursun, Türkiye Ziraat Odaları dursun, Türk Dişhekimleri Birliği
dursun, Türkiye Noterler Birliği dursun ama benim istediğim bir tanesi,
Komisyonda da önerilen bir tanesiyle birlikte iki tanesini değiştirelim.”
Nerede kaldı eşitlik? Aynı kanunla, aynı anayasal dayanakla kurulmuş bu
kurumların birinin yöneticisine başka muamele, öbürününkine başka. Birini aday
yapacaksınız, seçilemezse dönecek; öbürü aday olacak, seçilemezse dönemeyecek
aynı kanunla.
Şimdi,
eğri oturup doğru konuşmaya devam edelim. Siz eğri oturun, ben doğru konuşmaya
devam edeyim. 
RECEP
ÖZEL (Isparta) – Ben de cevap vereceğim şimdi sana Özgür.
ÖZGÜR
ÖZEL (Devamla) - Şimdi, kanunların genelliği dedik ya, bakın, bu kanun böyle
geçsin, bizim İzmir milletvekilleri de bu kanunu eline alsın, İzmir’e gitsin,
gezsin, “Arkadaşlar, bu kanun ne kanunu?” desinler. Bu kanun Adalet ve Kalkınma
Partisinin “İzmir’de aday bulamıyoruz, iddialı aday bulamıyoruz, kazanacağına
inanan aday bulamıyoruz.” kanunu. “Bir kanun çıkaralım ki o kanunda aday
yapmaya ikna edemediğimiz, bütün baskımıza rağmen ‘Görevimi kaybederim.’ diyen,
‘E, Büyükşehir belediye başkanı olursun.’ dediğimizde, ‘Yok, kazanamayız, bu
koltuktan da olurum.’ diyen birini ikna edelim kanunu.” arkadaşlar. Bunu
bilmeyen var mı? Bunu bilmeyen var mı? Bunu bilmeyen var mı? (CHP sıralarından
alkışlar) 
ALİ
ŞEKER (İstanbul) – Kişiye özel.
ÖZGÜR
ÖZEL (Devamla) - Bu kanun İzmir Büyükşehir Belediye Başkan adayını bulamayan,
ikna edemeyen, zorla ikna etse de kazanacağına inandıramadıklarını aday yapma
kanunu. Nerede kaldı kanunların genelliği ilkesi? Kişiye özel kanun. 
Peki,
burada, çıkıp Sayın Recep Özel diyor ki: “2010’dan önce zaten böyle bir şey
yoktu.” Peki, 2010’da ilgili yasağı, kısıtlamayı getirirken niye getirdiniz?
Nereden bileceğiz niye getirdiğinizi? Şimdi söylemiyorsunuz. Şimdi, o 2010
düzenlemesini revize ediyorsunuz ama tutanaklar unutmaz arkadaşlar, tutanaklar
unutmaz Sayın Başkan. 2010’daki teklifin de bir genel gerekçesi var. Okuyayım
mı? 
RECEP
ÖZEL (Isparta) – Oku. 
ÖZGÜR
ÖZEL (Devamla) – Bakın ne demişsiniz o zaman bunu savunurken: “Kurumların
teşkilat ve imkânlarının seçimlerde kullanıldığını, bu durumun haksız rekabete
yol açtığını…” 
RECEP
ÖZEL (Isparta) – O zaman istifa etmek zorunda değillerdi, ondan dolayı o, şimdi
istifa ediyorlar. 
ÖZGÜR
ÖZEL (Devamla) - İşine gelmeyince bağırıyor değil mi arkadaşlar. Recep Özel
böyle, işine gelmeyince bağırır. (CHP sıralarından alkışlar) 
RECEP
ÖZEL (Isparta) – Ama saptırıyorsun!
ÖZGÜR
ÖZEL (Devamla) - Recep Özel bağırıyorsa, bilin ki duymamak istediği bir şey
vardır. 
RECEP
ÖZEL (Isparta) – Orada istifa etmek zorundalardı. 
ÖZGÜR
ÖZEL (Devamla) - Recep Özel, sen eğri otur, ben doğru konuşmaya devam edeyim. 
RECEP
ÖZEL (Isparta) – Sen hiç doğru konuşmazsın amca oğlu. 
ÖZGÜR
ÖZEL (Devamla) – “Kurumlarının teşkilat ve imkânlarını seçimlerde kullandığı,
bu durumun haksız rekabete yol açtığı, -milletvekili ya da belediye başkanı-
seçilmeyenlerin görevine devam etmesi hâlinde bulundukları kurumu
siyasallaştırdığı ve temsil kabiliyetini zayıflattığı, milletvekili seçilenlere
yeni yönetim kurulunu tanzim etme ve o kurumda varlığını devam ettirme imkânını
sağladığı için…” Bunlar geri dönemesinler, bunlar istifa etsinler diye genel
gerekçe yazmışsınız. 
RECEP
ÖZEL (Isparta) – O zaman istifa etmeden aday oluyorlardı, ondan dolayı o. 
ÖZGÜR
ÖZEL (Devamla) - Bu gerekçeyi Yüksek Seçim Kurulu…
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Müsaadenizle Sayın Başkan, toparlayalım. 
BAŞKAN
– Toparlayın Sayın Başkan. 
ÖZGÜR
ÖZEL (Devamla) – Hani, sizin geçen sene mühürsüz oylar için o kararı
aldırttığınız, partinizin temsilcisi olarak 16 Nisan gecesi görev yaptığınız
Yüksek Seçim Kurulu var ya, o Yüksek Seçim Kurulu 14 Kasım günü… 
RECEP
ÖZEL (Isparta) – Evet. 
ÖZGÜR
ÖZEL (Devamla) – “Evet” diyor, duydunuz mu? Tutanak atlamasın. 
RECEP
ÖZEL (Isparta) – Evet, doğru. 
ÖZGÜR
ÖZEL (Devamla) - 14 Kasım günü verdiği 1048 sayılı Karar’da diyor ki: Kanun
koyucunun genel gerekçesinde de açıkça belirttiği gibi seçilemeyen sendika
başkanları dahi bu genel gerekçenin ruhuna uygun olarak görevlerine dönemezler.
Şimdi,
bir gerçeğin daha altını çizerek bitireyim. Anayasa'nın 67’nci maddesinin
ilgili fıkrası nal gibi orada duruyor, diyor ki: “Seçim Kanunu’nda değişiklik
yaparsan bir yıldan önce yapılan seçimlere uygulanmaz.” Esasen bu değişikliğin
yeri neresi? Seçim Kanunu. Ama Anayasa'nın arkasından dolaşayım, bu Meclise
birtakım verilmiş bazı sözleri başka yerlerden dolaşarak yutturayım diye ilgili
odaların, borsaların kanununa gidiyorsunuz. Ama bunun…
(Mikrofon
otomatik cihaz tarafından kapatıldı)
ÖZGÜR
ÖZEL (Devamla) – Başkanım, toparlıyorum.
BAŞKAN
– Toparlayın Sayın Özel.
ÖZGÜR
ÖZEL (Devamla) – Yapmış olduğunuz işin kendisi Seçim Kanunu’nda düzenlense
apaçık belli ki bu seçime uygulanamaz. Aslında kanun yaparken bu seçime
uygulanmaması doğru bir iş yapıyorsanız doğru ama sizin gelecek seçime kadar
değil, 1 Aralığa kadar zamanınız var. İzmir‘de CHP'ye karşı rakip
bulamadığınız, zorlayıp da ikna ettiğiniz adaya vereceğiniz güvencenin son
tarihi 1 Aralık. O yüzden 1 Aralıkta istifa ederken bu güvenceyi ona vermeniz
lazım Recep Bey, kişiye özel yasama yaparken.
RECEP
ÖZEL (Isparta) – Kişiye özel değil. CHP'den kaç tane aday olacak, göreceğiz.
CHP'den kaç tane aday olacak, göreceğiz.
ŞAHİN
TİN (Denizli) - Ters köşe olacaksınız.
ÖZGÜR
ÖZEL (Devamla) – Şimdi, 1 Aralık tarihine kadar emeklilikte yaşa takılan
beklesin, orduevlerine giremeyen uzman çavuşlar beklesin, türlü sıkıntılar
çeken emekli, işçi, çiftçi beklesin, Meclisin gündemi çok yoğun, bunları
yapamayız ileride inşallah ama belediye başkan adayımız kabul etmiyor, kazanacağına
inanmıyor, göreve dönmek istiyor, onun için kanun yapıyoruz. Zil gibi çalarız,
İzmir’de biz çalarız, demokrasiye inananlar oynar kardeşim.
Teşekkür
ederim.
ŞAHİN
TİN (Denizli) – İzmir’le hiçbir alakası yok ki.
BAŞKAN
– Özgür Bey, bu önergenin son fıkrasındaki “kanuna” kelimesini “maddeye”
şeklinde düzeltiyor musunuz?
ÖZGÜR
ÖZEL (Manisa) – Düzeltelim Sayın Başkan.
MEHMET
DOĞAN KUBAT (İstanbul) - Tamam o zaman kabul ediyorsunuz.
RECEP
ÖZEL (Isparta) – O zaman teklif sizin…
BAŞKAN
– Şimdi, önergeyi oylarınıza sunuyorum: Kabul edenler... Kabul etmeyenler...
Kabul edilmiştir.
RECEP
ÖZEL (Isparta) - Sen imzaladın artık.
ŞAHİN
TİN (Denizli) - O zaman niye bağırdın ki bu kadar? Özgür, niye bağırdın bu
kadar o zaman.
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Başkanım, Komisyonun önerdiği şekilde oldu.
RECEP
ÖZEL (Isparta) – Sen orada farklı konuştun, farklı oyladın şimdi. Özgür ne
konuştun ne iddia ediyorsun?
ŞAHİN
TİN (Denizli) – “Niye bağırdın o zaman o kadar?” diyor, niye?
BAŞKAN
– Maddeyi tamamen değiştiren önerge kabul edilmiştir.
Önerge
işlemleri aykırılık sırasına göre yapıldığından diğer önergeleri de işlemden
kaldırıyorum.
Kabul
edilen önerge doğrultusunda 1’inci maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
Şimdi
2’nci maddeyi okutuyorum:
MADDE 2- 7/6/2005 tarihli ve 5362 sayılı Esnaf
ve Sanatkârlar Meslek Kuruluşları Kanununa aşağıdaki ek madde eklenmiştir.
“EK MADDE 1- Milletvekili ve mahalli idareler genel
ve ara seçimlerinde adaylık için görevinden ayrılan esnaf ve sanatkârlar meslek
kuruluşları genel başkanı ve başkanları ile yönetim ve denetim kurulu üyeleri,
aday olamadıkları veya seçilemedikleri takdirde en geç Yüksek Seçim Kurulunca
seçim sonuçlarının ilanını takip eden bir ay içinde eski görevlerine
dönebilirler. Bu süreçte, genel başkanın ve başkanların yerine seçim yapılmaz;
yönetim ve denetim kurulu üyelerinin yerine ise yedek üyeler çağrılır.
Genel başkanın ve başkanların eski görevlerine
dönmeleri için öngörülen sürenin sonuna kadar başkan vekilleri, yoksa en yaşlı
yönetim kurulu üyesi başkanlık görevini yürütür.”
BAŞKAN
– 2’nci madde üzerinde söz isteyen, İYİ PARTİ Grubu adına Arslan Kabukcuoğlu,
Eskişehir Milletvekili. (İYİ PARTİ sıralarından alkışlar) 
İYİ
PARTİ GRUBU ADINA ARSLAN KABUKCUOĞLU (Eskişehir) – Sayın Başkan, değerli
üyeler; hepinizi saygıyla selamlarım.
Değerli
Vekil Erdin Bircan’a rahmet, yakınlarına ve CHP camiasına da başsağlığı
diliyorum.
Odalar
ve Borsalar Birliği 1,5 milyondan fazla üyesiyle ülkenin lokomotifi olan direkt
esnaf, sanatkâr, tüccar ve sanayiciden oluşan bir birliktir. Yani adaletin iyi
olması için uğraşan, eğitimin iyi olması için uğraşan, idarenin iyi olması için
uğraşan, sağlığın iyi olması için uğraşan ve bunlara yakinen ihtiyaç duyan
toplumun en yaygın kesimidir. TOBB, sektörünün en üst düzeyde ve tek yasal
temsilcisidir. Bu kadar önemli ve stratejik makama neler yapmaya
çalışıyorsunuz? Bir kez daha düşünür müsünüz? Camiye siyaseti soktunuz, 8 Mart
1950’den beri faaliyetini sürdüren Odalar ve Borsalar Birliğine de
sokuyorsunuz. Sırada kim var? Gerçi CHP’yle aranızda birtakım oyunlar oldu,
gitti geldi, çok iyi anlaşılmadı, anlaştınız ama yine de bu işin ruhuna
aykırıdır. Barolar Birliğine, Noterler Birliğine, Türk Tabipleri Birliğine, Dişhekimleri
Birliğine siyasetin sokulması doğru değildir. Bundan sonra sırada askeriye mi
var? Askeriyeye siyaset girerse ne olacağının cevabını Türk milleti 15 Temmuz
2016’de verdi. İnşallah böyle bir projeniz yoktur. Sizin cepheden bakılırsa
falan ordu komutanı, falan kuvvet komutanı neden siyasete girmesin?
Türkiye
Odalar ve Borsalar Birliği amacını şöyle anlatır: “Odalar ve borsalar arasında
birlik ve dayanışmayı sağlamak, ticaret ve sanayinin genel menfaatlere uygun
olarak gelişmesini sağlamak, üyelerinin mesleki faaliyetlerini kolaylaştırmak,
üyelerin birbiriyle ve halkla olan ilişkilerinde dürüstlüğü ve güveni hâkim
kılmak üzere meslek disiplinini ve ahlakı korumaktır.” Başkan ve üyeleri
siyasete çekerseniz odalar ve borsalar arasında birlik ve dayanışma kalır mı?
Ticaret ve sanayi odaları genel menfaatlere mi uygun gelişir, parti
menfaatlerine göre mi çalışır? İktidara yakın olanlar bir kısım üyelere öncelik
verirken, o üyeler zenginleşirken iktidara uzak olan üyeler hak kaybına
uğrayacaktır. Siz tutuyorsunuz, böylesine birlik, beraberlik ve ülke
çıkarlarına örgütlenmiş bir kurumun başkan ve üyelerini siyasete çekmek
istiyorsunuz. Siyasetten bu kadar mı tıkandınız ki gözünüzü bunlara diktiniz?
Birlik, oda, borsa, başkan ve yönetim kurulu üyelerinin siyasallaştırılmasıyla
bu kurumları politikaya sokarak mensuplarının birbiriyle ve halkla olan
ilişkilerini bozacaksınız.
Yüksek
Seçim Kurulunun 2013’te aldığı karar var. Hiç sizin aleyhinize karar çıkarmamış
bir kurumdan bahsediyorum. Bu karar, oda ve borsa başkanları ve yönetim kurulu
üyelerinin yerel yönetimlere aday olmamaları için istifalarını zorunlu
kılmıştır. Zaten sonuç ortada: Yüksek Seçim Kurulu “istifa” diyor, kararını
vermiş. Siz “Yok, ben izinli sayar, tekrar görevine iade ederim.” diyorsunuz. 
Siz
bu kanunu çıkardınız diye Sayın Rifat Hisarcıklıoğlu Kayseri’den belediye
başkan adayı mı olacak? Geminiz su alıyor, kimse sizin geminizde olmak istemez.
Ülkesini ve milletini düşünen TOBB Başkanı Rifat Hisarcıklıoğlu’nun bu konudaki
fikrini benden önceki konuşmacılar anlattılar. “Bu camiada görev üstlenmek ile
siyasette yer almak arasındaki kesin çizgi aynen korunmalıdır.” diyor. Siz güya
insanlara bir kolaylık tanıyorsunuz ama kolaylık sağladığınız insanlar meslek
ahlakları gereğince karşı çıkıyorlar. 
Kıta
Avrupası ve Amerika için yaptığım araştırmada hiçbir meslek kuruluşu ile
siyaset arasında bağlantı tespit edemedim. Batı’da durum böyle. 
Yaklaşan
yerel seçimlerde oyunuzun ne kadar düşeceğini görmek sizde panik yaratıyor. Can
havliyle kendinize çare arıyorsunuz. 
Sayın
Komisyon Başkanı ve AK PARTİ’li konuşmacıların ağzından bal damlıyor. Öyle
anlatıyorsunuz ki Türkiye’de demokrasi çok iyi gidiyor... Demokrasinin ve
siyasetin önündeki incir çekirdeklerini bile toparlamayı düşünüyorsunuz. Ama
gelin görün ki fikir hürriyetinde Türkiye’miz nasıldır? Sayıları ancak 206’yı
bulan üniversiteler bizim ülkemiz sorunlarına kör ve sağırdırlar, hiçbiri
fikrini açıklamaz. “Biz siyasetin önünü açıyoruz…” Biraz da fikir özgürlüğünün
önünü açsak da siyaset daha canlansa, ülkemiz için daha iyi olsa. 
Çare
nedir? Çare, asgari ücretle ay sonunu getirmek için inim inim inleyen gariban
ailelerdir. Çare, Eskişehir’de haftalarca bekleyip pancarını teslim edemeyen
pancar üreticileridir. Çare, pancarını tarlada çürüttüğünüz çiftçilerdir. Çare,
buğdayını gübresiz ektirdiğiniz Türk çiftçisidir. Yetmiş yıllık cumhuriyet
kurumlarını yıpratmak size çare olamaz.
Hepinize
saygılar sunarım. (İYİ PARTİ sıralarından alkışlar)
BAŞKAN
– Milliyetçi Hareket Partisi Grubu adına İbrahim Ethem Sedef, Yozgat
Milletvekili... (MHP sıralarından alkışlar) 
MHP
GRUBU ADINA İBRAHİM ETHEM SEDEF (Yozgat) – Sayın Başkan, değerli
milletvekilleri; her birinizi saygıyla selamlıyorum, büyük Türk milleti önünde
saygıyla eğiliyorum.
Bugün
görüşülmekte olan 14 sıra sayılı Türkiye Odalar ve Borsalar Birliği ile Odalar
ve Borsalar Kanununda Değişiklik Yapılmasına Dair Kanun Teklifi hakkında
Milliyetçi Hareket Partisi adına söz almış bulunmaktayım.
Kanun
teklifiyle seçim hukuku çerçevesinde adaylık için görevinden ayrılan başkanlar
ve yönetim kurulu üyelerinin aday olamadıkları veya seçilemedikleri takdirde
eski görevlerine dönebilmeleri imkânı sağlanmakta. Bizler de Milliyetçi Hareket
Partisi olarak kanun teklifini olumlu olarak değerlendiriyoruz. Seçilme
hakkının demokrasinin bir gereği olduğunu, resmî kurumlarda çalışan memur
kardeşlerimize verilen bu hakkın meslek kuruluşlarına da tanımasının
gerekliliğini düşünüyoruz. Meslek kuruluşu olan “odalar, borsalar” denilince
öncelikle esnaf, sanatkârlar, şirketler, üreticiler, iş dünyası akla
gelmektedir. Bahsi geçen kurum ve kuruluşların üyesi olan her bir iştirakçinin
arkasında güçlü bir şekilde durabilmesinin ancak esnaf, iş dünyası ve
üreticilerin ayakta durabilmesinden geçtiğini düşünmekteyim. 
Sayın
milletvekilleri, her birimizin vâkıf olduğu esnaflarımızın sıkıntıları
öncelikle ele alınması gereken sorunlar arasındadır. Seçim bölgem olan
Yozgat’ta bulunan esnafın hâli hiç iyi değil. Esnaflık mesleği neredeyse
ortadan kalkacak duruma geldi. Ben de bir esnaf ve bir esnaf çocuğu olarak
konuya yakından şahitlik ediyorum. Esnaf ve sanatkârlarımız acilen desteklenmez
ise yakın zamanda “esnaflık mesleği” diye bir şey kalmayacak. Yozgat’ta
esnafımıza kredi veren esnaf kefalet kooperatifleri, örnek veriyorum, vereceği
100 bin TL’lik destekleme kredisi için öncelikle ev, araba gibi ipotekler
istemekte. Çaresizlikten, alacağı kredinin çok üzerinde para eden evini ipotek
veren esnafımızdan bir de ikinci kez kefil istenmekte hatta memur kefil bulması
istenen esnaflarımız da bulunmaktadır. Anlaşılacağı üzere, esnafımız ipotek
verdiği hâlde bir de kefil bulmak için kapı kapı geziyor, bu yanlış uygulamadan
da acilen dönülmesi gerektiğini düşünüyorum.
Alım
gücü düşen insanımız daha az alışveriş yapıyor, sonucunda siftah yapamayan
esnafımız aldığı malların ödemesini yapamıyor, ardından toptancı ve üretici
firmalara yansıyan zincirleme etki, ülke ekonomisinin daha da geriye gitmesine
sebep oluyor. 
Emin
olun, Yozgat’ta bir tek esnaf yoktur ki kredi borcu olmasın, bir tek esnaf
yoktur ki ay sonları çek ve senet ödemelerini rahatlıkla yapabilsin. Esnafımız,
artık, bırakın evini geçindirmeyi, iş yerlerinin kiralarını ödeyemiyor.
Esnafımız dağlar gibi borcun altında ezilmekte. Her yıl yüzlerce esnaf kepenk
kapatıyor ve borçlarını bir heybe gibi sırtına yükleyip insan içine çıkamaz
hâle geliyor. Esnafımıza sahip çıkmak bizlerin boynunun borcudur. 
Sayın
milletvekilleri, seçim bölgem Yozgat’ta sıkıntı yaşayan çiftçilerimiz de aynı
kaderi paylaşıyor. Çiftçilerimiz topraklarını ekmekten vazgeçiyor, gençlerimiz
köylerini, yurtlarını, yuvalarını, memleketlerini bırakarak büyük şehirlere iş,
aş derdi için göç etmek zorunda kalıyor.
Değerli
milletvekilleri, durum acil, durum vahim, artık yok olan bir Yozgat var ve bu
sayede -Yozgat’ın değil, bütün çiftçilerimizin kaderi hâline geldi- üretici
çiftçilikten vazgeçme noktasında. Ektikleri ürünlerin karşılığını alamayan ve
tarım kredi kooperatiflerine, Ziraat Bankası ve diğer özel bankalara borcu
olmayan bir tek çiftçi yok. En sıkıntılı olan ise borçlarını ödeyemiyorlar, her
birinin tarla ve toprakları ipotekli; bir bir satılıyor ve yok oluyorlar.
Çiftçimiz artan girdi ve diğer maliyetlerden dolayı tarlasına gübre atamaz
duruma geldi. Bunu seçim bölgemizde karşılaştığımız çiftçilerimiz bizzat
söylüyorlar, “Gübre atmayacağız.” diyorlar. Yozgat’ta çiftçilerin en az yüzde
60’ı tarlasına gübre atmayacağını beyan ediyor. Alınacak mahsulün de yüzde
60-70 oranında verimliliği düşecek ve önümüzdeki yıl daha da büyük sıkıntılar
çiftçimizi ve ülkemizi bekleyecektir. Tahıl ambarı olan Yozgat çiftçilikten
uzaklaşırsa milyonlarca dolarlık ithalat kaçınılmaz olur. Peki, bizler ne
yapmalıyız? Çiftçimizi, esnafı, vatandaşımızı ne zaman destekleyeceğiz? Her yıl
yaklaşık 11 bin kişinin göç ettiği Yozgat’ta, 700 bin olan nüfusumuz son on
altı yılda 418 bine gerileyerek en çok göç veren iller arasında ilk sıralarda
yer almaktadır. 11 bin göç veren bir il, 14 ilçeden oluşan Yozgat, neredeyse
her yıl 1 ilçesini büyük şehirlere göç vermektedir. Sürekli göç veren, esnafı
kan ağlayan, çiftçisi yok olan bir il düşünün. Nakliyeci esnafı buğday veya
pancar taşımaktan başka iş bulamazken bir de trafik cezaları eklenince
nakliyecinin hâli de hüsran. İşsizlikten bunalan, yuva kuramayan gençleri bir
düşünün. 
Neden
en çok şehit veren iliz, biliyor musunuz? Ülkemizde bir araştırma yapılsa en
çok asker ve polis Yozgatlıdır çünkü bizim Yozgat’ın çocukları “vatan” denildi
mi, “bayrak” denildi mi gözlerini kırpmadan ölüme koşarak giderler. 
Son
on beş yılda neredeyse devlet yatırımı yapılmayan bir il hâline geldi Yozgat.
Yeni bir fabrika yapılmadığı gibi, bir de üzerine elde olan fabrikalar
özelleştirmelerle önce satılıyor, bir süre sonra da kapatılıyor; geride
bırakılan tam bir enkaz. Mesela, kapanan Yozgat Tekel Bira Fabrikası yerinde şu
an bir alışveriş merkezi ve lüks konutlar var; şimdi de özelleştirilen Sorgun
Şeker Fabrikamızla, Yozgat âdeta bacasız tek il konumunda. 
Şeker
fabrikaları özelleştiriliyor ama taşeron işçiler kaderleriyle baş başa
bırakılıyor. Satın alan firmanın insafına terk edilen taşeron işçilerimiz
aylardır uyku uyumuyorlar, elleri yüreklerinde işten ne zaman çıkarılacaklarını
beklemektedirler. 
Yozgat
denilince Ulu Önder Atatürk’ün de dediği gibi Bozok Yaylası’nın yiğit evlatları
akla gelir. Yozgat, Millî Mücadele Dönemi’nde düşman ayağı değmeyen bir il ama
dedelerimiz Yemen’de, Çanakkale’de ve Kurtuluş Savaşı’nın bütün hatlarının
müdafaasında devletin ve milletinin yanında kahramanca durmuştur. 
Yozgat
PKK illetiyle verilen mücadelede en çok şehit veren iller arasında ilk
sıralarda yer almaktadır. Yine, 15 Temmuzda hiçbir hainlikle karşılaşmamış ve
binlerce Yozgatlı meydanlara akın etmiş ve yine dimdik durmuştur. 
Yozgat’a
yeterince yatırım yapılmadı. Yozgat, yapımı devam eden yüksek hızlı tren
projesi Ankara-Yozgat-Sivas hattı 2007 yılından itibaren yılan hikâyesine
döndü. Önce 2011 yılında biteceği, daha sonra 2014 yılında biteceği ve şimdi de
2019’da biteceği tarihi veriliyor. Ama devlet kalkınma verilerine bakıldığında,
yıllık ödeneklere bakıldığında şu ana kadar 5 milyar TL harcanan ve toplam
bedeli 9 milyar TL olan bir yatırım olduğu -yani henüz yarı parası harcanmış
durumda- bu hızla gidilirse 2019 yılında da Yozgatlının hızlı trene kavuşma
hayali de sonraki yıllara kaldı demektir.
Seçim
döneminde temeli atılan Yozgat havaalanı yine bir belirsizlik içerisinde, ne
zaman biteceği belli değil. 
Yozgat
iline hizmet yapılmadı mı? Evet, yapıldı. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
İBRAHİM
ETHEM SEDEF (Devamla) – Adalet Sarayı, valilik binası, adli tıp ve cezaevi ve
birçok imam hatip lisesi yapıldı. Yapılan hizmetleri farklı değerlendiremeyiz.
Bir çivi dahi çakandan Allah razı olsun ama Yozgat’ın öncelikli sorunu göç ve
işsizliktir. Bunu önleyecek bir adım atılmalı. Yozgat teşvikte beşinci grupta,
gelişmişlik sırasına bakıldığında Yozgat’ın acilen altıncı grupta yer alması
gerekmektedir. Yozgat tarım ve hayvancılık şehri, tarım ve hayvancılığı
destekleyecek bir organize sanayinin yapılması zaruri bir hâl almıştır. Tarım
ve hayvancılık şehri olmasına karşılık düzgün bir buğday pazarı, hayvan pazarı
ve hatta kesimhanesi bulunmamaktadır. Yozgat’ta işsizliği önleyecek devlet
yatırımları ve teşvikleri verilmelidir. Yozgat’ta yaşayan 418 bin nüfusun
neredeyse 100 bini Yeşil Kart sahibi ve sosyal yardımlar almaktadır. Gelir
seviyesine bakıldığında Yozgat’ta yaşayan insanımız açlık sınırında değil çok
daha gerisinde, perişan durumdadır. 
Buradan
siz değerli milletvekillerine ve Hükûmet yetkililerine sesleniyorum. Her yıl
bir ilçe nüfusu kadar göç veren Yozgat’a sahip çıkalım. Aksi takdirde, bundan
on yıl sonra Yozgat’ta yaşayan kimse kalmayacak diyor, her birinizi tekrar
saygıyla selamlıyorum. (MHP sıralarından alkışlar)
BAŞKAN
– Birleşime on dakika ara veriyorum. 
Kapanma Saati: 00.15
ALTINCI OTURUM
Açılma Saati: 00.28
BAŞKAN: Başkan Vekili Celal ADAN
KÂTİP ÜYELER: Emine Sare AYDIN YILMAZ (İstanbul), Fatma
KAPLAN HÜRRİYET (Kocaeli)
-----0-----
BAŞKAN
– Türkiye Büyük Millet Meclisinin 19’uncu Birleşiminin Altıncı Oturumunu
açıyorum.
14
sıra sayılı Kanun Teklifi’nin görüşmelerine devam ediyoruz.
Komisyon
yerinde.
Teklifin
2’nci maddesi üzerindeki görüşmelere devam ediyoruz.
Halkların
Demokratik Partisi Grubu adına Abdullah Koç, Ağrı Milletvekili. (HDP
sıralarından alkışlar)
HDP
GRUBU ADINA ABDULLAH KOÇ (Ağrı) – Sayın Başkan, değerli milletvekilleri;
Türkiye Odalar ve Borsalar Birliği ile Odalar ve Borsalar Kanunu’nda değişiklik
yapılmasına ilişkin, birlik başkanlarının, birlik yönetim kurulunun siyaset
yapma, aday olmaları durumunda aday olmamaları veya seçilmemeleri sonucunda
tekrar kendi görevlerine dönmelerine ilişkin kanun teklifini görüşüyoruz.
Değerli
milletvekilleri, şimdi, biz parti olarak siyasetin toplumun tüm kurumlarına,
tüm birimlerine indirilmesi ve herkesin özgür siyaset yapması yönünde parti
olarak bizim de teklifimiz var ancak kişiye özel bir yasa getirilmemesi
gerektiğini de düşünüyoruz. Bu tür durumlarda HDP’ye gelince, bizim partimize
gelince, biz siyasi soykırımla karşı karşıya kaldığımız günler yaşadık ve
yaşıyoruz ama kişiye özgü, bir odaya özgü de bir yasa teklifiyle karşı
karşıyayız. 
Değerli
arkadaşlar, şunu belirtmek istiyorum ki son dönemlerde benim ilim olan Ağrı’da
partimize dönük, Allah’ın bir günü yoktur ki bir operasyon olmasın, Allah’ın
bir günü yoktur ki bizim partimize yönelik bir tutuklama, bir gözaltı olayı
olmasın. Yine bu 24 Haziran seçimlerinden bu yana sadece Bursa ilinde 400’e
yakın bizim partimiz yöneticisi ve üyesi gözaltına alındı ve çoğu tutuklandı.
Şimdi, şunu belirtmek istiyorum ki son dönemlerde gerçekten partimize yönelik
çok ciddi bir şekilde baskılar devam etmekte ve bu baskılar ne yazık ki
siyasallaştırılmış olan yargının eliyle sürdürülmektedir. Bizim eş genel
başkanımız Selahattin Demirtaş, Figen Yüksekdağ ve diğer milletvekillerimiz,
bir elden çıkmış olan bir talimatla hepsi bir operasyonla gözaltına alındı ve
milletvekillerimiz tutuklandı. 
Değerli
arkadaşlar, bugün aynı zamanda tarihî bir gün yaşıyoruz. Siyasallaştırılmış bir
yargı eliyle partimize yapılmış olan operasyon sonucunda maalesef adalet
mekanizması ciddi bir imtihandan geçti ve iyi bir sınav vermedi. Uzun bir
süredir, iki yıla yakın Eş Genel Başkanımız tutuklu ve bütün taleplere rağmen,
Anayasa’nın ihlal edildiği iddiası ortaya konulmuş olmasına rağmen maalesef
tahliye edilmedi.
Leyla
Güven şu anda seçilmiş bir milletvekili. Kendisi şu anda cezaevinde ve tutsak
hâlde. Bütün milletvekillerimiz şu anda tutsak niteliktedir.
Son,
bugün itibarıyla Avrupa İnsan Hakları Mahkemesi, vermiş olduğu kararla
Türkiye'nin derhâl Selahattin Demirtaş’ı serbest bırakması ve tahliye etmesi
yönünde karar vermesi gerektiğini açık bir şekilde dile getirdi. Arkadaşlar, an
itibarıyla Türkiye şu anda gerçekten suç işlemektedir. Anayasa 90’ıncı maddeye
göre uluslararası yasalara imza atmış, Avrupa İnsan Hakları Mahkemesinin
yetkisini kabul etmiş ve bu mahkeme, bugün itibarıyla Sayın Demirtaş’ın tahliye
edilmesi, derhâl serbest bırakılması yönünde karar almıştır. 
Bu
karara karşı Cumhurbaşkanı “Biz karara uymayacağız.” diyor fakat bugün Adalet
Bakanı ise “Özgür mahkemeler, bağımsız mahkemeler bu yönde karar verecek ve
Avrupa İnsan Hakları Mahkemesinin kararı doğrultusunda ve bağımsız bir şekilde
bu yönde bir karar verecek.” diyor. 
Şimdi,
hepimiz biliyoruz ki saraydan adalete bugün bir emir geldi, açık bir şekilde
bir talimat verildi. Sayın Demirtaş’ın tahliye edilmemesi, serbest
bırakılmaması gerektiği yönünde açık bir şekilde yargıya bugün itibarıyla
talimat verdi. Bu, Anayasa’ya karşı işlenen bir suçtur değerli arkadaşlar.
Adalet Bakanı “Bağımsız yargı karar verecek.” diyor, saray “Biz bu karara
uymayacağız.” diyor. Peki, bunun neresinde bağımsız bir yargı var? Kim bunu
iddia edebilir? Dolayısıyla, bizim burada tek ve net talebimiz, an itibarıyla
Sayın Demirtaş’ın tahliye edilmesi ve siyaseten önüne konulan bütün engellerin
kaldırılması. Sadece Sayın Demirtaş değil, cezaevinde bulunan tüm
milletvekillerimiz ve siyaset yapan tüm arkadaşlarımızın derhâl tahliye
edilmeleri gerekiyor. Bu kanuni bir zorunluluktur, bu anayasal bir
zorunluluktur, bu aynı zamanda siyaseten yapılması gereken bir zorunluluktur. 
Değerli
arkadaşlar, bugün Dünya Çocuk Hakları Günü. Şunu belirtmek istiyorum: 743 çocuk
anneleriyle birlikte cezaevinde yatmaktadır. Toplamda Türkiye’de 3 bin çocuk şu
anda cezaevinde. Siz çocuklarınıza bu şekilde mi sahip çıkacaksınız? 
Değerli
arkadaşlar, bugün gene bazı gazetelere haber konusu oldu, maalesef, utanarak
burada belirtmek istiyorum, günlük 10’a yakın çocuk tecavüze uğramakta, günlük
40 çocuk hamile kalmakta. Bu şekilde mi biz bu çocuklara sahip çıkacağız?
Kişiye özgü yasa çıkarıyoruz ama çocuklarımıza sahip çıkmıyoruz, engellilere
sahip çıkmıyoruz, emeklilikte yaşa takılan vatandaşımıza sahip çıkmıyoruz.
Nedir? 1 kişiye ya da 2 kişiye özgü bir yasa çıkarıyoruz. 3 milyon insan şu anda
iş bulamıyor. Neden iş bulamıyor? Devlete göre gençtir, özel sektöre göre
yaşlıdır, çalışamaz durumdadır. 
Arkadaşlar,
Türkiye’nin çok ciddi sorunları var. En büyük sorunlarının başında ise, bizim
partimize konulan siyaset yasağı nedeniyle biz Kürt sorununu tartışamıyoruz;
bütün sorunların anasıdır. Dolayısıyla bu saatte sadece 2 kişinin veya 3
kişinin siyasete girip kazanamayacağı yerde tekrar gelmiş olduğu kuruma yeniden
başkan veya yönetim kurulu üyesi olarak geri dönmesi için bir yasa çıkarıyoruz.

O
zaman siz kendinize güvenmiyorsunuz. Aday olarak göstereceğiniz yerde bu halka
güvenmiyorsunuz. Yani bu halk size oy vermeyecek. Emin olun, bu halk 31 Martta
sizin tezkerenizi elinize verecek, bu nettir yani. Bu kanun da bunun
göstergesidir.
Hepinizi
saygıyla selamlıyorum. Teşekkür ediyorum. (HDP sıralarından alkışlar) 
CAHİT
ÖZKAN (Denizli) – Sayın Başkanım, kayda geçmesi için söylüyorum.
BAŞKAN
– Buyurun Sayın Başkan.
CAHİT
ÖZKAN (Denizli) – Türkiye Cumhuriyeti devleti demokratik bir hukuk devletidir. Yasama,
yürütme ve yargı erkleri, özellikle sivil, demokratik anayasal reformlar
sayesinde birbirlerine karşı denge ve denetleme pozisyonları almışlar ve yargı
da kendi görev alanında faaliyetlerini sürdürmektedir. Verilen kararlarla
ilgili kendi iç yargısal hiyerarşi içerisinde istinaf, temyiz, Anayasa
Mahkemesi ve Avrupa İnsan Hakları Mahkemesi dış hukuk mercisi nezdinde denetime
açıktır. Verilen kararlarla ilgili yargı yine Ceza Muhakemesi Kanunu’nun, yine
uluslararası sözleşmelerin gerektirdiği çerçevede yargılamalarını yapar,
kararını verir. Ancak Türkiye Cumhuriyeti Cumhurbaşkanı devletin başı olarak ve
yürütmenin başı olarak terörle mücadelede adımlar atmak ve Türkiye’de terörle
mücadeleyi zafiyete uğratacak her türlü adım karşısında da devletin başı olarak
gerekli çalışmaları yapmak zorundadır. Bugün Genel Başkanımız, Cumhurbaşkanımız
haftalık olağan grup toplantısında teröre asla taviz verilmeden her türlü kaçış
yollarına rağmen mücadelemizi sürdüreceğimizi ifade etmiştir.
Ayrıca,
özellikle istismara uğrayan çocuklarla ilgili de Kandil’in dağa kaçırıp orada
tacize maruz bıraktığı çocuklarla ilgili de, terörle mücadelede nasıl kararlı
adımlar atıyorsak orada da aynı adımları atmaya devam edeceğiz.
Teşekkür
ederim.
FİLİZ
KERESTECİOĞLU DEMİR (Ankara) – Sayın Başkan, ben de kayda geçsin diye
söylüyorum. Bir Cumhurbaşkanının bir mahkeme kararına müdahale ederek
“Selahattin Demirtaş serbest bırakılsın.” kararının Türkiye’yi bağlamadığını
“Biz karşı hamlemizi yapar işi bitiririz.” sözleriyle ifade etmesi yargıya
müdahaledir; biz de bundan bahsediyoruz. 
BAŞKAN
– Cumhuriyet Halk Partisi Grubu adına Müzeyyen Şevkin, Adana Milletvekili. (CHP
sıralarından alkışlar) 
CHP
GRUBU ADINA MÜZEYYEN ŞEVKİN (Adana) – Evet, gün döndü ama yine de Dünya Çocuk
Hakları Günü’nde çocukların özgür, eşit oldukları; tacize, tecavüze
uğramadıkları; eğitimden eşit şekilde pay aldıkları, işçi olarak
kullanılmadıkları bir dünya yaratılması dileklerimi ileterek başlamak istiyorum
sözlerime.
Sayın
Başkan, değerli milletvekilleri; Türkiye Odalar ve Borsalar Birliği ile Odalar
ve Borsalar Kanununda Değişiklik Yapılmasına Dair Kanun Teklifi üzerine
partimiz Cumhuriyet Halk Partisi Grubu adına söz almış bulunuyorum.
Saygıdeğer
milletvekilleri, sözlerime başlamadan önce, Türkiye’nin içinde bulunduğu
ekonomik krizin esnaf ve sanatkârlar ile iş dünyası üzerindeki yıkıcı
etkisinden bahsetmek istiyorum. Sayın Cumhurbaşkanı “Kriz mıriz yok.” dese de
ekim ayı itibarıyla konkordato başvurusunda bulunup talebi sonuçlanan borçlu
sayısı 3 bini geçmiştir. Mahkemelere yapmış oldukları konkordato talepleriyle
ilgili kararları bekleyen ve konkordato talebi için hazırlık yapan borçlu
sayısı göz önüne alındığında 2018 yılı bitmeden bu sayının 7 bine ulaşacağı
öngörülüyor. Türkiye’de en çok iş yapan restoranlar bile iflas bayrağını çekmiş
durumda. Madem kriz mıriz yok, mali durumu bozulmuş olan borçlunun borçlarını
belli bir oran ve vadede ödemesine ilişkin, alacaklılarıyla yaptığı, mahkemece
onaylanan bir sulh anlaşması olan konkordato talebi neden bu kadar artmıştır?
Önceleri
“Kriz mıriz yok.” deyip sonra emeklilikte yaşa takılan vatandaşların haklı
taleplerine karşı çıkmak için “Ekonomik savaşın içindeyiz.” demeniz sizi haklı
bir konuma ulaştırmaz. Ulaştırmaz çünkü iktidarın nimetlerinden faydalanan,
lüks tüketim içerisinde şatafatlı bir yaşam sürülmesine sesiniz çıkmıyor.
Yatlardan, katlardan, uçaklardan, tatil köylerinden, saraylardan, binlerce lüks
araçtan, zırhlı makam araçlarından vazgeçilmiyor. Evet, bunlardan
vazgeçmiyorsunuz ama emeklilikte yaşa takılanlara, atanamayan öğretmenlere,
ziraat mühendisine, gıda mühendisine, veterinere, sağlık emekçilerine,
emekliye, işçiye, asgari ücretliye, kadro bekleyen 4/B’lilere, sokaktaki
vatandaşa, çocuk işçiliğine karşı durmak için sunduğumuz bütün önergelere,
önerilere kapıları kapatıyorsunuz. Çeşitli bahanelerle, kanun hükmünde
kararnamelerle, yıllarca emek veren, bilimselliği içselleştiren, dünya
ölçeğinde başarılara imza atmış akademisyenlere, bilim insanlarına, doktorlara
çalışma izni vermiyorsunuz, yaşam hakkı tanımıyorsunuz.
Çiftçi,
girdi maliyetlerindeki yüksek artışa karşın buğdayını, pamuğunu, narenciyesini
geçen yılki fiyatın altında satmak zorunda kalıyor. Arkadaşlar, hafta sonu
kendi bölgemde 11 tane köye yaptığım ziyarette, 4.500 liraya alınan pamuğun şu
anda 2.800 liraya alıcı bulmadığı, girdi fiyatlarını karşılayamadıkları
ağıdıyla karşı karşıya kaldık. Lütfen bunları duyun artık. (CHP sıralarından
alkışlar) 
Satamayanların
ürünü tarlada, bahçede, dalında kalıyor. Şeker pancarı üreticisinin içler acısı
durumunu hepiniz görüyorsunuz. Fabrikaları satıp yerine alışveriş merkezleri
açıyorsunuz. Memleketi üretim toplumundan tüketim toplumuna evirirseniz,
tarıma, tarım topraklarına, doğaya, çevreye sahip çıkıp desteklemezseniz,
vatandaşı kırdan kente göç etmek zorunda bırakırsanız, işte böyle, sonuçta
ekonomik kriz yaşarız ve bu kriz şu anda olduğu gibi tüm kılcal damarlarımıza
kadar işler hâle gelir. 
Kâğıt
fabrikaları elden gitti. Taşucu’nda ben SEKA fabrikasını gördüğüm zaman içim
yanıyor arkadaşlar. Dışarıdan kâğıt ithal ediyoruz, kâğıt sıkıntısı yaşıyoruz;
orada, o alanda SEKA fabrikası çürümeye terk edilmiş durumda. 
Adana’da
son on beş yılda 55 büyük fabrikanın kapısına kilit vuruldu. Yine, Adana’da,
resmî verilere göre, bir yılda 1.071 ticari işletmenin kapısına kilit vuruldu.
Son beş yılda kapanan işletme sayısı 6 bini geçti. 
Türkiye'de
esnaf ve sanatkârın, vatandaşın can damarı mahalle bakkalının âdeta canına
okundu. Kepenkler inmeye başladı. Memlekette 429 büyük AVM oluştu. Ankara,
İstanbul, Bursa, Antalya, Adana, Çanakkale, Samsun, Malatya ve yurdun birçok
yerinde faaliyette bulunan AVM ve rezidanslara dönün, bir bakın. Hepsinin
arsaları üzerinde, geçmişte kamuya ait fabrikalar bulunuyordu. Sadece Adana’da
43.500 metrekarelik Tekel sigara fabrikası yerine bugün 3 tane AVM yapılıyor
arkadaşlar. Fabrika 2008’de British American Tobacco şirketine satıldı, BAT
araziyi 3 Aralık 2014’te bir firmaya sattı. Kent merkezinde 40 dekarlık alan
üzerine alışveriş merkezi yaptı. Şimdi bakın bu AVM’lerin ne hâlde olduğuna.
Çoğu müşteri bulamıyor, birçoğu kapasitesinin yarısı oranında hizmet veriyor.
AVM’lerdeki kiralar düşmeye başlamasına rağmen dükkânlar boş. 
İnşaat
sektörü uçurumun kenarına itildi. Dışarıdan inşaat sektörü için, suni büyüme
için alınan kaynaklar tükenince doğal olarak kendimizi kriz sarmalının içinde
bulduk. 
Sayın
milletvekilleri, Adana’da Kamu Müteahhitleri Derneği cenaze namazı kıldı kamu
müteahhitleri için. Kamu müteahhitlerine de para ödeyemiyorsunuz arkadaşlar. 
Ekonomide
bu kadar daralma yaşanırken, insanların mutfağında yangın varken, fiyatlar
almış başını giderken ve maaşlar yerinde sayarken müteahhitler, iş insanları
intihar ederken -Adana’da son altı ayda 6 müteahhit intihar etti arkadaşlar,
onu da belirtmek isterim- adrese teslim kanun maddeleriyle şu saatte uğraşmak
zorunda bırakılıyoruz. 
Cumhuriyet
Halk Partisi, bu kanun teklifine sadece Türkiye Odalar Birliği özelinde
yaklaşmamaktadır. Cumhuriyet Halk Partisi konuya sayısı 20’yi bulan tüm kamu
kurumu niteliğindeki meslek kuruluşlarının yetki ve görevleri, yönetim
organlarının oluşumu, istifaları, görevlerine geri dönme olanakları açısından
tutarlı, eşit ve adil yaklaşılması gerektiğini savunmaktadır. Aksi hâlde
Anayasa’da kamu kurumu niteliğindeki meslek kuruluşlarına ilişkin ana
hükümlerin seçilme hakkının ihlali, hukuk devleti önünde eşitlik ilkesi ihlal
edilmiş olacaktır. Teklif bu hâliyle Anayasa’ya aykırıdır. Diğer kamu kurumu
niteliğindeki meslek kuruluşlarının yönetimlerinin istifa, adaylık ve geri
dönme süreçleri arasında eşitsizlik doğurmaktadır.
Cumhuriyet
Halk Partisi bir kamu kurumu niteliğindeki meslek kuruluşunun kendi kanununda
tanımlanmış organlarının göreve gelme ve görevden ayrılma süreçlerine dair
kıstasların diğer bir kamu kurumu niteliğindeki meslek kuruluşu için de geçerli
olması gerektiğine, başkan ve yönetim kurulu üyelerinin görevden ayrılma,
istifa, göreve geri gelme süreçlerinde herhangi bir değişikliğin ilkesel olarak
diğer kurumlarda da uygulanması gerektiğine inanmaktadır. Aksi hâlde tam da bu
teklifte olduğu üzere adrese teslim bir kanun maddesiyle karşı karşıya kalırız.
Kanun maddesi bu hâliyle Türkiye Odalar Birliğinden başka kamu kurumu
niteliğindeki diğer meslek kuruluşları olan Dişhekimleri, Eczacılar, Esnaf ve
Sanatkarlar, Türk Mühendis ve Mimar Odaları Birliği, Türk Tabipleri Birliği,
Veteriner Hekimler, Bankalar Birliği, Barolar Birliği, Değerleme Uzmanları
Birliği, Katılım Bankaları gibi 19’a yakın birliğe haksızlık yapılmış
olacaktır.
Seçimler
öncesinde Türkiye Odalar Birliği içindeki siyasetten özerk yönetim yapılanması
hedefi bu son dakika müdahalesiyle boşa çıkmamalıdır. Konu hakkında Rifat
Hisarcıklıoğlu’nun açıklamasıyla ilgili bütün arkadaşlarım yorum yaptı, bunu
geçiyorum. Tek başına Türkiye Odalar ve Borsalar Birliği ruhunu zedelediğini
söylemişti, o nedenle bunu atlamak istiyorum. Ayrıca, diğer kurumların yönetim
kurulları ile Türkiye Odalar Birliği arasında milletvekili ve yerel seçimlerde
aday olma ve seçilmeme hâllerinde görevine dönmemek açısından anayasal eşitlik
ilkesine aykırılık içermektedir. Teklif bu hâliyle diğer kurumların başkan ve
yönetim kurulu üyelerinin aynı şartlarda aday olabilme ve seçilme hakkının
engellenmesi hukuk ilkesi gibi anayasal değerlere engel teşkil etmektedir.
Türkiye Odalar Birliği özelinde, Esnaf ve Sanatkârlar Odaları Birliği özelinde
getirilen bu teklif ya tümüyle geri çekilmeli ya gözden geçirilip kapsamı
genişletilerek diğer kamu niteliğindeki kurumların lehine eşitlikçi düzenlemeye
gidilmelidir. Bunun için her kamu kurumu niteliğindeki meslek kuruluşunun kendi
kanununda düzenlenmiş olan adaylık için görevden ayrılma ve göreve dönüş için
dönüş usulleri ayrı ayrı düzenlenebilir.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
MÜZEYYEN
ŞEVKİN (Devamla) – 31 Mart 2019 yerel seçimlerine siyasi yatırım anlamı taşıyan
tek maddelik bu yasa teklifinin sadece hangi il ve ilçelerdeki başkan adayları
için çıkarıldığı yazılmamıştır. Kamu kurumu niteliğindeki meslek kurumu kimliği
taşıyan Odalar ve Borsalar Birliği ve Esnaf Sanatkârlar Odaları Birliğinin aday
adayı olması düşünülen başkanlarına, yönetim kurulu üyelerine siyasi ve idari
koltuk garantisi vermek üzere kurgulanmıştır. Türkiye Odalar ve Borsalar
Birliği Kanunu’nda özünü rahatlıkla görebileceğimiz gibi ahilikten bugüne dek
meslek örgütlerinin uzmanlık alanları çerçevesinde bir araya getirilen oda ve
borsalar, birlikler, her biri ayrı ayrı kanunla yetkilendirilmiştir.
Anayasa’mızda ifadesini bulduğu üzere, kamu kurumu niteliğindeki meslek
kuruluşları üyelerinin seçimle iş başına getirdiği yönetimler yoluyla ayrı ayrı
tüzel kişiliğe sahiptir. 
Tüm
bu gerçekler ışığında tüm meslek kuruluşlarının, iktidarın önceliğinin ekonomik
krizin sona erdirilmesine yönelik girişimler olması gerektiğine inanıyor, parti
grubumuz adına hepinizi saygıyla selamlıyorum. (CHP ve İYİ PARTİ sıralarından
alkışlar)
BAŞKAN
– Şahıslar adına İbrahim Özden Kaboğlu, İstanbul Milletvekili konuşacak. (CHP
sıralarından alkışlar)
İBRAHİM
ÖZDEN KABOĞLU (İstanbul) – Sayın Başkan, Divan, değerli milletvekilleri;
“AİHM’i de Tayyip getirdi.” dedi AK PARTİ’li bir milletvekili Adalet
Bakanlığının bütçe görüşmelerinde. Tabii, ben olsaydım “Tayyip” demezdim,
“Sayın Erdoğan” derdim ama bu başka bir sorun. Buradaki sorun şu: Bilgi
kirliliği yaratmak. Oysa Avrupa İnsan Hakları Mahkemesinin yetkisi 1990’da
tanınmıştı. Şimdi, bilgi kirliliği yaratmamak gerekir. Çünkü, bütün bu konular
eğer ülkemizin geleceği için, kamu yararı için yapılıyorsa hukuk-siyaset
çatışmasında ahlakı da bir ölçüt olarak almamız gerekir. 
Buradan
yapılan konuşmalarda genellikle AK PARTİ’li ve MHP’li vekiller belki zaman
kazanmak için, belki uzatmak için oturumları başka sorunlardan bahsettiler. Bu
metnin Anayasa’ya aykırılığı konusundan genellikle kaçındılar. 
ERKAN
AKÇAY (Manisa) – Sana mı soracağız? MHP takıntısı…
İBRAHİM
ÖZDEN KABOĞLU (Devamla) – Şimdi, burada tabii siyaset ahlakilik temeline
dayanır, doğru bilgi temelinde inşa edilmelidir. Öncelikle belirtmek isterim ki
Sayın Elitaş’ın açıklamalarından da hareketle neden bu yasa değişikliğinin
Anayasa Komisyonuna getirilmediğini bu akşam buradaki oturumda daha iyi
anladım.
Anayasa
Komisyonu bu Mecliste herhâlde en az çalıştırılan veya hiç çalıştırılmayan bir
komisyon, bunu bir kıdemli anayasa profesörü olarak hüzünlü bir biçimde bu
akşam daha iyi anladım. Burada iki yönlü eşitlik ilkesinin ihlali söz konusu:
Bir, genel eşitlik ilkesi; kamu kurumu niteliğindeki meslek kuruluşu ile diğer
bütün kuruluşlar arasında yapılan bu ayrım. İkincisi ise özel eşitlik ilkesine
aykırılık. Bu da meslek içerisinde, burada kabul edilen iki kamu kurumu
niteliğindeki meslek kuruluşu yöneticileri arasında yapılan ve Anayasa
Mahkemesi kararlarına göre hiçbir makul, haklı nedene dayanmadan yapılan ayrım.

Şimdi,
diğer bir nokta ise örgüt içi demokrasiye aykırı olması çünkü bir üye, bir
adaya, hangi partiden olursa olsun “Bizim örgütü yönetecek.” diye oy veriyor
ama o kişi bir partiye angaje olup seçimlere girince döndüğü zaman pekâlâ
kanaati değişebilir, oyu değişebilir ve burada örgüt içi demokrasi anlamında
mikrodemokrasi ilkesinin ihlali söz konusu, örgüt üyesinin iradesinin
saptırılması söz konusu. 
Şimdi,
bu açıdan tabii ki oy saiki dikkate alındığında, kamu kurumu niteliğindeki
meslek kuruluşlarının madde 135’teki düzenlenme amacı dikkate alındığında, buna
aykırılık bir kez daha teyit edilmeli ama aynı şekilde insan haklarına dayanan
demokrasi tanımıyla Anayasa madde 2’ye hem makrodemokrasi anlamında hem de
mikrodemokrasi kuralı anlamında aykırılık teşkil etmektedir. 
Burada
bir önemli nokta daha -bunu teklif sahipleri de açıklamadılar- gerekçe nedir?
Bir kanunun gerekçesi bir ihtiyaca dayanır. Toplumsal ihtiyaç nedir? Hangi kamu
yararını karşılıyor? Hangi ülke çıkarına yönelik, ulus çıkarına yönelik veya
hangi beka sorununa yönelik? Burada genel, objektif anlamda bir neden bulmak zor.

Her
ne kadar MHP temsilcisi çok özlü bir biçimde açıkladıysa da, Anayasa
Mahkemesine götürmek için Sayın Başkan, aman tutanakları iyi muhafaza edelim
çünkü Anayasa Mahkemesine götürürken sayın vekilin “Hayırlı olsun İzmir
adayınız.” biçimindeki beyanı zaten iptal için yeterli nedenler arasında yer
alıyor, özellikle bunun ittifaktan gelmesi. 
Son
olarak Sayın Elitaş’ın, özellikle Komisyon Başkanının “Bu, seçimlerden sonraki
durumu ilgilendirir, o nedenle Anayasa 67’yi ilgilendirmez.” biçimindeki
açıklamasına karşı bir açıklama yapmak gerekir, o da şöyle… 
(Mikrofon
otomatik cihaz tarafından kapatıldı)
İBRAHİM
ÖZDEN KABOĞLU (Devamla) – Sayın Başkan, lütfen bir dakika…
BAŞKAN
– Toparlayalım Sayın Milletvekili. 
İBRAHİM
ÖZDEN KABOĞLU (Devamla) – Sayın Başkan, eğer onlar bir odadan, bir barodan, bir
başka kuruluştan olsaydı -niçin yok bilmiyoruz tabii ki- adaylık için önceden
karar verirler ve yarışmaya önceden girerler, şu anda nasıl ki yerel yönetim
adayları sahaya inmeye başladılarsa. Dolayısıyla eşitsizlik önceden başlıyor.
Türkiye Barolar Birliğinden ya da barolardan istifa edecek bir aday ile odadan,
borsadan istifa edecek aday arasında veya bir başka kamu kurumu niteliğinde
meslek kuruluşundan istifa edecek aday arasında yarışma koşulları bu iki odayla
ilgili kanun yürürlüğe girerse farklılaşacak. O nedenle önceden ilgilendiriyor.
Bu açıdan, Avrupa İnsan Hakları Mahkemesi kararlarında, 1 no.lu Ek Protokol’ün
3’üncü maddesini tanımlayan kararlarında adayların eşit koşullarda yarışması,
eşit koşullarda sahaya inmesi kurallarına aykırılık teşkil etmesi açısından,
evet, Anayasa madde 67, son fıkra açısından da Anayasa Mahkemesi mutlaka
değerlendirecektir. 
Teşekkürler.
(CHP sıralarından alkışlar)
BAŞKAN
– Şahıslar adına ikinci konuşmacı Fahri Çakır, Düzce. 
ERKAN
AKÇAY (Manisa) – Sayın Başkan, bir söz alabilir miyim?
BAŞKAN
– Buyurun Sayın Akçay. 
VII.- AÇIKLAMALAR (Devam)
46.- Manisa Milletvekili Erkan Akçay’ın, İstanbul Milletvekili İbrahim
Özden Kaboğlu’nun 14 sıra sayılı Kanun Teklifi’nin 2’nci maddesi üzerinde
şahıslar adına yaptığı konuşmasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Sayın
konuşmacı iki defa konuşmasında Milliyetçi Hareket Partisine atıfta bulundu.
Sayın Cemal Enginyurt konuşması sırasında genel bir değerlendirme yaptı. Zaten
bu kanun teklifi de bütün oda, borsa, birlik yöneticilerini kapsayan bir
kanundur. Ordu’dan da bahsetti, diğer başka hususlardan da bahsetti. Özel bir
şehre yönelik, onu kasten bir konuşması söz konusu olmamıştır. Yani bir ilin
adının zikredilmesi ona özgü bir kanun olduğunun kastedildiği anlamını da
taşımamaktadır.
Teşekkür
ederim. 
BAŞKAN
– Ben teşekkür ederim.
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
47.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, tabii, grup başkan vekillerinin böyle görevleri
var. Herhâlde, Milliyetçi Hareket Partisinin sayın grup başkan vekilleri de bu
dönem en çok Cemal Enginyurt’un yaptığı ama daha sonra düzeltilmeye muhtaç
konuşmalarla meşgul olacaklar. Hepimiz biliyoruz ve tutanaklarda açıkça
yazıyor, dedi ki: “Madem bu kanun da böyle geçecekse, İzmir adayınız da hayırlı
olsun, inşallah kazanır.” Ben biraz önce kürsü konuşmamda da söyledim: Kanun
kişiye özel kanundur, İzmir’deki bir adayı ikna etme ve kazanamayacağına olan
inancından dolayı “Merak etme, geriye seni döndürtürüz.” diye kişiye özel kanun
yapılmaktadır. Cemal Enginyurt kendine özgü üslubuyla biraz alaycı, biraz
kinayeli bir şekilde AKP Grubuna “Adayınız da hayırlısı olsun madem.” demiştir.
Bunun elbette MHP’nin genel tutumuyla uyumlu olmadığını söylemek mümkün ama
Cemal Enginyurt’un ne dediğini, neyi kastettiğini hepimiz, ortalama ve üzerinde
zekâya sahip olduğunu düşündüğümüz milletvekilleri anlayabilecek yetenektedir.
Teşekkür
ediyorum.
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun.
48.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Sayın
Özel fazla zorluyor bu yorumu yapmakla. Zannediyorum, bu İzmir komplekslerinden
kaynaklıyor biraz da. Yani nedense bugün Cumhuriyet Halk Partisi Grubunda bir
İzmir’e odaklanmışlık var. Yani, müsaade edin, Milliyetçi Hareket Partisi grup
başkan vekili de kendi… Cemal Enginyurt burada olsaydı, elbette kendisi gerekli
yorumu, değerlendirmeyi yapacaktı fakat arkadaşımız mazereti nedeniyle Genel
Kuruldan ayrıldığı için bu değerlendirmeyi de ben yaptım ama Sayın Özel merak
etmesin, Cemal Enginyurt gereken değerlendirmeyi de yapacaktır, o merakları da
gidecektir yani.
Teşekkür
ederim.
ÖZGÜR
ÖZEL (Manisa) – Sayın Başkan, son sözümü söyleyeyim.
RECEP
ÖZEL (Isparta) – Yok artık ya, yeter.
BAŞKAN
– Bunu devam ettirelim mi arkadaşlar?
ÖZGÜR
ÖZEL (Manisa) – Çok kısa Sayın Başkan, çok uzatmadan. 
BAŞKAN
– Buyurun. 
49.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin tekraren açıklaması
ÖZGÜR
ÖZEL (Manisa) – Sayın Başkan, Sayın Cemal Enginyurt’un yarın söz alıp “Evet,
partim, liderim ve grup başkan vekilim haklıdır, ben ne söylediysem yanlıştır.”
diyeceğini biliyoruz çünkü iki günde bir bunu yapıyor zaten ama bir gerçek var.

BAKİ
ŞİMŞEK (Mersin) – Cemal Enginyurt sana mı soracak!
ÖZGÜR
ÖZEL (Manisa) – Müsaade et de ben konuşayım, Cemal Enginyurt istediğine sorsun,
istemediğine sormasın. İleri geri konuşuyor, dinliyoruz zaten. 
Benim
esas söyleyeceğim şey: Cumhuriyet Halk Partisinin İzmir’e yönelik bir kompleksi
yok. İzmir’e yönelik, komple İzmir’i kazanmaya yönelik bir inancı var, 30’da 30
yaptığımızı hep birlikte 31 Mart gecesi izleriz inşallah. 
Teşekkür
ederim. (CHP sıralarından alkışlar) 
50.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin tekraren açıklaması
ERKAN
AKÇAY (Manisa) – Sayın Başkan, bu muhavereyi devam ettirmek istemem ancak Cemal
Enginyurt’un ne diyeceğini peşin peşin söylemenin doğru bir yaklaşım olmadığını
da hatırlatmak isterim. 
Teşekkür
ederim. 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Cemal Enginyurt yok ya, rahat rahat konuşuyor. 
XI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Isparta Milletvekili Recep Özel ve 2 Milletvekilinin Türkiye Odalar
ve Borsalar Birliği ile Odalar ve Borsalar Kanununda Değişiklik Yapılmasına
Dair Kanun Teklifi (2/1287) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 14) (Devam)
BAŞKAN
– Şahıslar adına ikinci söz, Fahri Çakır Bey’e ait. 
Buyurun
Fahri Bey. (AK PARTİ sıralarından alkışlar) 
FAHRİ
ÇAKIR (Düzce) – Sayın Başkan, sayın milletvekilleri; sizleri en kalbî
duygularımla selamlıyorum. 
Sözlerime
başlamadan önce, yeni idrak ettiğimiz kandil gecesinin âlemi İslam’a hayırlı
olmasını Yüce Allah’tan temenni ediyorum. 
Dünya
Çocuk Hakları Günü dolayısıyla yavrularımızın Çocuk Hakları Günü’nü tebrik
ediyorum. 
Edirne
Milletvekili Sayın Erdin Bircan’a Allah’tan rahmet diliyorum. CHP Grubuna,
sevenlerine ve ailesine başsağlığı diliyorum. 
Değerli
milletvekilleri, görüşmekte olduğumuz kanun teklifinin 2’nci maddesi üzerine
şahsım adına söz almış bulunmaktayım. 
Türkiye
Büyük Millet Meclisine (2/1287) esas numarasıyla teklif edilen Türkiye Odalar
ve Borsalar Birliği Kanunu ile Esnaf ve Sanatkârları Meslek Kuruluşları
Kanunu’nda değişiklik yapılmasına dair kanun teklifiyle anılan kanunlarda
düzenleme yapılarak milletvekili ve mahallî idareler genel ve ara seçimlerinde
adaylık için görevinden ayrılan birlik başkanı ve birlik yönetim kurulu
üyeleriyle oda ve borsa yönetim kurulu başkanı ve üyelerine aday olamamaları
veya seçilememeleri hâlinde eski görevlerine dönme imkânı tanınmak
istenmektedir, işin aslı budur. Dolayısıyla şimdiye kadar olup biten,
“siyasallaştı” ya da işte “Tamamen siyasi noktaya çekildi.” denilen, sadece bu
oda ve borsa başkanlarının, meslek odalarının başkanlarının siyasete aday
olduklarında, seçimlerde aday olduklarında -seçildiklerinde sorun yok-
seçilemediklerinde geri dönmesini sağlayacak bir düzenleme. Ya da aday adayı
olup aday olamamaları hâlinde tekrar geriye gelmelerinin önünü açacak bir
düzenleme.
Şimdi,
bu lafı alıp, bu kanun düzenlemesini alıp “Siyaset öyle oldu, siyaset sivil
toplum örgütüne girdi, STK'lere dâhil oldu.” demenin bence hiçbir anlamı yok.
Çünkü siyasetin eğer varsa önünde birtakım barikatları bizim açmış olmamız
lazım, hatta siyasete özendirmemiz lazım. Bu insanlar siyasetin önünde şu veya
bu şekilde engel görmemesi lazım. Dolayısıyla girmelerinde bir engel yok ise
neden seçilemedikleri zaman geriye dönemesinler? O, bulundukları yere
gelebilmek için meşakkatli bir yol katetmediler mi? Kendileri -bulundukları
sivil toplum örgütünün başına yönetim kurulu olmak noktasında- yönetim kurulu
başkanı olmak noktasında bir hayli eziyet çekerek seçimle gelmediler mi? O
hâlde seçimle geldikleri yerde fevkalade… Geçmişte bir grubun, gerilerindeki
destekçilerin mutlaka kabulleriyle oraya geldi. O hâlde seçilemedikleri yerde
geriye dönmelerine “Adrese teslimdir” başkaca “Alelacele yapılmış bir
kanundur.” demenin de bir anlamı yok. Eğer hayırlıysa bu iş, hayırlı işte acele
de etmek lazım, bence hayırlı da bir iş. Hatta gecikmiş de bir düzenleme. Niye
gecikmiş bir düzenleme? Neden bu şekilde geriye dönme başka kurumlarda olduğu
hâlde biz buna imkân vermiyoruz? Kaldı ki bu kurumların, biliyorsunuz, yönetim
kurulu üyeleri ve başkanları zaten meclis üyeleri ve bu kurumlarda meclis
başkanlarının istifa etme zorunluluğu da yok. Bir taraftan meclis başkanına
diyorsunuz ki: “İstifa etmeden sen devam edersin, seçilemediğin yerde geriye
dönersin.” Ama yönetim kurulu başkanlarına, yönetim kurulu üyelerine diyor ki:
“Hayır, sen seçilemezsen, aday adayı olamazsan -istifa etmek zorundasın- geriye
dönüşün kapalı.” Bunu ben doğru bulanlardan değilim. Dolayısıyla konuştuğumuz
ve üzerinde durduğumuz STK bugün Türkiye Odalar ve Borsalar Birliği ki ben
odacıyım, o kurumlardan geliyorum; değerli arkadaşlar, Türkiye iş üreten, aş
üreten, evine ekmek götüren, istihdam edilenlerin tamamını… Vergiyi veren en
üst çatı kuruluş. Bu kuruluş ve bu kuruluşa mensup olanları doğrudan
ilgilendiren bir kanun düzenlemesi. Esnaflarımız hakeza öyle; 3.180 adet esnaf
odası var bu ülkede, dolayısıyla neden onlardan bu hakkı, var olanı
kullanmalarını elinden alalım? Kaldı ki o arkadaşlarımız dönse, kurumlarında
tekrar aynı görevini icra ediyor hâlde olsa kime ne zararı var? 
AYHAN
BARUT (Adana) – Diğer odalar ne olacak?
FAHRİ
ÇAKIR (Devamla) - “Siyasallaşacak.” Ya, neresi siyasallaşacak? “Adrese teslim.”
Hangi adrese teslim? Adres şu: Millet adres, evet, doğru. (CHP sıralarından
gürültüler)
HÜSEYİN
YILDIZ (Aydın) – Niye diğer odalar yok?
FAHRİ
ÇAKIR (Devamla) – Bakınız, hayır, öyle değil; adres millet.
HÜSEYİN
YILDIZ (Aydın) – Niye diğer odalar yok?
FAHRİ
ÇAKIR (Devamla) – Ha, onlar konuşulabilir, bakınız…
HÜSEYİN
YILDIZ (Aydın) – Temel mesele orada.
FAHRİ
ÇAKIR (Devamla) – Bakınız, onu konuşabiliriz, tartışabiliriz, anlaşabilirsek
yolumuza devam ederiz. 
(Mikrofon
otomatik cihaz tarafından kapatıldı) 
FAHRİ
ÇAKIR (Devamla) – Sayın Başkan, toparlıyorum.
BAŞKAN
– Buyurun.
AYHAN
BARUT (Adana) – 2 tane odayı kastediyor, 19 tane oda yok; onlara niye yok?
FAHRİ
ÇAKIR (Devamla) – Sayın milletvekilleri, bakınız, burada şu var: Siyasetten bu
kadar çok korkup ürkmenin bir âlemi yok. Artı, başka bir şey daha var, bakın:
Bütün bu istifa edenler gidecek, bir şekilde seçilecek ya da seçilemeyecek,
aday olamayacak, ondan sonra geriye dönecek. Bunların hepsi AK PARTİ’li mi,
başka partilerden olmayacak mı? Hiç şüphesiz, olacak. O hâlde bu kaygı, bu
kuşku niye? (CHP sıralarından gürültüler)
HÜSEYİN
YILDIZ (Aydın) – Ya, 2 taneyi koymuşsun, diğerleri nerede? 
FAHRİ
ÇAKIR (Devamla) - Değerli arkadaşlar, sadece muhalefet etme adına bu STK’leri
töhmet altında bırakmanın bir âlemi yok. Evet, bu STK’lerde gidenin de gelenin
de önü açık olmalıdır diyorum. 
Çok
teşekkür ediyor, Genel Kurulu saygıyla selamlıyorum. (AK PARTİ sıralarından
alkışlar) 
ÖZGÜR
ÖZEL (Manisa) – Sayın Başkan, şunu bir düzeltelim.
BAŞKAN
– Buyurun Sayın Özel.
VII.- AÇIKLAMALAR (Devam)
51.- Manisa Milletvekili Özgür Özel’in, Düzce Milletvekili Fahri
Çakır’ın 14 sıra sayılı Kanun Teklifi’nin 2’nci maddesi üzerinde şahıslar adına
yaptığı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, öncelikle, günün ilk konuşmasından bu son
konuşmaya kadar tüm konuşmacılar Erdin Vekilimizle ilgili iyi dileklerini,
rahmet dileklerini ilettiler. Sayın konuşmacıya da nazik başlangıcı için
teşekkür ediyoruz. Ama bir hatayı düzeltmek lazım. Konuşması boyunca “bu
STK’ler” diye bahsetti. Anayasa 135, kamu kurumu niteliğinde meslek örgütlerini
düzenliyor. Bunların hiçbirisi sivil toplum kuruluşu değil, hatta bunlar bayağı
bayağı siyah plakaları olan, yaptıkları görev kamu kurumu niteliğinde olan
görevler. STK dediğiniz sivil toplumdur. Derneklerden, sendikalardan
bahsedersiniz. Bazı üyelerinin görevlerini yapmaları, mesleklerini yapmalarının
kayıt zorunluluğu olduğu bir şeyin sivillikle hiçbir zaman ilişkisi yoktur. Bu
çatı altında kavramları doğru oturtalım. Konuşmanızın son kısmındaki “Kime ne
zararı var?” CHP’nin Komisyondaki tavrı belli. Diğer 17 meslek örgütüne
tanınmamasından bu hakkı eleştiriyordu. Bu konuda grubunuz da buna şahittir.
Ancak dönüp dolaşıp “bu STK’ler, bu STK’ler…” Bunlar sivil mivil değil.
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Bunlar, bildiğin, bal gibi, kamu kurumu niteliğinde meslek
örgütü.
Teşekkür
ederim.
ALİ
ŞEKER (İstanbul) – Adrese teslim kanun.
XI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Isparta Milletvekili Recep Özel ve 2 Milletvekilinin Türkiye Odalar
ve Borsalar Birliği ile Odalar ve Borsalar Kanununda Değişiklik Yapılmasına
Dair Kanun Teklifi (2/1287) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 14) (Devam)
BAŞKAN
– Soru cevap işlemi için talep yok. 
Madde
üzerinde görüşmeler tamamlanmıştır.
Birleşime
üç dakika ara veriyorum.
Kapanma Saati: 01.11
YEDİNCİ OTURUM
Açılma Saati: 01.12
BAŞKAN: Başkan Vekili Celal ADAN
KÂTİP ÜYELER: Emine Sare AYDIN YILMAZ (İstanbul), Fatma
KAPLAN HÜRRİYET (Kocaeli)
-----0-----
BAŞKAN
– Türkiye Büyük Millet Meclisinin 19’uncu Birleşiminin Yedinci Oturumunu
açıyorum.
14
sıra sayılı Kanun Teklifi’nin görüşmelerine devam ediyoruz.
Komisyon
yok.
Ertelenmiştir.

Gündemimizde
başka bir konu bulunmadığından, alınan karar gereğince kanun teklifleri ile
komisyonlardan gelen diğer işleri görüşmek üzere 21 Kasım 2018 Çarşamba günü
saat 14.00’te toplanmak üzere birleşimi kapatıyorum.
Kapanma Saati: 01.13




(x) 14 S. Sayılı Basmayazı tutanağa
eklidir.




