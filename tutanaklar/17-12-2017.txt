



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 40’ıncı
Birleşim
 17
Aralık 2017 Pazar

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) 
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) 
A) DIŞİŞLERİ BAKANLIĞI
1) Dışişleri Bakanlığı 2018 Yılı Merkezî Yönetim Bütçesi
2) Dışişleri Bakanlığı 2016 Yılı Merkezî Yönetim Kesin
Hesabı
B) EKONOMİ BAKANLIĞI
1) Ekonomi Bakanlığı 2018 Yılı Merkezî Yönetim Bütçesi
2) Ekonomi Bakanlığı 2016 Yılı Merkezî Yönetim Kesin Hesabı
C) SAĞLIK BAKANLIĞI
1) Sağlık Bakanlığı 2018 Yılı Merkezî Yönetim Bütçesi
2) Sağlık Bakanlığı 2016 Yılı Merkezî Yönetim Kesin Hesabı
Ç) TÜRKİYE HUDUT VE SAHİLLER SAĞLIK GENEL MÜDÜRLÜĞÜ 
1) Türkiye Hudut ve Sahiller Sağlık Genel Müdürlüğü 2018
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2016
Yılı Merkezî Yönetim Kesin Hesabı
D) TÜRKİYE İLAÇ VE TIBBİ CİHAZ KURUMU 
1) Türkiye İlaç ve Tıbbi Cihaz Kurumu 2018 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2016 Yılı Merkezî
Yönetim Kesin Hesabı
E) TÜRKİYE SAĞLIK ENSTİTÜLERİ BAŞKANLIĞI 
1) Türkiye Sağlık Enstitüleri Başkanlığı 2018 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2016 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU 
1) Türkiye Kamu Hastaneleri Kurumu 2016 Yılı Merkezî Yönetim
Kesin Hesabı
G) TÜRKİYE HALK SAĞLIĞI KURUMU 
1) Türkiye Halk Sağlığı Kurumu 2016 Yılı Merkezî Yönetim Kesin
Hesabı
Ğ) ULAŞTIRMA, DENİZCİLİK VE HABERLEŞME BAKANLIĞI
1) Ulaştırma, Denizcilik ve Haberleşme Bakanlığı 2018 Yılı
Merkezî Yönetim Bütçesi
2) Ulaştırma, Denizcilik ve Haberleşme Bakanlığı 2016 Yılı
Merkezî Yönetim Kesin Hesabı
H) KARAYOLLARI GENEL MÜDÜRLÜĞÜ
1) Karayolları Genel Müdürlüğü 2018 Yılı Merkezî Yönetim
Bütçesi
2) Karayolları Genel Müdürlüğü 2016 Yılı Merkezî Yönetim
Kesin Hesabı
I) BİLGİ TEKNOLOJİLERİ VE İLETİŞİM KURUMU
1) Bilgi Teknolojileri ve İletişim Kurumu 2018 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2016 Yılı Merkezî
Yönetim Kesin Hesabı
İ) SİVİL HAVACILIK GENEL MÜDÜRLÜĞÜ
1) Sivil Havacılık Genel Müdürlüğü 2018 Yılı Merkezî Yönetim
Bütçesi
2) Sivil Havacılık Genel Müdürlüğü 2016 Yılı Merkezî Yönetim
Kesin Hesabı

III.- AÇIKLAMALAR
1.- İstanbul Milletvekili Mehmet Muş’un, Bingöl Milletvekili
Hişyar Özsoy’un 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın altıncı tur görüşmelerinde HDP
Grubu adına yaptığı konuşmasındaki bazı ifadelerine ilişkin açıklaması
2.- Muş Milletvekili Ahmet Yıldırım’ın, Başkanlığın
karşılıklı laf atmalara müsaade etmemesini istirham ettiğine ve İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
3.- Muş Milletvekili Ahmet Yıldırım’ın, 2017/5 atamasıyla
güvenlik soruşturmasına takılanların bir an önce görevlerine başlatılmaları
gerektiğine ilişkin açıklaması
4.- Samsun Milletvekili Erhan Usta’nın, Denizli Milletvekili
Şahin Tin’in 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın altıncı tur görüşmelerinde AK
PARTİ Grubu adına yaptığı konuşmasındaki bazı ifadelerine ilişkin açıklaması
5.- Sakarya Milletvekili Engin Özkoç’un, Kastamonu
Milletvekili Murat Demir’in 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın altıncı tur
görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
6.- Bolu Milletvekili Tanju Özcan’ın, Gölcük Tabiat
Parkı’nın yapılaşmaya açılmasına ve aylardır Meclise gelmeyen Konya
Milletvekili Ahmet Davutoğlu’yla ilgili İç Tüzük hükümlerinin uygulanıp
uygulanmayacağını öğrenmek istediğine ilişkin açıklaması
7.- Van Milletvekili Lezgin Botan’ın, Van’ın Gürpınar ile
Saray ilçelerinde devlet hastanesi olmadığına ve Erciş ilçesinde 2012’de
bitirileceği sözü verilen hastanenin de hâlâ bitirilmediğine ilişkin açıklaması
8.- Sakarya Milletvekili Engin Özkoç’un, Başbakan Yardımcısı
Recep Akdağ’ın yaptığı bir röportajda Cumhuriyet Halk Partisi Genel Başkanı
Kemal Kılıçdaroğlu’yla ilgili bazı ifadelerine ilişkin açıklaması
9.- Samsun Milletvekili Erhan Usta’nın, Ulaştırma,
Denizcilik ve Haberleşme Bakanından on yıl önce ihalesi yapılan
Ayvacık-Taşova-Niksar yolunun yapılması konusuyla ilgilenmesini talep ettiğine
ilişkin açıklaması
10.- İstanbul Milletvekili Mehmet Muş’un, Trabzon
Milletvekili Haluk Pekşen’in 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın altıncı tur
görüşmelerinde CHP Grubu adına yaptığı konuşmasındaki bazı ifadelerine ilişkin
açıklaması
11.- Sakarya Milletvekili Engin Özkoç’un, PTT mağdurlarının
Ulaştırma, Denizcilik ve Haberleşme Bakanından açıklama yapmasını
beklediklerine ilişkin açıklaması
12.- Muş Milletvekili Ahmet Yıldırım’ın, Ekonomi Bakanı
Nihat Zeybekci’nin 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın altıncı tur görüşmelerinde
Hükûmet adına yaptığı konuşmasındaki bazı ifadelerine ilişkin açıklaması
13.- İstanbul Milletvekili Mehmet Muş’un, bütçe
müzakerelerinde her siyasi partinin ve Hükûmetin kendi zaviyesinden
değerlendirmelerini yaptığına ve bu tartışmaların milletin gözü önünde cereyan
ettiğine ilişkin açıklaması
14.- Sağlık Bakanı Ahmet Demircan’ın, Mersin Milletvekili
Aytuğ Atıcı’nın yerinden sarf ettiği bazı ifadelerine ilişkin açıklaması
15.- Samsun Milletvekili Erhan Usta’nın, Ulaştırma,
Denizcilik ve Haberleşme Bakanı Ahmet Arslan’ın 503 sıra sayılı 2018 Yılı Bütçe
Kanunu Tasarısı ile 504 sıra sayılı 2016 Yılı Kesin Hesap Kanunu Tasarısı’nın
altıncı tur görüşmelerinde Hükûmet adına yaptığı konuşmasındaki bazı
ifadelerine ilişkin açıklaması
16.- Sakarya Milletvekili Engin Özkoç’un, Dışişleri Bakanı
Mevlüt Çavuşoğlu’nun 503 sıra sayılı 2018 Yılı Bütçe Kanunu Tasarısı ile 504
sıra sayılı 2016 Yılı Kesin Hesap Kanunu Tasarısı’nın altıncı tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması

IV.- SATAŞMALARA İLİŞKİN KONUŞMALAR
1.- Bingöl Milletvekili Hişyar Özsoy’un, İstanbul
Milletvekili Mehmet Muş’un yaptığı açıklaması sırasında şahsına sataşması
nedeniyle konuşması
2.- Kocaeli Milletvekili Haydar Akar’ın, İstanbul
Milletvekili Mehmet Ali Pulcu’nun 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın altıncı
tur görüşmelerinde AK PARTİ Grubu adına yaptığı konuşması sırasında Cumhuriyet
Halk Partisine sataşması nedeniyle konuşması
3.- Kayseri Milletvekili Mustafa Elitaş’ın, Burdur
Milletvekili Mehmet Göker’in 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın altıncı tur
görüşmelerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
4.- Burdur Milletvekili Mehmet Göker’in, Kayseri
Milletvekili Mustafa Elitaş’ın sataşma nedeniyle yaptığı konuşması sırasında
şahsına sataşması nedeniyle konuşması
5.- Mersin Milletvekili Aytuğ Atıcı’nın, Kayseri
Milletvekili Mustafa Elitaş’ın sataşma nedeniyle yaptığı konuşması sırasında
şahsına sataşması nedeniyle konuşması
6.- Kayseri Milletvekili Mustafa Elitaş’ın, Mersin
Milletvekili Aytuğ Atıcı’nın sataşma nedeniyle yaptığı konuşması sırasında
şahsına sataşması nedeniyle konuşması
7.- Sakarya Milletvekili Engin Özkoç’un, Kayseri
Milletvekili Mustafa Elitaş’ın sataşma nedeniyle yaptığı konuşması sırasında
Cumhuriyet Halk Partisi Grup Başkanına sataşması nedeniyle konuşması
8.- Sakarya Milletvekili Engin Özkoç’un, Ekonomi Bakanı
Nihat Zeybekci’nin 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın altıncı tur görüşmelerinde
Hükûmet adına yaptığı konuşması sırasında Cumhuriyet Halk Partisine sataşması
nedeniyle konuşması
9.- Samsun Milletvekili Erhan Usta’nın, Ekonomi Bakanı Nihat
Zeybekci’nin 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın altıncı tur görüşmelerinde
Hükûmet adına yaptığı konuşması sırasında Milliyetçi Hareket Partisine
sataşması nedeniyle konuşması
10.- Trabzon Milletvekili Haluk Pekşen’in, Ulaştırma,
Denizcilik ve Haberleşme Bakanı Ahmet Arslan’ın 503 sıra sayılı 2018 Yılı Bütçe
Kanunu Tasarısı ile 504 sıra sayılı 2016 Yılı Kesin Hesap Kanunu Tasarısı’nın
altıncı tur görüşmelerinde Hükûmet adına yaptığı konuşması sırasında Cumhuriyet
Halk Partisine sataşması nedeniyle konuşması
11.- Ardahan Milletvekili Öztürk Yılmaz’ın, Dışişleri Bakanı
Mevlüt Çavuşoğlu’nun 503 sıra sayılı 2018 Yılı Bütçe Kanunu Tasarısı ile 504
sıra sayılı 2016 Yılı Kesin Hesap Kanunu Tasarısı’nın altıncı tur
görüşmelerinde Hükûmet adına yaptığı konuşması sırasında şahsına sataşması
nedeniyle konuşması
12.- Muş Milletvekili Ahmet Yıldırım’ın, Dışişleri Bakanı
Mevlüt Çavuşoğlu’nun 503 sıra sayılı 2018 Yılı Bütçe Kanunu Tasarısı ile 504
sıra sayılı 2016 Yılı Kesin Hesap Kanunu Tasarısı’nın altıncı tur
görüşmelerinde Hükûmet adına yaptığı konuşması sırasında Halkların Demokratik
Partisine sataşması nedeniyle konuşması
17 Aralık 2017 Pazar
BİRİNCİ OTURUM
Açılma Saati: 11.00
BAŞKAN: Başkan Vekili Ahmet AYDIN
KÂTİP
ÜYELER: Nurhayat ALTACA KAYIŞOĞLU (Bursa), Mücahit DURMUŞOĞLU (Osmaniye)
-----0-----
BAŞKAN – Türkiye
Büyük Millet Meclisinin 40’ıncı Birleşimini açıyorum.
Toplantı yeter
sayısı vardır, gündeme geçiyoruz. 
Gündemin “Özel
Gündemde Yer Alacak Diğer İşler” kısmına geçiyoruz. 
Sayın
milletvekilleri, gündemimize göre 2018 Yılı Merkezi Yönetim Bütçe Kanunu
Tasarısı ile 2016 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz.
Program uyarınca
bugün altıncı tur görüşmelerini yapacağız.
Altıncı turda
Dışişleri Bakanlığı, Ekonomi Bakanlığı, Sağlık Bakanlığı, Türkiye Hudut ve
Sahiller Genel Müdürlüğü, Türkiye İlaç ve Tıbbi Cihaz Kurumu, Türkiye Sağlık
Enstitüleri Başkanlığı, Türkiye Kamu Hastaneleri Kurumu, Türkiye Halk Sağlığı
Kurumu, Ulaştırma, Denizcilik ve Haberleşme Bakanlığı, Karayolları Genel
Müdürlüğü, Bilgi Teknolojileri ve İletişim Kurumu ile Sivil Havacılık Genel
Müdürlüğü bütçe ve kesin hesapları yer almaktadır. 
II.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (x)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (x)
A) DIŞİŞLERİ BAKANLIĞI
1) Dışişleri Bakanlığı 2018 Yılı Merkezî Yönetim Bütçesi
2) Dışişleri Bakanlığı 2016 Yılı Merkezî Yönetim Kesin
Hesabı
B) EKONOMİ BAKANLIĞI
1) Ekonomi Bakanlığı 2018 Yılı Merkezî Yönetim Bütçesi
2) Ekonomi Bakanlığı 2016 Yılı Merkezî Yönetim Kesin Hesabı
C) SAĞLIK BAKANLIĞI
1) Sağlık Bakanlığı 2018 Yılı Merkezî Yönetim Bütçesi
2) Sağlık Bakanlığı 2016 Yılı Merkezî Yönetim Kesin Hesabı
Ç) TÜRKİYE HUDUT VE SAHİLLER SAĞLIK GENEL MÜDÜRLÜĞÜ 
1) Türkiye Hudut ve Sahiller Sağlık Genel Müdürlüğü 2018
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2016
Yılı Merkezî Yönetim Kesin Hesabı
D) TÜRKİYE İLAÇ VE TIBBİ CİHAZ KURUMU 
1) Türkiye İlaç ve Tıbbi Cihaz Kurumu 2018 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2016 Yılı Merkezî
Yönetim Kesin Hesabı
E) TÜRKİYE SAĞLIK ENSTİTÜLERİ BAŞKANLIĞI 
1) Türkiye Sağlık Enstitüleri Başkanlığı 2018 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2016 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU 
1) Türkiye Kamu Hastaneleri Kurumu 2016 Yılı Merkezî Yönetim
Kesin Hesabı
G) TÜRKİYE HALK SAĞLIĞI KURUMU 
1) Türkiye Halk Sağlığı Kurumu 2016 Yılı Merkezî Yönetim
Kesin Hesabı
Ğ) ULAŞTIRMA, DENİZCİLİK VE HABERLEŞME BAKANLIĞI
1) Ulaştırma, Denizcilik ve Haberleşme Bakanlığı 2018 Yılı
Merkezî Yönetim Bütçesi
2) Ulaştırma, Denizcilik ve Haberleşme Bakanlığı 2016 Yılı
Merkezî Yönetim Kesin Hesabı
H) KARAYOLLARI GENEL MÜDÜRLÜĞÜ
1) Karayolları Genel Müdürlüğü 2018 Yılı Merkezî Yönetim
Bütçesi
2) Karayolları Genel Müdürlüğü 2016 Yılı Merkezî Yönetim
Kesin Hesabı
I) BİLGİ TEKNOLOJİLERİ VE İLETİŞİM KURUMU
1) Bilgi Teknolojileri ve İletişim Kurumu 2018 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2016 Yılı Merkezî
Yönetim Kesin Hesabı
İ) SİVİL HAVACILIK GENEL MÜDÜRLÜĞÜ
1) Sivil Havacılık Genel Müdürlüğü 2018 Yılı Merkezî Yönetim
Bütçesi
2) Sivil Havacılık Genel Müdürlüğü 2016 Yılı Merkezî Yönetim
Kesin Hesabı
BAŞKAN –
Komisyon ve Hükûmet yerindedir. 
Sayın
milletvekilleri, bilindiği üzere, turda yer alacak bütçelerle ilgili soru
sormak isteyen milletvekillerinin sisteme girmeleri gerekiyor. 
Altıncı turda
grupları ve şahısları adına söz alan sayın üyelerin isimlerini okuyorum: 
Gruplar adına
ilk söz, Halkların Demokratik Partisi Grubu adınadır. Söz sırası şöyledir:
Bingöl Milletvekili Hişyar Özsoy, Batman Milletvekili Mehmet Ali Aslan, Van
Milletvekili Bedia Özgökçe Ertan, Adıyaman Milletvekili Behçet Yıldırım,
Diyarbakır Milletvekili Sibel Yiğitalp, Diyarbakır Milletvekili Altan Tan.
Adalet ve
Kalkınma Partisi Grubu adına Kayseri Milletvekili İsmail Emrah Karayel,
İstanbul Milletvekili Hüseyin Bürge, Denizli Milletvekili Şahin Tin, İstanbul
Milletvekili Hasan Sert, Adıyaman Milletvekili Salih Fırat, Trabzon
Milletvekili Adnan Günnar, Tokat Milletvekili Celil Göçer, Kahramanmaraş
Milletvekili Mehmet İlker Çitil, İstanbul Milletvekili Mehmet Ali Pulcu,
Kütahya Milletvekili Vural Kavuncu, Kars Milletvekili Yusuf Selahattin
Beyribey, Erzurum Milletvekili Mustafa Ilıcalı, Kastamonu Milletvekili Murat
Demir, Ağrı Milletvekili Cesim Gökçe, Elâzığ Milletvekili Metin Bulut, Kırşehir
Milletvekili Salih Çetinkaya…
Milliyetçi
Hareket Partisi Grubu adına İstanbul Milletvekili Ekmeleddin Mehmet İhsanoğlu,
Denizli Milletvekili Emin Haluk Ayhan, Antalya Milletvekili Ahmet Selim
Yurdakul, İzmir Milletvekili Oktay Vural…
Cumhuriyet Halk
Partisi Grubu adına Ardahan Milletvekili Öztürk Yılmaz, Mersin Milletvekili
Aytuğ Atıcı, Burdur Milletvekili Mehmet Göker, Bursa Milletvekili Erkan Aydın,
Mersin Milletvekili Hüseyin Çamak, İstanbul Milletvekili Ali Özcan, Mersin
Milletvekili Serdal Kuyucuoğlu, İstanbul Milletvekili Onursal Adıgüzel, Trabzon
Milletvekili Haluk Pekşen…
Şahıslar adına,
lehinde, Trabzon Milletvekili Ayşe Sula Köseoğlu; aleyhinde, İzmir Milletvekili
Ali Yiğit…
Tabii ki de
Hükûmetin, Hükûmet adına sayın bakanların söz hakları ayrıca vardır.
Şimdi, altıncı
turda gruplar adına ilk söz, Halkların Demokratik Partisi Grubu adına ve ilk
söz sahibi, Bingöl Milletvekili Hişyar Özsoy.
Buyurun Sayın Özsoy.
(HDP sıralarından alkışlar) 
Sayın
milletvekilleri, lütfen, sürelere riayet edelim. 
Sayın Özsoy,
sizin süreniz yirmi beş dakikadır. Süre uzatımında bulunamayacağım. 
Buyurun efendim.

HDP GRUBU ADINA
HİŞYAR ÖZSOY (Bingöl) – Genel Kurulu ve Divanı saygıyla selamlıyorum.
Öncelikle, 4
Kasım 2016 tarihinden itibaren cezaevlerinde tutuklu bulunan kıymetli eş
başkanlarım Sayın Selahattin Demirtaş ve Figen Yüksekdağ, yine grup başkan
vekillerimiz İdris Baluken ve Çağlar Demirel ve diğer vekil arkadaşlarımı saygıyla
selamlıyorum. 
Dışişleri
Bakanlığı bütçesi üzerine partim HDP adına söz almış bulunuyorum. En sonda
söyleyeceğimizi en başta söyleyerek konuşmama başlamak istiyorum. Son sekiz
yılın Dışişleri Bakanlığı bütçesine baktığımız zaman, 2010 yılında yeni parayla
1 milyarla başlayan bütçe geçen sene 3 milyara kadar çıkmış, ek ödeneklerini
bilmiyoruz ama 3 milyarın üzerinde para, bu sene de 3 milyar 300 milyon bütçe
isteniyor. 
Değerli
arkadaşlar, biliyorsunuz devletin bütçesi olmaz, halkın bütçesi olur çünkü bu
paralar halkın paraları, halktan alınan vergilerle bir kısmını dış politikaya
ayırıyoruz her yıl bütçede ve bu bütçenin de halkın talepleri, istekleri
doğrultusunda kullanılmasını istiyoruz. Peki, öyle mi oluyor? Geçen sene 3
milyar bir bütçeyle çalışan Dışişleri Bakanlığının faaliyetlerinin bir sonucuna
bakalım. Birkaç örnek vereyim, bunları ileride detaylandıracağım, örneğin,
Amerika’yla ilişkiler bir önceki seneye göre çok daha kötüleşmiş durumda.
Avrupa’yla ilişkiler, Avrupa Birliği, Avrupa Konseyi’yle ilişkiler kesilme
noktasına gelmiş. Geçen sene yaptığım konuşmada söylemiştim, Orta Doğu’da bir
tek Kürdistan Bölgesel Yönetimi kalmıştı Hükûmete dost kalan, bu sene onu da
kaybettiler bu Kerkük etrafında dönen tartışmalar yüzünden. Nezaketen bile olsa
“Mam Celal” dediğiniz Sayın Talabani’nin cenazesine bir heyet bile gönderme
nezaketi gösterilemedi maalesef. 
Bakıyoruz ki
Dışişleri Bakanlığının bütçesi arttıkça Türkiye'nin dışarıda yaşadığı sorunlar
da artıyor. Yani bu para nasıl kullanılıyor, bu bütçe nasıl değerlendiriliyor
ki her geçen gün Türkiye'nin dışarıdaki izolasyonu katbekat artıyor? Ahmet
Davutoğlu’na yapılan en büyük eleştiri dış politikayı ideolojik temellerde
yapması, bunun için de Türkiye'yi yalnızlaştırmasıydı. Ahmet Davutoğlu gitti, bütün
faturayı kendisine kestiniz ama Ahmet Davutoğlu gittikten sonra da dışarıda
dostluklar artmıyor, azalıyor; düşmanlıklar artıyor ve bunun ceremesini
Türkiye'de yaşayan bütün halklar bir şekilde çekiyor. Onun için, biz Dışişleri
Bakanlığının talep ettiği bu bütçeye karşı olduğumuzu baştan ifade edelim. 
Doğrusu,
Dışişleri Bakanının kendisi ve birlikte çalıştığı arkadaşlara yönelik olarak
şahsi herhangi bir sıkıntımız söz konusu değil. Kendisine bir görev verilmiş,
Türkiye'nin dış politikasını toparlamak. Yalnız, temel konsept yanlış olduğu
için dış politikadaki bu kırılmalar, bu izolasyonlarda çok fazla sorumluluğu
olmadığını da şahsen düşünüyoruz. Daha genel bir konsept, Bakanlığın dışında
yoğunlukla belirlenen bir dış politikanın icracısı durumunda maalesef Dışişleri
Bakanlığı. 
Değerli
arkadaşlar, şu an Türkiye'nin bir dış politika konsepti yoktur, herhangi bir
konseptten yoksundur. Daha önce değişik vesilelerle söyledik, mesela
Atatürkçüler, Kemalistler sürekli “Yurtta sulh, cihanda sulh.” diye bir kavramla
giderler. Bir konsepttir; yanlış, doğru, eksik, tartışırsınız ama bir
konsepttir ya da daha önce stratejik derinlik Sayın Davutoğlu’nun bir
konseptiydi; eksik olur, yanlış olur, hatalı olur ama bir konsept. Mevcut
durumda Türkiye Cumhuriyeti devletine Hükûmet eden AKP’nin herhangi bir dış
politika konsepti yoktur. Son derece konjonktürel, eklektik, tutarsız, bir gün
dediğini ertesi gün inkâr eden, hatta sabah söylediğini -son Rusya örneğinde
gördüğümüz- akşam inkâr eden, içte dışta gerilimden beslenen, dışarıda da gayet
militarist bir söylem kullanan, tuhaf, ne olduğu belli olmayan bir şey. Bir
konsept diyemiyoruz yani kendi içsel tutarlılığı olmayan bir dış politikadan
bahsediyoruz. Nedir bu? Türkiye Orta Doğu’daki ve küresel anlamda yaşanan
yapısal dönüşümlere ayak uydurmaya çalışırken, doğrusu, ayak uyduramıyor,
savruluyor. Dış politikada bir uçtan diğerine savruluyor. 
Hatırlayın,
hatırlatmak istiyorum: Trump gibi bir İslamofobik iktidara geldiği zaman
Hükûmete yakın olan çevreler Trump’a inanılmaz, böyle, dikkatli
davranıyorlardı, gönlünü hoş tutmaya çalışıyorlardı. Çünkü Barack Obama’dan
sonra Trump’la, belki Amerika’yla ilişkileri toparlarız gibi düşünüyorlardı.
Aynen bu Meclis kürsüsünde şunu söylemiştik, kendim söylemiştim: “Yani bir
İslamofobik neocon olan Trump gibi birisinden medet umar duruma gelmişsiniz.
Bununla hiçbir yere gidemezsiniz.” Ki en nihayetinde şu an “Trump da bizi
sattı, anlamadı.” noktasına gelmişsiniz. 
Şu an nereye
savrulmuş? Şu an Rusya’ya doğru, böyle, ciddi anlamda bir savrulma söz konusu.
Ben Hükûmete yakın olan medyada dikkatle izliyorum -çok eğleniyorum gerçekten-
bir Putin methiyeleri düzüyorlar ki aklınız hayaliniz durur. Diyorum kendi
kendime, yakında çocuklarına, Putin, Dugin falan ismi verecekler, Ivan, Igor
diyecekler çocuklarına. Çok acele etmesinler, iki yıla kadar -bakın burada
söylüyoruz, arkadaşlar, böyle, altını kalın çizsinler, kayıtlara geçsin- “Rusya
da bizi kandırdı.” noktasına gelecekler. Birazdan sebeplerini detaylı bir
şekilde anlatacağım.
Değerli arkadaşlar,
bölgesel ve küresel düzeyde yaşanan sorunların bu ülkeye yansımalarını
merkeziyetçi, totaliter, militarist, faşist birtakım oluşumlarla karşılamak
mümkün değildir. Dışarıda ve bölgede yaşanan bu durumlar Türkiye’de de ciddi
anlamda birtakım siyasi kırılmalara, gerilimlere sebebiyet veriyor. Şu an
Türkiye’nin iç siyasetinde yaşadığımız sorunların çok önemli bir kısmı küresel
düzeyde Avrupa’da, Orta Doğu’da yaşanan sorunların Türkiye’de yarattığı
sıkıntılara ortak akılla cevap verememenin sonucudur. Hükûmet alıyor parayı,
istediği gibi kullanıyor, çok fazla muhalefete danışma gibi bir derdi de söz
konusu değil, muhalefetten gelen bütün eleştirilere kulaklarını da tıkıyor,
sonra sene sonunda geliyor, ben bir daha para istiyorum diyor. Kusura
bakmasınlar, biz bu bütçeye, bu mantıkla örülmüş bütçeye, dışarıda, içeride
sürekli gerilim üreten bu bütçeye kesinlikle hayır diyoruz. 
Kıymetli
arkadaşlar, Hükûmet, tabii, bunu yaparken sürekli olarak dışarıda, bu yerlilik,
millîlik kavramı var, bu arada çok fazla kullanılıyor, ona dair bir iki kelam
etmek istiyorum. Diyorlar ki: “Dünya bizi kıskanıyor. Dünya bizi kıskandığı
için sürekli olarak bizim üzerimize geliyor.” Ben size birkaç tane rakam
vereyim. Dünya niye burayı kıskansın? Birkaç rakam vereyim. 
Şimdi, uluslararası
camiada bir ülkenin prestiji yapılan sarayların haşmetiyle falan ölçülmüyor,
birtakım başka kriterler var. Mesela ne? Mesela hukukun üstünlüğü, mesela
insani gelişmişlik, ekonomik gelişmişlik, demokratik kurumların işleyişi gibi
birtakım endeksler var, buraya bakarlar. Türkiye’ye bakalım: Birleşmiş
Milletlerin İnsani Gelişme Endeksi’nde Türkiye 71’inci sıraya gerilemiş,
2000’li yılların başında Türkiye 45’inci, 50’nci sıralarda, gerileme var.
Gazeteciler meselesine hiç girmiyorum, Türkiye 180 ülke arasında 155’inci
sırada, muhtemelen bir sonraki yılın raporunda son 10’a girmeye aday, bu
tartışılıyor. 2004 yılında basın özgürlüğü konusunda Türkiye 98’inci sıradayken
tam 57 sıra gerilemiş. OECD’ye üye 38 ülke arasında Sosyal Eşitsizlik
Endeksi’nde Türkiye 33’üncü sırada, yaşam memnuniyetinde 34, cinsiyet
eşitsizliğinde 35, eğitim kalitesinde 37, hava kirliliğinde 33, su kalitesinde
37 ve çalışma koşulları itibarıyla 38’inci ve son sıradadır. Dünya Türkiye’yi
niye kıskansın? Kıymetli arkadaşlar, bir örnek de şeyden vereyim, Avrupa İnsan
Hakları Mahkemesine en fazla dava götüren, en fazla ceza alan ülke de Türkiye,
o konuda da şampiyon. Önümüzdeki yıl bu şampiyonluğu… Hele bu komisyondan, bu
ihraçlar yüzünden şu an çalışmaları devam eden komisyondan mesele çıksın, iç
hukuk yolları bir tükensin, Türkiye dünyaya öyle bir rekor yazacak ki insan
hakları ihlalleri konusunda, bunu hiçbir ülkenin kırma şansı bir daha
olmayacak, ilelebet şampiyon olacak Türkiye. Yüz binlerce insan Avrupa İnsan
Hakları Mahkemesine gidecek. Sonra “Dünya bizi kıskanıyor.” Neyi kıskanacak?
Bütün bakanların, bütün vekillerin, Başbakanın, Cumhurbaşkanının bindiği
arabaların hepsi Alman arabası; BMW’ler, Audi’ler şu kapının önünde. Doğru
dürüst üretebildiğimiz herhangi bir şey yok ya bizim neyimizi kıskanacaklar?
Dört tane parti var, bir defa yan yana gelip herhangi bir konuda mutabık
kalabilmiş değiliz bu ülkenin geleceği konusunda. 
Değerli
arkadaşlar, yerlilik ve millîlik söylemi içi boş, balon bir söylemdir. Bu
söylemin sebebi şudur: Evrensel standartlara ulaşma iradeniz kalmadığı zaman
işte popülist birtakım söylemlerle yerlilik ve millîlik iddiası güdüyorsunuz.
Bu yerlilik ve millîlik iddiası gerçek anlamda bir yurtseverlik iddiası
değildir bize göre. Evrensel standartlara gelmeniz konusunda çok fazla eleştiri
geldiği zaman, “Efendim, biz Kopenhag’ın değil, oranın kriterlerini değil
Ankara’nın, Kasımpaşa’nın kriterlerini…” diyorsunuz, kökeni budur. O
standartlara ulaşamadığınız zaman bunu bir şekilde meşrulaştıracak birtakım
ideolojik söylemler üretmek zorundasınız, şu an yaptığınız da budur. Nedir bu?
“Hans’ın, George’un ne söylediği önemli değil.” diye bir söylem vardı değil mi,
Cumhurbaşkanı defalarca kullandı bunu. Tamam, Hans’ın, George’un ne dediği
önemli değil, Ayşe ile Mehmet’in ne dediği önemli, çok güzel. Peki, Ayşe ile
Mehmet’ten aldığınız vergilerle Hans’ı, George’u dışarıda ikna etmek için yüz
milyonlarca doları niye lobi şirketlerine aktarıyorsunuz? Hani Hans’ın,
George’un ne dediği önemli değildi? Hans’ın, George’un ne dediği önemli çünkü
Türkiye, dünyaya önemli oranda entegre olmuş bir ülke; ticari anlamda olmuş,
ekonomik anlamda olmuş, kültürel anlamda olmuş, eğitim anlamında olmuş. Böyle
izolasyonalist, kendi içinde kapalı, bütün dünyaya meydan okuyan bir mantıkla
giderseniz gideceğiniz yer, duvara toslarsınız; ötesi, bu çok patolojik bir
durumdur; bu yerlilik, millîlik söylemi çok patolojik. Bakın, hastalıklı bir
söylemdir diyorum. Niye? Bunu da anlatayım: Yerlilik, millîlik adına, bu son
dönemde Türkiye'de yapılan bazı şeyler oldu. Sakın, bunları istisnai uç
durumlar olarak görmeyin. Burada üretilen, ülke genelinde üretilen siyasal
atmosferin yarattığı patolojik durumlardır. Ne gibi durumlar? Şöyle:
Hollanda’yla sorun yaşıyorsunuz, bir protesto yöntemi olarak yandaşlarınız
portakala bıçak sokuyorlar ya; Rusya’yla sorun yaşıyorsunuz, domates
dişliyorlar. Geçen gün gördüm, Trump Kudüs kararını tanıdıktan sonra, muhtar
olduğu iddia edilen birisi bir turpun üzerine Trump yazmış, turp kemiriyor.
Amerika’yla sorun yaşıyorsunuz, dolarla burnunu siliyor. 
MEHMET MUŞ
(İstanbul) – Çok derin bir örnek oldu bu! Bunu partiyle ilişkilendirdiniz.
HİŞYAR ÖZSOY
(Devamla) – Hayır. Parti değil, yaratılan bu genel siyasal atmosferin toplumda
yarattığı patolojilerdir diyorum buna. 
SALİH CORA (Trabzon)
– Hişyar Bey, verilecek örnek değil bu.
HİŞYAR ÖZSOY
(Devamla) – Medyasıyla, siyasetiyle dışarıya karşı, çoğu zaman neredeyse
yabancı düşmanlığına, neredeyse değil, yabancı düşmanlığına varan söylemler
karşısında halkım ne yapsın? Halkım da Hükûmetiyle dayanışmak istiyor; istiyor,
halkta suç aramayın ama öyle bir patolojik ortam oluşmuş ki, işte, en son bir
tane...
SALİH CORA
(Trabzon) – Ya, verilecek örnekleri ver.
HİŞYAR ÖZSOY
(Devamla) – Tamam, işte bir örnek veriyorum, ki yani ne, hangi çılgınlık
seviyesine geldiği görülsün diye bunları veriyorum; polemik yaratmak için
değil.
SALİH CORA
(Trabzon) – Örnek vermiyorsun, sataşma yapıyorsun.
HİŞYAR ÖZSOY
(Devamla) – Lütfen, rica ediyorum, bitireyim.
En son, kalemşor
bir yazar -eskiden bazen iyi yazılar da yazardı- biliyorsunuz, ismini
vermeyeyim.
SALİH CORA
(Trabzon) – Milletle alay ediyorsun. 
HİŞYAR ÖZSOY
(Devamla) – Şöyle diyordu eskiden: “Hepimizin bildiği...”
SALİH CORA
(Trabzon) – Dışarıda ülkeyle alay ediyorsun, içeride milletle alay ediyorsun.
ZİYA PİR
(Diyarbakır) – Ya, bir dinle... Dinle...
HİŞYAR ÖZSOY
(Devamla) – Ya, bir müsaade eder misiniz lütfen. Bakın, bitince alırsınız,
konuşursunuz. Lütfen, sabah sabah yorgunum gerçekten, kahve içtim, kendime
gelmeye çalışıyorum.
ZİYA PİR
(Diyarbakır) – İstersen domates vereyim de biraz...
HİŞYAR ÖZSOY
(Devamla) – Vekilim lütfen... Lütfen...
Şimdi, bakın, en
son da daha dün, evvelsi gün eskiden iyi yazılarıyla tanıdığımız, 1990’larda
benim de okuduğum, gerçekten İslami camia içerisinde böyle Gramsci okumuş
falan, entelektüel kalibresi yüksek bir adam olarak bildiğimiz -ismi lazım
değil- bir kalemşor demiş ki: “Kola içmeyin -çok özür diliyorum- çişinizi için,
daha iyidir.” Böyle yazmış ve bunun da sağlıklı olduğunu söylemiş,
duymuşsunuzdur bazılarınız, sanki daha bir yıl önce kola fabrikasını burada
şeyle açmadılar gibi, Hükûmet Konya’da kola fabrikasını açmamış gibi. 
MEHMET MUŞ
(İstanbul) – Gülüyorum Sayın Özsoy, bunlara gülüyorum. 
HİŞYAR ÖZSOY
(Devamla) – Şimdi, arkadaşlar, bununla dış politika yürümez. 
AYŞE DOĞAN
(Tekirdağ) – Daha sonra kapandı kola fabrikası. 
SALİH CORA
(Trabzon) – Başka örnekler verin. 
HİŞYAR ÖZSOY
(Devamla) – Başka örnekler de var, geliyorum. Bunlar sadece durumun vahametini
göstermek için kullandığım örnekler. 
MEHMET MUŞ (İstanbul)
– Sayın Özsoy, siz akademisyensiniz, bunlar konuşmanızı destekleyecek örnekler
değil. 
PERVİN BULDAN
(İstanbul) – Başkan, müdahale eder misiniz lütfen. 
HİŞYAR ÖZSOY
(Devamla) – Kıymetli arkadaşlar…
BAŞKAN –
Arkadaşlar, müdahale etmeyin lütfen, müdahale etmeyelim. 
Sayın Özsoy, siz
devam edin. 
SALİH CORA
(Trabzon) – Seni ağır bir adam zannederdik ya, maalesef. Böyle bir konuşma
tarzı olur mu? 
HİŞYAR ÖZSOY
(Devamla) – Bakın, “Seni ağır bir adam zannediyorum.” diye çirkin çirkin
konuşmalar var Başkan burada. Terbiyesizlik yapmayın. 
SALİH CORA
(Trabzon) – Terbiyesiz sensin.
HİŞYAR ÖZSOY
(Devamla) – Yapmayın.
BAŞKAN – Sayın
milletvekilleri, bakın, sabah sabah yakışmıyor. Varsa sözünüz gelip kürsüde
söylersiniz. Lütfen…
HİŞYAR ÖZSOY
(Devamla) – Varsa sözünüz, müsaade istersiniz, gelirsiniz, konuşursunuz burada.

BAŞKAN –
Gelirsiniz, söylersiniz. Niye müdahale ediyorsunuz? Müdahale etmeyelim lütfen. 
HİŞYAR ÖZSOY
(Devamla) – Şimdi, değerli arkadaşlar, devam edelim. Şöyle: Bu son dönemde
biliyorsunuz Kudüs meselesi yüzünden Amerika’yla, İsrail’le ilişkiler iyice
gerilmiş durumda. Öncelikle şunu söyleyeyim: Trump’ın aldığı karar ve İsrail’in
Filistin’e seksen yıldır uyguladığı bütün politikaları kınıyoruz, lanetliyoruz.
Orada yaşananların hiçbir şekilde savunulacak bir tarafı söz konusu değil. HDP
olarak bizim tavrımız bu konuda nettir. Bir işgal altındadır Filistin ve
Cumhurbaşkanının o gösterdiği haritaları, samimiyetle söylüyorum, Orta Doğu
dersi verirken sürekli kullanıyordum. Yani son seksen yıl içerisinde adım adım
Filistin’in nasıl darmadağın edildiği, nasıl yok edildiği ve nihai olarak
İsrail devletinin Filistin’le anlaşma değil, Filistin’i sonuna kadar yok etme;
son toprak parçasına o yerleşimleri yerleştirene kadar durma niyetleri filan
söz konusu değil yani. Böyle bir durum. 
Şimdi, kıymetli
arkadaşlar, İsrail’le biliyorsunuz uzun bir dönem ilişkiler sıkıntılıydı. Geçen
seneden, evvelki seneden itibaren bu ilişkileri yeniden toparlayalım diye
Hükûmetin girişimleri söz konusu oldu; karşılıklı tartışıldı, konuşuldu, eninde
sonunda bu Mavi Marmara meselesi üzerine bir anlaşmaya varıldı ve o anlaşma
komisyona geldi, orada çok ciddi tartıştık. 
CHP’li
arkadaşlar, sizlere de biraz dokunduracağım, siz de biraz lütfen dinleyin. Biz
yukarıda, bu komisyonda tartışırken çok sert eleştirdik, bu Mavi Marmara
anlaşmasının çok sıkıntılı olduğunu söyledik ama o zaman Hükûmet cenahından,
AKP Grubundan arkadaşlar “İsrail önemli bir ülke, bir şekilde İsrail’le
ilişkileri toparlamamız gerekiyor. Hatta Filistin’e en fazla İsrail’le
ilişkilerimizi toparlayarak yardımcı olabiliriz.” Medya yazıyordu “İnsani
yardım götürebiliriz.” vesair vesair. 
O
anlaşma metninin en altında şöyle bir ibare de vardı: “Bu anlaşma Ankara ve
Kudüs’te eş zamanlı olarak akdedilmiştir.” Yani Kudüs’ü Ankara’ya bir eş kent
olarak anlaşmanın altına da yazmışlardı. Orada çok sert tartıştık, aşağıya
indik, Genel Kurula. Bu Genel Kurulda -bir iki istisna olabilir değişik
partilerden, o an dikkat etmiştim, şu an hatırlamıyorum- HDP dışında hiç kimse
çıkıp “hayır” oyu vermedi. CHP’li arkadaşlar, yukarıda, komisyonda biz o
anlaşmayı tartışırken aslan yüreği yemiş gibi orada anlaşmayı yerden yere
vurdunuz; biz şuraya indik aşağıya, hiçbiriniz anlaşmaya “hayır” oyu
veremediniz, çekimser kaldınız burada. 
ENGİN
ÖZKOÇ (Sakarya) – Yok, verdik. 
HİŞYAR
ÖZSOY (Devamla) – Öyle, kayıtlara bakarız. Hatta bir vekiliniz yanlışlıkla
“hayır” oyu verdiği için şurada, gözlerimin önünde grup başkan vekilinden fırça
yedi “O oyunu gidip sileceksin.” diye ve gidip sildi. Gidin kayıtlara bakın,
görürsünüz. 
Şimdi,
öyle oturup “Tel Aviv’den Kudüs’e çekin de büyükelçiliğinizi.” deyip rest
çekerek siyaset yapılmıyor, bu böyle bir şey değil. İsrail’in Filistin’e
uyguladığı politikalar konusunda ilkesel ve kararlı bir tavır almak lazım. Biz
şunu söylemiyoruz: Efendim, İsrail bunu yaptı, siz de karşılığında bunu yapın,
rest çekin. 
Arkadaşlar,
ortada iç politika malzemesi olarak kullanılan bir mesele söz konusu. Öyle tek
taraflı olarak “Biz ilan ettik. Alın işte, sizin restinize rest; biz de Doğu
Kudüs’ü başkent ilan ediyoruz.” Bu arada, Dışişleri Bakanlığının sayfasındaki
çeviri ile anlaşma metni arasında da ciddi bir fark söz konusu değerli
arkadaşlar. Kimsenin Doğu Kudüs’ü Filistin’in başkenti olarak tanıdığı yok,
basında böyle yazıldı o anlaşmaya istinaden, orada da bir karışıklık söz
konusu. 
Şu an Kudüs
meselesi üzerinden iç politikada tekrar popülist söylemlerle bir zemin bulma
tartışması söz konusu, bunu da yanlış buluyoruz. Netenyahu’ya, İsrail devletine
Cumhurbaşkanının söylediklerine katılıyoruz, katılıyoruz. Gerçekten İsrail
terör uyguluyor Filistinlilere, yerleşimler konusunda, öldürülen çocuklar
konusunda, terörist olarak cezaevine konulan Filistinli çocuklar, birçok
konuda, neredeyse katılmayacağımız bir şey yok Sayın Cumhurbaşkanının
söylediklerine ancak Netenyahu’nun bir tek sözüne katılıyoruz, vallaha dedi ki
Netenyahu: “Bu vicdan ve insanlık konusunda sizden ders alacak değilim.” Evi
camdan olan komşusunun evini taşlarken biraz dikkatli olmalı. Bu ülkede kaç
tane Kürt çocuğunun terörist olarak mahkemelerde yargılandığını, cezaevine
girdiğini biliyor musunuz? O yasayı İsrail’in Filistin için uyguladığı yasadan
modelledi bu Hükûmet. 
HALİS DALKILIÇ
(İstanbul) – Hiç yakışmadı, olmadı.
HİŞYAR ÖZSOY
(Devamla) – Tabii, çok fazla örneği yoktur çocukların terörist olarak
mahkemelerde yargılanmasının. Sizden önce İsrail yapmıştı bunu, kayıtlara girin
bakın. 
Sonra ne oldu?
Sonra yüzlerce Kürt çocuğu cezaevlerine girdi, Pozantı’da tecavüzlere
uğradılar. İnsanlık dersi konusunda sadece son iki yıla baktığımız zaman burada
konuşsak buradan Kudüs’e kadar yol olur. Sokak ortasında yedi gün bekletilen
cenazeleri biz konuştuk şu kürsüde. Daha geçen gün dördüncü duruşması yapıldı
Kemal Korkut’un; biliyorsunuz, “Nevroz” etkinliklerinde bu sene çırılçıplak
böyle vücudunu açmış, “Silahsızım.” diyor, 50 tane kameranın önünde, canlı
yayında öldürüldü, canlı yayında. Bir polis tutuklanmış değil; 4 tane duruşma
geçti, daha bir polis tutuklanmadı. Konuştuğu sözler yüzünden on üç aydır bizim
eş başkanımızı cezaevine gönderiyorsunuz, söz söyledi diye cezaevine gidiyor;
canlı yayında silahsız, savunmasız insanı kameralar önünde öldüren insan
cezaevine gitmiyor, tutuklanmıyor. Kürt’ün kanı bu kadar mı ucuz ya? Karineye
girmek istemiyorum, yarıştırmak istemiyorum ama bu karineye baktığımız zaman,
son iki-üç yılda yaşanan onca vahşete, onca ölüme, yıkımlara, bodrumlarda
yakılan insanlara, yakılan, yıkılan kentlere baktığımız zaman, eviniz camdan. 
SALİH CORA
(Trabzon) – Eren Bülbül’ü kim öldürdü? Biraz da ondan bahset. 
HİŞYAR ÖZSOY
(Devamla) – Onun için kimseye böyle insanlık, vicdan dersi verecek bir durumda
değil bu Hükûmet. 
Değerli
arkadaşlar, zaman azaldı, sadece bir iki konuda bir iki düşüncemi daha ifade
edip burada toparlamak istiyorum. 
Son olarak, çok
ciddi bir iddia dolaşıyor biliyorsunuz. Almanya’da birtakım çete
örgütlenmelerine Türkiye’den, iktidar partisine mensup bir milletvekilinin para
verdiğine dair birtakım iddialar söz konusu. Gerçekten iddia düzeyinde,
bilmiyoruz, orada değildik, görmedik. Bu Osmanlı Ocakları… Yok, ne?
ZİYA PİR
(Diyarbakır) – Almanya Osmanlıları…
HİŞYAR ÖZSOY
(Devamla) – Ha, “Almanya Osmanlıları” diye. Bakın fotoğraflarına görürsünüz
zaten, ne menem insan olduklarını görürsünüz orada. Birtakım telefon
kayıtlarının olduğu falan söyleniyor, bilmiyoruz yani bunlar tabii
araştırılacak ama böyle bir şey doğruysa bu çok korkunç bir durum. Yani, resmen
mafyatik örgütlerle neredeyse organik bağ diyebileceğimiz bir durum söz konusu.

MEHMET MUŞ
(İstanbul) – PKK’yla bağınıza bakın ya. 
HİŞYAR ÖZSOY
(Devamla) – Bilmiyorum ne olduğunu. Tabii, biz de merak ediyoruz, bekliyoruz
eğer böyle bir şey varsa… Yalnız, şu ana kadar o vekil bu meseleyi
yalanlayabilmiş değil. Yani “Bu yalandır, böyle bir şey olmadı.” demiyor,
sadece “Almanya beni takip ederken Dışişleri Bakanını da dinlemiş. Bunun
ahlaki, hukuki bir tarafı söz konusu değildir.” diye bir şey söylemiş fakat
olayın içeriğine dair…
(Mikrofon
otomatik cihaz tarafından kapatıldı) 
HİŞYAR
ÖZSOY (Devamla) – Bitti mi arkadaşlar?
Bitireyim
mi, bir dakika verir misiniz?
BAŞKAN
- Sayın Özsoy, ben başta da ifade ettim, söz uzatmayacağım, lütfen…
HİŞYAR
ÖZSOY (Devamla) – Otuz saniye verin, selamlayayım arkadaşları.
BAŞKAN
– Tamam, selamlayın.
Buyurun
lütfen.
HİŞYAR
ÖZSOY (Devamla) – Arkadaşlar, hemen bitiriyorum.
Sadece
şunu söyleyeyim: Bu vekilin “Sopayla Kürtlerin kafasını kıracaksın, bunu
videoya çekeceksin, Türk devletine göndereceksin, devlet bunu internette
yayınlayacak.” şeklindeki konuşmalarının telefon dinlemelerine girdiği falan
söyleniyor, iddia; umarız doğru değildir.
Kıymetli
arkadaşlar, zamanınızı aldık, yirmi beş dakika; sabrınız için teşekkür
ediyoruz. Ancak dediğim gibi, dış politika bu kafayla devam ederse muhtemelen
2018 yılı içerisinde bu ülke çok daha ciddi badireler atlatacaktır. Bütçenin de
vallahi parasını da helal etmiyoruz.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkürler.
MEHMET
MUŞ (İstanbul) – Sayın Başkan, 60’a göre bir söz talebim var.
BAŞKAN
– Buyurun Sayın Muş, 60’a göre yerinizden…
III.- AÇIKLAMALAR
1.- İstanbul Milletvekili Mehmet Muş’un, Bingöl Milletvekili
Hişyar Özsoy’un 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın altıncı tur görüşmelerinde HDP
Grubu adına yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; efendim, bir iddia
dolaşıyormuş da bizim bir milletvekilimiz varmışmış da orada işte bazı mafyatik
örgütlenmeler varmışmış da “mış”lar üzerinden iddialar var da bunlar buraya
taşınıyor. Çıkın elinizdeki somut olan ne varsa burada konuşun; kimmiş bu,
nasıl olmuş, ne olmuş? “Birtakım telefon dinlemeleri var da…” Partimizi,
milletvekillerimizi mafyatik bir örgütlenmeyle ilişki kurdurmaya çalışılıyor.
Bu son derece üzücü. Sayın hatibi dikkatle dinledim, verdiği bazı örnekler,
ondan sonra, partimiz ile oradaki birtakım illegal yapıları ilişkilendirme
çalışması son derece düşündürücü. Çünkü şundan dolayı düşündürücü: Türkiye’nin
bir terörle mücadelesi söz konusu, Filistin’deki mesele ile Türkiye’nin terörle
mücadelesini mukayese ediyor. Filistin devleti işgal altında, toprakları işgal
edilmiş; Türkiye’de nasıl bir durum var? Türkiye’de… 
(Mikrofon
otomatik cihaz tarafından kapatıldı) 
MEHMET
MUŞ (İstanbul) – Sayın Başkan…
BAŞKAN
– Tamamlayın lütfen. 
MEHMET
MUŞ (İstanbul) – …Türkiye’nin belli bir bölgesini ayırmaya çalışan, koparmaya
çalışan bir terör örgütüne karşı büyük bir mücadele içerisinde, burada bütün
milletvekillerinin, burada kendisini Türkiye Cumhuriyeti’nin bir milletvekili
olarak hisseden herkesin bunun karşısında durması lazım, buna tepki koyması
lazım. O ikisini mukayese edip burada terör örgütünün yapmaya çalıştıklarını
meşrulaştırmaya çalışmak, terör örgütüne hizmet eder. Buradaki durumla
İsrail’deki yapılanları da aslında haklı çıkarmaya çalışmak gibi bir şey olur
bu. 
MEHMET EMİN
ADIYAMAN (Iğdır) – Netanyahu da aynı senin kafanda, o da Filistinliler için
aynı şeyi söylüyor, o da Filistinlilere “terörist” diyor. 
MEHMET
MUŞ (İstanbul) – Bir diğeri, değerli milletvekilleri, bakın, bizim güneydoğuda
bazı bölgelerde terör örgütü egemenlik alanı kurmaya çalışıyorken güvenlik
güçleri mücadele ediyordu orada. Orada, bakın, milletvekilleri var. İhbar
ediliyor, ihbar var. Burada polisler oraya gitmeye çalışıyor, müdahale etmeye
çalışıyor ihbar üzerine, orada biz şehit veriyoruz. Ne arıyor milletvekilleri
oradaki o egemenlik alanı kurmaya çalışan eli silahlı teröristlerin arasında?
Bunu sormaya hakkımız yok mu? 
(Mikrofon
otomatik cihaz tarafından kapatıldı) 
MEHMET
MUŞ (İstanbul) – Şimdi, sayın hatip bu kadar insan haklarından örnek veriyor.
Bakın, devlet mutlaka ki hukuka göre hareket etmek zorundadır, hukukun dışında
hareket edemez. İnsan haklarına karşı da son derece saygılıyız, hassas
davranmak zorundayız. Ama burada yapılan, sadece teröre karşı olan bütün
operasyonları insan haklarına yapılıyormuş gibi gösterip terörü
meşrulaştırmaktır. 
Bakın,
Dürümlü köyünde 16 vatandaşımızın hiçbir cenazesinden eser yok. 
AHMET
YILDIRIM (Muş) – Sayın Başkan, kürsüden konuşsa daha iyi olur gerçekten. 
BAŞKAN
– Sataşmadan isteseydi sataşmadan verirdim ama yerinden istedi. 
MEHMET
MUŞ (İstanbul) – Yapan terör örgütüdür. Bir gün bir tanesi gelip de şu kürsüden
bunu ifade edemedi. 
BAŞKAN
– Teşekkür ediyorum. 
MEHMET
MUŞ (İstanbul) – Sayın Özsoy, çıkın bunu bir söyleyin bakalım. 
BAŞKAN
- Teşekkürler Sayın Muş. 
LEZGİN
BOTAN (Van) – 60 yaşındaki adama işkence etmek hangi aklın ürünüdür? Ne alakası
var? Terörle mücadeleymiş!
MEHMET
MUŞ (İstanbul) – Çıkın hadi söyleyin şunu: 16 kişiyi öldürdüler. Cenazelerinin
bir parçası yok. 
BAŞKAN
– Tamam Sayın Muş.
Sayın
Yıldırım, siz mi, Sayın Özsoy mu? 
AHMET
YILDIRIM (Muş) – Ben İç Tüzük 60’a göre söz istiyorum. 
BAŞKAN
– Buyurun Sayın Yıldırım, size de 60’a göre…
2.- Muş Milletvekili Ahmet Yıldırım’ın, Başkanlığın
karşılıklı laf atmalara müsaade etmemesini istirham ettiğine ve İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
AHMET
YILDIRIM (Muş) – Teşekkür ederim Sayın Başkan. 
Sayın
Başkan, öncelikle bu konuya girmeden önce ifade edeyim, daha sabah sabah,
hatibimiz konuşmaya başladığı andan itibaren şurada zaten birkaç kişi olan AKP
milletvekillerinin sataşmaya başlaması işine aynı meyanda bizim cevap vermemize
mahal vermeden siz müdahale edin. Bunu özellikle istirham ediyorum. 
İkinci
bir husus, artık insanlık suçuna tekabül edebilecek sivil ölümlerinden söz
ettiğimizde, ağır insan hakları ihlallerinden söz ettiğimizde, bütün bu
konudaki suçu, günahı “terörle mücadele” adı altındaki halının altına
süpürülmesi mecrasını çoktan aştık. Ya, şunu söylüyoruz: Kiminle neyin
mücadelesini ediyorsanız edin. Şu ülkede demokratik gösterilerde 30’un üzerinde
çocuk son bir buçuk yılda öldürüldü, sivil, şehrin ortasında. Bundan söz
ediyoruz, onun ötesi lafügüzaftır. Kiminle neyin mücadelesini ediyorsanız edin.
Sivil ölümlerinden söz ediyoruz. 
(Mikrofon
otomatik cihaz tarafından kapatıldı) 
MEHMET MUŞ
(İstanbul) – Siz etmiyor musunuz mücadele? 
AHMET YILDIRIM
(Muş) – Sayın Başkan, ben de toparlıyorum. 
BAŞKAN – Siz de
toparlayın lütfen.
Buyurun. 
AHMET YILDIRIM
(Muş) – Yoksa, öbür türlü “Ben her türlü suça, günaha, insanlık suçuna
bulaşırım, bunu da ‘terörle mücadele’ adı altında kılıflarım, sarmalarım,
kapatırım.” diyorsanız, dünya, artık o kadar, bu işleri yiyip yutabilecek kadar
küçük bir dünya değil ve her şey de sizin elinizde değil. Komünikasyon
çağındayız, her şey görülüyor. 
Bakın, tekrar
söylüyorum: Demokratik eylem, etkinlik, gösterilerinde güvenlik güçlerinin
kullandığı silahlarla öldürülen çocuk sayısı son bir buçuk yılda 30’u aşmıştır.
Bunun cevabını verin. Öbür türlü, kiminle mücadele ediyorsanız edin. 
Teşekkürler. 
MEHMET MUŞ
(İstanbul) – Siz etmiyor musunuz? Siz etmiyor musunuz Sayın Yıldırım, onu da
söyleyin.
BAŞKAN –
Teşekkürler. 
Söz sırası,
Batman Milletvekili Mehmet Ali Aslan’a ait.
MEHMET MUŞ
(İstanbul) – Partisiniz siz. Siz parti grubusunuz, tavrınız koyun. 
ZİYA PİR
(Diyarbakır) – Partinin silahı mı olur? 
MEHMET MUŞ
(İstanbul) – Sayın Pir, ben Yıldırım’la konuşuyorum.
Siz iddianızı
gelin, burada ispatlayın. 
HİŞYAR ÖZSOY
(Bingöl) – Sayın Başkan… 
BAŞKAN – Sayın
Özsoy, siz…. 
HİŞYAR ÖZSOY
(Bingöl) – Sayın Başkan, sayın grup başkan vekili terörü meşrulaştırdığıma dair
çok ağır bir ithamda bulundu. Bu konuda sataşmadan söz almak istiyorum. 
BAŞKAN – Ona
cevaben, Sayın Yıldırım aynı şekilde cevabı verdi. 
AHMET YILDIRIM
(Muş) – Hayır Sayın Başkan, ben yerimden söz istedim. 
HİŞYAR ÖZSOY
(Bingöl) – Sayın Başkan, terörü meşrulaştırdığımı söyledi. Herhâlde bundan daha
ağır bir itham olamaz.
MUSTAFA ELİTAŞ
(Kayseri) – Meşrulaştırmıyorsa kayıtlara geçti. Örgütü lanetliyorsa… 
BAŞKAN – O
zaman, bir düzeltme yapacaksanız buyurun. 
MUSTAFA ELİTAŞ
(Kayseri) – Sayın Başkan, örgütü lanetliyorsa kayıtlara geçti zaten. Lanetliyor
mu terör örgütünü? 
MEHMET MUŞ
(İstanbul) – Yok. 
AHMET YILDIRIM
(Muş) – Sayın Başkan, bakın, ben, gerçekten Sayın Muş’tan önce sisteme sadece
ilk hatırlatmayı yapmak üzere girmiştim. Yoksa, bu konuyla alakalı değildi
benimki. 
BAŞKAN – Sayın
milletvekilleri, lütfen… Sataşma olursa sataşmadan söz taleplerini
karşılayacağım ama çok sık sataşma olmasın, yerimizden de çok söz söyleyip her
konuşmacıya da müdahale etmeyelim. 
Buyurun. 
IV.- SATAŞMALARA İLİŞKİN KONUŞMALAR
1.- Bingöl Milletvekili Hişyar Özsoy’un, İstanbul Milletvekili
Mehmet Muş’un yaptığı açıklaması sırasında şahsına sataşması nedeniyle
konuşması
HİŞYAR ÖZSOY
(Bingöl) – Teşekkür ediyorum Sayın Başkan. 
Değerli Hatip,
bakın, Amerika, Afganistan’da terörle mücadele ettiğini söylüyor. İsrail,
Filistin’de terörle mücadele ettiğini söylüyor.
MEHMET MUŞ
(İstanbul) – Yazıklar olsun! 
HİŞYAR ÖZSOY
(Devamla) - Yemen’de Suud terörle mücadele ettiğini söylüyor, Esad Suriye’de
terörle mücadele ettiğini söylüyor.
Şimdi, bu
terörle mücadele kavramını açtığınız zaman içinden çok fazla şey çıkıyor. Grup
başkan vekilimiz söyledi, çok fazla oraya girmek istemiyorum.
MEHMET MUŞ
(İstanbul) – Girin, girin. 
HİŞYAR ÖZSOY
(Devamla) - Şunu söylüyoruz, diyoruz ki: Burada konuşmalar yaptık, bakın, ya bu
ülkede vali vali, insan cesetlerinin kediler tarafından yenildiğini itiraf etti
ya!
SALİH CORA
(Trabzon) – Hangi vali demiş? 
HİŞYAR ÖZSOY
(Devamla) - Bunu söylediğimiz için terörü mü meşrulaştırıyoruz? Oh ediyoruz!
Ya, bu terörü meşrulaştırma mıdır?
Son iki yılda
150’den fazla insan, çocuk… Yani parçalanmış ceset, aileleri cesetleri alıp
gömmeye çalışıyorlar; bize geliyor, yaşıyoruz, yaşadığımız şeylerdir.
Eğer
samimiyseniz İsrail konusunda, şuna bir cevap verin: İsrail ile Türkiye
arasında, tırnak içinde söylüyorum, terörle mücadele konusunda, Filistinlilere
terör uygulayan İsrail’in, Türkiye’yle terörle mücadele konusunda kaç tane
anlaşması var? Bu ülkenin ordusunun subayları İsrailli subaylar tarafından
eğitilmedi mi? Özel savaş konsepti uygulanmadı mı 90’larda?
MEHMET MUŞ
(İstanbul) – Nerede yaşıyorsunuz Sayın Özsoy? 
HİŞYAR ÖZSOY
(Devamla) - Askerî anlamda iş birlikleri yok mu? Ortak tatbikatlar yapılmıyor
mu? Birbirlerinden öğrenmiyorlar mı? El insaf! Bunu dünya çarşaf çarşaf
yazıyor. Açın uluslararası hakemli bir dergide İsrail-Türkiye ilişkilerini,
askerî ilişkilerine bir bakın, orada size bütün anlaşma metinlerini verirler.
Kimseyle polemik
yapmak gibi bir derdimiz yok, yalnız dışarıyla konuşurken insan döner önce
kendi evinin içine bakar, burada benim durumum ne diye! Bunu söylemeye çalışıyoruz,
öyle herhangi bir şeyi meşrulaştırmak gibi bir derdimiz de yoktur. 
Teşekkür
ediyorum. (HDP sıralarından alkışlar) 
MEHMET MUŞ
(İstanbul) – Anlatmaya çalıştığımız bu. 
BAŞKAN –
Teşekkür ediyorum.
MEHMET MUŞ
(İstanbul) – Sayın Özsoy’dan PKK’nın katliamlarına bir şey söylemeyi beklerdim.

II.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) DIŞİŞLERİ BAKANLIĞI (Devam)
1) Dışişleri Bakanlığı 2018 Yılı Merkezî Yönetim Bütçesi
2) Dışişleri Bakanlığı 2016 Yılı Merkezî Yönetim Kesin
Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Bütçesi
2) Ekonomi Bakanlığı 2016 Yılı Merkezî Yönetim Kesin Hesabı
C) SAĞLIK BAKANLIĞI (Devam)
1) Sağlık Bakanlığı 2018 Yılı Merkezî Yönetim Bütçesi
2) Sağlık Bakanlığı 2016 Yılı Merkezî Yönetim Kesin Hesabı
Ç) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2018
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2016
Yılı Merkezî Yönetim Kesin Hesabı
D) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2018 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2016 Yılı Merkezî
Yönetim Kesin Hesabı
E) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2018 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2016 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2016 Yılı Merkezî Yönetim
Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2016 Yılı Merkezî Yönetim
Kesin Hesabı
Ğ) ULAŞTIRMA, DENİZCİLİK VE HABERLEŞME BAKANLIĞI (Devam)
1) Ulaştırma, Denizcilik ve Haberleşme Bakanlığı 2018 Yılı
Merkezî Yönetim Bütçesi
2) Ulaştırma, Denizcilik ve Haberleşme Bakanlığı 2016 Yılı
Merkezî Yönetim Kesin Hesabı
H) KARAYOLLARI GENEL MÜDÜRLÜĞÜ (Devam)
1) Karayolları Genel Müdürlüğü 2018 Yılı Merkezî Yönetim
Bütçesi
2) Karayolları Genel Müdürlüğü 2016 Yılı Merkezî Yönetim
Kesin Hesabı
I) BİLGİ TEKNOLOJİLERİ VE İLETİŞİM KURUMU (Devam)
1) Bilgi Teknolojileri ve İletişim Kurumu 2018 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2016 Yılı Merkezî
Yönetim Kesin Hesabı
İ) SİVİL HAVACILIK GENEL MÜDÜRLÜĞÜ (Devam)
1) Sivil Havacılık Genel Müdürlüğü 2018 Yılı Merkezî Yönetim
Bütçesi
2) Sivil Havacılık Genel Müdürlüğü 2016 Yılı Merkezî Yönetim
Kesin Hesabı
BAŞKAN - Söz
sırası Batman Milletvekili Mehmet Ali Aslan’a aittir. 
Buyurun Sayın
Aslan. 
HDP GRUBU ADINA
MEHMET ALİ ASLAN (Batman) – Sayın Başkan, Sayın Divanı saygıyla selamlıyorum. 
Yine son iki
yıldır bütçe görüşmelerinde Mecliste aramızda bulunmayan ve hukuksuz bir
şekilde şu anda zindanlarda tutuklu bulunan Sayın Eş Başkanlarımız Selahattin
Demirtaş, Sayın Figen Yüksekdağ; Grup Başkan Vekillerimiz Sayın İdris Baluken,
Sayın Çağlar Demirel; Selma Irmak, Abdullah Zeydan, Gülser Yıldırım, Ferhat
Encü, Faysal Sarıyıldız, Tuğba Hezer, Besime Konca, Mürsel Aydoğan, Burcu Çelik
ve Demokratik Bölgeler Partisi Başkanı Sebahat Tuncel ve belediye başkanları
nezdinde de Sayın Gültan Kışanak’ı ve şu anda haksız yere içeride tutulan yaklaşık
10 bin HDP’li ve DBP’liyi de buradan saygıyla selamlıyorum. 
Aynı şekilde,
İsrail’de aynı akıbeti yaşayan tutuklu Filistin milletvekillerini, tutuklu
Mısır milletvekillerini de buradan selamlıyorum.
Yine, haklarında
hiçbir soruşturma, haklarında hiçbir kovuşturma, hiçbir gözaltı, hiçbir
tutuklama, hiçbir yakalama emri olmayan ve şu anda hapislerde tutuklu bulunan
700 bebeğin de gözlerinden öpüyorum, o günahsız ellerinden öpüyorum ve o
kocaman yüreklerinden öpüyorum. Evet, haklarında hiçbir tutuklama emri yok. 0-6
yaş arası şu anda 700 bebeğimiz cezaevinde. Bunlar hepimizin çocuğu, hepimizin
bebeği, hepimize Allah tarafından emanet edilen bireylerdir. Ve yine şu anda
haksız yere hapishanelerde bulunan 70-80-90 yaşlarındaki pirifânilerin de
nasırlaşmış ellerinden öpüyorum, kendilerine saygılarımı sunuyorum. 
Arkadaşlar,
yarın Dünya Arapça Günü. Dünya Arapça Günü demişken, Hükûmet yetkililerine
bütçede Türkiye'deki Arap yurttaşlarla ilgili bir bütçe ayrılıp ayrılmadığını
da sormak istiyoruz. Dilleriyle ilgili bir bütçe ayrılmış mıdır? Nitekim,
Türkiye'de yaklaşık olarak yüzde 10’a tekabül eden bir Arap nüfusu vardır.
Dünya
Arapça Günü dolayısıyla ben hem Türkiye'deki Araplara hem dünyadaki Araplara da
bir Arapça mesaj vermek istiyorum, okumak istiyorum.
BAŞKAN – Yalnız,
kayıtlara geçmiyor, bunu biliyorsunuz değil mi?
MEHMET ALİ ASLAN
(Devamla) – Biliyorum, teşekkürler. 
BAŞKAN – Yabancı
bir dil olduğu için “bilinmeyen bir dil” diye geçiyor. 
MEHMET ALİ ASLAN
(Devamla) – Sorun değil. Barack Obama buraya geldiğinde İngilizce konuşmuştu ve
tutanaklara geçmişti. On binlerce kilometre ötedeki insanların konuştuğu dil
tutanaklara geçiyor ama bizim Türkiye vatandaşı, yurttaşı, insanı olarak,
maalesef, ana dilimizin tutanaklara geçmemesini de gerçekten yadırgıyorum. Kaldı
ki Arapçanın özel bir yeri vardır; Arapça, vahyin dilidir, Peygamberin (AS)
dilidir, Kur'an-ı Kerim’in dilidir.(x)
BAŞKAN – Sayın
Aslan, bak, siz anlıyorsunuz ama kimse anlamıyor. Lütfen, Genel Kurulda bütün
vekillerin anlayacağı bir dilde, Türkçe konuşalım. 
MUSTAFA ELİTAŞ
(Kayseri) – Sayın Başkan, belki küfrediyordur, böyle bir şey olur mu?
MEHMET ALİ ASLAN
(Devamla) – Türkçesini de söyleyeceğim Sayın Başkan, az kaldı, bir paragraf
kaldı.(x)
Hemen Türkçesini
de söyleyeyim, burada diyorum ki: Özelde Araplar, genelde bütün Orta Doğu
halklarının birliğe, beraberliğe ihtiyacı var; yoksa hepimiz birer birer
yutuluruz, birer birer yok ediliriz. Bizim tarihte güzel isim bırakan isimlerin
referanslarına ve onların pratiğine ihtiyacımız vardır, bizim birliğe ihtiyacımız
var, bizim ittifakta, ittihatta, saadetimiz, hayatımız gizlidir, bu şekilde bir
mesaj verdim. Merak etmeyin, kimseye küfretmedik, küfretmek için buraya
çıkmadık. Halkımızın ve bütün halkların haklarını savunmak için buradayız. 
Sayın Dışişleri
Bakanı da buradayken ve Sayın Meclisten istirham ediyorum, Orta Doğu’yu aslında
iki paragrafta Zülfü Livaneli “Huzursuzluk” kitabında çok güzel özetlemiş,
mutlaka o kitabın da okunmasını tavsiye ediyorum. Bakın ne demiş? Kitapta,
gazeteci, Mardinli bir yaşlı bilgeyle sohbet ederken yaşlı bilge gazeteciye
diyor ki: “Harese nedir bilir misin oğlum? Harese Arapça bir kelimedir. Hırs,
haris, ihtiras, muhteris sözleri buradan türemiştir. Develere ‘çöl gemileri’
derler çünkü develer üç hafta boyunca yemeden içmeden yürüyebilirler yani o
kadar dayanıklıdırlar ama bunların çölde çok sevdikleri dikenli bir bitki
vardır, gördükleri yerde o dikeni koparır ve çiğnemeye başlarlar. Keskin diken
devenin ağzında yaralar açar. O yaralardan kan akmaya başlar. Tuzlu kan dikenle
karışınca bu tat, devenin daha çok hoşuna gider. Böylece yedikçe kanar,
kanadıkça yer, bir türlü kendi kanına doyamaz ve engel olunmazsa deve hayatını
kaybeder. Bu bitkinin adı haresedir. Demin de söyledim; hırs, ihtiras, haris
gibi kelimeler bundan gelir. Bütün Orta Doğu’nun âdeti, hâli budur oğlum, tarih
boyunca birbirlerini öldürür ama asla kendini öldürdüğünü anlamaz, kendi
kanının tadından sarhoş olur.” Yani biz maalesef, Orta Doğu insanı olarak,
inanın, o develerden daha acınacak hâldeyiz, daha sarhoş bir hâldeyiz. Biz,
ölmelerle, öldürmelerle, bu sarhoşlukla kendimizi öldürdüğümüzün,
bitirdiğimizin farkında değiliz. Sadece son iki yılda, kimi kaynaklara göre 3
bin, kimi kaynaklara göre 5 bin insanımızı kaybettik. Son otuz yılda 40 bin
insanımızı kaybettik. Yemen’de, Irak’ta, Lübnan’da, Libya’da, Suriye’de son on
yılda yüz binlerce insanımızı kaybettik. Bakın, yüz binlerce diyorum, net rakam
veremiyorum çünkü şu anda da belki insanlarımız ölüyor. Yani insanlar bu kadar
değersiz mi ki yüz binlerle ifade ediyoruz, net bir rakam veremiyoruz? 
Şimdi, Sayın
Bakan, bizim aslında düştüğümüz durum budur ve içinden kurtulmamıza vesile
olacak mesaj da içindedir. Bizim bu sarhoşluk hâlinden, kan sarhoşluğu hâlinden
bir an önce uyanmamız gerekiyor. Zaten biz uyanmadığımız için on binlerce
kilometre öteden beyaz adam gelip Kudüs’ü işgal edebiliyor, gelip Kudüs’ü
bizden almaya çalışıyor, Müslümanlardan, Filistinlilerden. Sadece
Müslümanlardan, Filistinlilerden de değil, orada Hristiyanlar da yaşıyor,
Yahudiler de yaşıyor, farklı etnik dil, mezhepler de yaşıyor. Bizim bu
birbirimize düşme hâlimizi fırsat bilen emperyalist, siyonist, kapitalist
güçler istediği şekilde aslında bizi oynatıyor, bizi maalesef istemimizin
dışında yönetiyor. 
Maalesef bazen
Mecliste kavgalar oluyor. Aslında burası kavgaları bitirme, sorunları çözme
yeri olması gerekirken artık toplumun aynası mıdır, yoksa toplum mu burayı
kendine ayna alıyor, böyle bir ters ilişki var ama siz de çok iyi bilirsiniz ki
insanlar birbirine düştü mü isterseniz bin, isterseniz bir milyar insan olsun
bir kişi o birbirine düşen bütün insanları hem soyabilir hem tek tek hepsini
katledebilir. Bizim şu anda içine düştüğümüz durum budur. 
İslam İşbirliği
Teşkilatına gelince: Birincisi, Doğu Kudüs kararı yetersizdir. Biz “doğu” ya da
“batı” diye ayırt etmiyoruz; Kudüs bir bütündür, Kudüs bir bütün olarak vahyin
merkezidir, bütün dinlerin kutsal mekânıdır. Oranın özerk ve özgür bir şekilde
yönetilmesi gerekiyor ama İsrail devletinin boyunduruğunda ya da Amerika’nın
boyunduruğunda değil tabii ki. Çünkü sadece Kur’an’da ismi geçen 25
peygamberden 12 peygamber Filistin’de tebliğini yapmıştır. Dolayısıyla orada,
birçok peygamberin ümmeti vardır, halkı vardır. Hepsinin eşit, adil, özgür bir
şekilde yaşayabileceği bir ortam tesis edilmelidir ve bu model, bütün Orta
Doğu’ya, bütün dünyaya da ilham olmalıdır, örnek teşkil etmelidir.
Şunu da söylemek
istiyorum: Dış ilişkilerde, özellikle Filistin konusundaki hassasiyet, Kudüs
konusundaki hassasiyet yani İslam İşbirliği Teşkilatı ülkeleri kalkıp…. Evet,
Kudüs için bir şeyler yapmak isteyen samimi insanlar, halk var, halk üzerine
düşeni yapıyor ama devletler, yönetimler maalesef yapmıyor. Bakınız, Davos
çıkışından sonra İsrail’i OECD ülkelerine kabul eden Türkiye olmuştur, veto
etmemiştir; bu bir.
İkincisi,
Dışişleri Bakanına da sormak istiyoruz, hâlâ İsrail uçaklarına havada yakıt
ikmali izni var mıdır Türkiye’de, hâlâ yapılıyor mu? Bunun da
cevaplandırılmasını istiyoruz.
Üçüncüsü, Tel
Aviv’in Türkiye Maslahatgüzarı İsrail için 2015’te “İsrail bizim kardeş ülkemiz
ve biz ayrılamayız.” demiştir, öte yandan siz “terör devleti” diyorsunuz,
“işgalci devlet” diyorsunuz -biz de onların terör devleti olduğunu ikrar
ediyoruz, kabul ediyoruz, işgalci olduklarını biliyoruz- ama bir karar verin,
kardeşiniz mi bunlar, terör mü bunlar, işgalci mi bunlar; bunu bilmeye hakkımız
vardır. Hem “terör devleti” diyeceksiniz hem de hâlâ yürürlükte olan anlaşmalar
var hem de hâlâ resmî tanıma duruyor, askıya da almış değilsiniz yani siz bu
terörü meşrulaştırıyor musunuz? Hem “terörist” diyorsunuz hem günbegün ticaret
hacminizi artırıyorsunuz, askerî anlaşmaları imzalıyorsunuz yani bu ne yaman
çelişkidir? Bunun da cevabını istiyoruz. 
“Dünya 5’ten
büyüktür.” söylemine gelelim. Güzel bir söylem, gerçekten bir partinin,
herhangi bir hareketin liderinin, işte, kendine büyük idealler, hedefler
koyması güzeldir ama bakın, bu “Dünya 5’tir” dedikleri, işte, ABD, İngiltere,
Fransa, Çin, Rusya. Rusya’da tutuklu milletvekili var mı, Amerika’da var mı,
tutuklu gazeteciler, tutuklu belediye başkanları, içeride süt emen 700 bebek
var mı, bu 5 büyük ülkede var mı acaba? Yok. Nerede var? Mısır ve İsrail’de
var. O zaman ya söylemlerinizi değiştirin yani kimi örnek alıyorsanız
demokrasi, hak, hukuk yolunda o yoldan ilerleyin, eyvallah, biz de sizi
alkışlayacağız ama yok öyle bir şey. 
Bakın, neler
oluyor şimdi onu bir söyleyelim. Tüm İslam ülkelerinde hak mağduru, hukuk
mağduru olanlar Avrupa İnsan Hakları Mahkemesine ve uluslararası diğer
kuruluşlara başvuruyor ama ne ilginçtir ki hiçbir Batı ülkesinden mağdur
olduğunu, hukuken mağdur olduğunu düşünen hiçbir insan hiçbir İslam ülkesinin
mahkemelerine başvurmaz ve hiçbir Müslüman Orta Doğu ülkesine de iltica etmez.
Neden? İslam İşbirliği Teşkilatı ülkelerinin yurttaşları, vatandaşları Avrupa’ya,
Amerika’ya iltica eder? Neden oralara başvurur? Arkadaşlar, bu işte bir terslik
var. O zaman, bizim ilk önce kendimizi düzeltmemiz lazım. Selahaddin Eyyubi
Kudüs’e adaletle girmiştir, Kudüs, kapılarını adalet sonucu Selahaddin
Eyyubi’ye açmıştır ama ne tevafuktur ki bugün on binlerce torunu hapiste ve ne
tevafuktur ki bir torununun ismi de Selahattin, o da şu anda içeride.
Teşekkür
ediyorum. (HDP sıralarından alkışlar) 
BAŞKAN –
Teşekkür ediyorum. 
Söz sırası Van
Milletvekili Bedia Özgökçe Ertan’a aittir.
Buyurun Sayın
Özgökçe Ertan. (HDP sıralarından alkışlar) 
Süreniz on
dakikadır.
HDP GRUBU ADINA
BEDİA ÖZGÖKÇE ERTAN (Van) – Teşekkür ediyorum Sayın Başkan.
Değerli
milletvekilleri, ben de öncelikle, bugün hâlâ hapiste olan eş genel
başkanlarımı ve değerli milletvekili arkadaşlarımı, yine, tutsak edilen
belediye başkanlarımızı ve on binlerce tutukluyu buradan saygıyla selamlamak
istiyorum ve ekranları başında bizleri dinleyen, sesimizin ulaştığı herkesi
saygıyla sevgiyle selamlamak istiyorum. Temel bakanlıklardan biri olan Ekonomi
Bakanlığı bütçesi üzerine ben de söz aldım.
Değerli
arkadaşlar, bildiğiniz gibi üçüncü çeyrek büyüme verisi yüzde 11,1 olarak
açıklandı. Bunun üzerine AKP Hükûmeti temsilcilerinin de ekonomi politikalarını
bu veri üzerinden savunmaya başladığını görmeye başladık ve kamuoyu önünde
“Şaha kalktık, ekonomide dünya rekoru kırıyoruz, büyüyoruz, coştuk, coşuyoruz.”
gibi söylemlerle bu veriyi siyasi alanda, siyasi çıkar sağlamaya tahvil
ettiğini görüyoruz ama bakıyoruz ki açıklanan bu rakamlara göre toplumda hiç de
öyle büyümenin getirmiş olduğu bir refah gözlenmiyor. Ekonomistler bu büyümenin
ne olduğunu açıklamaya çalışırken ısrarla gerçeği yansıtmadığını, TÜİK’in yeni
hesaplama sistemi sebebiyle bu olağan dışı rakamların ortaya çıktığını
söylüyor.
Büyümenin
gerçekleşip gerçekleşmediğini anlamak için darbe girişiminin olduğu ve
ekonominin küçüldüğü dönemi değil 2017’nin ikinci çeyreğini esas alırsanız, o
zaman Türkiye'nin gerçekte yüzde 11,1 değil 1,2 düzeyinde büyümüş olduğunu
görürsünüz, hatta öyle ki imalat sanayi, tarım ve gayrimenkulde veriler
negatiftir. Örneğin tarımdaki negatif sonucun nedenlerini açıklayalım. Arka
arkaya ithal tarım ürünlerinde gümrük vergileri sıfırlandı, vergi yükü
ağırlaştırılan çiftçi üretim yapamaz hâle geldi; böylelikle tarımda eskiden
kendi kendine yeten bir ülkeyken artık hemen her şeyi ithal etmeye başlayan ve
git gide dışa bağımlı bir ülke hâline gelince elbette ki veriler de negatif
çıkıyor. 
Bunun yanı sıra,
iddia edilen yüzde 11,1 büyümedeki payı aslında kimlerin aldığına bakmak
gerekiyor. Büyümede ücretlilerin payı yılbaşından beri 4,5 puan azalmış ve
yüzde 29’a düşmüştür, sermayenin payı ise 7,5 puan artarak yüzde 46,4’e
çıkmıştır. Büyüyen toplum değildir bu rakamlara göre, AKP’nin temsil ettiği büyük
sermaye sahipleridir. 
Öte yandan, AKP
Hükûmeti hem ücretliler hem de sermaye sahipleri açısından kendisine muhtaç bir
toplum yaratmak istiyor. Bunu, on beş yıldır yapılan, bilinçli bir şekilde
yapılan sosyal politikaları terk ederek sosyal yardımlara yönelme çabalarında
görüyoruz. Bu nedenle büyüme tabana yayılmıyor, topluma etki etmiyor. Büyümenin
halka tek yansıması artan vergilerdir. 
Sayın
milletvekilleri, bu ekonomi politikaları gençlerimizi, onların geleceğini
ellerinden alıyor. TÜİK verilerine göre, yaşı 15-29 arasında olan nüfus
yaklaşık 8 milyondur. Bu gençlerin 4,5 milyonu eğitim görüyor, 5,9 milyonu
çalışıyor, 2,2 milyonu ise hem eğitim görüyor hem çalışıyor yani bir
meşguliyetleri var. Geriye kalan üçte 1’lik kesim ise hiçbir şeyle uğraşmıyor,
boş geziyor. 5 milyon 400 bin insandan bahsediyorum, genç insandan. İşte sizin
bu topluma hediyeniz budur, Ankara nüfusu kadar, hepsi birbirinden kıymetli
milyonlarca gencin geleceğini karartmaya hiç kimsenin hakkı yoktur. Eğer büyüme
rakamlarını konuşacaksak bu sonuçlarla beraber konuşmalıyız. 
Sayın Bakan, bu
yaş grubu beş altı yıl sonra ne olacak, bunu açıklayabiliyor musunuz?
Okutamadığımız, iş veremediğimiz milyonlarca insandan bahsediyoruz, gün
geçtikçe umudu tükenen, hayallerinden kopan, hayal bile kuramayan gençlerden
bahsediyorum. Onların offshore hesapları yok, onların gemileri, gemicikleri
yok. 
Üstelik genç
nüfusun içinde bulunduğu sıkışmışlık, sizin politikalarınız nedeniyle genç
kadınlarda iyiden iyiye derinleşmiştir. Durumun vahameti şu rakamlarda gizli:
Yine TÜİK verilerine göre, yaşı 15-19 arasında olan her 100 kadından 28’i, yaşı
20-24 olan her 100 kadından 50’si ve yine yaşı 25-29 olan her 100 kadından 55’i
ne eğitim alabiliyor ne de çalışıyor. İşte size büyüyen Türkiye tablosu. Bu tabloda
kadınların eğitim ve iş yaşamındaki yerini bile sadece rakamlara göre
değerlendirdiğimizde bu bütçenin toplumsal cinsiyete duyarlı bir bütçe
olmadığını ve kadınların önemsenmediğini, kadın politikanızın olmadığını
söylemek mümkün.
Evet, ben
dikkati bir başka noktaya daha çekmek isterim. İşsizlik rakamlarından
bahsediliyor, birçok konuşmada değinildi. Mevcut rakamlara göre gerçekten çok
yüksek ama şu hâliyle bir de ayrımcı yönüne değinmek isterim, bölgesel
düzeydeki ayrımcı rakamlardan ortaya çıkıyor. TÜİK verilerine göre işsizlik
oranlarının en yüksek olduğu ilk 5 şehir Batman, Mardin, Siirt, Şırnak ve
Diyarbakır’dır ve oranları yüzde 20’ler civarında seyrediyor ama AKP’nin oy
deposu olarak gördüğü yerlere bakıyoruz; Konya, Karaman, Uşak gibi yerlerde yüzde
4’ler seviyesinde. İşte, ayrımcılık bir de bu yönüyle devam ediyor,
dezavantajlılık bir de bu yönüyle devam ediyor, devletin pozitif katkısının
yokluğu burada da açıkça göze çarpıyor. 
AKP Hükûmeti
yakın dönemde Cazibe Merkezleri Programı’nı gündeme getirdi. Bizler Hükûmetin
zaten vergisini veren Kürt halkına bu paketi bir lütuf olarak sunmasını
öncelikle eleştiriyoruz. Eşit yurttaşlık ve hakkaniyet kriterlerine göre,
gerçek anlamda kalkınma isteğine göre hareket edilmelidir ki eğer böyle bir
isteğiniz olsaydı öncelikle Kürt sorununun barışçıl yöntemlerle çözülmesi
gereğini önceleyen bir tutum alırdınız, bunu göremiyoruz. Kürt sorununa
ekonomik sorun olarak bakanların sonu ve yeri bellidir. Bu programda öngörülen
hizmet kategorilerinde bile Kürt halkına bakış açınızın ne olduğu ortaya
çıkıyor. Örneğin program kapsamında 15 hastane yapımı öngörülürken var olan
karakollara ek 51 yeni karakol yapımı öngörülüyor, kurulacak fabrikalardan da
bahsediliyor. Siz belki bu program kapsamında binalar yapabilirsiniz ama şunu
sormak lazım: Binasını yaptığınız fabrikaları hangi yatırımcıya
kurduracaksınız? Özellikle “terörle mücadele” adı altındaki aşırı güvenlikçi
politikalarınız devam ederken ve OHAL hâlihazırda devam ederken hangi
yatırımcıya bu fabrikaları kurdurabileceksiniz? 
Biz benzer
paketleri emin olun çok gördük; eskiden beri her gelen yeni hükûmet böylesi
paketleri hep bir lütufmuş gibi bir müjdeyle Kürt halkının önüne getirdiler,
Kürt sorununun çözümünü ekonomik gerekçelere bağlayıp “çözüm paketi” diye sundular
ama sonuçlar hiç değişmedi. Bugüne kadar başarılı tek bir tane örnek vermenizi
istiyoruz yani tek bir tane örnek gösterebiliyor musunuz? Ecevit döneminde de
denenmişti, getirilmişti. Hiçbir tane cazibe merkeziyle biz hâlâ karşılaşmış
değiliz yani bu varsa nerededir, hangi katkıyı sundular? Örneğin, vatandaşın
“Allah razı olsun.” diyebildiği tek bir proje var mı, merak ediyoruz. Esas
sorundan kaçarak başarılı olunmayacağını daha şimdiden söyleyelim. Bir de zaten
başvurulara hâlâ yanıt verilmemiş olması da başlı başına Kürt sorununa ve Kürt
meselesine yönelik konjonktürel ve ekonomik bakışınızın ne kadar ayrımcı
olduğunun da bir ifşasıdır. Bu tür programlarla Kürt halkında ekonomik
beklentiler yaratarak esas sorunu askıya almaya çalışıyorsunuz. 
Sayın milletvekilleri,
üçüncü çeyrekte Hükûmet bu sanal büyümeyi yaratabilmek adına piyasaya kamu
harcamaları altında dört koldan kredi sağlamıştır, bu nedenle de karşımıza
rekor düzeyde cari açık ve bütçe açığı çıkmıştır. Bir ülkede eğer cari açık 40
milyar dolar, bütçe açığı ise 45 milyar dolara yükselmişse emin olun, büyüme
rakamları masaldan ibarettir. 
Temel bir
bakanlık olan Ekonomi Bakanlığı, geçen yılki orta vadeli programda 2017 yılı
için yüzde 6 enflasyon tahmininde bulunmuştu, şimdi ise bu yıl sonunda enflasyon
oranının yüzde 9,5 olacağı belirtiliyor. Hedeften sapma yüzde 50 civarında,
50’nin üzerinde hatta.
Maliye
Bakanlığı, bütçenin yıl sonunda açık hedefini tutturamayacağını, açıkça 2017
Yılı Mali Durum ve Beklentiler Raporu’nda resmen kabul etti. Raporda, bütçe,
başlangıçta 46,8 milyar lira açık verecek şekilde tahmin edilmişken Maliye
Bakanlığı, bunu, şimdiden 61,6 milyar lira açık verecek şekilde revize
etmiştir. Daha Hazine ve Maliye Bakanlığı arasında dahi mutabakat
sağlanamamaktır. Bu rakamlar ortadayken bir yandan da büyüme gerçekleşiyorsa
ekonominin borçlanarak büyüdüğünü söylemek için bir ekonomist olmaya gerek yok.

Bu noktada
enflasyona da aslında değinmek lazım. Şöyle ki: İlgili bakan ve bürokratlar
“Önümüzdeki ocak ve şubat aylarında yeniden düşecek.” diyorlar ama bu mümkün
değil. Zira, Türkiye'de enflasyon, sepetteki değerlendirme araçlarının içeriği
dolayısıyla yani sebze ve meyve fiyatlarına bağlı olarak kış aylarında artar,
yaz aylarında düşer. İşte siz bunu kabul etmiyorsunuz ama kabul etmeli ve halkı
yanıltmamalısınız, enflasyon düşmeyecek. Yine, böylesi bir büyüme stratejisinde
enflasyonun yüksek çıkmasına da aslında şaşırmamak gerekir. Türkiye’nin kendi
öz sermayesinin olmaması ve sizin borçla kalkınma politikalarınız devam ettiği
sürece bu enflasyon rakamları da yine asla düşmeyecektir. 
Sayın Başkan,
değerli milletvekilleri; bu Hükûmet eğer istikrarlı bir büyüme gerçekleştirmek
istiyorsa öncelikle gelir vergisi reformu yapılmalı, rant ve servet bir an önce
vergilendirilmelidir. Özellikle…
(Mikrofon
otomatik cihaz tarafından kapatıldı) 
BEDİA ÖZGÖKÇE
ERTAN (Devamla) – Cümlem ağzımda kaldı Sayın Başkan, bağlayayım size zahmet. 
TÜLAY KAYNARCA
(İstanbul) – Bir dakika verin, bir şey olmaz. 
BAŞKAN – Sayın
milletvekilleri, lütfen…
Buyurun, siz de
tamamlayın da, son cümlenizi başta söylerseniz böyle yarım kalmaz. 
BEDİA ÖZGÖKÇE
ERTAN (Devamla) – Peki, teşekkür ediyorum. 
Akaryakıt,
elektrik, doğal gaz gibi günlük yaşamın vazgeçilmez unsuru olan zorunlu
ihtiyaçlarda KDV oranının yüzde 18’den yasadaki mevcut hâline yani yüzde 10’a
çekilmesi gerekir. Yine, özel tüketim vergisi amacına uygun yani vergi oranı
hâlihazırda sıfır olan elmas, pırlanta gibi lüks tüketimden alınmalıdır; ÖTV bu
amaçla kullanılmıyor. Yine, Cengizlerin, Ogerlerin milyarlarca lira borcunu
silen vergi aflarına artık bir son verilmelidir. Son olarak, bağımsız olması
gereken Merkez Bankasının fabrika ayarlarıyla kimse oynamamalı ve bu duruma son
verilmeli ve yatırım ortamına izin verilmeyen OHAL derhâl kaldırılmalıdır
diyorum. 
Hepinizi
saygıyla selamlıyorum. 
Teşekkür
ediyorum. (HDP sıralarından alkışlar) 
BAŞKAN –
Teşekkür ediyorum. 
Söz sırası
Adıyaman Milletvekili Behçet Yıldırım’a aittir. (HDP sıralarından alkışlar)
Buyurun Sayın
Yıldırım, yoğun bir teveccüh var şahsınıza. 
HDP GRUBU ADINA
BEHÇET YILDIRIM (Adıyaman) – Teşekkürler, sağ olun. 
Sayın Başkan,
değerli milletvekilleri; ben bugün sağlık bütçesi üzerindeki konuşmamı haksız,
hukuksuz bir şekilde cezaevinde rehin tutulan Grup Başkan Vekilim, meslektaşım
Doktor İdris Baluken’e adıyorum. (HDP sıralarından alkışlar) Bu vesileyle,
tutuklu eş genel başkanlarımı, milletvekili arkadaşlarımı buradan yürekten
selamlıyorum, onlar günbegün yükselen değerlerimizdir. Aynı şekilde, bizleri
ekranları başında izleyen değerli halkımı, meslektaşlarımı, sağlık emekçilerini
saygıyla selamlıyorum. 
Evet
arkadaşlar, sağlık üzerine konuşuyoruz. Sağlık, Dünya Sağlık Örgütüne göre
ruhen, bedenen ve sosyal olarak tam iyilik hâlidir. Peki, ülke olarak, toplum
olarak sağlıklı mıyız? Tereddütsüz hayır. Bedenen iyi olabiliriz, ruhen ve
sosyal olarak iyi hâlde olmadığımızı iddia ediyorum. Bu düşünceme çoğunuzun
katıldığını da rahatlıkla söyleyebilirim. 
7
Haziranda tek başına iktidar olamayan, özellikle 15 Temmuz darbe girişimini
“Allah’ın lütfu” olarak değerlendiren AKP ve saray iktidarı OHAL ve kanun
hükmünde kararnamelerle toplumu germiş, kutuplaştırmış, kendisi gibi
düşünmeyenleri ötekileştirmiş, ülkeyi âdeta barut fıçısına döndürmüştür. Bu
kutuplaşmış ve gergin ortamdan bir tek iktidar karşıtları değil, iktidar
yanlıları da mutsuz, dolayısıyla sağlıksızdır. 
Bir
toplumun bir kesimi mutsuzsa diğer kesimin mutlu olması düşünülemez. Bu
ortamdan saray da etkileniyor, kentler de etkileniyor, köyler de etkileniyor,
sokak da etkileniyor. TÜSİAD bile son açıklamasında “Bize para puldan ziyade
güvenlik lazım, barış lazım.” diyerek OHAL’in kaldırılması gerektiğini söyledi.
Bu gergin, kutuplaşmış ortamdan kurtulmanın çaresini Meclis yazmalı, biz
hekimler yazmalıyız. 
İki
buçuk yıldır Meclisteyim ve bugüne kadar Sağlık Komisyonu bir gün bile
toplanmadı. Önceki Sağlık Bakanı verdiğimiz bir gensoruda kendisini “savaş
bakanı” olarak tanımlamıştı, onu geçiyorum zaten ama yeni Sağlık Bakanımız
zamanında da bu Komisyon hiç toplanmadı. Eğer komisyonlarımız çalışıyor olmuş
olsaydı maddi konulardan ziyade toplumsal barışı nasıl sağlayabilirizi
tartışırdık, atanamayan sağlıkçıları tartışırdık diyorum. 
Değerli
milletvekili arkadaşlarım, bugün ülke resmen tekçi zihniyetle saraydan
yönetilmektedir. Cumhurbaşkanını çok kutsuyor olabilirsiniz, buna saygı
duyuyorum ama onu gerçekten seviyorsanız onun yanlışlarını, branşı olmadığı
konularda yanlış demeçlerini düzeltmelisiniz. AKP Grubu içerisinde hiç doktor
yok mu? Özellikle sağlık konusunda verdiği yanlış demeçlerini birinizin eleştirdiğine
şahit olmadım. 
Aile
planlaması üzerine gaf üstüne gaf yapıyor; kürtaja karışıyor, çocuk sayısına
karışıyor. Aile planlamasının nüfus planlaması olmadığını söyleyin kendisine
bir zahmet. Geçenlerde “Terörist aileler 10-15 çocuk doğuruyor, siz niye
doğurmuyorsunuz?” mealinde bir şeyler söyledi. Bir annenin 10-15 çocuk
doğurmasının hem anne için hem bebek için dünya kadar riskler taşıdığını bir
hekim kendisine hatırlatmalıydı. Yok, 10-15 çocuk için çok eşliliği savunuyorsa
o daha da büyük bir garabettir.
MEHMET ALTAY
(Uşak) – Kaç kardeşsin?
BEHÇET YILDIRIM
(Devamla) – Cumhurbaşkanına şunu sormadan geçemeyeceğim: Siz jinekolog musunuz,
siz profesör müsünüz, bilmediğimiz bir akademik kariyeriniz mi var? Ama suç
Sayın Cumhurbaşkanında değil, suç sizlerde arkadaşlar, suç sizlerde, size bu
konularda bilgi sunmayan veya sunma cesareti göstermeyen danışmanlarınızdadır,
doktorlarınızdadır.
Toplum ve
ülkenin sağlığı için buradan bir öneride bulunuyorum: Sayın Cumhurbaşkanım,
saraya başta muhtarlar olmak üzere herkesi, her kesimi davet ediyorsunuz;
genişletin, olabilir, genişletin. Sizin söylediğiniz her sözü, cümleyi
alkışlayanlardan, sizi pohpohlayanlardan ne size ne de ülkeye hiçbir hayır
gelmez. Bir fetva çıkarın diyorum, sizi gerçekten eleştirebilecek, yanlışlarınızı
yüzünüze karşı söyleyebilecek birilerini davet edin. Eleştiriye, öz eleştiriye
açık olun; bu hem size kazandırır hem de ülkeye kazandırır düşüncesindeyim.
Değerli
milletvekilleri, sağlık sadece hastanede başlayan ve hastanede biten bir süreç
değildir. “Bilmem Sağlık Bakanlığına şu kadar bütçe ayırdık, bu kadar bütçe
ayırdık, bütçenin şu kadarını personel giderine, şu kadarını genel harcamalara
ayırdık.”la bu işi çözemezsiniz. Niye çözemezsiniz? Çünkü sağlıklı birey,
sağlıklı toplum sadece bütçeden Sağlık Bakanlığına ayrılan payla, sadece
rakamlarla izah edilecek bir durum değildir. Bütçenin hepsini Sağlık
Bakanlığına ayırsanız dahi bu politikalarla toplumun sağlığını düzeltemezsiniz.
Yürüttüğünüz politikalarla toplumun sağlığını bozuyorsunuz. “İstikrar,
istikrar” dediniz, bütün istikrarsızlığınızla, yarının belirsizliğiyle halkın
sağlığını bozdunuz, bozmaya devam ediyorsunuz.
Asgari ücretin
1.400 TL olduğu bir ülkede işçinin, emekçinin sağlıklı olmasını nasıl
beklersiniz? Kamudan haksız, hukuksuz bir şekilde ihraç ettiğiniz bir insanın
sağlıklı olmasını nasıl beklersiniz? “Her an kanun hükmünde kararnameyle
işimden, aşımdan olabilirim.” hâletiruhiyesiyle yaşayan bir insandan sağlıklı
olmasını nasıl beklersiniz? Başına her hâlin gelebileceği OHAL yönetimindeki
bir ülkenin sağlıklı olmasını nasıl beklersiniz? Şiddet ve savaş sarmalına
sürüklediğiniz siyasi iklimden bu ortamda can veren insanlar olduğu sürece
sağlıklı bir toplumsal yapı nasıl beklersiniz? HES’lerle, maden ocaklarıyla
çevresini kirlettiğiniz, yaşam alanlarını bozduğunuz insanlardan sağlıklı
olmasını nasıl beklersiniz? Barış isteyen, başta akademisyenler olmak üzere
herkesi işten atarsanız, sınavda 90 puan alanı eleyip 50 puan alanları
mülakatla işe yerleştirirseniz, bugün Parlamentonun 3’üncü büyük partisi olan
HDP’nin eş genel başkanlarını, milletvekillerini cezaevinde rehin tutarsanız,
her gün vekillerin vekilliğini düşürmeye kalkarsanız ve halkın yüzde 80, yüzde
90 oylarla seçtiği belediyeye el koyarak, eş başkanlarını içeri atıp yerlerine
kayyum atayarak; kayyum olarak vali, kaymakamlar atayarak sağlıklı bir ortam
yaratamazsınız. Yüz yıllık Kürt sorununu “kürdistan” “Kürt illeri” “Amed”
“Dersim” kelimelerini kullanan milletvekillerini Meclisten atarak, cezalar
vererek sağlıklı bir ülke yaratamazsınız. Kürt düşmanlığı üzerinden içeride
çete kalıntılarıyla, mafya bozuntularıyla, faşist çevrelerle; dışarıda dün
“katil” dediğin, Orta Doğu’yu kana bulamakla suçladığın Esad’la iş birliğine
hazır olduğunu deklare ederek toplumsal barışı ve sağlığı sağlayamazsınız.
Kısaca, yürüttüğünüz yanlış politikalarınızla toplum sağlığını bozdunuz,
toplumu hasta, hastanelik ettiniz. 
Sağlıklı bir
birey, sağlıklı bir toplumdan bahsetmek isterseniz bunun ön adımı barış ve
huzur ortamının sağlanmasına yönelik politikaların bir an önce yürürlüğe
girmesidir. Savaş ve şiddet ortamında ne sağlıklı bir birey olur ne de sağlıklı
bir toplum. Savaş bütçesi hazırladığınız zaman işin doğası gereği eğitime,
sağlığa, adalete yeterli imkân ve zaman ayıramazsınız. 
Bütçeye bakıyoruz:
Sağlığa 37 milyar, güvenliğe 90 milyar ayrılmış bir bütçeyle karşı karşıyayız.
Bakın, bugün atama bekleyen, çoğu açıkta 450 bin sağlık çalışanı var, 450 bin.
Güvenlik soruşturması nedeniyle bekletilen binlerce doktor, hemşire, ATT, tıbbi
sekreter, teknisyen vesaire sağlık emekçisi var. “Paramız var.” diyorsunuz.
Maliye Bakanı nerede? 
BAŞKAN – Bugün
Maliye bütçesi yok da, burada yok kendileri. 
AHMET YILDIRIM
(Muş) – Ekonomi Bakanı var Vekilim. 
BEHÇET YILDIRIM
(Devamla) – “Paramız var.” diyorsunuz, “Sağlıkta da personel açığı.” var
diyorsunuz. Peki, tamam, paramız var, güzel; sağlıkta da personel açığı var.
Niye bunları almıyoruz o zaman? Evet, adil bir şekilde, aldıkları puanlara göre
sırayla atamalarının yapılması elzemdir. Daha önce ek kontenjan sözü
verilmişti. Bunun da 2018 bütçesi içinde mutlaka yerine getirilmesi gerekir.
Her konuda binlerce mesaj, mail ve telefonlar alıyoruz. Bu konuda hazırladığım
bir dosyayı Sayın Sağlık Bakanına vereceğim, yeni Sağlık Bakanımızın bu konuya
eğileceğini umuyorum. 
Her tarafa tıp
fakültesi açıyoruz ancak öğrencilerin yeterli donanımla yetişmesi için altyapı
kurmadan tıp fakülteleri açıyoruz. Ciddi bir eğitim almadan doktor temin etmeye
çalışmak halk sağlığını tehlikeye atmak ve aynı zamanda tıp öğrencilerine yapılan
ciddi bir haksızlıktır. Maalesef, iyi hekim yetişmiyor arkadaşlar. Bunun nedeni
tıp öğrencileri değil, altyapı yetersizliği, ekip ve ekipman eksikliği, sizin
gibi düşünmeyen, haksız, hukuksuz yere ihraç edilen doktor ve öğretim elemanı
açığı ve yanlış uygulamalardan, tam uygulanmayan uygulamalardan dolayı, tam gün
yasasından dolayı devletten özel sektöre beyin göçü nedeniyledir. 
“Sağlıkta
harikalar yarattık.” diyorsunuz ancak gidin devlet hastanelerine, bir doktorun
gün içinde baktığı hasta sayısına bir bakın. O doktorlar insanüstü bir çaba
sergiliyorlar ancak ne yazık ki hem kendileri hem de hastalar bu durumdan
mağdur oluyor. Hastayı geçtim, bu çalışma koşullarında performans dayatması
doktoru hasta etmiş durumda. Plan ve Bütçe Komisyonunda Sağlık Bakanlığının
bütçesi görüşülürken 2018’de emekçi lehine, sağlık çalışanları lehine
yatırımlar noktasında, hizmet noktasında bir artış ve iyileştirme yok. 
Evet, savaş
bütçesi artıyor, başka şeyler de artıyor. Ne artıyor mesela? Doktora şiddet
artıyor, kadına şiddet artıyor, antidepresan ilaç kullanımı artıyor; uyuşturucu
madde bağımlıları, intiharlar, iflaslar, cinsel tacizler, ahlaksızlıklar,
boşanmalar, enflasyon ve döviz kurları artıyor; sarayın bütçesi artıyor.
Sarayın bütçesi arttığı zaman biz “Niye bunlar artıyor?” dediğimiz zaman,
“İtibardan tasarruf olmaz.” mantığıyla cevaplar veriliyor. İş sultanların
sarayına gelince itibardan tasarruf olmaz ancak halkın sağlığına gelince mi
tasarruf var? Bakın, her şeyden tasarruf olur ama candan yani sağlıktan tasarruf
olmaz. Gariban halk, sağlığından tasarruf edecek, can acısını görmezden
gelecek, saray itibarından tasarruf etmeyecek, öyle mi diyorsunuz? Hangi
itibardan bahsediyorsunuz?
(Mikrofon
otomatik cihaz tarafından kapatıldı) 
ZİYA PİR
(Diyarbakır) – Beş dakika daha.
MÜSLÜM DOĞAN
(İzmir) – Sayın Başkan, beş dakika daha.
BEHÇET YILDIRIM
(Devamla) – Hayır, tamamlıyorum.
BAŞKAN –
Buyurun, tamamlayın.
BEHÇET YILDIRIM
(Devamla) – Tamamlıyorum, fazla uzatmayacağım.
Gariban halk,
sağlığından tasarruf edecek, can acısını görmezden gelecek, saray itibarından
tasarruf etmeyecek öyle mi? Biz böyle düşünmüyoruz arkadaşlar. Hangi itibardan
vazgeçeceğiz, itibarımız mı kaldı? Ülkenin itibarını getirdiğiniz hâl
ortayken ortada bir itibar çıkmadı. Bence oradan, saraydan tasarruf edin,
halkın sağlığını bozmayın. Bakın, sizin için, ülke için yararlı bir şey
söylüyorum arkadaşlar: En sağlıklı, en maliyetsiz proje nedir biliyor musunuz?
Ciddi ve samimi bir barış projesidir diyorum.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Süreniz var, devam edebilirsiniz Sayın Yıldırım.
ALİ
ŞEKER (İstanbul) – Adıyamanlısın ne de olsa.
BEHÇET
YILDIRIM (Adıyaman) – Teşekkür ederim, sağ olun.
BAŞKAN
– Teşekkür ediyorum.
Yalnız,
şunu söyleyeyim: Siz 8 kardeştiniz değil mi, öyle hatırlıyorum ben.
BEHÇET
YILDIRIM (Adıyaman) – 10, 10.
BAŞKAN
– Allah sağlık, afiyet versin. 
Ama
Cumhurbaşkanımızın tavsiyesine uymuş, 3 kotasını da doldurmuş biliyorum ben
Behçet Bey’i, her ne kadar eleştirse de. 
ALİ
ŞEKER (İstanbul) – Cumhurbaşkanından önce olmuş onlar, milattan önce.
AHMET
YILDIRIM (Muş) – Sayın Başkan…
BAŞKAN
– Sayın Yıldırım, söz mü istediniz?
AHMET
YILDIRIM (Muş) – Çok kısa, yerimden Sağlık Bakanımıza bir soru sormak
istiyorum. 
BAŞKAN
– Buyurun, lütfen.
III.- AÇIKLAMALAR (Devam)
3.- Muş Milletvekili Ahmet Yıldırım’ın, 2017/5 atamasıyla
güvenlik soruşturmasına takılanların bir an önce görevlerine başlatılmaları
gerektiğine ilişkin açıklaması
AHMET
YILDIRIM (Muş) – Teşekkür ederim.
Sayın
Bakanım, şimdi, bir şekliyle bize, inanıyorum ki, farklı partilerden
milletvekili arkadaşlarımızın telefonuna ulaşan bu (2017/5) atamasıyla güvenlik
soruşturmasına takılanlar nereye başvuracaklar? Telefonlarımızı nasıl elde
etmişlerse doğal olarak, haklı olarak dünden beri bize SMS atıyorlar. 
Şimdi,
düşünün Sayın Bakanım, biz bilişim çağındayız, iletişim çağındayız. Güvenlik
soruşturmalarını yapmanın binbir türlü yolu var. Altı yedi aydır, hatta bir
yıldır bekleyen var. Bu ülkede bir buçuk yıl önce bir darbe girişimi oldu diye,
hatta alçakça bu ülkenin yönetimine el koyanlar olmak istedi diye biz bütün
yurttaşlarımızı ve emekçilerimizi potansiyel suçlu olarak göremeyiz. Sizden
istirhamım, bir an önce bu güvenlik soruşturmalarının tamamlanarak bu
gençlerimiz hak ettikleri sınavlarını geçtikleri görevlerine başlamalarıdır
diyorum.
Teşekkür
ederim.
BAŞKAN
– Teşekkür ediyorum.
SAĞLIK
BAKANI AHMET DEMİRCAN (Samsun) – Konuşmamda cevap vereyim.
BAŞKAN
–Konuşmasında cevap verecek Sayın Bakan.
II.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) DIŞİŞLERİ BAKANLIĞI (Devam)
1) Dışişleri Bakanlığı 2018 Yılı Merkezî Yönetim Bütçesi
2) Dışişleri Bakanlığı 2016 Yılı Merkezî Yönetim Kesin
Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Bütçesi
2) Ekonomi Bakanlığı 2016 Yılı Merkezî Yönetim Kesin Hesabı
C) SAĞLIK BAKANLIĞI (Devam)
1) Sağlık Bakanlığı 2018 Yılı Merkezî Yönetim Bütçesi
2) Sağlık Bakanlığı 2016 Yılı Merkezî Yönetim Kesin Hesabı
Ç) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2018
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2016
Yılı Merkezî Yönetim Kesin Hesabı
D) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2018 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2016 Yılı Merkezî
Yönetim Kesin Hesabı
E) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2018 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2016 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2016 Yılı Merkezî Yönetim
Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2016 Yılı Merkezî Yönetim
Kesin Hesabı
Ğ) ULAŞTIRMA, DENİZCİLİK VE HABERLEŞME BAKANLIĞI (Devam)
1) Ulaştırma, Denizcilik ve Haberleşme Bakanlığı 2018 Yılı
Merkezî Yönetim Bütçesi
2) Ulaştırma, Denizcilik ve Haberleşme Bakanlığı 2016 Yılı
Merkezî Yönetim Kesin Hesabı
H) KARAYOLLARI GENEL MÜDÜRLÜĞÜ (Devam)
1) Karayolları Genel Müdürlüğü 2018 Yılı Merkezî Yönetim
Bütçesi
2) Karayolları Genel Müdürlüğü 2016 Yılı Merkezî Yönetim
Kesin Hesabı
I) BİLGİ TEKNOLOJİLERİ VE İLETİŞİM KURUMU (Devam)
1) Bilgi Teknolojileri ve İletişim Kurumu 2018 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2016 Yılı Merkezî
Yönetim Kesin Hesabı
İ) SİVİL HAVACILIK GENEL MÜDÜRLÜĞÜ (Devam)
1) Sivil Havacılık Genel Müdürlüğü 2018 Yılı Merkezî Yönetim
Bütçesi
2) Sivil Havacılık Genel Müdürlüğü 2016 Yılı Merkezî Yönetim
Kesin Hesabı
BAŞKAN
– Söz sırası Diyarbakır Milletvekili Sibel Yiğitalp’e aittir. 
Buyurun
Sayın Yiğitalp. (HDP sıralarından alkışlar)
HDP
GRUBU ADINA SİBEL YİĞİTALP (Diyarbakır) – Sayın Başkan, değerli
milletvekilleri; hepinizi saygıyla selamlıyorum. 
Cezaevinde
olan eş başkanlarımı, milletvekili arkadaşlarımı, belediye başkanlarımı, meclis
üyelerini ve bu uğurda mücadele eden, demokratik siyaseti esas alan ve insanlık
mücadelesi veren, cezaevinde ve her yerde olan bütün yurttaşları, arkadaşlarımı
sevgiyle, saygıyla selamlıyorum. 
Evet, bugün,
Sağlık Bakanlığının bütçesi üzerinde konuşuyoruz. Sağlık Bakanlığı, en basit
hâliyle, adından da görüleceği üzere sağlıktan sorumlu fakat Hükûmetinizin
politikalarıyla birlikte sağlıksızlık üzerine kurgulanan ve sağlıkta dönüşüm
politikasının yansıması sonucu sağlığı bozulmuş mutsuz bireyler ve toplumlarla
karşı karşıyayız yani bir bütün olarak aslında Türkiye halkları şu anda hem
mutsuz hem sağlıksız.
Bakanlığınız
sağlık kurumlarını şirketleştirerek bu hizmetin sosyal rolünü kaybettirdi ve
sağlıksızlıktan para kazanmaya, hatta daha çok nasıl para kazanabilir, onun
çalışmasını yürütmeye başladı. Bunu nereden anlıyoruz? Bunu özel hastanelerin
ha bire artmasından anlıyoruz. Bunu nereden anlıyoruz? Devlet hastanelerinde
şirketlerin ve şirketleşmenin sürekli önünün açılmasından anlıyoruz. Bunu
nereden anlıyoruz? Şehir hastanelerinin oluşturulmasından anlıyoruz. Bunu yine
nereden anlıyoruz? Hastanelerin âdeta bir fabrika gibi çalışmasını esas alan
politikanızdan anlıyoruz. Peki, sağlığa bütçeden ayrılan para miktarı nedir?
Yüzde 5’tir arkadaşlar. Yüzde 5 oranında sağlığa para ayrılmış. Bir de bunun
kendi içindeki farklarını söyleyeyim: Bu payın sadece yarısı hastanelere
ayrılmış. Hastanelere ayrılan paranın da yüzde 78’i personel giderleri. Bu
durumu hesaba kattığınızda, sağlık harcamalarının neredeyse tamamı yani yüzde
92’si SGK aracılığıyla yani çalışanlardan alınan primlerle karşılanıyor.
Aldığınız vergileri sağlığa değil saraya, savaşa, sermayeye harcadığınız;
sağlık, eğitim gibi kamusal, toplumsal hizmetlere harcamadığınız için halk
sağlığı giderlerini, sigorta primi, katkı payı, ilave ücret, fark ücreti,
otelcilik hizmeti gibi 14 kalemde yurttaş cebinden ödemek zorunda kalıyor. Tüm
bunları ortak değerlendirdiğimizde yatırım da dâhil olmak üzere personel
giderleri dışında neredeyse pay ayrılmamış olmasıyla, biz, sağlık hizmeti ancak
karşılandığında ücret ödenmesi gibi bir mantıkla karşı karşıyayız. Dolayısıyla,
bunun özü şöyle oluyor: Paran varsa yaşarsın, paran yoksa ölürsün.
Peki, bunun
dışında ne var arkadaşlar? Sağlık, piyasaya kan veren bir tüketim aracı olmamalıdır.
Hepimiz böyle düşünüyoruz ve böyle söylüyoruz, daha doğrusu HDP olarak biz
böyle düşünüyoruz, biz böyle söylüyoruz. Biz ne diyoruz? Sağlık doğaya, yaşama,
insana saygı duymalı ve insan odaklı olmalıdır. Sağlık sadece hizmet alanı
değil aynı zamanda kültürel bir yapıdır. Fakat kültürel yapının da en önemli
ayağı nedir? Koruyucu sağlık hizmetleridir. Bunun, sosyal devlet olmanın da
gereği koruyucu sağlık hizmetleri üzerinden bir hizmet üretmesi gerekir. Bunu
nereden yapıyor? Bunu aile hizmetleri üzerinden yapıyor. 
Peki, aile
hizmetlerine baktığınızda, aile hekimlerine baktığınızda, aile hekimlerinin
mevcut durumu nedir, onu da size kısaca bir anlatmak istiyorum: Onlar da kendi
içinde bir rekabete dönüşen, tamamen ticari odaklı, rant odaklı… Mecburlar.
Yani bu politika insanları birbiriyle rekabete zorluyor. Ekonomik endekse
bakıyor ve dolayısıyla sağlık çok geri planda kalıyor, yani tali yerde kalıyor.
Ve sağlık hizmetleri üzerinden ayrılan koruyucu hizmetlerine baktığınızda, payı
çok çok düşük bir rakam. Temel sağlık göstergelerine baktığınızda, yaşam
beklentisi, bebek ölüm hızı, iyileştirme için yapılan koruyucu sağlık
hizmetleri esas alınmalı ama bu da yok. Ve bunun gibi, verdiğimiz, ödenen
paralar daha çok hastane, tedavi ve ilaçlara gidiyor. En maliyetli olan da şu
anda baktığınızda tedavi hizmetleri ve hastanede yatış hizmetleri, bu
kalemlerdir. Oysa koruyucu sağlık hizmetleri en uygun, en ekonomik ve bu
Türkiye bütçesi açısından da en önemli, esas alınması gereken bir durumdur.
Kişi başına koruyucu sağlık hizmetlerine ayrılan bütçe nedir? 97 liradır. Peki,
kişi başına sağlık harcaması ne kadardır arkadaşlar? 524 liradır. Yani bu çok
büyük bir rakam, neredeyse 4 katı gibi bir rakama denk geliyor. Yani Hükûmet
hasta olmamız için 97 lira harcarken, hasta olduğumuzda 524 lira harcıyor.
Şimdi, koruyucu
sağlık hizmetlerinin en önemli birimi olması gereken Sağlıkta Dönüşüm
Programı’nın ilk aşaması, aile hekimliğinin –az önce bahsettiğim gibi- tamamen
özgür, eşit ve herkese ücretsiz sağlık hizmetleri vermesi üzerinden
konumlandırılması gerekir. Ama bu da performans eksenli, rekabet eksenli
gidiyor. 
Peki, bunun
dışında ne var arkadaşlar? Bunun dışında görüyoruz ki, hastayı müşteri olarak
gören bir hizmet ve bakış açısına sahip Sağlık Bakanlığı ve bu müşteri olarak
görmesi daha çok kazanmayı, şirketlere daha çok kazandırmayı, sermayeye daha
çok kazandırmayı esas aldığı için, dolayısıyla insanlar daha fazla hasta olmak
zorunda ve o hastalıktan daha çok para kazanmak zorunda. Kazan, kazan, kazan
mantığıyla bakıyor buraya ve bu, gerçekten kamusal hizmet olarak baktığınızda
kamusal hizmet değil, tamamen ticarileşen, tamamen şirketlere havale edilen ve
onun üzerinden paraya dönüşen bir mevcut durum. 
Peki, koruyucu
sağlık hizmetlerinde durum bu iken, bakalım hasta olduğumuz zaman neler
yaşıyoruz; hastalara sunulan hizmetler ve hastaneler ne durumda? “Hastane”
dediğimiz zaman ilk aklımıza gelen şehir hastaneleri; kamu-özel iş
birliğiyle hazırlanmış ve bunu “ginger”larla süsleyen, AVM’ye dönüştüren,
büyük, devasa koridorları olan, devasa odaları olan, birbirine ulaşımı, erişimi
çok zor olan mekânlardan bahsediyoruz. Bu mekânlar öyle mekânlar ki koridorlara
-kaybolursanız- bir numara verilmiş, oraya “Kaybolursanız lütfen bu numarayı
arayınız.” diye… Böyle tersinden, trajikomik bir durum. Bunu -şehir
hastanelerinin şu anda aktif olduğu yerler de var- gidip, bakıp görebilirsiniz.
Şehir
hastanelerinin dışında bir de ne var? Şehir hastanelerinin içinde süit odalar
var yani kendi içinde sınıf farkı gözeten, kamusal hizmet olan ama kendi içinde
özelleştiren, hizmetinde sınıf farkı esasına dayanan bir hizmet anlayışı var;
bunu da söyleyelim.
Peki,
bilemediğimiz ne var? Bunlar böyleyken şehir hastanelerinin bilemediğimiz
neleri var arkadaşlar? Kamuoyuna maliyetini bilmiyoruz. Şehir hastaneleri
konusunda Bakanlığınız tarafından hiçbir veri açıklanmıyor; ya açılan
mahkemelerden ya da basında yer alan haberlerden bilgi alabiliyoruz. Bu konuyla
ilgili birçok defa konuştuk, “Kamuya, zarardan başka bir şey getirmeyecek.”
dedik ama buna rağmen devam eden bir ısrarınız var. Peki, nesillere bir borç
yükü aktarılıyor, bunu nasıl açıklayacağız? AVM mantığıyla yaptığınız, hasta
garantisi verildiği ve kredilerine kefil olunduğu bu hastane görünümlü
şirketlerin kamuya yararını açıklamanızı istiyoruz; Bakanın özellikle şehir
hastanesi konusundaki bakış açısını çok merak ediyoruz. Aynı zamanda, bu
şirketlerle yapılan sözleşmelerde maliyeti nedir? Bizim yapmış olduğumuz
hesaplamalara göre dört-beş yılda bu kendini amorti ediyor, sonrasında yirmi
yıl boyunca ödenen kiralar tamamen sermayeye kâr olarak kalıyor, bunu nasıl
açıklayacaksınız, bunu da sormak istiyorum. Ve bununla birlikte, son beş yılda
sağlık emekçilerine yönelik yaklaşık 40 bin şiddet olayı gerçekleşmiştir, günde
ortalama 22 sağlık emekçisi şiddet görmüştür, dizilerde sağlık emekçilerine
açık şiddet çağrıları vardır ve bu açık şiddet çağrıları insanları buna
özendirmektedir.
Sağlık
çalışanlarına yönelik şiddetin, ekip uyumu, sağlık biriminin yönetici
desteğiyle negatif, hasta sayısıyla pozitif ilişkisi vardır. Çok hasta bakmak,
orada hekim ve sağlık çalışanlarının tahammülünü, çalışma azmini, motivasyonunu
bozduğu gibi, oraya giden hastayı da aynı tahammülsüzlükle karşı karşıya
getiriyor; dolayısıyla, bunlar, şiddeti körükleyen ve şiddet zemini yaratan
sebeplerden biridir. Bunun üzerinden de bir siyaset, bunun üzerinden de akılcı
bir mantık, akılcı bir politika üretmek gibi bir sorumluluğa sahiptir. Bunun
dışında, bu şiddeti durdurabilmek için hızlıca ortak bir yol almanın, biz,
buradan direkt teklifini sunuyoruz; nasıl yol alınabilecekse, biz, parti olarak
da bunun önünde, çalışmasında hazır olduğumuzu tekrar deklare etmek istiyoruz.
Bir de en
önemlisi arkadaşlar, sağlık bireysel bir mesele değildir. Sağlık, koordineli
yürütülen, çalışma barışını esas alan, toplumsal barışı esas alan ve herkesin
kendini güvende hissettiği bir yaşam biçimiyle gerçekleştirilir ve burada rolü
sadece Sağlık Bakanlığı değil, bir bütün olarak bütün bakanlıkların, vekillerin
ve toplumun önde gelen kanaat önderlerinin, STK’ların, sivil toplum
örgütlerinin de fikri ve onların da ortaklaşmasıyla, ortak bir yol haritasıyla
bu iş çözülebilir. Bunun yegâne çözümü de her zaman söylediğimiz gibi kalıcı
barıştır, onurlu barıştır; bu da KHK’lar üzerindeki OHAL’in, devam eden
KHK’larla insanların bir gecede işsiz kalmasını engelleyen bir siyasetle ancak
gerçekleşebilir. Ve sağlıkta yapılan tüm uygulamaların dışında da Çalışma ve
Sosyal Güvenlik Bakanlığı ve bakanlıkların bir bütün olarak, Hükûmetin
politikaları bize şunu gösteriyor ki özel sigortacılık mantığıyla yapılan
sigortalar işletmeye başlayacak yani herkes temel bir sigorta yaptırmak zorunda
kalacak ve tedavisi, maliyeti yüksek olan hastalar ek bir prim ödemek zorunda
kalacak. Yani özel sağlık sigortaları zorunlu hâle gelecek, özel sağlık
sigortalarında prim daha yüksek bir rakamdan ödenecek, eğer rahatsızsa onun
için ayrıca bir prim ödemek zorunda kalacak; kendi içinde sürekli ticarileşen,
kendi içinde “para, para” diye bakan bir zihniyete sahip. 
(Mikrofon
otomatik cihaz tarafından kapatıldı) 
SİBEL YİĞİTALP
(Devamla) – Son, talepleri de söyleyeyim.
BAŞKAN
– Tamamlayalım lütfen. 
SİBEL
YİĞİTALP (Devamla) – Yıllarca okuyup atama bekleyen yaklaşık 500 binin üzerinde
sağlık emekçisi var arkadaşlar. 
Bunların
içinde anestezi teknisyenleri var, anestezi teknikerleri var, patoloji
teknisyenleri var, patoloji teknikerleri var ve bize sürekli ulaşıyorlar. Az
önce Behçet Vekilimiz de ısrarla, altını çizerek söyledi; bunun ısrarla, biz de
altını çizerek söylüyoruz, mağdur edilen, sürekli talep eden ama bir cevap
alamayan bu yurttaşlarımızın da sağlık emekçilerinin de sorunlarının çözülmesi
üzerinden mutlaka ve mutlaka bir siyaset geliştirilmelidir. Buradan somut bir
cevap bekliyoruz. “Tamam, olacak, üç ay sonra, beş ay sonra…” değil, gerçekten
nedir? Direkt, hiç dolandırmadan, lafı dolandırmadan, mevcut durumu bize
aktaracak bir cevap bekliyoruz. 
Hepinizi
saygıyla sevgiyle selamlıyorum. Sağ olun. (HDP sıralarından alkışlar) 
BAŞKAN
– Teşekkür ediyorum. 
Halkların
Demokratik Partisi Grubu adına son söz Diyarbakır Milletvekili Altan Tan’a
aittir.
Buyurun
Sayın Tan. (HDP sıralarından alkışlar) 
HDP
GRUBU ADINA ALTAN TAN (Diyarbakır) – Sayın Başkan, sayın milletvekilleri;
Ulaştırma Bakanlığı bütçesiyle ilgili huzurlarınızdayım. 
Tabii,
bu on dakikalık konuşmamı birkaç parçaya bölmek zorundayım. Kara yollarından
başlayacağım. 
Değerli
arkadaşlar, Türkiye’nin bu kara yolu politikası Demokrat Parti döneminden beri,
Marshall yardımlarından beri tartışılıyor yani Türkiye, bugün herkesin kabul
ettiği gibi, maalesef, uluslararası güçlerin de yönlendirmesiyle demir yolundan
ziyade kara yollarına yönlendirildi ve demir yolları çok uzun yıllar ihmal
edildi. 
Bunun
derinliklerine girmek istemiyorum. Dediğim gibi, ancak üç dört dakika kara
yollarıyla ilgili konuşabilme imkânım var. Ben, önce, bugün, kara yollarının
genel perspektifiyle ilgili bazı eleştirilerimi sizlere sunacağım. 
Türkiye’de
bugün iktidarın en fazla övündüğü işlerden birisi veya halka gösterdiği
işlerden birisi duble yollardır, kara yollarıdır. Ancak, maalesef, tek tek
bütün projeleri, bütün yolları inceleyelim; mesela ben kendi bölgemden bir iki
örnek verebilirim size: Diyarbakır-Batman kara yolu, Diyarbakır-Silvan kara
yolu, Diyarbakır-Urfa kara yolu, Diyarbakır-Mardin kara yolu, bunlar son on beş
yıl içerisinde en az üç sefer, dört sefer sökülüp tekrar yapılmıştır. Birinci
eleştiri noktası budur. Bunun rakamları vardır, maliyetleri vardır, dosyaları
vardır. Dediğim gibi, bu teferruatlara girmiyorum. Büyük bir kaynak israfı olduğu
kanaatindeyiz yani ne yapılacaksa bir seferde, doğru düzgün, tekrar tekrar
yapboza girmeden bunların yapılma mecburiyeti vardır. 
İkinci
itirazımız şudur: Türkiye, yine birçok projesini çok kısa bir zamanda
bitirmekle övünmektedir. Türkiye’nin birçok projesi vardır. Birkaç gün önce
tekrar burada konuştuk. İzmit Körfez Geçişi, Osmangazi Köprüsü, üçüncü köprü,
Yavuz Sultan Selim Köprüsü, Marmaray ve birçok proje çok kısa zamanda bitirildi
diye halka defaatle gösterilmektedir ama Türkiye’nin can alıcı bazı projeleri
vardır, yıllardır bunlar maalesef bitememiştir. “Nelerdir?” diye soracak
olursanız Sayın Bakanım, bunlardan birisi Mersin-Antalya yoludur yani yıllardır
devam ediyor, ben de gidip geliyorum ama hâlâ bitmedi, çok uzun bir zaman.
Bunlardan
ikincisi, Niğde-Ankara Otobanı’dır. Bütün Güneydoğu Anadolu’yu ve Çukurova’yı
direkt Ankara’ya bağlayan bir otobandır. Maalesef Niğde-Ankara Otobanı da
gerekçesi ne olursa olsun yıllardır bitirilememiştir. Bu devlet bu gerekçeleri
aşabilecek güçtedir çünkü bunu göstermiştir daha dev projelerle.
Yine aynı
şekilde, Urfa-Habur Otobanı… Yani Türkiye’nin bütün belli başlı otobanları
bitmiş veya bitme aşamasında veya ihaleleri yapılmış durumdayken Urfa-Habur
Otobanı, yine aldığımız bilgilere göre –son Karayolları Genel Müdürlüğünü
ziyaret ettim, yetkili arkadaşları- önümüzdeki beş yılın içinde bile yatırım
programında değildi. 
Bir diğer
itirazımız -her bütçe görüşmelerinde gelip itiraz ediyorum, burada olduğum
müddetçe de itiraz edeceğim- bu yolun güzergâhıdır. Mevcut “İpekyolu”
dediğimiz, Urfa-Habur İpekyolu ki neredeyse otoyol standardındadır aşağı
yukarı. Mevcut hazırlanan proje, neredeyse buna paralel götürülmektedir. Bazı
yerlerde bu paralellik, özellikle Nusaybin geçişinde 3 kilometreye kadar
inmektedir. Biz ısrarla bunu biraz daha kuzeye çekerek Siverek, Diyarbakır ve
Batman’ın da istifade edebileceği, dağlık alandan geçmesini önerdik. Geçen
dönemde -Sayın Mehmet Şimşek dâhil, AK PARTİ’nin Batman Milletvekili Ziver
Özdemir dâhil- biz hep beraber bir alternatif güzergâh çalışması da yaptık,
getirdik ama maalesef o dönemdeki Karayolları Genel Müdürünü aşamadık. 
Sayın Binali
Yıldırım Ulaştırma Bakanıyken “Alternatif bir güzergâh hazırlatın.” diye
talimat verdi, teşekkür ediyorum buradan. Ama öyle bir alternatif güzergâh hazırlandı
ki Dargeçit’e, Kerboran’a kadar yol götürüldü. “Sayın Bakanım, bakın, bunların
dediği hayalî, bu iş zaten olmuyor.” denildi. Hâlbuki -benim babam
Karayollarında çalışan bir kişi 1967’lere kadar, ben Diyarbakır Karayolları
Bölge Müdürlüğünün bahçesinde büyüdüm- kendim inşaat mühendisiyim, bunu
hazırlayanların hepsi inşaat mühendisi; bütün kriterlere rağmen, maalesef, biz
bunu da aşamadık. 
Sayın Bakanım,
bu konuda da tekrar tatminkâr yani istimlak, tarım arazileri, maliyet, bakım,
buna girecek trafik sayısı yani topyekûn bu kriterleri biliyoruz, bunlarla
ilgili bir yeni hassasiyet… En azından biz yanlış bir şey istiyorsak bile -ki
AK PARTİ’li bakanlar da bunun içinde vardır, Sayın Mehdi Eker de bu projeyi
destekliyordu o dönemde, Sayın Kutbettin Arzu da- en azından bizim -tırnak
içinde- yanlışlığımızı bize ve Meclise anlatarak ikna edin bizleri. 
Yine bu yollarla
ilgili bir diğer mevzu çevre yollarıdır. Diyarbakır çevre yolu 4 parçadan
oluşmaktadır. Bunun birinci etabının, Urfa-Elâzığ ayrımı, 13 kilometresi
bitirilmiştir ama diğer, Urfa-Batman-Mardin yol ayrımı yıllardır bitmemiştir,
bitirilememiştir. Evvelki yıl tek bir geçiş verilecekti, bu yıl da
verilememiştir. Öbür, doğu ve kuzeybatı ayağı olan 2 parçasında ise daha
projeler bile bitirilememiştir. Mardin çevre yolu, Kızıltepe çevre yolu, Çınar
çevre yolu, Midyat çevre yolu, Viranşehir çevre yolu, Ergani çevre yolu…
Bunları tek tek takip ediyorum, bunların tamamının projeleriyle ilgili
bilgilerim var. Maalesef, bunlar da bugün itibarıyla henüz ihale edilememiştir.

Değerli
arkadaşlar, sivil havacılık konusunda da bir iki şey söylemek istiyorum. Bu
sivil havacılık mevzuunda mânia hatları hâlâ tartışılmaktadır yani
Diyarbakır’da da Batman’da da Ankara’da da Adana’da da… Mesela Adana’da Emniyet
Müdürlüğünün beş katı kesilmek zorunda kalmıştır. Bu konuda da yine, sürekli
değiştirilmeyecek, belli uluslararası kriterlere bağlı kesin bir hattın ortaya
konulması lazımdır. İki yıl evvel bu çalışma yapıldı, ondan da bilgim var. 14
havaalanıyla ilgili bu raporlar, tutanaklar, haritalar bitti ama maalesef yine
hâlâ bu itirazlar mahkemelerde devam ediyor. Yani bu konuda da gerekirse
yönetmeliklerle gerekirse yeni düzenlemelerle bu sorunların aşılması lazım.
Kars-Tiflis-Bakü
Demir Yolu açıldı, hayırlı uğurlu olsun ama biz… Türkiye'nin yıllık 20 milyar
dolara yakın ihracatı olan bir bölge yani Antep, Bağdat, Basra’ya kadar olan
hattı söylüyorum. Bugün bir Diyarbakır-Mardin-Erbil ve Kerkük demir yolu artık
elzem hâle gelmiştir, bu konuda da mutlaka ciddi bir çalışmanın yapılması
lazım. 
Sayın Sağlık
Bakanım burada. Ben sağlıkla ilgili konuşmuyorum ama hem eski bir arkadaşım,
dostum olduğu için bir ricam var; Diyarbakır’la ilgili üç büyük hastane projesi
var Sayın Bakanım. Bu projeler toplam 1.200 yataklı, sizin malumatınız vardır
mutlaka. Bunlarla ilgili, mevcut Bölge Araştırma Hastanesinin yanında 700 dönüm
bir alan var. Bunun imar, itiraz, mülkiyet sorunları gerekçe gösterildi,
yıllarca bunların temeli atılmadı ama bunların tamamı bitti ve iki yıldır
bitmiş durumda yani yeni değil. Bu sefer… Tabii, bu ihale sistemlerini çok
fazla bilmiyorum, dediğim gibi… “İnşaat mühendisisin, nasıl bilmiyorsun?”
diyeceksiniz, 120 sefer değişmiş. Bize Sağlık Müdürlüğünün söylediği şu:
“Bunlar büyük bir ihale.” Yani işte bu yeni yap-işlet-devret veya başka bir
sistemle -tam olarak bilemiyorum onları- ihale edilmiş. Diyarbakır’la ilgili
bir sorun yok ama o paketin içindeki diğer illerle ilgili sorun olduğu için
Diyarbakır başlayamıyor. İstirham ediyoruz, bizi en azından ayırın yani bizim
sorunlarımız bitti; ciddi sağlık sorunlarımız var, ciddi problemlerimiz var.
1.200 yatak çok ciddi bir yatırım, bir an evvel bunun başlamasını rica
ediyoruz.
En
sonunda da… Değerli arkadaşlar, bu büyüme hızı yüzde 11 olarak açıklandı. Bir
fıkra anlatmak istiyorum size. Karadenizli bir vatandaşımızı doktora
götürmüşler. Perişan bir hâlde, ölmek üzere. Doktor muayene etmiş “Amca, senin
kalbin benden sağlam, böbreklerin 20 yaşındaki genç gibi, ciğerin, dalağın,
gözün, her şey sağlam.” demiş. “Allah’a çok şükür, elhamdülillah, sapasağlam
ölüyorum; her yerim sağlam, ben ölüyorum.” demiş. Bu yüzde 11 büyüme kime
yansıyor? İşçiye, memura, tüccara… Diyarbakır’da devlet işte bu KGF fonundan -2
katrilyon- 2 milyar kredi dağıttı. Millet, bütün tüccar aldı bu borcu, götürdü,
öbür bankalardaki borcuna verdi. Durum yine aynı şekilde devam ediyor yani
üretimde, ithalatta, ihracatta bir artı yok. 
Wikipedia
yasağı mutlaka kaldırılmalı arkadaşlar. Yani bu yasak artık bugünkü dünyada
mümkün değil. Çocuklarımız evlerinde ödev yapamayacak hâle geldiler. Yani
dünyanın en büyük ansiklopedisi. Bunun da bir an evvel çözülmesini diliyorum,
hepinize saygılarımı sunuyorum. (HDP sıralarından alkışlar) 
BAŞKAN
– Teşekkür ediyorum.
Adalet
ve Kalkınma Partisi Grubunu adına ilk söz, Kayseri Milletvekili İsmail Emrah
Karayel’e aittir.
Buyurun
Sayın Karayel. (AK PARTİ sıralarından alkışlar) 
Sizin
ve bundan sonraki tüm Adalet ve Kalkınma Partisi Grubu sözcülerinin konuşma
süreleri beşer dakikadır, lütfen süreye riayet edelim, siz de biz de zorda
kalmayalım.
AK
PARTİ GRUBU ADINA İSMAİL EMRAH KARAYEL (Kayseri) – Sayın Başkan, değerli
milletvekilleri; yüce Meclisimizi saygıyla selamlıyorum.
Öncelikli olarak
17 Aralık 2016 tarihinde Kayseri’de bombalı araçla gerçekleştirilen 14
askerimizin şehit olduğu terör saldırısının yıl dönümünde tüm şehitlerimize
Allah’tan rahmet, ailelerine ve yakınlarına başsağlığı, gazilerimize uzun
ömürler dilerim. Bu vesileyle, başta PKK olmak üzere, DEAŞ, PYD, YPG ve bütün
terör örgütlerini lanetle kınıyorum.
Bugün Dışişleri
Bakanlığımızın 2018 yılı bütçesi üzerine söz almış bulunuyorum. Dışişleri
Bakanlığımız, büyük Türkiye'nin yurt dışı ayağını oluşturan çalışmaları ve
çalışanlarıyla büyük Türkiye'nin yurt dışında tanınması, yerleşmesi ve dış
siyasetinin uygulanmasını amaç edinmiş, devlet ve Hükûmet hedeflerimizi yurt
dışına taşıyan âdeta devletimizin yurt dışındaki sinir uçlarıdır. Yurt dışıyla
ilgili siyasetimizin sahadaki uygulayıcısı, gerektiğinde ülkemizin yurt
dışındaki ilk savunma hattı, ilk iletişim noktası, sınırlarımız dışında yaşayan
vatandaşlarımızın hamisi ve kültür coğrafyamızda daha etkin hâle gelmemiz için
yapılacak çalışmaların öncüsüdür. Türkiye, dış politikasında ülkemizin
menfaatlerini, adaleti ve merhameti temel eksen olarak belirlemiştir. Ülkemizde,
bölgemizde ve dünyada barış, istikrar, güvenlik ve refahın hâkim olması için
var gücümüzle çalışmaktayız.
Bölge
barışının en temel konularından birisi Filistin meselesidir. Filistin’de her
gün hak ihlalleri, zulümler, baskılar sürerken, İsrail’e destek mahiyetinde,
ABD’nin Kudüs’ü siyonizmin başkenti olarak tanıma kararı, en hafif tabiriyle
akıl tutulmasıdır. Bu karar sadece uluslararası hukukun ihlali değil, aynı
zamanda insanlık vicdanına da vurulmuş ağır bir darbedir. Bu karara ilk karşı
çıkan ülke Türkiye olmuştur. Türkiye'nin çağrısıyla derhâl İstanbul’da toplanan
İslam İşbirliği Teşkilatı zirvesinde Doğu Kudüs Filistin’in başkenti ilan
edilmiş ve dünya ülkeleri bu kararı tanımaya davet edilmiştir. Türkiye,
dünyanın kalbi olan bu coğrafyada istikrar, güven ve umut abidesi olarak
yükselmeye devam etmektedir ve edecektir. Türkiye sadece bu milletin ve
bölgenin değil, dünyadaki mazlumların da hamisi, beklenen ve özlenen barışın da
adaletin de temsilcisidir.
Türkiye,
Suriye ve Irak’taki istikrarsızlıktan beslenen DEAŞ, PKK, PYD, YPG gibi
bölgenin en kanlı terör örgütleriyle kıyasıya bir mücadele içindedir. DEAŞ’ın
sınırlarımıza yönelik saldırılarına karşı Fırat Kalkanı harekâtı
gerçekleştirilmiştir. Emperyalistler, tüm terör örgütlerini kendi kirli
emellerini hayata geçirmek için bir araç olarak kullanmakta ve böylece
Türkiye'nin yükselişini engellemeye çalışmaktadırlar. 
Ayrıca,
15 Temmuzda gerçekleştirilmek istenen millî egemenliğimize, demokrasimize
yönelik darbe teşebbüsüne kalkışan FETÖ terör örgütüyle mücadelemiz de küresel
ölçekte kararlılıkla devam etmektedir. 
Cumhurbaşkanımızın
belirttiği gibi, DEAŞ’ı icat eden kimse PYD’yi kuran da odur. PYD’yi parlatan
kimse Kuzey Irak yönetimini bağımsızlık ilanına sürükleyerek Irak’ın
istikrarsızlığını derinleştirmek isteyen de odur. Tabii aynı güçlerin FETÖ’yü
kendi koruma kalkanlarının içinde besleyip büyütmeye devam ettiklerini de
unutmamak lazım. Suriye bağlamında, Rusya ve İran’la Astana toplantılarından
olumlu sonuçlar alınmış, ateşkes pekiştirilmiştir. Rusya Federasyonu’yla
ilişkilerimiz olumlu bir zemine oturtulmuştur. 
AB ilişkilerinde
Türkiye'nin nihai ve stratejik hedefi AB’ye tam üye olmaktır, AB’yle katılım
süreçleri devam etmektedir. Evet, Avrupa’daki seçimler münasebetiyle aşırı sağ
partilerin söylemleri başarılı olmuş, Avrupa’da bir aşırı sağ parti yükselişi
gözlenmektedir ve bu da Avrupa’nın önündeki en büyük problemlerden bir
tanesidir. 
Ayrıca, Çin Halk
Cumhuriyeti’yle birlikte “Kuşak ve Yol” olarak adlandırılan girişimle modern
İpek Yolu’nun hayata geçirilmesinin bölgesel kalkınma, istikrar, refah,
kültürel etkileşim ve milletlerimizin temasının artması açısından olumlu
sonuçları olacağını düşünmekteyiz. 
Bütün bu
açıklamalara ek olarak, Körfez bölgesinde, Balkanlarda, Kafkasya’da, Orta Asya
cumhuriyetleri ile Asya ve Latin Amerika ve Afrika ülkeleriyle iş birliğimizi
geliştirmek için üst düzey temaslar gerçekleştiriyoruz. 
Dış
politikamızın asli unsurlarından biri de yurt dışında yaşayan
vatandaşlarımızdır. Yurt dışındaki vatandaşlarımız ve sahip oldukları haklar
sonuna kadar korunmaktadır. 
Evet, süremizin
sonuna geldik. Tabii, yurt dışındaki başarılarımızın tamamını buradan beş
dakika içinde anlatmam mümkün değil. Bu vesileyle, hizmeti geçen herkese
teşekkür ediyor, Dışişleri Bakanlığı bütçesinin hayırlı olmasını diliyorum. (AK
PARTİ ve Komisyon sıralarından alkışlar)
BAŞKAN –
Teşekkür ediyorum. 
Söz sırası
İstanbul Milletvekili Hüseyin Bürge’ye aittir. 
Buyurun Sayın
Bürge. (AK PARTİ ve Komisyon sıralarından alkışlar)
AK PARTİ GRUBU
ADINA HÜSEYİN BÜRGE (İstanbul) – Sayın Başkan, saygıdeğer milletvekilleri, aziz
milletimiz; Dışişleri Bakanlığımızın 2018 yılı bütçesi hakkında AK PARTİ’miz
adına söz almış bulunmaktayım. Bu vesileyle sizleri, aziz milletimizi, gönül
coğrafyamızdaki bütün kardeşlerimizi saygıyla selamlıyorum. 
İktidara
geldiğimiz 2002 yılından bu yana dış politikamızın ekseni insandır. İnsani
politika anlayışımızda zor durumda olan insanların yardımına koşmaktayız.
Nerede bir soydaşımız varsa, nerede bir dindaşımız varsa, nerede bir vatandaşımız
varsa orada olmaya yeminimiz var diyoruz, bu amaçla yürümüyor âdeta koşuyoruz.
Ecdadımızın izinde lafta değil, icraatta var olduğumuzu gösteriyoruz. 
Dışişleri
Bakanlığımız bütün teşkilatlarıyla birlikte dünyanın her yerinde, aziz
milletimize yapılanların yanında, gönül coğrafyamızda mağdur ve mazlumların
hemen yanı başındayız. Sayın Cumhurbaşkanımız, liderimiz Recep Tayyip
Erdoğan’ın talimatlarıyla yurt içinde olduğu gibi, yurt dışında da
Başbakanımız, Hükûmetimiz, Dışişleri Bakanımız başta olmak üzere bütün kurum ve
kuruluşlarımızla inşa faaliyetlerimize devam ediyoruz. Nerede? Afrika’da.
Nerede? Avrupa’da. Nerede? Türk dünyasında. Nerede? Dedelerimize yorgan döşek
olmuş Balkan coğrafyasında. 
Saygıdeğer
milletvekilleri, zamanımın darlığı sebebiyle sizlere yurt dışındaki bütün
faaliyetlerimizi tek tek anlatacak değilim ancak bazı konulara değinmek
istiyorum: İnsani yardımlarda rakam olarak ABD’den sonra 2’nciyiz, dünya
2’ncisiyiz. Bakanlığımızın yurt dışı temsilciliklerinin sayısının, 2002’de 163’ken,
şu an 236 olduğunu söylemek istiyorum. Batı’nın yıllardan beri sömürdüğü,
sömürmeye devam ettiği bütün Afrika ülkelerinde var olmaya devam ediyoruz. 3,5
milyona yakın Suriyeli kardeşimizi misafir ediyoruz. Ayrıca,
büyükelçiliklerimizin koordinatörlüğü doğrultusunda belediyelerimizle,
TİKA’mızla, YTB’mizle, Yunus Emre’mizle, Vakıflar Genel Müdürlüğümüzle birçok
hizmetlere imzamızı atıyoruz.
Saygıdeğer
milletvekilleri, her ne kadar muhalefet partilerinin bazı temsilcileri ileri
geri laf etse de, iftira atsa da, hakaret etse de, küfretse de fikir olmayan
kafada küfür olur diyor, kötü söz sahibine aittir diyor ve geçiyorum. 
AK PARTİ Genel
Başkanımız Sayın Recep Tayyip Erdoğan’ın uluslararası siyasetteki etkin rolüne
de değinmeden geçmek istemiyorum; mesela Yunanistan, mesela Sırbistan, mesela
son zamanlarda Kudüs’le ilgili yapılan çalışmalar. Yunanistan Dışişleri Bakanı
Nikos Kocias diyor ki: “Ülkemizin meseleleri Recep Tayyip Erdoğan’la çözülür.”
Mesela, Yenipazar’da bütün kardeşlerimizin Recep Tayyip Erdoğan’ı nasıl
karşıladığını ve bunun arkasından da Cumhurbaşkanı Vucic’in “Kendi ülkemde
Recep Tayyip Erdoğan’a gösterilen ilginin yarısı bana gösterilse dünyanın en
mutlu insanı olurum.” dediğini... İslam İşbirliği Teşkilatıyla bütün Müslüman
ülkeleri bir araya getiren ve bir mesele noktasında ilk defa bir araya gelmiş
olması yine Cumhurbaşkanımızın birlikte hareketiyle söz konusudur. 
Saygıdeğer
milletvekilleri, İstiklal Marşı şairi Mehmet Akif Ersoy’un “Kıssadan Hisse”
şiiri şöyledir: “'Tarih'i 'tekerrür' diye tarif ediyorlar;/Hiç ibret alınsaydı,
tekerrür mü ederdi?” Ülkemizin istiklal ve istikbal mücadelesi verdiği bu
dönemde Gazi Mustafa Kemal Atatürk’ü de hatırlayalım: “Ey Türk gençliği!
Birinci vazifen; Türk istiklalini, Türk cumhuriyetini, ilelebet muhafaza ve
müdafaa etmektir. İstikbalde dahi seni bu hazineden mahrum etmek isteyecek
dâhilî ve haricî bedhahların olacaktır.” diyor. Bu bedhahlara, sadece bunlara
yazıklar olsun diyor, hem yurt içindeki hem yurt dışındaki hizmet erlerini de
saygıyla selamlıyorum. 
Başta Dışişleri
Bakanlığımızın bütçesinin, ülkemizin bütçesinin hayırlara vesile olmasını
Cenab-ı Hak’tan niyaz ediyor, her birinize, aziz milletimize saygılarımızı arz
ediyorum. (AK PARTİ, Komisyon ve CHP sıralarından alkışlar)
BAŞKAN –
Teşekkür ediyorum Sayın Bürge.
Şimdi, Denizli
Milletvekili Sayın Şahin Tin’dedir sıra. (AK PARTİ sıralarından alkışlar)
Buyurun Sayın
Tin. 
AK PARTİ GRUBU
ADINA ŞAHİN TİN (Denizli) – Sayın Başkan, değerli milletvekilleri; Ekonomi
Bakanlığımızın bütçesi üzerine AK PARTİ Grubumuz adına söz almış bulunmaktayım.
Gazi Meclisimizi saygıyla selamlıyorum. 
AK
PARTİ olarak on beş yılda ekonomi alanında uygulamaya koyduğumuz doğru ve
sürdürülebilir politikalar sayesinde ekonomide tarihî başarılara imza attık.
İktidara geldiğimiz ilk günden bu yana ulaşımdan sağlığa, eğitimden enerjiye,
sanayiden tarıma kadar her alanda hizmet destanları yazdık. Ayrıca bilişim,
AR-GE, savunma sanayisi ve otomotiv gibi birçok yenilikçi alanda reformlar
gerçekleştirdik. 15 Temmuz hain darbe girişimi başta olmak üzere ülkemize ve
ekonomimize yapılan birçok saldırılara rağmen ekonomide millî bir yükseliş
ortaya koyduk.
Değerli
milletvekilleri, iktidara geldiğimiz 2002 yılında 36 milyar dolar olan
ihracatımızı 2016 yıllında 4 kat artırarak 143 milyar dolara ulaştırdık. 
ERHAN
USTA (Samsun) – İthalatı ne yaptınız?
ŞAHİN
TİN (Devamla) - 2017 yılı Kasım ayı sonu itibarıyla ihracatımız yıllık bazda
156 milyar dolara ulaştı. 2017 yılı sonu itibarıyla da 160 milyar doları aşarak
ihracatta tarihî bir rekora daha imza atmış olacağız. Yaşanan küresel krize
rağmen son yedi yılda 6,6 milyonluk ilave bir istihdam ile dünya rekoru kırdık.
Ekonomimiz 2003-2016 yılları arasında ortalama 5,6 büyüdü. 2017 yılı üçüncü
çeyrek büyüme rakamına göre yüzde 11,1’lik büyüme oranıyla dünya ekonomisinde
bir numara olduk. Özellikle imalat sanayisinde kapasite kullanım oranımızı son
dokuz yılın en yüksek seviyesine, yüzde 80’lere kadar yükselttik. Bu da 2018
yılında da özel sektörün yatırımları ve ekonomik büyümemizi artırarak devam
edeceğini göstermektedir. 
Seçim
bölgem olan Denizli’miz sanayisiyle büyüyen, gelişen, emek ve iş üreten,
istihdam sağlayan örnek şehirlerimizden bir tanesidir. Denizli ilimiz 2002
yılında 680 milyon dolar ihracat gerçekleştirirken bugün dünyanın 170 ülkesine
2,4 milyar doları aşan bir ihracat gerçekleştirmektedir. İhracatçılarımızı ve
yatırımcılarımızı her zaman destekledik, Eximbank, KOSGEB ve Kredi Garanti Fonu
gibi kuruluşlarımız aracılığıyla sağlanan destekler başta olmak üzere.
Uygulanan vergi indirimleri ve prim ertelemeleri gibi teşvikler sayesinde
üretim, istihdam ve yatırım kapasitemizi kararlı bir şekilde artırıyoruz. 
Değerli
milletvekilleri, bu işler öyle kolay olmuyor. Cumhurbaşkanımızın tüm yurt dışı
seyahatlerinde iş adamlarını yanında götürüp yeni iş bağlantıları yapmalarına
imkân sağlamasıyla oluyor. Masa başından yönetimle değil, sahada çözüm ve karar
mekanizmasını çalıştırarak mümkün oluyor, bürokrasiyi azaltmakla mümkün oluyor.
Ekonominin başına sektörün içinde yoğrulmuş, Anadolu esnafının, üreticinin,
sanayicinin ve ihracatçının derdini bilen, dünya ekonomisine hâkim, yerli bir
Ekonomi Bakanıyla oluyor; Amerika’dan ithal bakanlarla, IMF’li Cottarelli’lerle
bu işler olmuyor. Medeniyetimizin bize mirası olan değerlerimizi her ne
pahasına olursa olsun ayakta tutmak için gece gündüz demeden gayret eden, İslam
coğrafyasındaki mazlumların tek umudu olan Filistin’in başkenti Doğu Kudüs
olsun diye haykıran liderimiz, Cumhurbaşkanımız Recep Tayyip Erdoğan’ın millî
ve yerli gayretleri sayesinde oluyor. Dış güçlerle bir olup milletimizin
geleceğine saldıranlar iftiralarla ülkemizi karanlığa götüremeyecekleri iyi
bilmelidir. Artık bu milletin değerlerine laf söz etmeyi bırakın, hainlik
sokağından çıkın, ne kadar uğraşırsanız uğraşın bu gemiyi asla batıramayacaksınız,
bu aziz millet buna asla izin vermeyecek. (AK PARTİ ve Komisyon sıralarından
alkışlar) 
Bu düşüncelerle
Ekonomi Bakanlığımızın 2018 yılı bütçesinin hayırlara vesile olmasını diliyor,
emeği geçen başta Ekonomi Bakanımız Sayın Nihat Zeybekci olmak üzere tüm
bakanlık çalışanlarına teşekkür ediyor, saygıyla selamlıyorum. (AK PARTİ ve
Komisyon sıralarından alkışlar) 
BAŞKAN –
Teşekkür ediyorum.
Söz sırası,
İstanbul Milletvekili Hasan Sert’e aittir. 
Buyurun Sayın
Sert. (AK PARTİ sıralarından alkışlar)
AK PARTİ GRUBU
ADINA HASAN SERT (İstanbul) – Sayın Başkan, değerli milletvekilleri; Ekonomi
Bakanlığı bütçesi üzerinde konuşma yapmak için AK PARTİ Grubu adına söz almış
bulunmaktayım. Bu vesileyle Genel Kurulu, dışarıda bekleyen, bizleri izleyen değerli
bürokratları ve aziz Türk milletini saygıyla sevgiyle selamlıyorum. 
Değerli
milletvekilleri, görüşmekte olduğumuz Ekonomi Bakanlığının bütçesiyle ilgili
bazı rakamları ifade etmek istiyorum: Ekonomi Bakanlığı 2018 yılı bütçesi
toplam 4 milyar 413 milyon 914 bin liradır. Bunun 222 milyon lirası -yaklaşık
olarak veriyorum- personel giderlerine, 26 milyon lirası SGK devlet primlerine,
101 milyon lirası mal ve hizmet alımı giderlerine, 21 milyon lirası sermaye
giderlerine, 11 milyon lirası borç verme yöntemlerine ama ana omurgayı teşkil
eden harcamalardan 4 milyar 30 milyon lirası da cari transfer işlemlerine
tahsis edilmiştir.
Nedir bu cari
transfer işlemleri? Türkiye’de ekonominin gelişmesi için ihracatın artırılması,
işsizliğin düşürülmesi, istihdamın yukarıya çekilmesi için ihracatçılara ve
yatırımcılara daha fazla destek vermek amacıyla yapılan harcamalardan teşkil
olmaktadır. Bunları yaparken Ekonomi Bakanlığı toplam 8 genel müdürlük, ihracat
ithalat, Avrupa Birliği genel müdürlükleri başta olmak üzere 6 başkanlıkla
yönetilmektedir. Bunları yaparken sahanın ihtiyaçları göz önüne alınarak 46
ayrı destek programıyla reel sektörün ihtiyaçlarını karşılayacak destek
programlarıyla desteklenmeye çalışmıştır. Bunların içinde UR-GE destekleri,
fuar destekleri, yurt dışı pazar destekleri başta olmak üzere 46 destek,
üreticinin, yatırımcının ve ihracatçının hizmetine sokulmuştur. Bu desteklerin
içinde Kalkınma Bakanlığının, Bilim, Sanayi ve Teknoloji Bakanlığının,
Eximbank’ın, TÜBİTAK’ın ve KOSGEB’in verdiği destekler hariçtir. 
Yine, bugün
geldiğimiz noktada, özellikle 2017 yılının üçüncü çeyreğinde yüzde 11,1 büyüyen
ülkemiz ekonomisi Avrupa Birliği ülkelerinin ve özellikle de Çin ve Hindistan
gibi yüksek seviyede büyüme hızlarına alışmış ülkelerin kafasını karıştırmış,
Avrupa Birliği, gelişmiş 20 ülke ve OECD ülkeleri içerisinde 1’inci sıraya
oturmuştur. 
Yine, 2005
yılında yüzde 62 civarında olan ihracatın ithalatı karşılama oranı 2016 yılında
yüzde 70 olarak gerçekleşmiştir. 2002 ve 2016 dönemlerinde toplam 50.738 farklı
yatırım Ekonomi Bakanlığı tarafından desteklenmiştir. Yine bu destekler
kapsamında ülkemize 639 milyar Türk liralık yatırım gerçekleşmiştir. 
Yine, 1984-2002
döneminde 14,6 milyar dolar yabancı sermaye çeken ülkemiz, 2003-2016 yani AK
PARTİ iktidarları döneminde 171 milyar 500 milyon civarında yabancı yatırımı
Türkiye’ye çekmeyi başarmıştır. 
Yine, 2002
yılında ülkemizde faaliyet gösteren 5.600 uluslararası sermayeli şirket varken
2016 yılında bu sayı 50 binin üzerine çıkmıştır. 
Sayın Başkan ve
değerli milletvekilleri; Türkiye ekonomisi, çalışan, üreten, işleyen, koşturan
dinamik bir yapıya sahiptir. Ekonomisi sağlam temeller üzerine inşa edilen bir
ülke olarak yapısal reformlar, tasarrufu artıracak programlar ve teşvikler
günden güne hayata geçirilmektedir, bundan sonra da bu gerçekleştirilmeye
çalışılacaktır. 
Son olarak...
Bütçe görüşmelerinin başladığından bu tarafa yani 11/12/2017 tarihinden bugüne
kadar gruplar arasında 223 arkadaşımız bütçe konusunda görüşmeler yapmıştır.
Bunların içerisinde genellikle konulara bağlı kalınmakla birlikte, bazı
arkadaşlarımız da konu dışına çıkarak saptırmalarla ülkedeki refahı, ilerlemeyi
durdurma ve bölücülük üzerinde bazı çalışmalar yapmıştır. Bu özellikle ülkede
terör örgütlerini destekleyen ve bölücülük noktasındaki konuşmalarla ülkedeki
huzuru bozmak isteyen arkadaşların konuşmalarını kınadığımı da ifade etmek
istiyorum. 
Bu arada, sevgi
ve saygılarımı sunar hepinizi Allah’a emanet ederim. (AK PARTİ sıralarından
alkışlar) 
BAŞKAN –
Teşekkür ediyorum.
Söz sırası,
Adıyaman Milletvekili Salih Fırat’a aittir.
Sayın Fırat,
buyurun. (AK PARTİ sıralarından alkışlar)
AK PARTİ GRUBU
ADINA SALİH FIRAT (Adıyaman) – Sayın Başkan, değerli milletvekilleri; 2018 yılı
Sağlık Bakanlığı bütçesi üzerine AK PARTİ Grubu adına söz almış bulunmaktayım.
Bu vesileyle ekranları başında bizi izleyen vatandaşlarımızı ve Genel Kurulu
saygıyla selamlıyorum.
AK PARTİ
iktidara gelir gelmez Sağlıkta Dönüşüm Programı uygulamaya başlamış ve genel
sağlık sigortası, aile hekimliği, SSK, BAĞ-KUR, Emekli Sandığı hastanelerinin
tek çatı altında birleştirilmesiyle sağlık hizmetlerine erişimi
kolaylaştırmıştır. 
İktidara
geldiğimizden bu yana kadınlarımıza sunulan sağlık hizmetlerinde de önemli
gelişmeler yaşadık. Seksen bir ilde 265 sağlık tesisinde bebekleri hastanelerde
tedavi gören anneler için 1.587 yatakla Anne Misafirhanesi Projesi’ni
sürdürüyoruz. Yine, 237 merkezde 830 doğum odasıyla kliniklerin kalitesini
artırıyor ve bu şekilde doğum salonlarından doğum odalarına geçmiş bulunuyoruz.
Ülkenin geleceğinde beşeri sermayeyi ve aileyi baz alan sistemimiz vesilesiyle
sağlıklı nesiller yetiştirmek adına yeni doğanlarda tarama ve destekleme
programı geliştirmekteyiz. Bütün bu çalışmalar ışığında yapılan hizmetler
sonucu bebek ölüm oranı hızında bin canlı doğumdan 31,5’ten 7,5’e düşmüştür.
Yine beş yaş altı çocuk ölümlerinde bu oran 40’lardan 9’lara düşmüştür. Ayrıca
anne ölüm oranları 100 bin –canlı- doğumdan 65’lerden 14’lere düşmüştür. 
Değerli
milletvekilleri, 878 hastane, 481 diyaliz merkezi, 12 üremeye yardımcı tedavi
merkezi, 2.548 112 istasyonu, 7.756 aile sağlığı merkezi, 970 toplum sağlığı
merkezi, 148 toplum ruh sağlığı merkezi ve 619.012 personel ile en iyi şekilde
sağlık hizmeti sunan Bakanlığımızda çalışanlara teşekkür ediyorum. 
Yine, yurdumuzun
her köşesinde sağlık çalışanlarımızın vatandaşın derdine çare olmak için hiçbir
ayrım gözetmeden en ulvi duygularla ve azimle çalıştığını biliyorum. Bu
vesileyle değerli sağlık çalışanlarımızı bir kez daha saygıyla selamlıyorum. 
Söz konusu sağlık
olunca her şeyi seferber eden Hükûmetimiz hastane öncesi acil sağlık
hizmetlerinde de günümüz itibarıyla 4.952 ambulans, 32.309 personel, 2.582
istasyon ile hizmet vermektedir. Aralık 2017’ye kadar 17 helikopter, 2 uçak
ambulansımız ile toplam 39.083 hasta nakledilmiştir. Yine ayrıca, 6 deniz
ambulansımız ile 12.865 hastamıza hizmet verilmiştir. 257 adet kar paletli, 22
adet “snowtruck”, 63 adet dört sedyeli, 91 adet yoğun bakım ve obez ambulansı
ile 60 adet motosikletli acil müdahale ekibi halkımıza hizmet vermektedir. 
Bunların
dışında, ülkemizde 1 milyonu aşkın ilk yardım sertifikası almış vatandaşımız
bulunmaktadır. “İnsanı yaşat ki devlet yaşasın.” felsefemiz çerçevesinde
sertifikalı ilk yardım eğitimlerini ücretsiz hâle getirerek ülke genelinde ilk yardımcı
sayımızı artırmış bulunuyoruz. Her yıl yaklaşık 200 bin vatandaşımıza ilk
yardım eğitimi verilerek, ölüm ve sakat kalma oranlarını en aza indirecek ilk
müdahaleyi mümkün kılma çabasındayız. Aralık 2017 itibarıyla ülke genelinde 210
bini aşkın vatandaşımızın ilk yardım eğitim sertifikası almasını sağlamış
bulunmaktayız. 
Bu veriler
ışığında, sağlığa yaklaşık 127 milyar TL kaynak ayrılan 2018 yılı bütçesinin
kabul edilerek hayırlı hizmetlere vesile olmasını diliyor, bu duygu ve
düşüncelerle Genel Kurulu saygıyla selamlıyorum. (AK PARTİ ve Komisyon
sıralarından alkışlar)
BAŞKAN –
Teşekkür ediyorum. 
6’ncı sırada,
Trabzon Milletvekili Adnan Günnar konuşacaktır.
Buyurun Sayın
Günnar. (AK PARTİ sıralarından alkışlar)
AK PARTİ GRUBU
ADINA ADNAN GÜNNAR (Trabzon) – Sayın Başkanım, değerli milletvekilleri; 2018
yılı Sağlık Bakanlığı bütçesi üzerinde AK PARTİ Grubu adına söz almış
bulunmaktayım. Sizleri saygıyla selamlıyorum.
Saygıdeğer
milletvekilleri, devletin milletine verdiği değeri, şefkati, güveni en net biçimde
sergilediği ve hissettirdiği hizmet alanı sağlıktır. Hayatımızın,
mutluluğumuzun ve huzurumuzun ve hatta dualarımızın ana temasıdır sağlık. Aziz
milletimiz, AK PARTİ iktidarından önce, maalesef doktor bulamayan, hastanede
koğuş sisteminde yatan, ambulans gördüğünde şaşırıp heyecanlanan, bebek
ölümlerinden tutun da akut ve kronik tedavi edilebilir hastalıklardan şifa
bulamayıp dünya standartlarının altında ölüm yaşı ortalamalarıyla yaşam
mücadelesi veriyordu. Çok parası olan, yurt dışına; altını olan, kuyumcuya;
geçim kaynağı ineği olan, kasaba koşarak malını mülkünü satar, Ankara’ya ve
İstanbul’a giderek hastanelerde tedavi olmaya çalışırdı. Sonra milletin
acısını, sızısını, sıkıntısını yüreğinde hisseden AK PARTİ hükûmetleriyle
sağlıkta dönüşüm için düğmeye basıldı. Şimdiyse ülkemizin her köşesinde, her
birisi neredeyse yoğun bakım ünitesi düzeyinde olan ambulans hizmetlerinden
tutun da helikopter ve uçak ambulanslara varıncaya kadar dünyanın her yerinden
hastalarımıza yüksek kalite standartlı hastane ve kliniklerimizde hizmet
vermekteyiz. 
On beş sene
öncesinde, hastalanan yabancı futbolcuları veya yurt dışından özel sigortalı
gurbetçilerimizi yabancı devletlerin uçak ambulanslarıyla kendi ülkelerine
götürdüklerini gazetelerde, manşet haberlerden okurduk. Bugün Uzak Asya’dan
Afrika’ya, oradan Avrupa’ya bir vatandaşımız hastalandığında kendi
hekimlerimize teslim etmek için uluslararası da çalışan uçak ambulanslara
sahibiz. 
Çok değil, on
beş yirmi sene önce 50 yaş üstü insanlarımızın dişsizlikten avurtları çökmüş
yüzlerini resmedecek kadar fakirliğimizi ve sağlık imkânlarından yoksun
olduğumuz günleri buradaki sayın milletvekilleri çok iyi hatırlayacaklardır.
Nereden nereye geldik! Öyle yerlere geldik ki, çok şükür Allah’a, artık sağlık
turizminde de ülkemiz hızla ilerlemektedir ve gelişmiş ülkelerden bile yabancı
uyruklu hastalar uçaklar dolusu bir şekilde Türkiye'ye gelmektedir. 
Koruyucu ve
tedavi edici sağlık hizmetlerinde üstün seviyelere ulaştık, üstelik OECD
ülkelerinde kişi başına düşen hekim ve hemşire oranlarında alt sıralarda
olmamıza rağmen. Fedakâr, cefakâr sağlık çalışanlarımızın ekonomik gelir
seviyesi durumu on beş yıl öncesiyle kıyaslanamayacak derecede iyi durumdadır.
Çok şükür, bugün sağlık çalışanlarımızın aldıkları ücretler geçmişe göre
iyileştirilmiştir. Ancak hâlen daha, başta hekimlerimiz olmak üzere sağlık
çalışanlarımızın öncelikle emeklilikle ilgili özlük haklarının iyileştirme
beklentilerinin olduğu gerçeğini de göz ardı etmemekteyiz. Özlük haklarının
daha da iyileştirileceği hususunda başta Sağlık Bakanımız Sayın Ahmet Demircan
ve Hükûmet yetkililerimizin gayret edeceklerine olan inancımız tamdır. 
Halkımızın
sağlık hizmetlerinden memnuniyeti 2002’lerde yüzde 39’lar seviyesinden bugün
yüzde 76’lar seviyesine çıkmasına rağmen sağlıkta hizmet kalitesi ve
memnuniyetinin artırılması ve sürdürülebilirliği için AK PARTİ azimle çalışmaya
devam etmektedir. Toplum sağlığı merkezlerinden süper lüks konfora sahip devlet
ve şehir hastanelerine kadar “Sağlıkta Lider Türkiye” hedefine doğru hızla
ilerlemekteyiz. Bu başarılarda şüphesiz sağlıkta dönüşüm talimatını verip
bugünlere gelmemizi sağlayan ana unsur, kurucu Genel Başkanımız,
Cumhurbaşkanımız Sayın Recep Tayyip Erdoğan’ın oluşturduğu vizyondur. 
Bu vesileyle
Sağlık Bakanlarımıza, tüm hükûmetlerimize ve milletvekillerimize şükranlarımızı
sunarken zor şartlara rağmen, saldırılara aldırmadan kahramanca sağlık hizmeti
sunmaya çalışan hekimlerimiz ve hemşirelerimiz başta olmak üzere bu kutsal
görevi ifa eden değişim ve dönüşümün icracıları sağlık çalışanlarımıza minnet
ve şükranlarımla teşekkür ediyorum. 
Hepinize
saygılarımı sunuyorum. Kalın sağlıcakla. (AK PARTİ sıralarından alkışlar)
BAŞKAN –
Teşekkür ediyorum.
Sayın Usta, 60’a
göre söz talebiniz var.
Buyurun.
III.- AÇIKLAMALAR (Devam)
4.- Samsun Milletvekili Erhan Usta’nın, Denizli Milletvekili
Şahin Tin’in 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın altıncı tur görüşmelerinde AK
PARTİ Grubu adına yaptığı konuşmasındaki bazı ifadelerine ilişkin açıklaması
ERHAN USTA
(Samsun) – Teşekkür ederim Sayın Başkan. 
Şahin Bey de
burada, az önce konuşmasında -tabii, aslında ciddi bir sataşma var ama ben
sataşmadan söz almayacağım- 57’nci Hükûmeti eleştirdi kendine göre iki nedenle,
işte, bir, ithal bakan filan türü bir şey söyledi. Unutulmasın ki şöyle veya
böyle 57’nci Hükûmet ciddi bir şekilde bu ülkede reform yapmıştır, bu reformlar
Türkiye’yi belli bir yere taşımıştır. O Hükûmetin başlattığı ekonomik program
da bu Hükûmet tarafından resmî olarak 2008 Mayıs ayına kadar sürdürülmüştür.
Ondan sonra da o programdaki maliye politikasındaki disiplin, para
politikasındaki disiplin sürdürülmektedir; bu bir.
İkincisi: 2002
yılı 36 milyar dolar ihracat rakamı olduğundan bahsediyor, bugünkü ihracat
rakamını söylüyor, güzel. Yani bir dönemi kötülemeden de kendi yaptığınız
işleri anlatabilirsiniz, methedebilirsiniz. Yani tabii, hemşehrisine bir miktar
böyle bir iltifat etmek istemiş olabilir. Şimdi, Ekonomi Bakanlığı da hep
aynısını yapıyor. 
(Mikrofon
otomatik cihaz tarafından kapatıldı) 
BAŞKAN –
Tamamlayın lütfen.
ERHAN USTA
(Samsun) – Şimdi ithalat-ihracat birlikte seyreder, birlikte gider Sayın
Başkan. Yani eğer hakikaten politika yapmaksa amaç ona diyecek bir şey yok ama
bu ülkenin hayrına bir şeyler konuşacaksak ihracata baktığımız kadar
karşılığında ithalata bakacaksınız. Birtakım malı getiriyorsunuz, montaj
sanayisinde gayet ileriyiz, elektronikte birçok alanda montaj yapılıyor. Yani
yüzde 95’ini ithalat yapıyorsunuz, yüzde 5 katma değerle ihracat yapıyorsunuz.
İhracatı söyleyeceksiniz, ithalatı söylemeyeceksiniz. Bu ithalattan kim
sorumlu? Bu ithalatı bu ülke yapmıyor mu? Bu ithalattan bu Bakanlık sorumlu
değil mi? Örneğin 2002 yılında 36 milyar dolar ihracattan 2017 yılında OVP
rakamlarına göre 156,5 milyar dolar ihracata geçilecek. Artış ne kadar? 120
milyar dolar. 2002 yılındaki 51,6’lık ithalattan da şu anda yine OVP’ye göre
222 milyar dolar ithalata gidecek. Artış ne kadar? 170 milyar dolar. 
EKONOMİ BAKANI
NİHAT ZEYBEKCİ (Denizli) - MHP’nin konuşmacıları yok mu Sayın Başkan?
ERHAN USTA
(Samsun) - Kat olarak ne kadar? İkisi de 4,3 katına çıkıyor. Şimdi, bunları
niye konuşmuyoruz? Yani bunu konuşmamanın bu ülkeye bir faydası var mı? Bunu
sormak istiyorum Sayın Başkanım.
BAŞKAN –
Teşekkür ediyorum.
II.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali İstatistikleri
Değerlendirme Raporu ile 2016 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/1188) ile Plan ve Bütçe
Komisyonu Raporu (S.Sayısı: 504) (Devam)
A) DIŞİŞLERİ BAKANLIĞI (Devam)
1) Dışişleri Bakanlığı 2018 Yılı Merkezî Yönetim Bütçesi
2) Dışişleri Bakanlığı 2016 Yılı Merkezî Yönetim Kesin
Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Bütçesi
2) Ekonomi Bakanlığı 2016 Yılı Merkezî Yönetim Kesin Hesabı
C) SAĞLIK BAKANLIĞI (Devam)
1) Sağlık Bakanlığı 2018 Yılı Merkezî Yönetim Bütçesi
2) Sağlık Bakanlığı 2016 Yılı Merkezî Yönetim Kesin Hesabı
Ç) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2018
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2016
Yılı Merkezî Yönetim Kesin Hesabı
D) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2018 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2016 Yılı Merkezî
Yönetim Kesin Hesabı
E) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2018 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2016 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2016 Yılı Merkezî Yönetim
Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2016 Yılı Merkezî Yönetim
Kesin Hesabı
Ğ) ULAŞTIRMA, DENİZCİLİK VE HABERLEŞME BAKANLIĞI (Devam)
1) Ulaştırma, Denizcilik ve Haberleşme Bakanlığı 2018 Yılı
Merkezî Yönetim Bütçesi
2) Ulaştırma, Denizcilik ve Haberleşme Bakanlığı 2016 Yılı
Merkezî Yönetim Kesin Hesabı
H) KARAYOLLARI GENEL MÜDÜRLÜĞÜ (Devam)
1) Karayolları Genel Müdürlüğü 2018 Yılı Merkezî Yönetim
Bütçesi
2) Karayolları Genel Müdürlüğü 2016 Yılı Merkezî Yönetim
Kesin Hesabı
I) BİLGİ TEKNOLOJİLERİ VE İLETİŞİM KURUMU (Devam)
1) Bilgi Teknolojileri ve İletişim Kurumu 2018 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2016 Yılı Merkezî
Yönetim Kesin Hesabı
İ) SİVİL HAVACILIK GENEL MÜDÜRLÜĞÜ (Devam)
1) Sivil Havacılık Genel Müdürlüğü 2018 Yılı Merkezî Yönetim
Bütçesi
2) Sivil Havacılık Genel Müdürlüğü 2016 Yılı Merkezî Yönetim
Kesin Hesabı
BAŞKAN – Söz
sırası Tokat Milletvekili Celil Göçer’e aittir.
Sayın Göçer,
buyurun. (AK PARTİ sıralarından alkışlar)
AK PARTİ GRUBU
ADINA CELİL GÖÇER (Tokat) - Sayın Başkan, değerli milletvekilleri; Gazi
Meclisimizi ve milletimizi saygıyla selamlıyorum. Değerli arkadaşlar öncelikle
sizlere sağlık ve afiyet diliyorum, Allah hiçbirinizin ağzının tadını bozmasın.
MUSTAFA ELİTAŞ
(Kayseri) – Amin.
CELİL GÖÇER
(Devamla) – Bu temenni Anadolu irfanının dillendirdiği çok güzel bir duadır.
Ağız tadı, sağlığın ve yaşam kalitesinin bir göstergesidir aslında. Şimdi, en
son nezle ya da grip olduğunuz bir günü hatırlayın, yediğinizin, içtiğinizin
tadını alamazsınız. Bir hekim olarak takip ettiğim hastalarda, özellikle malin
hastalarda “Hocam içtiğim bir bardak suyun tadını alsam her şeyimi verirdim.”
diyen çok hastamı gördüm. O yüzden bu duayı çok önemsiyorum. 
Değerli
arkadaşlar, AK PARTİ Hükûmetleriyle beraber Türkiye’ye ağız tadı geldi. Değerli
arkadaşlar, önceden millete efendilik yapan, tepeden bakan zihniyet yerine
millete hizmet eden zihniyet hâkim oldu.
ALİ ŞEKER
(İstanbul) – O 150 bin lira maaş alan milletvekilleri...
CELİL GÖÇER
(Devamla) – Sağlık hizmetlerinde de aynı şekilde milletin ağzının tadının
bozulmaması için çalışıyoruz. AK PARTİ, devleti, Hükûmeti; geçmişiyle, tarihiyle,
geleneğiyle barıştırdı. Daha önceden geleneğe, tarihe ön yargı gözlükleriyle
bakıyorduk ama şimdi aynen Goethe’nin ifadesinde olduğu gibi “3 bin yılık
tarihine hâkim olmayan, 3 bin yıllık hesap yapamayan bir insan günübirlik
yaşar.” dediği gibi Anadolu’da binlerce yıldır oluşan irfanı AK PARTİ
değerlendirdi ve sağlıkta da aynı şekilde bu irfanı, bu kültürü, bu tecrübeyi
geleceğe taşımaya çaba sarf etmektedir. Buradan hareketle diyoruz ki:
Anadolu’da yaşamış olan Galen de bizimdir, İbni Sina da bizimdir. O yüzden
koruyucu sağlık hizmetlerinde değerli arkadaşlar -ki sağlığın esası koruyucu
sağlıktır- hekimliğin esası hastalandırmamaktır. Bu anlamda, milletimizin
koruyucu sağlık hizmetlerinde geleneksel ve tamamlayıcı tıbbın uygulamalarından
da faydalanabilmesi için gerekli düzenlemeler yapılmıştır değerli arkadaşlar.
Bütün dünyada bu böyledir. 
Şimdi,
AK PARTİ’mizin hükûmetleri sağlık tesislerinde, alt yapıda çok önemli
iyileştirmeler yaptı. Bundan sonraki sağlık politikalarımızın esası, ana
felsefesi koruyucu hekimliktir. Şehir hastanelerini ve sağlık göstergelerini
değerli arkadaşlarım benden önce ifade ettiler ama değerli arkadaşlar, biz bu
ülkenin çocuklarını sağlıklı bir şekilde geleceğe taşımak için çalışıyoruz.
Bakın, çok önemli göstergeler var bebek ölüm hızında, anne ölüm hızında;
ambulans sayımızda, yoğun bakım yatak sayılarımızda, nitelikli yatak
sayılarımızda çok önemli artışlar var. Bunlar hiç kimsenin, özellikle benden
sonra da konuşacak muhalefetten değerli hekim arkadaşlarımızın, bilim insanlarının
göz ardı edemeyecekleri gerçekler ama değerli arkadaşlar, öncelikle bu olumlu
rakamların yanında biz olumsuz olanları da görüyoruz. Bakın, mesela obezite
artıyor, diyabet artıyor ama bu, bütün dünyada artıyor değerli arkadaşlar,
yüzde 30’a varan bir obezite, yüzde 12 civarında bir diyabet var. Buradan bir
hekim olarak, aynı zamanda, değerli vatandaşlarıma ve siz değerli arkadaşlarıma
gıda tüketirken, gıda alırken üzerindeki ambalajlara dikkat edilmesi
gerektiğini hatırlatıyorum. 
Halk
Sağlığı Kurumumuz, şimdiki adıyla Halk Sağlığı Genel Müdürlüğümüz sağlıklı
yaşam, hareketli yaşam, tuz kısıtlama, diyabet kontrol programlarıyla çok
önemli başarılara imza attılar. Bundan sonra da hedefimiz, bu ülkenin
çocuklarının sağlıklı bir şekilde geleceğe taşınmasıdır değerli arkadaşlar.
Çünkü bizim siyasetimiz, politikamız insan odaklıdır. İnsanı güçlendirirsek,
insanın sağlığını tahkim edersek ve hastalandırmaz isek eğer, en büyük gücümüz
sermayemiz olan insanımızı, çocuklarımızı geleceğe sağlıklı bir şekilde taşımış
olacağız diye düşünüyorum. 
Değerli
arkadaşlar, şu ana kadar Hükûmetlerimizde görev yapan değerli bakanlarımıza,
çok kıymetli bürokratlarımıza ve çok fedakâr sağlık çalışanlarımıza, hepsine bu
başarıdan dolayı teşekkürlerimi bir borç biliyorum.
2018 yılı
bütçemizin bereketli olmasını, hayırlara vesile olmasını diliyorum. 
Saygılarımı
sunuyorum. (AK PARTİ sıralarından alkışlar) 
BAŞKAN –
Teşekkür ediyorum. 
Söz sırası,
Kahramanmaraş Milletvekili Mehmet İlker Çitil’e aittir. 
Sayın Çitil,
buyurun. (AK PARTİ sıralarından alkışlar) 
AK PARTİ GRUBU
ADINA MEHMET İLKER ÇİTİL (Kahramanmaraş) – Sayın Başkan, değerli
milletvekilleri; Türkiye Hudut ve Sahiller Sağlık Genel Müdürlüğü bütçesi
üzerine AK PARTİ Grubumuz adına söz almış bulunmaktayım. Genel Kurulu
saygılarımla selamlıyorum. 
Sözlerime
başlamadan önce, Amerika Birleşik Devletleri Başkanının Kudüs için almış olduğu
hukuksuz karar, bizler için yok hükmündedir diyorum. Ve Müslümanlar, Yahudiler
ve Hristiyanlar için kutsal bir şehir ve 3 dinin de kutsal merkezi olan Kudüs
hâlen Müslümanlarındır. Bu karar, bizim için hukuksuz bir karardır. Amerika
Birleşik Devletleri’nin ve destekçilerinin bundan sonraki süreçte de olabilecek
bu tür davranışlarına karşı, tüm İslam ülkeleri olarak toplu bir şekilde düşüncelerimizi,
tepkilerimizi de dile getirmek durumunda olduğumuzu, bunu da layıkıyla ve en
güçlü bir şekilde yapacağımızı buradan ifade etmek istiyorum. 
Genel Başkanımız
ve Cumhurbaşkanımız Recep Tayyip Erdoğan’ın çağrısıyla 13 Aralık 2017 tarihinde
dünyanın başkenti İstanbul’da bir araya gelen 49 Müslüman ülke tarafından Kudüs
Filistin’in başkenti olarak ilan edilmiştir. Sayın Cumhurbaşkanımızın tüm
dünyaya seslendiği gibi, Müslümanlar asla çaresiz değildir, güçsüz değildir,
iman varsa her zaman imkân da vardır. İnanç, sabır, azim ve mücadele olduğu
sürece aşamayacağımız hiçbir engel yoktur.
Bu vesileyle
Filistinli kardeşlerimizin her zaman yanında olduğumuz gibi, bugün de
yanlarında olduğumuzu ayrıca ifade etmek istiyorum. 
Değerli
milletvekilleri, bulaşıcı hastalıklarla örgütlü mücadele ülkemizde 1800’lü
yıllarda çalışılmaya başlanmıştır. II. Mahmut’un emriyle karantina için ilk
defa bir Meclis yani “Meclis-i Tahaffuz” adı altında bir Meclis toplanmış, 1838
yılında göreve başlamış ve kurulduğu günden bu yana da çeşitli isimler alan
Genel Müdürlüğümüz 1924 yılında Hudut ve Sahiller Sağlık Genel Müdürlüğü ismini
almıştır. İstanbul’da bulunan Genel Müdürlüğümüz Sultan Mahmut Köşkü olarak
adlandırılan binada hizmet vermeye devam etmektedir. 
Değerli
milletvekilleri, Sağlık Bakanlığımızın dünyaya açılan penceresi olan Türkiye
Hudut ve Sahiller Sağlık Genel Müdürlüğü uluslararası önemi haiz, halk sağlığı
risklerinin ülkemize girmesini önlemek amacıyla uluslararası giriş noktalarında
gerekli her türlü sağlık tedbirlerini almak, halk sağlığını etkileyecek
etkenlere karşı alınacak kontrol önlemlerini belirlemek ve uygulamakla
görevlidir. Ulusal ve uluslararası anlaşmalar ve sözleşmelerden kaynaklanan
yetkileri kullanarak görevlerini yerine getiren ve Osmanlı’dan bu yana kadar
yaklaşık iki asırdır kesintisiz hizmet vermekte olan kurumumuz geçtiğimiz
yıllardaki ve günümüzdeki küresel salgın hastalıklarda uygulanan acil
müdahalelerle ülkemizin önemli bir kuruluşu olduğunu ortaya koymuştur ve
koymaktadır. 
Değerli
milletvekilleri, kurumumuz; sağlık denetimleri, seyahat sağlığı hizmetleri,
tele sağlık hizmetleri, gemi adamları sağlık işlemleriyle ilgili hizmetleri
yerine getirmektedir. 2017 yılında kurumumuz tarafından 33.237 gemiye serbest
pratika, 33.197 gemiye patenta verilmiş, ayrıca 3.112 gemiye de sağlık
sertifikaları düzenlenmiştir. Seyahat sağlığı hizmetleri kapsamında da yurt
dışına seyahat edenlere karşılaşılabilecek risklerle ilgili bilgilendirme
yapılmış, 44.785 kişiye seyahat sağlığı hizmeti verilmiştir. 22.294 sarıhumma,
11.129 tifo aşılaması, 18.118 kişiye sıtmadan korunmaları için kemoprofilaksi
yapılmıştır. 2017 yılında tele sağlık hizmetleri kapsamında ulusal ve
uluslararası sularda 1.247 vakaya uzaktan sağlık danışmanlığı hizmeti de
verilmiştir. Gemi adamları sağlık işlemleriyle ilgili hizmetler kapsamında
42.590 kişiye de gemi adamı sağlık sertifikası düzenlenmiştir. Görev alanıyla
alakalı olarak da Türk limanları arasında seyreden, yabancı ülke limanlarından
Türk limanlarına gelen ve Türk boğazlarından transit geçen gemilerden
uluslararası ve ulusal mevzuata dayanılarak sağlık resmî gelirleri de elde
edilmektedir. Bu gelirlerden ülke altyapısına sağlık katkısı sağlaması amacıyla
Sağlık Bakanlığı tarafından belirlenen kamu hastanelerine de tıbbi cihazlar
için alım yapılmaktadır.
Değerli
milletvekilleri, AK PARTİ hükûmetleri olarak milletimizin bizi iktidara
taşıdığı günden bu yana sağlık politikalarında yapmış olduğumuz çalışma ve
köklü düzenlemelerin temelinde “İnsanı yaşat ki devlet yaşasın.” anlayışı
vardır. İnsan merkezli yaklaşımla birey ve toplum sağlığını korumak ve
geliştirmek amacıyla tüm risklerle mücadele etmek, yaşam kalitesini yükseltmek
amacımızdır.
Bu duygu ve
düşüncelerle 2018 yılı bütçesinin hayırlı olmasını diliyor, tüm heyetinizi ve
ekranları başında bizleri izleyen değerli vatandaşlarımızı saygıyla
selamlıyorum. Tüm sağlık emekçilerimize, bakanlarımıza, Recep Tayyip Erdoğan’a,
bizi politikalarıyla yönlendiren reisimize teşekkür ediyor, sıhhatli, hayırlı
uzun ömürler diliyorum. (AK PARTİ sıralarından alkışlar) 
BAŞKAN –
Teşekkür ediyoruz Sayın Çitil.
Söz sırası
İstanbul Milletvekili Mehmet Ali Pulcu’ya aittir. 
Sayın Pulcu,
buyurun. (AK PARTİ sıralarından alkışlar) 
AK PARTİ GRUBU
ADINA MEHMET ALİ PULCU (İstanbul) – Sayın Başkan, değerli milletvekilleri; 2018
Yılı Merkezi Bütçe Kanunu Tasarısı bugünkü görüşmelerinde Türkiye İlaç ve Tıbbi
Cihaz Kurumu bütçesi üzerine grubum adına söz almış bulunuyorum. Yüce Meclisi
saygıyla selamlıyorum.
Konuşmama bir
eski Türkiye hatıramla başlamak isterim. Ağabeyimle öğrenciyiz, 1 yaş aramız
var. Annem BAĞ-KUR emeklisi. Tabii, sık sık “Evladım, ilaçlarım bitti, alır
mısınız?” der. Ağabeyim bana acı acı bakar, ben ona acı acı bakarım. O
“Kardeşim, sen git.” der gibi bakar, ben ona “Ağabey, sen gitsen iyi olur.” der
gibi bakarım. Neticede anne, gideriz. Tabii, başımıza gelenleri hepimiz
biliyoruz. Bir kuyruğa gireriz, minimum iki üç saat bekleriz, iki üç saatin
sonunda bize derler ki: “Mesai bitti, yarın gel.” veya “İlaçlar yok, haftaya
gel.” Haftaya aynı macera tekrar devam edecektir. 
Yeni Türkiye’nin
hikâyesi şu: Yeni Türkiye'de eczaneden anneme telefon ediyorlar, diyorlar ki:
“Teyze, ilaçların bitti, istersen sen gel al, istersen biz getirelim.” Annem de
yaşlı olduğu için “Siz getirirseniz memnun olurum." diyor, ilaçlar ayağına
kadar geliyor. Biz de bu acı tatlı hatıralarla dolu anekdotu on beş yıllık
iktidarımızda Sağlık Bakanlığının attığı devasa adımların bir numunesi, bir
nişanesi olarak keyifle anlatıyoruz. 
Tabii, biz
iktidar olduğumuz için bardağın dolu tarafını görmek, boş olan tarafını da
doldurmakla yükümlüyüz. Muhalefetin gereği de bardağın boş olan tarafına işaret
etmek, doldurulması yönünde çeşitli teklifler yapmak ve bu muhalefette olmanın
hem gereği hem görevi. Buraya kadar bir problem yok. Problem şurada başlıyor,
özellikle ana muhalefetten bahsediyorum, bardağın tamamı eskiden doluydu,
hepsini boşalttınız, on beş senede tek bir doğru adım atmadığımız noktasında
ısrarcı olması. Şöyle bir tabloyla karşı karşıyayız. Sanki on beş senedir güçlü
bir teveccüh yok, bizim grup dün gelmiş yarın gidecekmiş gibi marjinal bir
grupmuş muamelesi görmekten doğrusu memnun değilim, bu siyasi nezakete de
siyasi akla da sığmadığını düşünüyorum.
Sayın Başkan,
değerli milletvekilleri; bütçe konusunda öne sürdüğümüz son derece olumlu
rakamlara rağmen istatistik bilimi manipülatif, tersyüz edilebilir bir
branştır, dolayısıyla, sık sık tersyüz edildiğini görüyoruz. Bu vesileyle ben
çok istismar edilemeyecek rakamlardan bahsetmek istiyorum, sebebi de şu Sayın
Başkan, siz benim son konuşmamda yine Başkandınız, Anayasa referandumu
sırasında sıkı, sert bir muhalefetle karşılaştım, o gruptan bir arkadaş “CHP
hep iktidar, hep iktidar.” diye bağırdı, kayıtlarda var. Ben de bu vesileyle şu
rakamları hatırlatıyorum. Evet, hakikaten CHP’nin başarısı var 1946’da yüzde
85,4 oy almış, tabii gizli tasnif. İlk seçimlerde yüzde 39’a düşüyor, 1961’de
bir başarısı var, üç aziz şahsiyetin asılması sonrası yüzde 36,7. Sonra
Karaoğlan efsanesinde bir başarı var, yüzde 33,3. Rahmetli Erbakan Hocamızın
desteğiyle bir hükûmet kuruluyor. 1977’de bir başarı var, yüzde 41,4. Kuzey
Kıbrıs Barış Harekâtı’nın rüzgârına rağmen alınan bir oydur ve tek başına
iktidar olmaya yetmemiştir. 
Bir parmak
hesabı yapıyorum. 1987, 1997, 2007, 2017, kırk sene eder. 2002’ye gelelim. 5
tane genel seçim, 3 tane yerel seçim, 3 referandum olmuş. Sonuçlar yüzde 25-26
civarında bir kilitlenme durumu. Durum böyleyse -ki böyle- o zaman benim
teklifim şudur: İktidarın on beş senelik yıpratıcılığına rağmen niçin AK
PARTİ’ye millet hâlâ teveccüh ediyor ve muhalefette olmanın avantajlarını biz
niçin kullanamayıp yüzde 25’e çakılıp kaldık? 
Bu duygu ve
düşüncelerle, Sağlık Bakanlığımızın attığı devasa adımları, daha ziyade adımlar
atmasını sizden ve bütün üyelerimizden bekliyorum. Bu bütçenin de aziz
milletimize hayırlı olmasını diliyor, Genel Kurula saygılarımı sunuyorum. 
Teşekkür
ediyorum. (AK PARTİ sıralarından alkışlar) 
BAŞKAN –
Teşekkür ediyorum.
HAYDAR AKAR
(Kocaeli) – Sayın Başkan…
BAŞKAN – Sayın
Akar…
HAYDAR AKAR
(Kocaeli) – Sayın Başkan, Sağlık Bakanlığı konusunda projelerini söyleyen
hatip, Cumhuriyet Halk Partisinin geçmişiyle ilgili…
BAŞKAN – Neden
yüzde 25’e çakıldığınızı sordu. 
Buyurun, izah
edin. 
HAYDAR AKAR
(Kocaeli) – Birkaç şey vardı, hangisini sayayım? 
MUSTAFA ELİTAŞ
(Kayseri) – “Altmış yıldır sağlıklı bir gelişme göstermediğinden bu hâldeler.”
dedi. 
ALİ ŞEKER
(İstanbul) – Sağlıkla alakası bu mu yani?
BAŞKAN – Lütfen…
Buyurun.
Sataşmadan iki
dakika süreyle söz veriyorum.
IV.- SATAŞMALARA İLİŞKİN KONUŞMALAR (Devam)
2.- Kocaeli Milletvekili Haydar Akar’ın, İstanbul
Milletvekili Mehmet Ali Pulcu’nun 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın altıncı
tur görüşmelerinde AK PARTİ Grubu adına yaptığı konuşması sırasında Cumhuriyet
Halk Partisine sataşması nedeniyle konuşması
HAYDAR AKAR
(Kocaeli) – Sayın Başkan, değerli milletvekilleri; hepinizi saygıyla
selamlıyorum.
Cumhuriyet Halk
Partisinin yıllar içerisinde aldığı oy oranlarını da ifade ederek Cumhuriyet Halk
Partisinin işte olumsuzluklarını da söyleyerek, işte Menderes’in asılması,
gizli tasnifi de söyleyerek aslında biz Cumhuriyet Halk Partisine eleştiride
bulunmuştur. Ama şunu iyi düşünelim ve unutmayalım arkadaşlar: Cumhuriyet Halk
Partisi…
MEHMET ALTAY
(Uşak) – Açık tasnif miydi?
HAYDAR AKAR
(Devamla) – Evet, gizli tasnif yapılmıştır, sadece bir ilde yapılmıştır. 
ALİ ŞEKER
(İstanbul) – Son referandumda yaptığınız gibi.
HAYDAR AKAR
(Devamla) – Bir ilde yapılmıştır. O dönemin Cumhurbaşkanı bu olaya müdahale
etmiştir ve 1950 yılındaki seçimlerde de -Cumhurbaşkanı denetiminde- sağlıklı
sonuç alınması için elinden geleni yapmıştır. Seçim sonuçları bugünkü gibi
teknoloji olmamasına rağmen o günü akşamı alınan seçim sonuçlarıyla da
Cumhurbaşkanı derhâl görevi, seçilen partiye tevdi etmiştir ve ayrılmıştır
görevden; bu da biline. Yani demokrasiyle Cumhuriyet Halk Partisi ülkeyi
buluşturmuştur ve taçlandırmıştır. 
ALİ ŞEKER
(İstanbul) – Çok partililiğe geçti.
HAYDAR AKAR
(Devamla) - Herkesin korkusu var bugünlerde, acaba kaybettiğinizde bu kadar
rahatlıkla teslim edecek misiniz korkusu var. İşte, bu korkuyu yenmenin nedeni
de bu.
MEHMET GÖKDAĞ
(Gaziantep) – 7 Haziranda olduğu gibi.
HAYDAR AKAR
(Devamla) - Şimdi, arkadaşlar, bir başka boyutu: Cumhuriyet Halk Partisinin
yaptıklarına baktığınızda, bugünkü yapılanlara baktığınızda, yaklaşık 60 milyar
dolara yakın özelleştirme yapmışsınız; tümü de cumhuriyetin değerleri,
Cumhuriyet Dönemi’nde yapılan ve Cumhuriyet Halk Partisinin tek tek illerde
yaptığı tesisler olduğunu görüyorsunuz. 
Yine, bir başka
boyut: Cumhuriyet Halk Partisini tartışmaya sizin ne bilginiz ne de -ben de
biraz size sataşayım- tecrübeniz yeter. Cumhuriyet Halk Partisinin bu ülkeye
katmış olduğu değer, işte, bu sıralarda oturmanızdır, gerekçesi de oturmanızdır.
Aslında bunu düşünseniz bile Cumhuriyet Halk Partisini bu kadar eleştirmez ve
yermezsiniz. Sadece tarihin bu sayfalarına bakın, sizin için Cumhuriyet Halk
Partisinin ne demek olduğu, ülke için ne demek olduğunu çok rahatlıkla
anlayabilirsiniz.
Hepinize
saygılar sunuyorum. (CHP sıralarından alkışlar) 
BAŞKAN –
Teşekkür ediyorum.
Birleşime yirmi
dakika ara veriyorum.
Kapanma Saati: 13.34
İKİNCİ OTURUM
Açılma Saati: 14.00
BAŞKAN: Başkan Vekili Ahmet AYDIN
KÂTİP
ÜYELER: Nurhayat ALTACA KAYIŞOĞLU (Bursa), Mücahit DURMUŞOĞLU (Osmaniye)
-----0-----
BAŞKAN – Sayın
milletvekilleri, Türkiye Büyük Millet Meclisinin 40’ıncı Birleşiminin İkinci
Oturumunu açıyorum. 
2018 Yılı
Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz.
II.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
A) DIŞİŞLERİ BAKANLIĞI (Devam) 
1) Dışişleri Bakanlığı 2018 Yılı Merkezî Yönetim Bütçesi
2) Dışişleri Bakanlığı 2016 Yılı Merkezî Yönetim Kesin
Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Bütçesi
2) Ekonomi Bakanlığı 2016 Yılı Merkezî Yönetim Kesin Hesabı
C) SAĞLIK BAKANLIĞI (Devam)
1) Sağlık Bakanlığı 2018 Yılı Merkezî Yönetim Bütçesi
2) Sağlık Bakanlığı 2016 Yılı Merkezî Yönetim Kesin Hesabı
Ç) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2018
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2016
Yılı Merkezî Yönetim Kesin Hesabı
D) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2018 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2016 Yılı Merkezî
Yönetim Kesin Hesabı
E) TÜRKİYE SAĞLIK ENSTİTÜLERİ BAŞKANLIĞI (Devam) 
1) Türkiye Sağlık Enstitüleri Başkanlığı 2018 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2016 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2016 Yılı Merkezî Yönetim
Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2016 Yılı Merkezî Yönetim
Kesin Hesabı
Ğ) ULAŞTIRMA, DENİZCİLİK VE HABERLEŞME BAKANLIĞI (Devam) 
1) Ulaştırma, Denizcilik ve Haberleşme Bakanlığı 2018 Yılı
Merkezî Yönetim Bütçesi
2) Ulaştırma, Denizcilik ve Haberleşme Bakanlığı 2016 Yılı
Merkezî Yönetim Kesin Hesabı
H) KARAYOLLARI GENEL MÜDÜRLÜĞÜ (Devam)
1) Karayolları Genel Müdürlüğü 2018 Yılı Merkezî Yönetim
Bütçesi
2) Karayolları Genel Müdürlüğü 2016 Yılı Merkezî Yönetim
Kesin Hesabı
I) BİLGİ TEKNOLOJİLERİ VE İLETİŞİM KURUMU (Devam)
1) Bilgi Teknolojileri ve İletişim Kurumu 2018 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2016 Yılı Merkezî
Yönetim Kesin Hesabı
İ) SİVİL HAVACILIK GENEL MÜDÜRLÜĞÜ (Devam)
1) Sivil Havacılık Genel Müdürlüğü 2018 Yılı Merkezî Yönetim
Bütçesi
2) Sivil Havacılık Genel Müdürlüğü 2016 Yılı Merkezî Yönetim
Kesin Hesabı
BAŞKAN -
Komisyon ve Hükûmet yerinde. 
Söz sırası,
Kütahya Milletvekili Vural Kavuncu’ya aittir. 
Buyurun Sayın
Kavuncu. (AK PARTİ sıralarından alkışlar) 
AK PARTİ GRUBU
ADINA VURAL KAVUNCU (Kütahya) – Sayın Başkan, değerli milletvekilleri; Türkiye
Sağlık Enstitüleri Başkanlığı bütçesi üzerinde söz almış bulunuyorum. Yüce
heyeti saygıyla selamlıyorum.
Türkiye Sağlık
Enstitüleri Başkanlığı -kısa adı ile TÜSEB- kuruluş yasası 2014 yılında
çıkarılmış, 2015 yılında başkanının atanmasıyla teşkilatlanma çalışmalarına
başlamıştır. Kuruluş yasası görüşmelerinde benim de yer aldığım bu enstitünün,
ülkemiz açısından en yararlı kurumlardan birisi olduğuna yürekten inanıyorum.
TÜSEB temel
olarak, sağlığın AR-GE’sini yapmak, kanser ve diğer süreğen hastalıkları
yönetmek, üniversite ve sanayi iş birliğiyle bilginin ürüne dönüştürülmesi,
sağlık hizmet ve standartlarının belirlenmesi, sağlık politikalarının
geliştirilmesi, yerli ilaç ve tıbbi cihaz üretimi için endüstriye bilimsel
katkı, planlı ve sürdürülebilir kalkınmaya destek sağlanması için kurulmuştur.
Bünyesinde Biyoteknoloji, Kanser, Anne, Çocuk ve Ergen Sağlığı, Halk Sağlığı ve
Kronik Hastalıklar, Geleneksel ve Tamamlayıcı Tıp, Sağlık Hizmetleri Kalite ve
Akreditasyon ve Sağlık Politikaları Enstitüleri kurulmuştur. 
Bilim ve
teknoloji alanında gelişmelerin en hızlı ve belirgin şekilde uygulamaya geçtiği
alanlardan birisi de sağlıktır. Sağlıkta, tanı ve tedavide ilaç sektöründe baş
döndürücü gelişmeler yaşanıyor. e-tıp uygulamaları, telerobotik teknoloji,
“uzay neşteri” denilen cihazla kanser hastalarında radyocerrahi, anne karnında
iken yapılan ameliyatlar, sürekli yenilenen tıbbi cihazlar bu gelişmenin de
göstergeleri. Biyoteknoloji, rejeneratif tıp ve kök hücre, genom çalışmaları, beyin
ve sinir modülasyonu, dönüşümsel tıp, yapay zekâ ve robotik teknoloji üzerinde
çalışmalar hız kesmiyor.
Sağlıkla ilgili
bilimsel araştırmaların yapılması ve desteklenmesi amacıyla Amerika Birleşik
Devletleri’nde National Institutes of Health, İngiltere'de Medical Research
Council ve National Institute for Health Research, Fransa'da Inserm ve
Almanya'da Max Planck Enstitüleri gibi teşkilatların kuruluşları doksan yıl
öncesine dayanıyor. Bizler özellikle 8-14’üncü yüzyıllar arasında bilim
dünyasına çok orijinal ve yeni bilgiler, buluşlar sunan bir medeniyetin bugünkü
temsilcileriyiz ama şunu kabul edelim ki: Bugün için biz sağlıkta tüketici
durumundayız; çoğunlukla, gelişmiş ülkelerin ürettikleri bilimi, araç ve gereci
ve ilaçları kullanıyoruz. Bu nedenle ülkemizdeki bilim insanlarına önemli
görevler düşüyor.
Enstitünün
Kurucu Başkanı olan Fahrettin Keleştemur Hocamız, görev aldığı günden beri
özveriyle görev yapıyor. Kendisine ve Enstitü hocalarımıza teşekkür ediyorum. 
Enstitünün
İstanbul’da bulunan merkezinde obezite, diyabet gibi kronik hastalıklarla
ilgili temel bilim araştırma merkezi kurma çalışmalarına başladılar. Ankara
Mavi Göl Yerleşkesi’nde de kanser araştırma merkezi kurulacak. Aynı yerleşkede
kısa bir süre önce Aziz Sancar'ın da açılışına katıldığı ve kendi adını taşıyan
bir araştırma merkezi kuruldu. Bu merkezde genom araştırmaları laboratuvarı
kurulacak ve Türkiye Genom Projesi'nin referans merkezi olacak. 
Genom biliminin
önümüzdeki yılların en önemli araştırma alanlarından birisi olacağı, artık
bilim dünyası tarafından kabul edilmektedir. “Kişiye özel tıp” diye
tanımlanabilecek, insanların gen analizi yapılacak, buna göre hangi
hastalıklara eğilimli olduğu, hangi tedavilerden yarar göreceği belirlenecek.
Ankara Mavi Göl Yerleşkesi’nde Türkiye'nin ihtiyacını
karşılayacak ölçekte bir ulusal biyobanka kurulma çalışmaları da başlamıştır.
Bu sayede, özellikle kanser başta olmak üzere, ileri düzeyde bilimsel
çalışmalar yapılabilecek ve ayrıca Türk bilim
insanlarının, evrensel bilime katkı sağlama özelliğinde olan uluslararası çok
merkezli çalışmalara katılmasına imkân sağlanacaktır.
TÜSEB ayrıca stratejik öneme de sahip olan plazma ve
plazma ürünleri, aşı ve ilaç çalışmalarına destek
verecek. TÜSEB'in katkılarıyla, hâlen bir üniversitemizde
bu hastalar için faz 1 aşı üretimi dünyada ilk
defa olmak üzere patent almıştır.
Yine 2017 yılında TÜSEB Aziz Sancar Bilim, Hizmet ve Teşvik Ödülleri Programı
başlatılmış, ilk ödüller sahiplerini bulmuştur. Yurt dışında, çok sayıda, sağlık alanında çalışan yüksek vasıflı
araştırmacılarımız mevcuttur. Bunlar da inşallah
ülkemiz bünyesine kazandırılacaktır. 
Özetle, burada görüşülmekte olan Türkiye Sağlık Enstitüleri Başkanlığı
bütçesinin ülkemiz için çok yararlı olacak çalışmalarda kullanılacağını ümit ediyorum. Bu duygularla bütçemizin ülkemize,
milletimize hayırlı olmasını temenni ediyorum.
Saygılar sunuyorum. (AK PARTİ sıralarından alkışlar) 
BAŞKAN – Teşekkür ediyorum.
Söz sırası, Kars Milletvekili Yusuf Selahattin
Beyribey’e aittir. 
Sayın Beyribey, buyurun. (AK PARTİ sıralarından
alkışlar) 
AK PARTİ GRUBU ADINA YUSUF SELAHATTİN BEYRİBEY (Kars) –
Sayın Başkanım, değerli milletvekilleri; Ulaştırma, Denizcilik ve Haberleşme
Bakanlığı ve bağlı kuruluşlarının 2018 yılı bütçesi vesilesiyle grubumuz adına
görüşlerimi ifade etmek üzere huzurlarınızda bulunuyorum. Bu vesileyle hepinizi
saygılarımla selamlarım.
Sayın Başkan, değerli milletvekilleri; insan
yaşamındaki en önemli değer zamandır. Zamanın iyi kullanılması gerekir çünkü
bir dakika, bir saniye değil, bir anın bile yaşamımızdaki önemi, herkesin
hayatındaki bir noktasında farkında olduğu süreçtir. Ulaştırma, Denizcilik ve
Haberleşme Bakanlığı işte zamanın en iyi kullanılması konusunda taş üstüne taş
koyan bir felsefeyle çalışmalarına devam etmektedir. AK PARTİ hükûmetlerinin
son on beş senede attığı her adım, yaptığı her yatırım, siyasi olarak dünyanın
en zor coğrafyasından birinde olan ülkemizi de dünyada söz sahibi ülkeler
arasına sokma gayretindendir. 
2003 yılına göre, ulaştırma ve iletişim alanında
geldiğimiz nokta hepimiz tarafından malumdur. Bakanlığımızın son on beş yıldaki
performansı sadece ülkemizde değil, uluslararası kamuoyunda da dikkat
çekmektedir. Ulaşım ve iletişim yatırımlarıyla ilerlemenin önü açılmış, kara
yolu taşımacılığıyla geçmişten günümüze toplum refahının gelişmesinde ve
kalkınmasında en temel itici gücü olarak hizmet vermiş, kara yolu sektörünün
diğer sektörlerin itici gücü olması dolayısıyla da etkisi doğru orantılıdır. Bu
nedenle diğer sektörlerin gelişmesi, kara yolu gelişmesiyle birlikte olmakta,
bölgesel eşitsizlikler ortadan kaldırılmakta ve bertaraf edilmektedir.
Yurdumuzun her noktasında eşit, kaliteli ve kesintisiz ulaşımın sağlanması için
ilk etapta kara yolu çalışmalarıyla başlanmış, 2003 yılında 6 bin kilometre
olan bölünmüş yol, bugün 25.700 kilometreye, yine otoyol uzunluğu 1.700
kilometreden 2.600 kilometreye çıkmış, bölünmüş yolla bağlı 6 ilimiz varken
bugün 76’ya çıkmış ve hızla devam etmektedir. Önümüzdeki yıllarda bütün
illerimiz bölünmüş yollarla teker teker birbirine bağlanacaktır. 
Ülkemizde
dünyanın dördüncü büyük köprüsü olan Osman Gazi Köprüsü, alternatif ulaşım
koridoru olan Kuzey Marmara Otoyolu ve Boğaz’ın iki yakasını birbirine bağlayan
dünyanın en büyük platformlu Yavuz Sultan Selim Köprüsü’nün yanı sıra Boğaz’ı
da denizin altından Avrasya Tüneli’yle bağlamışız ve bu hizmetlerimizden
yararlanılmaktadır. 
Seçim bölgem
olan Kars’ta da kara yollarında şu ana kadar 22 kilometre olan bölünmüş yol,
210 kilometreye çıkmış, son hızla devam etmekte ve bütün yollarımız bitme yoluna
gitmektedir. 
Kara yollarıyla
yapılan yatırımlarla beraber demir yolu seferberliği başlamış, demir yolu
yatırımları, Cumhurbaşkanımız Recep Tayyip Erdoğan’ın 2003 yılındaki
talimatıyla makûs talihinden kurtarılmış, yeniden devlet politikası hâline gelmiştir.
Bakanlık, cumhuriyet tarihinin en büyük yatırım seferberliğine başlayarak yolcu
ve yük taşımacılığında etkin, güvenli ve ekonomik bir ulaşım politikası
benimsemiştir. 2003 yılından bugüne kadar 436 kilometre hat, 1.213 kilometre
yüksek hızlı tren işletme hattına girerek toplamda 12.600 kilometre demir
yolumuz oluşmuştur. Türkülerimize konu olan “Kara tren gecikir, belki hiç
gelmez.” dönemi kapanmış, yerine “Yüksek hızlı tren yetişir, hiç gecikmez.”
dönemi başlamıştır. 
Cumhurbaşkanımız
Recep Tayyip Erdoğan’ın katılımlarıyla gerçekleştirilen, Asya Kıtası’nı Avrupa
Kıtası’na bağlayan Bakü-Tiflis demir yolu hattının açılmasıyla birlikte Kars,
ticari merkez hâline dönüşecektir. 13 Mart 2009’da hizmete giren yüksek hızlı
tren işletmeciliğinde dünyanın 8’inci, Avrupa’nın 6’ncısı unvanını kazanan
ülkemizin adı, Türkiye Cumhuriyeti…
(Mikrofon
otomatik cihaz tarafından kapatıldı)
YUSUF SELAHATTİN
BEYRİBEY (Devamla) – …bizlere bu ilkleri yaşatan liderin adıysa Recep Tayyip
Erdoğan’dır. (AK PARTİ sıralarından alkışlar) 
Bu vesileyle
Bakanlığımızın bütçesine hayırlı olsun diyor, başta Cumhurbaşkanımızın,
Başbakanımızın ve Bakanımız Ahmet Arslan’ın, bürokratlarının ve çalışanlarının
başarılarının devamını diliyor, yüce heyetinizi saygılarımla selamlıyorum.
BAŞKAN –
Teşekkür ediyorum.
Söz sırası,
Erzurum Milletvekili Mustafa Ilıcalı’ya aittir.
Buyurun Sayın
Ilıcalı. (AK PARTİ sıralarından alkışlar) 
AK PARTİ GRUBU
ADINA MUSTAFA ILICALI (Erzurum) – Değerli Başkanım, değerli milletvekilleri;
2018 Ulaştırma, Denizcilik ve Haberleşme Bakanlığının bütçesi üzerine AK PARTİ
Grubu adına söz almış bulunuyorum. Hepinizi en derin saygılarımla selamlıyorum.
Bu bütçe için
yapmış olduğum çok ayrıntılı hazırlık var. Tamamen teknik bilgileri içeriyor.
Burada bulunan tüm muhalefet, iktidarla paylaşıp sonunda da buradan, bu
kürsüden herkesin desteğiyle ayrılacağımı zannediyorum çünkü Ulaştırma
Bakanlığını anlatmak bir şanstır, bir başarı hikâyesidir. Bundan önceki efsane
Ulaştırma Bakanımız Binali Bey’e, ondan sonra bugünkü Bakanımız Ahmet Arslan
Bey’e, yine, destek veren bugünkü Başbakanımıza, Cumhurbaşkanımıza, değerli
bürokratlara ne kadar teşekkür etsek azdır. 
HALUK PEKŞEN
(Trabzon) – Gayrettepe metrosundan başla, o zaman biz de teşekkür edelim.
MUSTAFA ILICALI
(Devamla) - Değerli Vekilim, dinle. 
Bakın, ülke
hepimizin, hepimizin ülkesi, gurur duymamız lazım. Şöyle bir coğrafyadayız:
Asya, Avrupa, Kafkasya. Bakın, ne diyor burada? Yaklaşık olarak 1,03 trilyon
liralık bir gayrisafi millî hasıla. Bizim ülkemizin… Özür dilerim, 1,54 milyar
insan, 35,7 trilyon liralık bir gayrisafi hasıla, 6,8 trilyon dolarlık bir
ticaret hacmi; böyle bir yerdeyiz. İşte, bu coğrafyada bulunan bu ülkede ulaşım
altyapısını oluşturmak lazım; ulusal, uluslararası, kent içi. 
Ekonomi
Bakanımız da burada. Değerli Bakanım, ulaştırmada ilk ders: Ulaştırma
ekonominin itici gücüdür. Erzurum Milletvekiliyim, biraz önce Kars vekilimiz
konuştu, bu bölgelerin kalkınması ancak böyle ulaştırma yapılarıyla olur. 
Peki, ne olmuş,
Ulaştırma Bakanlığı son on beş yılda ne yapmış? Asistanlığımdan bu zamana, otuz
beş yıldan daha fazla sürede, “cek, cak, cak” derken ulaştırma alanında on beş
yılda onurla gururla 362 milyar liralık bir yatırım yapılmış; bakın, kara yolu,
haberleşme. Yani bu ne demek? 362 milyar dolar yatırım yapıldı, ne oldu, bu ne
getirdi, bunu sizlerle paylaşmak isterim. On beş yılda yapılan 144 milyar
liralık yatırımın gayrisafi yurt içi hasılaya etkisi 286 milyar, 639 bin
kişilik yeni bir istihdam demek. Ya, bu, ne yapılır, bunun neresini
eleştirelim? Teknik bilgi, rakamlar… Desteklememiz, teşekkür edip varsa öneri
sunmamız lazım. Peki, yatırımlar diyoruz, bu yatırım yapıldı, ne oldu, bazı
eleştiriler getiriyoruz. Yatırımın tasarruf etkisine bakalım. Zaman tasarrufu,
araç işletme giderleri, bunlara da baktığımız zaman on beş yılda -dikkatli
dinleyin değerli vekillerim- 11 milyar dolar tasarruf sağlanmış. Ya, bu, ne
kadar güzel bir şey.
Peki, bunun
haricinde, trafik güvenliği… Her gün mesela söz alıp size trafik güvenliğinden
bahsediyorum. O bölünmüş yollarla, 20 bin kilometre yapılan bölünmüş yollarla
yüzde 62, ölümlü kazalarda… 100 milyon taşıt/kilometreye düşen rakam azalmış.
Ne kadar güzel, canları kurtarmaya başlamışız.
Peki, bunların
haricinde, “demir yolu” demişiz. Atatürk döneminde, o günkü şartlarda yapılan
demir yolu, hayranım yani üniversitede de anlatırken. Ondan sonra başlamış bir
duraklama devri, ta 2002’ye kadar. 2002’den sonra ne olmuş? İşte yüksek hızlı
tren 1.213 kilometreye, bu hatlarda taşınan yolcu 34 milyon yolcuya çıkmış.
“Peki bu demir yolu yapılmış da kardeşim sen Erzurum Milletvekilisin, senin
bölgen nasıl?” İşte burada görüyorsunuz, Erzurum-Erzincan Projesi yapılıyor,
Erzincan-Kars Projesi hazırlanmış, Kars-Tiflis-Bakü açılmış. Yani bölgelerimiz,
Erzurum- Erzincan-Kars, Pekin ile Londra hattında kalmış. Ya bu -inşallah- o
bölgeye ne biçim ekonomik katkı sağlayacak. 
Peki bunun
haricinde, Marmaray, bakın bugüne kadar 213 milyon yolcu geçmiş. Avrasya
Tüneli’ni mi sayayım çift katlı? 
Bunun haricinde,
tabii, Erzurum Milletvekili olduğum için Erzurum’dan da bahsetmek lazım.
Erzurum için de yaptıklarınızdan dolayı size sonsuz teşekkür ediyorum. Yani
Erzurum’a bugün bakın 5 milyar 137 milyon liralık bir yatırım yapılmış, 2003
ile 2017 arasında. Hani denildi ya, bir sözcünüz dedi ya “Erzurum’a ne yapılmış?”
Bakın, sadece ulaştırmada 5 milyar 137 milyon. Şuraya bakın ya, Ovit Tüneli,
Bakanım teşekkür ediyoruz, tek tüp açtınız, resmî açılışı yapılacak, 15
kilometre. Biz bu parayı almak için IMF’den neler çekeriz? Bugün böyle bir
tünel yapıyoruz, Erzurum’u sahile bağlıyoruz. Diğer hızlı trenlerle beraber
doğuyu batıya bağlıyoruz. “Erzurum’da -size çok teşekkür ediyorum- ne yapıldı?”
diyor.
KAMİL AYDIN
(Erzurum) – Doğal gaz?
MUSTAFA ILICALI
(Devamla) – 19 kilometrelik tramvayı üstlendiniz, sizden Allah razı olsun. Bu,
2026 kış olimpiyat şehri tramvayla beraber inşallah 2018 yatırım programına da
alınacak, Erzurum’un tramvayı olacak. 
(Mikrofon
otomatik cihaz tarafından kapatıldı)
HAYDAR AKAR
(Kocaeli) – Parasını Kocaeli veriyor, Kocaeli’ye niye yapmıyorlar Zeki Aygün?
Erzurum’a bizim verdiğimiz parayla yapıyorlar, Kocaeli’ye niye yapmıyorlar?
Ulaştırma Bakanlığı niye üstlenmiyor? 
MUSTAFA ILICALI
(Devamla) – Erzurum’da başka… Biraz ilave verebilir misiniz bu kadar
hazırlığıma karşılık? 
BAŞKAN –
Efendim, o hazırlığınızı bir dahaki sefere grup adına, çok kısa…
Çok teşekkür
ediyoruz Sayın Ilıcalı. (AK PARTİ sıralarından alkışlar)
MUSTAFA ILICALI
(Devamla) – Teşekkür ve önerilerimi söyleyeceğim. 
Değerli Bakanım,
iktidar milletvekili olarak yapılanları anlatarak önerim şu: Ne olursunuz,
bizim de Erzurum bölgesindeki havaalanının uluslararası havaalanına açılmasını
istirham ediyoruz. 
HAYDAR AKAR
(Kocaeli) – Yazıklar olsun size ya! Yazıklar olsun!
AHMET YILDIRIM
(Muş) – Başkan, grupların uzlaşısı var, bir dakika verelim.
BAŞKAN – Bir
dakika yetmez ki. Hazırlığı çok Sayın Ilıcalı’nın, anlatacağı çok şey var.
ERKAN HABERAL
(Ankara) – Benim hakkımı da verin, istirham ediyorum.
MUSTAFA ILICALI
(Devamla) – Bunun haricinde, bölgenin kalkınmasında çok önemli olan...
BAŞKAN – Çok
teşekkür ediyorum.
MUSTAFA ILICALI
(Devamla) – Başkanım, bir dakika...
EKONOMİ BAKANI
NİHAT ZEYBEKCİ (Denizli) – Buraya gel, burada söyle.
MUSTAFA ILICALI
(Devamla) – Erzurum-Aşkale ayrımı Konaklı yolunun 2018 yatırım programına
alınması, Erzurum-Tortum-Kireçli tünelinin yatırım programına alınması,
Çat-Yavi-Mercan yolunun yatırım programına alınması.
BAŞKAN – Çok
teşekkür ediyorum. Sayın Ilıcalı, çok sağ olun.
MUSTAFA ILICALI
(Devamla) – Bir de trafik güvenliği sizi çok ilgilendiriyor. Bunu da ne olursunuz
Hükûmet projesi yapalım. Günde 20 kişi hayatını kaybediyor. 
Teşekkür
ediyorum. Sağ olun, var olun. (AK PARTİ sıralarından alkışlar)
AHMET YILDIRIM
(Muş) – Muhalefet partisi gibi söylüyorsunuz.
MUSTAFA ILICALI
(Devamla) – Muhalefetin desteğini göremedim yani ne dedim? Destek vereceğinizi
zannetmiştim.
Teşekkür
ediyorum. Sağ olun, var olun. (AK PARTİ sıralarından alkışlar)
BAŞKAN –
Teşekkür ediyorum.
HAYDAR AKAR
(Kocaeli) – Yanınızdayım hocam, yanınızdayım. Bravo! 19 kilometreyi
koparmışsın, bizim Zeki Aygün oturuyor orada, Kocaeli’ye bir şey almıyor.
Alkışlıyorum seni! Seni alkışlıyorum valla! Alkışlıyorum! Valla alkışlıyorum
ya!
BAŞKAN – O kadar
çok şey yapılmış ki, ne yapsın Sayın Ilıcalı, yetiştiremedi tabii ki.
Sayın Murat
Demir, Kastamonu Milletvekili.
Buyurun Sayın
Demir. (AK PARTİ sıralarından alkışlar)
AK PARTİ GRUBU
ADINA MURAT DEMİR (Kastamonu) – Sayın Başkan, değerli milletvekilleri;
Karayolları Genel Müdürlüğümüzün 2018 yılı bütçesi üzerine grubum adına söz
almış bulunmaktayım. Genel Kurulu saygıyla selamlıyorum.
Bir ülkenin
gelişmişlik ve kalkınma düzeyini belirleyen temel faktörlerin başında ulaşım
hizmetleri gelmektedir. AK PARTİ iktidarları döneminde, insan merkezli toplumun
tüm katmanlarını ve ülkemizin tüm bölgelerinin ihtiyaçlarını dikkate alan
öncelik ve önem planlaması yapılarak bir ulaşım politikası geliştirilmiş ve
uygulanmıştır. Temel hedefimiz, toplumumuzun huzuru ve mutluluğudur. 
Karayolları
Genel Müdürlüğünün sorumluluğunda 2017 yılı itibarıyla 67.592 kilometre yol ağı
bulunmaktadır. Bu yol ağının 40.786 kilometresi sathi kaplama olup 23.387
kilometresi BSK kaplama, 3.419 kilometresi ise diğer yollardır. 
19.778 kilometre
yol yapılarak bölünmüş yol ağımız, toplamda 25.879 kilometreye ulaşmış olup 76
ilimiz birbirine bağlanmıştır. Son on beş yılda 908 kilometre otoyol yapımıyla
toplam otoyol ağımız 2.622 kilometreye ulaşmıştır. 2003 öncesi yıllık ortalama
7 bin kilometre asfalt çalışmaları ve onarımı yapılmakta iken 2003-2016 yılları
arasında yıllık ortalama 16.710 kilometre çalışma yapılmıştır. Tünel yapım
çalışmaları kapsamında 2003-2017 yılları arasında 352 kilometre uzunluğunda 239
adet tünel yapılmış olup bugün itibarıyla tüm yollarımızda toplam 402 kilometre
uzunluğunda 322 adet tünel hizmet vermektedir. 
Sayın Başkan, değerli
milletvekilleri; özellikle benim bölgemde bulunan Karayolları 15’inci Bölge
Müdürlüğü tarafından bölgemizde 2003-2017 yılları arasında 817 kilometre
bölünmüş yol yapılmıştır. 2000 yılı sonuna kadar 100 kilometrelik bölünmüş yol
yapıldığı düşünülürse bu artış yüzde 818’e tekabül etmektedir. Yine 15’inci
Bölge Müdürlüğünce kara yolu yatırımlarında 1993-2002 yılları arasında 508
milyonluk harcama yapılırken 2003-2017 yılları arasında bu rakam 9 milyar TL’ye
ulaşmıştır. Bölgemizde 15’inci Bölge Müdürlüğü tarafından planlanan işlerin
toplam bedeli ise 17 milyar 750 milyon TL’dir, bu rakam oldukça büyük bir
rakamdır ve bu rakamın da en önemli kısmı, 5,5 milyarlık gibi bir kısmı da
Cide-Çatalzeytin arası bölünmüş yol olarak kalan Karadeniz Sahil Yolu kısmıdır.
Böyle zor coğrafyaları bile tünelle delip viyadüklerle geçiyoruz ve Allah’ın
izniyle zoru başarıyoruz. Sayın Başbakanımızın da söylediği gibi “Yolları
böldük, hayatları birleştirdik; yolları böldük, gönülleri birleştirdik.” 
Ayrıca
“Kesinlikle yapılamaz, yapılması mümkün değil.” denen Anadolu’nun aziz dağı
Ilgaz delindi, geçtiğimiz yıl hizmete girerek Ankara-Kastamonu arasını üç buçuk
saatten iki saate düşürerek ekonomiye ciddi katkı sağladı. Ilgaz 15 Temmuz
İstiklal Tüneli, Bakanlığımızın ve Karayolları Genel Müdürlüğümüzün bir yüz
akıdır ve şu an hâlihazırda trafiğe açılan en uzun tüneldir. 
Takdir edersiniz
ki beş dakikalık süre içerisinde Karayollarının yapmış olduğu hizmetleri
anlatmak burada mümkün değildir, bunun için saatler, günler yetmez. Ben bu vesileyle,
Türkiye’nin geleceğe yolculuğunu, yürüyüşünü emin adımla gerçekleştiren Sayın
Cumhurbaşkanımıza, Sayın Başbakanımıza, AK PARTİ iktidarlarının kadrolarına,
Ulaştırma, Denizcilik ve Haberleşme Bakanlığına, Karayolları Genel
Müdürlüğümüze teşekkür ediyorum. Cumhurbaşkanımız ve Genel Başkanımız Sayın
Recep Tayyip Erdoğan’ın da dediği gibi, Ferhat misali, dağları dele dele
geliyoruz. 
Sayın Başkan,
günlerdir Mecliste ada sulandırılmasıdır gidiyor. Dünya denizcilik ticaretini
bilmeyenler, maalesef boş boş konuşuyor ve âdeta denizcilik camiasını küçümseme
ve karalama kampanyasını başlatmışlar. 
Dünya denizcilik
ticaretinin yüzde 85’i deniz taşımacılığıyla yapılmaktadır. Dünya üzerindeki
denizcilik şirketleri, çoğu gemilerini çeşitli ülkelerdeki bayraklara
kaydettirmektedir. Bu başlıca ülkeler, Marshall, Malta, Liberya, Panama gibi
ülkelerdir. Bu kayıtlı şirketler, birer gemi sicil şirketidir. Bu sicil
şirketleri, tüm dünya denizcilik şirketleri tarafından kurulmaktadır. Ülke
şirketleri bu bayraklarla dolaşan önemli başlıca ülkeler Amerika, Almanya,
Japonya gibi, Çin gibi ülkelerdir. 
Bunların her
biri gemi üzerinde kayıtsız sicil şirketleri olduğundan dolayı, para transferi
vesaire de olmaz. Bu şirketler ana şirketlerden yönetilir. Sadece bazı
ülkelerin bayrakları, dünya deniz taşımacılığında daha üst sınıflarda ve
prestijli kabul edildiği için rekabet giderlerinin artırılması ve limanlarda
kolay dolaşımın sağlanması için bu şirketler kurulur. Artık bu yalan ve iftira
tiyatrosundan vazgeçilmesini diliyor, hepinize saygılar sunuyorum. (AK PARTİ
sıralarından alkışlar) 
BAŞKAN –
Teşekkür ediyorum. 
ENGİN ÖZKOÇ
(Sakarya) – Sayın Başkan…
BAŞKAN – Şimdi
de Ağrı Milletvekili Cesim Gökçe konuşacaktır. 
Buyurun Sayın
Gökçe. (AK PARTİ sıralarından alkışlar). 
ENGİN ÖZKOÇ
(Sakarya) – Sayın Başkan… 
BAŞKAN – Pardon,
eğer acil değilse -çağırdım- ya da hemen söyleyecekseniz… 
ENGİN ÖZKOÇ
(Sakarya) – Konuşmacıdan sonra şey yapalım. 
BAŞKAN –
Sonrakinde, tamam, kusura bakmayın, fark etmedim. 
Buyurun. 
AK PARTİ GRUBU
ADINA CESİM GÖKÇE (Ağrı) – Sayın Başkan, değerli milletvekilleri; 2018 Yılı
Merkezî Yönetim Bütçe Kanunu Tasarısı üzerine grubum adına söz almış
bulunuyorum. Bu vesileyle Genel Kurulu saygılarımla selamlıyorum. 
Bugün, dünyayı
kontrol etmeye çalışan güç odakları siyasi, ekonomik ve kültürel birçok
bileşenden meydana geldikleri küresel sistemle coğrafyamızı yeniden dizayn
etmeye çalışmaktadırlar. Küresel güç düzeninde, hiçbir ilke, ahlak, kural
tanımadan işgal, yağma, kan ve gözyaşı vardır, yağmalama ve işgale direnenleri
cezalandırma vardır. Sistemin en büyük açmazı ve tehlikesi, dizginlenemeyen
hırsı ve açgözlülüğüdür. Gölgesinden faydalanmadıkları ağacı bile kesmek
bunların âdeta sünnetindendir. 
Komünizmin
çökmesi ve bu tehdidin ortadan kalkmasıyla mevcut küresel sistem sorgulanmaya
başlandı. Bunu bilen küresel sistem aktörleri, komünizmi temsil eden kırmızının
yerine yeşili yani İslam’ı koymak suretiyle yeni bir düşman icat etmiş ve o
günden bugüne İslam tehdidi ve tehlikesiyle kendilerini kurgulamışlardır. 
1989 yılında
komünizmin çökmesinden sonra Türkiye’yi de Amerika’nın yeni politikalarına
uyumlu hâle getirmek için darbeler yapılmıştır. Sayın Cumhurbaşkanımız,
İsrail’in Filistin’deki soykırımına “…”(x)
dediği için, “Dünya, 5’ten büyüktür.” dediği için, küresel sistemi eleştirdiği
için terör örgütlerinin ipleri bırakılmış, 15 Temmuz darbe teşebbüsü
planlanmıştır. Türkiye örneğinden hareketle FETÖ, PKK, DEAŞ, DHKP-C gibi farklı
ideolojilere sahip terör örgütleri arasındaki dayanışma, bu örgütlerin aynı
patrona hizmet ettiğini göstermektedir. Terörizm, mevcut hâliyle kapitalist
sistemin icat ettiği son endüstridir. 
ABD ve
İsrail’in, herkesi susturduğunu, sindirdiğini, bastırdığını düşündüğü bir anda,
İslam dünyasının, Sayın Cumhurbaşkanımızın önderliğinde, mukaddesatı olan Kudüs
için bir araya gelmesi ve hakikati haykırması, aldığı kararla ABD’yi uyaran,
kınayan, eleştiren bir manifesto ortaya koyması onlar açısından büyük hayal
kırıklığı olmuştur. İslam İşbirliği Teşkilatının, en yüksek katılımla
gerçekleştirilen zirvede işgalci terör devleti İsrail ve ABD’ye misillemede
bulunarak aldığı karar, çok önemli bir kilometre taşı oluşturmaktadır. 
Haçlı-siyonist
ittifakına, faşistlere, zalimlere, gaddarlara ve zorbalara karşı fiilen tepki
vermek, rest çekmek, insani, İslami ve ahlaki bir gerekliliktir. Orta Doğu,
artık isyanlardan, savaşlardan, küresel haramilik düzeninden tevhit, adalet,
barış, birlik, kardeşlik ve hikmeti esas alan, fıtrata uygun değerlerle
kurtulabilir. Bunun için biz bugün artık ayağa kalktık, tarihimizi ve
kişiliğimizi yeniden keşfettik; dik duruşun, onurun, özgürlüğün, yerliliğin ve
millîliğin ne olduğunu öğrendik. 
Bu, yeniden
dirilişin, yeniden tarih yazmanın, yeniden ayağa kalkmanın mücadelesidir.
Ülkelerimizin, şehirlerimizin, insanlarımızın üzerindeki yüz yıllık ağırlıktan
kurtulma, ayaklarımızdaki ve zihinlerimizdeki esaret zincirlerini kırma
mücadelesidir. Biliyorlar ki Türkiye ayağa kalkarsa Kudüs korunur, Mekke
korunur, Medine korunur, tarih dirilir, coğrafya dirilir, Müslüman dünya dirilir,
kadim şehirlerimiz şenlenir. Onun için yeniden başlatılan ve Müslümanları tarih
dışına itmeyi amaçlayan büyük istilanın en vahim tablosuyla karşı karşıyayız. 
“Savaşı İslam’ın
kalbine ve merkezine taşıyacağız.” diyenler, İslam iç savaşı projesi yapanlar,
Irak’tan, Afganistan’dan, Libya’dan, Suriye’den İslam’ın kalbine, Kudüs’e,
Mekke ve Medine’ye yöneldi. Bu uğursuz rüzgârı tersine çevirmekten başka
ihtimalimiz yok. İslam yurdunu istiladan ve ihanetten temizlemekten başka
yolumuz yok. Bir kez daha esaret altına girmeye ve bu hesaplaşmayı bir daha
kaybetmeye hiç tahammülümüz yoktur. Bu hesaplaşmanın Türk’ü, Kürt’ü, Arap’ı,
Acem’i yoktur. 
Kudüs’ü
savunmak, sadece mazlum Filistin halkının sorumluluğu değil, İslam kimliğine
sahip milyarların sorumluluğudur diyorum ve bu duygu ve düşüncelerle 2018
bütçemizin hayırlı olmasını temenni eder, saygılar sunarım. (AK PARTİ
sıralarından alkışlar)
BAŞKAN –
Teşekkür ediyorum. 
Evet Sayın
Özkoç, sizi dinliyorum. 
ENGİN ÖZKOÇ
(Sakarya) – Sayın Başkan… 
BAŞKAN –
İsterseniz 60’a göre yerinizde…
ENGİN ÖZKOÇ
(Sakarya) – Olur. 
BAŞKAN –
Buyurun. 
III.- AÇIKLAMALAR (Devam)
5.- Sakarya Milletvekili Engin Özkoç’un, Kastamonu
Milletvekili Murat Demir’in 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın altıncı tur
görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
ENGİN ÖZKOÇ
(Sakarya) – Sayın Başkan, değerli milletvekili arkadaşlarım; önceki
konuşmacımız Cumhuriyet Halk Partisinin açıkladığı offshore ülkelerindeki
şirketlerle ilgili belgeler üzerine “Yalan ve iftiralardan vazgeçin.” diyerek
bir sataşmada bulunmuştur ancak ben sataşmadan söz almadım. Teşekkür ediyorum,
60’a göre de söz verdiniz. Sadece kayıtlara geçsin diye ifade ediyorum,
açıkladığımız belgelerin hepsi gerçek belgelerdir ve cumhuriyet savcılığının
bizden istediği belgeleri biz kendilerine ilettik. Burada da defalarca basına
ve ilgili milletvekillerine de ilettik. 
Ancak, buradan
bir şey daha ifade etmek istiyorum. Bunu sadece biz söylemiyoruz, bunu
Hükûmetiniz de söylüyor, bakanlarınız da söylüyor. Vergi Usul Kanunu’nda, 2006
yılında yayınlanan maddeye uygun olarak, (7)’nci fıkrasına uygun olarak… Orada
diyorsunuz ki: “Bu offshore ülkeleri açıklanacak ve bunlara hangi kurum
olduğuna bakmaksızın yüzde 30 vergi kesilecek.” Eğer bu olursa zaten bu sorun
temelden çözülecektir. Bunun bir an önce gerçekleşmesi gerekir. Böylece bu
tartışmalara bir son verelim.
BAŞKAN –
Teşekkürler, kayıtlara geçmiştir.
II.- KANUN TASARI VE TEKLİFLERİ
İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
A) DIŞİŞLERİ BAKANLIĞI (Devam)
1) Dışişleri Bakanlığı 2018 Yılı Merkezî Yönetim Bütçesi
2) Dışişleri Bakanlığı 2016 Yılı Merkezî Yönetim Kesin
Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Bütçesi
2) Ekonomi Bakanlığı 2016 Yılı Merkezî Yönetim Kesin Hesabı
C) SAĞLIK BAKANLIĞI (Devam)
1) Sağlık Bakanlığı 2018 Yılı Merkezî Yönetim Bütçesi
2) Sağlık Bakanlığı 2016 Yılı Merkezî Yönetim Kesin Hesabı
Ç) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2018
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2016
Yılı Merkezî Yönetim Kesin Hesabı
D) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2018 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2016 Yılı Merkezî Yönetim
Kesin Hesabı
E) TÜRKİYE SAĞLIK ENSTİTÜLERİ BAŞKANLIĞI (Devam)
1) Türkiye Sağlık Enstitüleri Başkanlığı 2018 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2016 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2016 Yılı Merkezî Yönetim
Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2016 Yılı Merkezî Yönetim
Kesin Hesabı
Ğ) ULAŞTIRMA, DENİZCİLİK VE HABERLEŞME BAKANLIĞI (Devam)
1) Ulaştırma, Denizcilik ve Haberleşme Bakanlığı 2018 Yılı
Merkezî Yönetim Bütçesi
2) Ulaştırma, Denizcilik ve Haberleşme Bakanlığı 2016 Yılı
Merkezî Yönetim Kesin Hesabı
H) KARAYOLLARI GENEL MÜDÜRLÜĞÜ (Devam)
1) Karayolları Genel Müdürlüğü 2018 Yılı Merkezî Yönetim
Bütçesi
2) Karayolları Genel Müdürlüğü 2016 Yılı Merkezî Yönetim
Kesin Hesabı
I) BİLGİ TEKNOLOJİLERİ VE İLETİŞİM KURUMU (Devam)
1) Bilgi Teknolojileri ve İletişim Kurumu 2018 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2016 Yılı Merkezî
Yönetim Kesin Hesabı
İ) SİVİL HAVACILIK GENEL MÜDÜRLÜĞÜ (Devam)
1) Sivil Havacılık Genel Müdürlüğü 2018 Yılı Merkezî Yönetim
Bütçesi
2) Sivil Havacılık Genel Müdürlüğü 2016 Yılı Merkezî Yönetim
Kesin Hesabı
BAŞKAN – Söz
sırası Elâzığ Milletvekili Metin Bulut’a aittir.
Buyurun Sayın
Bulut.
AK PARTİ GRUBU
ADINA METİN BULUT (Elâzığ) – Sayın Başkan, çok kıymetli milletvekilleri; Bilgi
Teknolojileri ve İletişim Kurumu bütçesi üzerine Adalet ve Kalkınma Partisi
Grubu adına söz almış bulunuyorum. Gazi Meclisi ve aziz milletimizi saygıyla
selamlıyorum.
Kısa adı BTK
olan Bilgi Teknolojileri ve İletişim Kurumu ile ülkemizin bilişim sektörüne
ilişkin bazı bilgileri sizlerle paylaşmak istiyorum.
Elektronik
haberleşme sektörünü düzenlemek ve denetlemek amacıyla 2000 yılında kurulan ve
Türkiye’nin ilk sektörel düzenleyici kurumu olan BTK öncelikli olarak
sürdürülebilir bir rekabet ortamı oluşturmayı ve tüketicileri korumayı
hedeflemiştir. Bu kapsamda, 2003 yılından bu yana konulan çalışmalar
neticesinde, 2016 yılı sonu itibarıyla bilgi ve iletişim teknolojilerinin pazar
büyüklüğü iletişim teknolojileri için 64,7 milyar TL, bilgi teknolojileri için
29,6 milyar TL olmak üzere toplam 94,3 milyar TL’ye ulaşmıştır. 2003 yılında
geniş bant abone sayısı 19 bin ve mobil abone sayısı 28 milyon iken, 2017 Eylül
ayı itibarıyla da geniş bant abone sayısı 67,9 milyona ulaşmış, mobil abone
sayısı ise 77,9 milyona ulaştırmıştır. Tabii, bu hızlı artışta 2009 yılından
itibaren sunulmaya başlanan mobil geniş hat internet hizmetinin etkisi elbette
ki büyük olmuştur. Eylül 2017 itibarıyla mobil geniş bant abone sayısı 56,5
milyonu aşarken, 2010 yılında 150 bin olan fiber abone sayısı Eylül 2017’de de
2,2 milyona ulaşmıştır. Elektronik haberleşme sektöründe işletmecilerimizin
2003-2017 Eylül arasındaki dönemde yapmış oldukları toplam yatırım tutarıysa
113,8 milyar TL’yi bulmuştur.
Çok
kıymetli arkadaşlar, 3 Kasım 2002 tarihi Türkiye’nin kaderi için nasıl bir
dönüm noktası olmuşsa, o gün itibarıyla Ulaştırma, Denizcilik ve Haberleşme Bakanımız
olan Sayın Binali Yıldırım’ın vizyoner bakış açısı da ve bununla alakalı atmış
olduğu adımlar da bilişim sektörünün kaderi için gerçekten bir dönüm noktası
olmuştur. Bunlardan en önemlisi elektronik haberleşme sektörünün kaderini
değiştirecek olan 4,5G yetkilendirmesiyle gerçekleşmiştir. Bu adımla tamamen
ithalata dayalı bir sektör olan elektronik haberleşmede kullanılan ürünlerin
yüzde 45’e varan oranlarda yerli malı belgeli ürünlerden karşılanması, yüzde
10’luk kısmının da KOBİ’lerden karşılanması şartı getirilmiştir. Yine, ULAK
Projesi’yle de 4,5G teknolojisinde millî ve yerli baz istasyonu geliştirilerek
bu üretim planlanmıştır, şu anda üretim aşamasındadır.
Çok
kıymetli milletvekili arkadaşlarım, konuşmamı bitirmeden önce dünyanın ve
bizlerin gündeminde olan Kudüs meselesi ve İslam İşbirliği Teşkilatı hakkında
da birkaç şey söylemek istiyorum. Donald Trump’un yapmış olduğu talihsiz
açıklamanın ilk dakikalarından itibaren Cumhurbaşkanımız Sayın Recep Tayyip
Erdoğan’ın göstermiş olduğu tavır ve İslam İşbirliği Teşkilatını Dönem Başkanı
olması sıfatıyla olağanüstü zirveyle toplaması, İstanbul’da bunların toplanması
dünya kamuoyunda gerçekten çok büyük bir ses getirmiştir. Başta ülkemizde olmak
üzere dünyanın her tarafında gösterilen haklı tepkilerin alınan karar üzerinde
onarıcı etkilerini zaman içerisinde inşallah hep birlikte göreceğiz. Farklı
kesimlerin de bizimle birlikte aynı tepkiyi vermiş olması gerçekten çok
kıymetlidir. 
Yine, bu Meclis
çatısı altında bulunan tüm siyasi partilerimizin birlikte kayıt altına almış
olduğu güçlü tepki, niteliği ve talebi açısından da tarihe düşülmüş kıymetli
bir nottur diye düşünüyorum. 
Sürem bitti. 
Bu kanun
tasarısının ülkemize, milletimize hayırlı ve uğurlu olmasını temenni ediyor,
hepinizi saygı ve muhabbetle selamlıyorum. (AK PARTİ sıralarından alkışlar) 
BAŞKAN –
Teşekkür ediyorum. 
Adalet ve
Kalkınma Partisi Grubu adına son konuşmacı Kırşehir Milletvekili Salih
Çetinkaya. 
Buyurun Sayın
Çetinkaya. (AK PARTİ sıralarından alkışlar) 
AK PARTİ GRUBU
ADINA SALİH ÇETİNKAYA (Kırşehir) – Sayın Başkan, değerli milletvekilleri; 2018
Yılı Merkezi Yönetim Bütçe Kanunu Tasarısı’nın Sivil Havacılık Genel Müdürlüğü
bütçesi üzerinde grubum adına söz almış bulunmaktayım. Bu vesileyle, Gazi
Meclisimizi ve aziz milletimizi saygıyla selamlıyorum. 
Türk sivil
havacılığı, son on beş yıldır istikrarlı bir biçimde büyümekte ve 2023
hedeflerine adım adım yaklaşmaktadır. Türkiye, hava ulaştırmasında merkez
konumuna gelmiş ve İstanbul Atatürk Havalimanı yolcu sayısı bakımından Avrupa’da
5’inci ve dünyada 14’üncü sıraya yerleşmiştir. 
Değerli
arkadaşlar, AK PARTİ hükûmetlerinin çalışmaları sonucunda atıl olan
havaalanlarımız kullanıma açılmış ve modernize edilerek kapasiteleri
artırılmıştır. Bunun yanında, yeni havaalanları projelendirilerek yapımlarına
başlanmıştır. 2003 yılında 26 olan aktif havalimanı sayısı bugün itibarıyla
55’e ulaşmıştır. 162 olan uçak sayımız yüzde 218 artışla 515’e, hava yolu
işletme sayısı 13’e, hava taksi işletme sayısı 42’ye, genel havacılık işletme
sayısı 74’e, balon işletme sayısı 26’ya, bakım ve eğitim işletme sayısı 135’e
ve yer hizmetlerinde çalışma ruhsatlı şirket sayısı da 45’e ulaşmıştır. Hava
ulaştırma anlaşmamız bulunan ülke sayısı 2003 yılında 81 iken bugün itibarıyla
169’a yükselmiştir. Dış hatlarda uçuş ağımıza 236 yeni nokta ekleyerek bugün
yurt dışında 296 noktaya uçuyoruz. Sivil havacılıkta istihdamda da büyüme
sağlanarak 2003 yılında 65 bin civarında olan çalışan sayısı 2016 sonu
itibarıyla 191.709’a ulaşmıştır. Bu gelişmelerin bir sonucu olarak, son on dört
yılda sektörün cirosu 2,2 milyar dolardan tam 20 milyar dolara ulaşmıştır.
Değerli
milletvekilleri, bilindiği üzere, ülkemiz uluslararası sivil havacılık
organizasyonlarında etkin bir şekilde görev almaktadır. Bunların yanında,
kurucu üyeleri arasında olduğumuz fakat altmış altı yılı aşkın süredir temsil
imkânı bulamadığımız Uluslararası Sivil Havacılık Organizasyonunda 172 üye
ülkenin 156’sının oyunu alarak yönetim kurulu üyesi seçilmiştir. Türkiye’nin
yolcu sayısı, uçak trafiği denetim rakamlarıyla dünyada rekor üstüne rekor
kıran bir ülke olmakla kalmayıp üyesi olduğu uluslararası örgütlerin karar alma
mekanizmalarına dâhil olması da bugün sivil havacılığın dünya ölçeğinde geldiği
noktayı bir kez daha gözler önüne sermektedir.
Değerli arkadaşlar,
AK PARTİ olarak havacılık sektörünün ihtiyaç ve beklentilerini karşılayacak
adımları atma konusunda büyük titizlik göstermekteyiz.
Konuşmamın
sonunda bir iki hususu belirterek sözlerime son vereceğim. İlimiz Kırşehir,
seçim bölgemiz Kırşehir. Sayın Ulaştırma Bakanım, Türkiye’nin her yerinde
olduğu gibi Kırşehir’de de gerçekten tarihî yatırımlara imza atıyorsunuz. Sizi
ve ekibinizi tebrik ediyorum, tüm çalışma arkadaşlarınıza da başarılar
diliyorum. 
Sayın Bakanım,
şimdi, Kırşehir Kesikköprü-Ortaköy yolunun -bölünmüş yol- BSK olarak 26 Aralık
2017’de ihalesi yapılacaktır, hayırlı olsun. Hemşehrilerime de buradan duyurmak
istiyorum. Sayın Bakanım, Kesikköprü-havaalanı arası 38 kilometre kalıyor.
Bizim kullandığımız havaalanı Kapadokya Havaalanı. Bu 38 kilometrenin projesi
tamamlandı, inşallah yatırım programına teklif edilecek, bu yatırım
programından da inşallah 2018 yılı içinde de ihalesinin yapılmasını önemle
bekliyoruz. 
Şimdi, Kırşehir
çevre yolu 25 kilometre. Uzun süredir bekliyoruz bunu. Sayın Başbakanımız
Kırşehir mitinginde de bundan bahsetmişti. İnşallah projesi tamamlandı, yatırım
programına da alınmasını ve ihale edilmesini talep ediyoruz. 
Ben sözlerimin
sonunda 2018 yılının ve bütçesinin hayırlara vesile olmasını Rabb’imden niyaz
ediyorum. 
(Mikrofon
otomatik cihaz tarafından kapatıldı) 
SALİH ÇETİNKAYA
(Devamla) – Emeği geçen tüm bürokratlarımıza, Cumhurbaşkanımıza, Başbakanımıza
teşekkür ediyorum. 
2018’in barışın,
kardeşliğin hâkim olduğu bir yıl olmasını da temenni ediyor, saygılar sunuyorum.
(AK PARTİ sıralarından alkışlar) 
BAŞKAN –
Teşekkür ediyoruz.
Böylece, Adalet
ve Kalkınma Partisi Grubu adına konuşmalar tamamlanmıştır. Söz sırası
Milliyetçi Hareket Partisi Grubu adına konuşmacılarda. 
İlk konuşmacı,
Milliyetçi Hareket Partisi Grubu adına Denizli Milletvekili Emin Haluk Ayhan.
Sayın Ayhan,
sizin konuşmanız ve bundan sonraki grubunuz adına tüm konuşmalar yirmi dakika
süreyle sınırlandırılmıştır.
Buyurun efendim.
(MHP sıralarından alkışlar) 
MHP GRUBU ADINA
EMİN HALUK AYHAN (Denizli) – Teşekkür ediyorum Sayın Başkan. 
Sayın Başkan,
değerli milletvekilleri; 2018 Yılı Merkezi Yönetim Bütçe Kanunu Tasarısı ve 2016 Yılı Merkezi Yönetim Kesin Hesap Kanunu Tasarısı’nın
Ekonomi Bakanlığı bütçesi üzerinde Milliyetçi Hareket Partisi Grubunun görüşlerini
arz etmek üzere söz aldım. Bu vesileyle yüce heyetinizi saygıyla
selamlıyorum.
Milliyetçi
Hareket Partisi olarak, en sondan söyleyeceğimi baştan ifade etmek istiyorum.
Bizim bu konulardaki eleştirilerimiz, Milliyetçi Hareket Partisi olarak
yaptığımız eleştiriler, Türkiye ekonomisinin sorunlarının çözümüne, toplumsal
huzur ve refahın artırılmasına yöneliktir. Ülkemizin kalkınması ve milletimizin
hak ettiği refah seviyesine ulaşılması için, Türkiye'de ekonomi alanında hızlı
bir reform gündemi oluşturulmalı ve bu uygulanmalıdır. Tabii ki bütün bunları
söylerken eleştirilerimizi de söyleyeceğiz, müspet yönlerini ifade ederken
olumsuz gelişmelerin düzeltilmesi amacıyla da bu hususları beyan edeceğiz.
Konuşmamın başlangıcında bazı olumsuz hususları, gelişmeleri ifade ederek,
bunların düzenlenmesini, değiştirilmesini, bunlara yönelik gelişmelerin müspete
çevrilmesini talep ediyoruz, bunun için ilk başlangıçta bazı tenkitlerimizi
ifade edeceğiz. 
Şimdi, Sayın
Bakanım, siz olmasanız hakikaten bütçe çok büyük sıkıntı içinde. Bu dâhilde
alınan KDV kasım ayında yüzde 24 düştü, ithalde alınan KDV de yüzde 28 arttı.
Ocak-kasımda dâhilde alınan KDV yüzde 2,7 arttı, ithalde alınan da yüzde 29,7
arttı. Yani burada yaklaşık 100 milyar TL bütçeye bir gelir kaydediliyor, bu,
kabaca 29-30 milyar civarında. Hakikaten, siz bu ithalatı yapmasanız, bütçe
açığı iyice yukarı gidecek. Biz, tersinden bakarak olaya bir bakalım dedik. 
Şimdi, diğer
taraftan, gerek ette gerekse diğer tarım ürünlerinde vergileri düşürüyorsunuz
ama düşürmek çare olmuyor. Bakın, ette daha önce yaptınız. Diyanet Vakfı bu işi
daha güzel yapıyor. Nasıl yapıyor? Yurt dışında bir kurbanı buradan yaklaşık
200 lira daha aşağı temin ediyor baktığınız zaman. Bir de bunu incelemek lazım.

Ben
bunu 2013’te bütçe görüşmeleri sırasında -o zaman siz Bakan değildiniz- ifade
ettim. Ama o zaman yapılan yanlışlar hâlâ devam ediyor. Sanki gümrüğü açınca,
oranlar düşünce içeride fiyatları dengeliyorsunuz ama içeriye yaptığınız
tahribatın farkında olmuyorsunuz. 
Geçen
yıl ben yine bu Bakanlığın bütçesini görüştüm, “Talimatla faizi, seferberlikle
kuru düşürüyorsunuz.” diye söyledim. Hakikaten 2,85 -yüzde 10 köpüğü de dikkate
alırsanız- sizin söylediğiniz tarihten bu yana kurda yaklaşık yüzde 40 bir şey
var. Diğer taraftan “faiz, faiz” diyordunuz, siz “faiz” dedikçe faiz de yüzde
8’den 13,5’a geldi; 13,25’e geldi. Oradaki artış da yaklaşık yüzde 65. 
Şimdi,
bu konularda hassasiyetle durulması lazım, bu konuların iyi incelenmesi lazım. 
Şimdi,
hep söylüyorum, ekonomi yönetimi her gün beyanat verme yarışına girmek yerine
kendi alanındaki yere odaklansa, o alana odaklansa ülke açısından çok daha
faydalı olacağı kanaatindeyim. Bir diğer taraftan, bu teşvikler olsun, dâhilde
işleme izin belgeleri olsun, Resmî Gazete’de yayınlıyorsunuz. 
Sayın
Bakanım, sizden hassaten rica ediyorum, şu sektörel ara toplamlarını bir koyun
oraya ya da Excel’le bize gönderin, biz kendimiz toplayalım. Rica ediyorum
bürokrat arkadaşlardan, bunu sağlamakta zorluk oluyor. Belki bir değerlendirme
yaparsak sizin de faydanıza olur. 
Bir
diğer husus, bu TMSF’ye devredilen terör örgütü FETÖ’ye ait şirketlerin
DFİF’ten, teşvikten, bu dâhilde işleme izin belgelerinden ne kadar istifade
ettiklerine dair bir araştırma yaptırmanızı sizden istiyoruz, talep ediyoruz. 
Tabii,
biz baştan söyleyelim bütün bunları, söyleyeceklerimizi, şimdi de genel bir
değerlendirme yapalım. 
Sayın
Başkan, sayın milletvekilleri; dünya ticaretinin arttığı bir dönemdeyiz.
Nitekim, dünya ticaretine ilişkin uluslararası kurumlar da tahminlerini yukarı
doğru revize ettiler. Dünya Ticaret Örgütü, 2017 yılındaki dünya ticaret
hacmine ilişkin tahminini yüzde 1,2 puan artırarak 3,6’ya çekti. 2018 yılında
ise küresel ticarette yüzde 3,2 oranında artış var. Diğer taraftan, IMF
tahminine göre dünya mal ve hizmet ticaretinin 2017 ve 2018’de yaklaşık yüzde
4’er artması öngörülüyor. Dünya konjonktüründe son on beş yılda yaşanan zor
sürecin atlatılmaya, büyüme dinamiklerinin harekete geçmeye başladığı bir
döneme giriyoruz. ABD’de ve önemli ticaret partnerlerimizden Avrupa Birliğinde
2017 yılı, ekonomik olarak toparlanmanın ivmelendiği bir yıl olmuştur. 2018
yılı büyüme tahminleri de yükselmektedir.
Sayın Başkan,
sayın milletvekilleri; küresel ticaret artarken Türkiye’nin bundan daha fazla
pay alması gerekir. Nitekim, 2017 yılındaki ihracat performansında dünyadaki bu
olumlu gelişmenin havası yok değil. Aynı zamanda avro-dolar kurundaki
yükselmenin ihracatımızı dolar cinsinden daha yüksek rakamlara taşıdığı da bir
vakıa. 2017 yılında net ihracatın büyümeye yüzde 1,3 katkı sağlayacağı tahmin
ediliyor. Geçen yıl negatif, eksi 1,3’tü. Bu yılın üçüncü çeyreği itibarıyla
yüzde 11’lik büyümeye net ihracat katkısı sadece binde 3. Büyüme nereden
gelmiş? 7 puanı hane halkı tüketiminden; 3,6 puan yatırımlardan; binde 3 puan da
devlet tüketiminden. “Bu büyüme planlanarak, bilerek yapılan bir büyümedir;
verdiğimiz desteklerin, yatırımların, ilgili politikaların başarılı bir
sonucudur.” diyorsunuz, bu şekilde beyanlarınız var. İhracatın katkısı düşüyor.
Bunu herhâlde planlamamıştınız. Büyümeye en az katkı veren alan, bu sizin
uğraştığınız alan. Bu konuda eskiden bir sorumluluk ve görev almış olan bir
arkadaşınız olarak da şapkayı önümüze koyup ciddi olarak hep beraber düşünmemiz
gerektiğine inanıyorum.
2018 yılında
Orta Vadeli Program’da büyümeye ihracattan yüzde 0,8 yani binde 8 katkı
hedefleniyor. Program döneminde bu daha sonra binde 7’yi aşmayacak. Geçmiş
dönemlerde bu negatifti ama gelecek dönem için de hedefler makul bir şekilde
belirlenmiş demek mümkün mü? Bunu söyleyebilir miyiz? Yani burada, ihracatta ve
dış ticaret dengesinde bir yapısal dönüşüm ve ciddi bir yatırım ile katma değer
artışı beklenmediği anlaşılıyor. Yoksa ihracatın katkısını daha yüksek
tutabilirdiniz. Oysa Türkiye'nin önümüzdeki yıllarda büyüme hikâyesinin net
ihracata, yatırımlara ve üretime dayalı olması gerekiyor. Koyduğunuz
hedeflerde, bütçe hedeflerinde, maalesef, böyle bir perspektifi yakalamak
mümkün değil. 
Sayın Başkan,
sayın milletvekilleri; ihracatta hedefi tutturamadınız demek mümkün. Hedefi
kendinize yaklaştırdınız. Geçen yıl içinde, 2015 ve 2016 yıllarında da 3 tane
orta vadeli program hazırlandı. 2015’teki Orta Vadeli Program’da 2017 hedefi
170 milyar dolardı. 2016 yılında hazırlanan Orta Vadeli Program’da ise 175,8
milyar dolar. 2016 revizede ise bu hedefi 153,3 milyar dolara çektiniz.
2018-2020 yani son Orta Vadeli Program’da hedef 156,5 milyar dolar ve siz bunu
nihayet tutturacaksınız. Hedefi kendinize doğru, ne yapıyorsunuz, çekiyorsunuz.

ERHAN USTA
(Samsun) – Haluk Bey, Onuncu Plan’da hedef ne olmuş?
EMİN HALUK AYHAN
(Devamla) – OVP’de siz “100 milyar dolar” diyorsunuz, evet -2010 planı için de-
2023’e baktığınız zaman da oradan, nereden geliyor? 250 milyar doların üzerinde
değil mi, gitmek için, aradaki fark. Evet, maalesef orada öyle bir terslik var.
Şimdi, 2018’i,
2023’ü… 2010 yılındaki ihracatın kaç olacağına henüz net bir şekilde karar
vermiş değilsiniz. Orta vadeli programda 2020 yılı ihracat hedefi 195 milyar
dolar. 2023 yılında 500 milyar dolar hedef vardı. İhracatta baz etkisi yarattınız
Sayın Bakanım. Bu ülkenin ihracatı artırmaya en fazla ihtiyacı olan dönemde,
üstelik TL yüzde 40 değer kaybetmişken, ihracat geriliyordu. Bu yıl ihracatımız
artıyor, ne güzel ama ithalat artışı bu artışın 2 misli oran olarak, dış
ticaret açığı bu artışın 3 misli oran olarak. Maalesef, onca açıklanan teşvik
ve döviz kurlarındaki hızlı yükselişe rağmen, ihracatta sürdürülebilir bir
artış gerçekleştirebildiğimizi ülke olarak söylememiz mümkün gözükmüyor.
İnşallah biz yanılıyor oluruz, hep beraber bunu yapmış oluruz. Dış ticaret
açığı ihracattan hızlı artıyor. 
Bakınız, kasım
ayında ihracat bir önceki yılın aynı ayına göre yüzde 11 arttı, ithalat yüzde
21 arttı, dış ticaret açığı yüzde 52,4 arttı. Ocak-kasım on bir aylık dönemine
baktığımız zaman, ihracatta bir önceki yıla göre yüzde 10 oranında artış var,
ithalatta yüzde 17 artış var, dış ticaret açığında yüzde 33,3 artış var.
İhracatın ithalatı karşılama oranı yüzde 68’e geriledi. Geçen yıl bu, aynı
dönemde yüzde 75,7’ydi. En fazla ithalat yine ham madde, ara mallar grubunda
yapıldı. Ocak-kasım ara malı ithalatı yüzde 27 arttı, yatırım malları ithalatı
yüzde 10,5 geriledi. Peki, bu rakamlar neyi ifade ediyor? İhracat artışının 3
katından fazla -oran olarak- dış ticaret açığı artıyor. Üretimin ithalata bağımlılığı
hızla yükselmeye devam ediyor. İhracat artışı yatırımları yeterince
sürükleyemiyor. Yatırım malları ithalatındaki gerilemeden bu görülüyor. 
Sayın
Başkan, sayın milletvekilleri; 2017 yılı Ocak-Kasım döneminde sektörlerimizin
dış ticaret performansına baktığımızda, ihracat açısından bu bize önemli
ipuçları veriyor. 
Sayın
Bakan, tekstilde iyiyiz, tarımda iyiyiz, otomotivde iyiyiz. İyilik izafi. Yani
burada dış ticaret fazlamız var; tekstilde 10,8 milyar dolar, otomotivde 8,5
milyar dolar, tarım ürünlerinde 2,7 milyar dolar fazlamız var. Buna mukabil,
demir çelik sektörü ihracatı 7,4 milyar dolar, ithalatı 15,1 milyar dolar,
bizim açığımız bu sektörde 8,3 milyar dolar. Petrokimyada dış ticaret açığı 16
milyar dolar. Makine, elektronik sektöründe dış ticaret açığı 18,7 milyar
dolar. Elektrikli makine ve cihazlarda dış ticaret açığı 11,7 milyar dolar.
Enerji sektöründe ise -rakamları, ithalat ve ihracatı zamandan dolayı
vermiyorum ama- dış ticaret açığı 23,3 milyar dolar. 
Sonuç
olarak, Sayın Bakanım, biz dış ticarette açık üretme dinamiklerini yok etmiş
değiliz, yok edememişiz. Bunların neyse tedbirleri alalım. Getirin buraya, biz
de destek verelim. Neticede sizin yapacağınız müspet bir olay memleket için.
Getirin, onlara destek verelim. Bakın, AKP döneminde 2,5 trilyon dolar ithalat
yaptık; 1,6 trilyon dolar ihracatımız var, 950 milyar dolar neyimiz var, dış
ticaret açığımız var. Bunun sadece 300 milyar doları sizin Bakanlık yaptığınız
dönemde, aşağı yukarı. Şimdi, dış ticaret aleyhimize gelişmiş. Dış ticaretin
temel yapısal sorunları çözülemediği gibi, bunun yansımaları bu verilerden
ortaya çıkıyor. Hâl böyleyken sadece “İthalat artıyor.” diye sevinmek, en hafif
ifadeyle, doğruyu söylememek olur. Bu rakamlara sadece bakmak, aynı zamanda
doğruyu okuyup gereken tedbirleri, uzun süredir alınmayan tedbirleri almak
zorundayız. Bu manzarayı değiştirmek için alınacak yapısal tedbirlere biz
Milliyetçi Hareket Partisi olarak katkı vermeye, her türlü katkıyı vermeye,
desteği vermeye hazırız. 
İhracatın
yerli girdi ve katma değer ağırlıklı olması için teşvik verin, dâhilde işleme
rejiminin sınırlarını yeniden çizin. Tütünü bile bunun içine dâhil etmeye
başladık. Böyle olursa yerli üretim ne olacak? KDV terkin sistemini, yerli
kullanımını özendirecek şekilde yeniden düzenleyin. Katma değerli ihracat
yapmaya teşvik edin. Her sektöre değil, hedef sektörlere teşvik verin. Hedef
ülkelerin gerçek potansiyellerini belirleyin. Burada ciddi çalışmalar yapın. Bu
işlerle çözmemiz lazım. 
Dâhilde
işleme, Türk sanayisinin ve ihracatının ithalat bağımlılığını giderek
artırıyor. İthalat yapmadan ihracat yapamaz hâle geldik. Esasen dâhilde
işlemenin neresinden tutarsanız tutun kanayan bir yara; sanayimizi kemiriyor,
ihracatımızı da gerçekten kemiriyor. Gelinen noktada, 2017 yılında toplam
ihracatın yüzde 40’ı dâhilde işleme rejimi kapsamından yapılmış; bu, 2002’de
yüzde 18’di. Bazı sektörlerde bu oran yüzde 70’lere ulaşıyor. 2017 yılında
ihracat gerçekleşme oranı yüzde 50’ye düşmüş. Sayın Bakan, bu, 2008’de yüzde 91
civarındaydı. Yurt içinde katma değerli ürün üretilmesi, markalaşma, yüksek
teknolojili ürün üretimi istiyorsak yerli girdi kullanımını özendirecek
tedbirleri almamız lazım. Dâhilde işleme olmadan bazı sektörlerde üretim yapmak
bile zor hâle gelmiş. 
Şimdi -vaktim
kalır mı bilmiyorum- teşvik sistemine de değineceğim, en önemli hizmetlerinden
biri ihracatçı ve yatırımcılarımızın desteklenmesi konusu. Son üç yılda sanırım
beş kez değişti, torba yasalarla ilave istisnalar geldi; öyle ki mevzuat
yapanlar bile işi takip edemez hâlde, iş âlemi bunları takip etmek için
danışman tutuyor. Son olarak, serbest bölgede faaliyet gösteren firmalara da
5’inci, 6’ncı bölge teşviklerinden yararlanma imkânı geldi. 2017 yılının on bir
aylık döneminde 6.266 belge düzenlediğinizi söylüyorsunuz, “rekor” diyorsunuz;
84 milyar Türk lirası sabit yatırım tutarı, öngörülen istihdam 176 bin ancak
bunlardan 4, 5, 6’ncı bölgelerde 1.123 adedi var, sabit sermaye yatırım
tutarının 1/8’i burada. Bütün bunları söyledikten sonra bu teşvikleri yeniden
düzenleyin. Adamına göre teşvik olmaz, adamına göre pasaport olmaz, adamına
göre vergi olmaz, adamına göre af olmaz, adamına göre imar olmaz, adamına göre
yatırım olmaz. Bütün bunların, teşvik sisteminin hedeflerle mütenasip olması
lazım. Hedefler neydi? Büyük ölçekli ve stratejik yatırımları teşvik etmek, 5
ve 6’ncı bölgedeki yatırımları artırmak. Ancak sonuçta teşviklerden son derece
sınırlı bir kısmı bu amaçlara hizmet edebilmiş, bunu bazı birlik başkanları da
söylüyor. Bugün verilen bu verimsiz teşviklerin faturasını bütçe açığı olarak,
enflasyon olarak ödemek zorunda kalıyoruz. Serbest bölgeler tıkandı. 19 milyar
dolar ticaret hacmimiz var, 5 milyar dolar sanıyorum ihracat yapıyoruz. Burada
bir sıkıntı hasıl oldu. 
Transatlantik
hususunda çok hızlı gidiyordunuz, orada genel gidişatta bir sıkıntı oldu. 
Sonuç olarak,
bizim, ihracatın dış girdi bağımlılığını ve düşük teknoloji yoğunluğunu aşmamız
lazım. Teşvik sisteminden dâhilde işlemeye, ihracat desteklerinden dış
pazarların çeşitlendirilmesine kadar pek çok alanda ciddi tedbirlere
ihtiyacımız var. 
Ben bütçenin
hayırlı olması dileğiyle yüce heyete saygılar sunuyorum. 
Teşekkür
ediyorum Sayın Başkan. (MHP sıralarından alkışlar)
BAŞKAN –
Teşekkür ediyorum Sayın Ayhan.
Söz sırası,
Antalya Milletvekili Ahmet Selim Yurdakul’a aittir. 
Buyurun Sayın
Yurdakul. (MHP sıralarından alkışlar)
MHP GRUBU ADINA
AHMET SELİM YURDAKUL (Antalya) – Sayın Başkan, değerli milletvekilleri,
saygıdeğer vatandaşlarım; 2018 yılı Sağlık Bakanlığı bütçesi üzerine Milliyetçi
Hareket Partisi adına söz almış bulunuyorum. Hepinizi sevgi ve saygılarımla
selamlıyorum. 
Ülkemizde sağlık
sektörü büyüklüğü yaklaşık 230 milyar TL. 2023’te ise 580 milyar TL olacağı,
kamu sağlık harcamalarının ise 2018’de 126 milyar TL olacağı tahmin
edilmektedir. İşte, küresel güçler ve sermaye bu pastayı sadece kendileri
paylaşmak ister. Bu nedenle, bir ülkede uygulanan sağlık politikaları o ülkenin
huzuru, refahı ve geleceği açısından çok önemlidir. 
Sağlık Bakanımız
Ahmet Demircan’ın bu göreve daha yeni geldiğini biliyoruz. Birazdan yapacağımız
eleştirilerin muhatabı henüz kendisi değil ancak sağır sultanın bile artık
bildiği, yanlış ve Türk milletinin çıkarlarına aykırı olan sağlık
politikalarını devam ettirmeyeceğini umuyorum. Bunu kalben istirham ediyorum. 
Az sonra sadece
menfi eleştirilerde bulunmayacağım, müspet gelişmeler için takdirlerimizi de
sunacağız ve yapıcı önerilerimizi de Milliyetçi Hareket Partisi olarak
belirteceğiz. Memleket için, büyük Türk milleti için iyi olan şey bizim için de
muhakkak iyidir. Sayın yeni Bakanımızın eleştirilerimizi dikkatle dinleyeceğini
ve gerekli politik veya idari değişiklikleri gündeme alacağını düşünüyorum. 
AKP Hükûmeti
sizlerin de bildiği gibi 2003 yılından beri sağlık alanında Sağlıkta Dönüşüm
Programı’nı uygulamaktadır. Peki, 2003 yılında Dünya Bankası, IMF ve Dünya
Sağlık Örgütünün ortaya koyduğu ve önceki Sağlık Bakanı Sayın Recep Akdağ’ın
uyguladığı bu yurt dışı kaynaklı Sağlıkta Dönüşüm Programı başarılı mı, Türk
milletinin menfaatine mi? Gelin, şimdi ulusal ve uluslararası göstergelerle
değerlendirerek, tarafsız olarak, algı operasyonu yapmadan hep birlikte
değerlendirelim. Bir ülkede uygulanan sağlık politikaları başarılı ise 4
parametrede düzelmeler meydana gelir. Uyguladığınız politika başarılı ise
sağlık göstergelerinde iyileşmeler olur; vatandaş, finansal riskten korunur ve
verilen sağlık hizmetlerinden memnun kalır, ayrıca, sağlık sisteminin
sürdürülebilirliği sağlanır. 
Sağlık
göstergelerindeki iyileşme açısından ilk parametre bebek ölüm hızıdır. Siz,
sadece 2002 yılı ile 2017 yılı arasındaki iki rakam açısından değerlendirme
yaparsanız yanlış yapmış olursunuz çünkü Sayın Bakanım, değerli
milletvekilleri; 2010 yılından 2017 yılına kadar maalesef son yedi yıl
içerisinde bebek ölüm hızı binde 10’larda sabit olarak kalmış ve düşmemektedir.
Aynı verileri bizim gibi gelişmekte olan ülkeleri de içine kapsayan
uluslararası göstergelerle değerlendirdiğimizde yani OECD verilerine
baktığımızda, bundan iki yıl önce, 2015 yılında bebek ölüm hızı OECD
ülkelerinde binde 3,9, Avrupa Birliğinde ise binde 3,4’tür ama aynı tarihte
Türkiye’deki rakam ise binde 10,7’dir. 
Sevgili
vatandaşlarım yani uygulanan Sağlıkta Dönüşüm Programı’yla son yedi yıldır
maalesef bebek ölüm hızları düşmemektedir. Aynı konu anne ölüm oranlarında da
mevcuttur. Son altı yıl içerisinde anne ölüm oranları binde 15’lerde sabit
kalmıştır. O zaman, burada bir sorun vardır, bu soruna dikkat çekmek gerekir ve
bunu düzeltmek için de birlikte hareket etmemiz gerekir.
Bir övünülen
konu ise “Sağlık hizmetlerine erişimi kolaylaştırdık.” diyorsunuz. Rakamlar
açısından doğru. 2002 yılında toplam muayene sayısı 302 milyon, 2016
rakamlarıyla ise 685 milyon toplam muayene sayısına ulaştık. Yani bu ne
demektir? 2002 yılında bir kişi bir yıl içerisinde doktora 3,2 kez başvururken
2017 yılında tam 8,6 kez doktora başvurmuştur. Ayrıca, 2015 yılında 80
milyonluk ülkemizde 110 milyon 95 bin kişi acil servise başvurmuştur. Peki,
ülkemiz genç bir nüfusa sahip olmasına rağmen muayene sayısındaki bu kadar
artışın sebebi nedir? Sebep, kışkırtılmış sağlık talebidir. Peki, bu nasıl
sağlanıyor ülkemizde? Bizim ülkemizde maalesef performans sistemi denilen bir
sistem var. Yani siz doktora diyorsunuz ki: Ne kadar çok hasta bakarsanız o
kadar para. Ne kadar çok tetkik isterseniz o kadar para. Dolayısıyla bir doktor
günde 80-100 hastaya bakmak zorunda kalmaktadır. Bir hastaya yedi dakika
ayırmaktadır. O zaman hastalara yeterli vakit ayıramadığı için hastalardaki
tanı ve tedavilerde gecikmeler meydana gelmektedir. AKP Hükûmeti son on yıl
içerisinde hastanelerimizi tomografi, MR gibi cihazlarla detaylı olarak
donatmıştır. Doğrudur ancak ülkemizde uygulanan bu performans sistemi nedeniyle
bakın, 2016 yılında, sadece bir yıl içerisinde 80 milyonluk bir nüfusumuzda
çekilen tomografi sayısı 15 milyondur, MR sayısı 12 milyondur. Gerçekten bunlar
korkunç sayılardır. Peki, uygulanan politikayla hastalık sayılarımız azalıyor
mu diye baktığımızda, 2015 yılında 7 milyon olan diyabetli yani şeker hastası
sayımız 2017 yılında 10 milyona yaklaşmıştır. 2016 rakamlarıyla 20 milyonun
üzerinde hipertansiyonlu hastamız vardır. 2 milyonun üzerinde kanserli
hastamız, 2017 yılında 3 milyon 260 bin depresyonlu hastamız vardır. Yani
sağlık göstergelerinde maalesef özellikle son yedi sekiz yıldır düzelme yoktur.

Peki,
bu arada pozitif bulgular var mıdır? Tabii ki vardır. Örneğin SSK, BAĞ-KUR,
Emekli Sandığı demeden sağlığı bizim de ifade ettiğimiz ve daha önceden de
belirttiğimiz gibi tek çatı altında topladınız. Yoğun bakım yatak sayıları
arttı, 112 acil sağlık istasyonları arttı, ambulans sayıları arttı ve
çeşitlendi, ağız ve diş sağlığı merkezlerinin sayısı arttı, aile hekimliği
kapsama alanı ve niceliği arttı. Bunlar olumlu gelişmelerdir; teşekkür
ediyoruz. 
Bir diğer önemli
parametreyse vatandaşı finansal riskten korumadır. Bakın, Sağlıkta Dönüşüm
Programı’yla 15 kalem adı altında katkı payı almaya başladınız; daha, hasta
telefonla randevudan başlıyor, reçete katılım payı, laboratuvar ve tetkik
ücretleri, 4 ilaçtan sonra tekrar para, üniversitelerimizde ve devlet
hastanelerimizde hoca farkı… Bu 15 kalem adı altında vatandaşlarımızdan para
aldığınız için, 2003 yılında uygulanan bu sistemle 2009 yılında
vatandaşlarımızın cebinden maalesef 8,1 milyar TL çıkmıştır; bu rakam 2017
yılıyla 22 milyar TL’nin üzerindedir. 
Peki, bunu başka
bir parametreyle değerlendirirsek Dünya Sağlık Örgütünün ifade ettiği gibi, bir
hanenin gıda harcamaları dışında yıllık gelirinin yüzde 40 ve daha fazlasını
sağlık için harcadığı miktar olan katastrofik sağlık harcaması maalesef
ülkemizde son üç yıldır on binde 30’lardan aşağıya düşmemektedir. Bu nedenle,
ben şimdi buradan Sayın Bakanım size soruyorum: O zaman niye genel sağlık
sigortası adı altında prim topluyorsunuz? Üstelik bu yetmiyor, detaylı tüm
tetkik ve tedavilerin yapılması için aynı arabalara kasko sigortası yapıyoruz
ya onun gibi tamamlayıcı sigorta için ek para istiyorsunuz; bu mu sosyal
devlet, bu mu adalet? 
Biz Milliyetçi
Hareket Partisi olarak, bütün önerilerimizle hazırız ve ilk önerimizi
yapıyoruz: Özellikle, emeklilerden başlamak üzere, tüm vatandaşlarımızdan
alınan katkı paylarının ortadan kaldırılması için vermiş olduğumuz teklif şu an
Meclistedir. 
Peki, sağlık
politikalarını değerlendiren bir diğer parametre nedir? Vatandaşlarımız verilen
sağlık hizmetlerinden memnunlar mı? Bütün gerçekleri açıklıkla söylememiz
gerekiyor. Evet, memnuniyet yüzde 39’lardan yüzde 75’lere çıkmıştır ancak son
altı yıldır aynı seviyede kalmıştır. Peki, niçin artış olmuyor? Bunun sebebi
bilimsel olarak nedir Sayın Bakanım biliyor musunuz? Hem hastalarımızın hem de
sağlık çalışanlarımızın birlikte memnuniyetini sağlayamadığınız takdirde bu
memnuniyet oranları hangi anketi yaparsanız yapın aynı seviyede kalır.
Dolayısıyla, buradan bu önemli noktayı da belirtmek istiyorum çünkü ülkemizde
şu an 871 bin sağlık personeliyle hizmet vermekteyiz. Daha önceki Bakanımız ve
uygulanan politikalarla dediniz ki: “Doktor sayısı az, hemşire sayısı az
bunları artırmamız gerekir.” Ve o yüzden şu anda ülkemizde farklı illerde 84
yere tıp fakültesi açtınız. Doğru, fakat tıp fakültesini açmak, o binayı
dikmek, oraya öğrenci alıp başarılı bir hekim oluşturmak için yeterli değil
çünkü oralarda akademik kadro eksikliği var, donanım eksikliği var ve fiziksel
yetersizlik var. O zaman ne oldu? Oradaki öğrenciler büyük şehirlere, Gazi Üniversitesine,
Hacettepeye falan geldiler. 100 kişilik amfide 300 kişiye ders vermek zorunda
kaldık. Bunun bir an önce düzeltilmesi gerekir. Aynı hata nerede gerçekleşti?
“Hemşire sayısı az.” diye sağlık meslek yüksekokullarını açtınız ve oradan o
kadar çok hemşire mezun oldu ki şimdi ne yaptınız biliyor musunuz? Onları
atayamadığınız için “yardımcı hemşirelik” kavramı getirdiniz. Bu, dünyanın
hiçbir yerinde maalesef yok.
Bir diğer önemli
konu aile hekimliği. Biz şu anda 2016 yılı rakamlarıyla 3.520 aile hekimiyle
hizmet vermekteyiz. Aile hekimi uygulaması başladığında hekimlerimiz büyük bir
heyecanla ve enerjiyle mesleklerini severek birinci basamak sağlık hizmetlerini
yani koruyucu sağlık hizmetlerini vermeye başladılar. Bu, çok sevindirici bir
olaydı ülkemiz için, gerçekten doğru bir hamleydi. Ancak aile hekimlerinin
sırtındaki yük günden güne giderek artmaya başladı. Üstelik sağlık hizmeti
vermek için fedakârca çalışan hekimlerimiz, bu yük altında maalesef son
nefeslerini vermek üzereler çünkü statü belirsizliğinden başlayıp nöbet
uygulamaları, defin ruhsatı, okul servis şoförleri muayene raporları, kayıt
dışı gerçekleşen doğumların resmîleştirilmesi ve takip işinin aile hekimlerinin
yükünün üzerine bindirilmesi, günden güne artan giderler ve eleman ihtiyacının
giderilememesi gibi sorunlarla karşı karşıya kaldılar. Bu durum kabul edilemez.
Hekimlerimiz sağlık mı dağıtacak, koruyucu tıp uygulamalarını vatandaşlara mı
ulaştıracak yoksa kendi görev tanımı içinde olmayan ek görevlerle mi uğraşacak?
Böyle bir aile hekimliği sistemi olmaz. 
Bakın, sadece
eleştirmiyor ve önerilerimizi de sunuyoruz çünkü Milliyetçi Hareket Partisi
olarak sağlık politikalarımız hazır. Bu kapsamda Milliyetçi Hareket Partisinin
önerileri. 
1) Aile
hekimlerinin esas görevleri olan koruyucu sağlık hizmetleri imkânının
tanınması. 
2) Aile
hekimlerine ödenen cari giderlerin artırılması ve ücret kayıplarının
giderilmesi. 
3) Aile sağlığı
çalışanlarının açığının giderilmesi. 
4) Aile
hekimlerinin yeni birimleri açılırken planlı ve programlı bir açılım
sağlanması. 
5) Kronik
hastalıkların takibi için doğru ve planlı bir sistem getirilmeli. 
6) Sağlık
raporları için doğru bir algoritma çizilerek bunun uygulamaya geçirilmesi. 
Peki, şimdi,
Sağlıkta Dönüşüm Programı’nı genel olarak Uluslararası Sağlık Endeksi açısından
değerlendirelim. Bakın, İnsani Gelişim Endeksi açısından 188 ülke arasında
ülkemiz maalesef 71’inci sırada. Sağlık Endeksi açısından baktığımızda ise 187
ülke arasında 69’uncu sırada. Peki, sağlık hizmetlerinin kalitesinin incelendiği
uluslararası makalelerde 188 ülkede kaçıncı sırada? Maalesef 103’üncü sırada. O
zaman, başarılı bir sağlık politikası uygulanmamaktadır. Bir şeyler yapmamız
lazım. Bunu hep birlikte el ele vererek yapacağımıza inancımız tamdır çünkü
sağlık, siyasetüstü bir konudur. 
Gelelim sağlık
çalışanlarımızın sorunlarına. Ben de bir doktorum, bu yüzden konuyu çok iyi
biliyorum. Maalesef doktorlarımız ve sağlık çalışanlarımızın çalışırken ve
emeklilikte aldıkları maaşlar artık kabul edilemez düzeyde Sayın Bakanım ve çalışırken
aldıkları döner sermaye emekliliğe yansımamaktadır. Biz Milliyetçi Hareket
Partisi olarak bunun için ne yaptık? Sevgili vatandaşlarım, bunun için hem
çalışırken hem de emeklilik anında maaşlarını, özlük haklarını artırmak için
kanun teklifimiz hazır Sayın Bakanım. Bu Mecliste bunu hep birlikte gelin
düzeltelim, onlara bir müjde verelim. Bir diğer önergemiz ise yine hazırlamış
olduğumuz döner sermayenin emekliliğe yansıtılması programı. Bu önerge de hazır
Sayın Bakanım. 
Bir diğer önemli
konu ise on üç yıldır Sayın Cumhurbaşkanımız, Sayın Başbakan ve bakanlarımızın
özellikle 14 Martta müjde olarak verdiği yıpranma payı. Ama bir türlü bu
yıpranma payı getirilmiyor. Biz peki, Milliyetçi Hareket Partisi olarak ne
yaptık? Önerimizi hazırladık, her dört yıla bir yıl yıpranma payı öneriyoruz
Sayın Bakanım.
Bir diğer önemli
konu ise sağlıkta şiddet. Sevgili vatandaşlarım, sizlere hizmet veren bu sağlık
çalışanları var ya onların inanın -resmî rakamlarla söylüyorum devletin
rakamlarıyla- yüzde 70’i maalesef şiddetle karşılaşıyor. Bu şiddetten -bu
oluşan sorumluluktan, olan olayların nedeninden- orada çalışan sağlık personeli
suçlu değil, bunun suçlusu sistem, bu sistemi düzeltmemiz gerekir. O yüzden,
peki biz ne yaptık? İşte, Milliyetçi Hareket Partisi olarak, sağlıkta şiddetin
önlenmesi için detaylı olarak bir program hazırladık. Buradan ben dört partiye
de sesleniyorum: Gelin, hep birlikte bu şiddetin önlenmesi için bir komisyon
kurup bunu bir an önce halledelim.
Bir diğer önemli
konu ise yardımcı sağlık personeli. 
ALİ ŞEKER
(İstanbul) - Biz hazırız.
AHMET SELİM
YURDAKUL (Devamla) - Teşekkür ederim.
Şu anda 450 bin
atanamayan yardımcı sağlık personeli var. 2016 yılında 10.895, 2017 yılında
16.737 kişi atadınız. Ancak sayı çok büyük Sayın Bakanım. Ek atama sözü de
yerine getirilmedi. Peki, biz Milliyetçi Hareket Partisi olarak ne öneriyoruz?
Özellikle şehir hastaneleri ve açılacak yeni yaşam merkezlerinde en azından
2018 yılında 60 bin yardımcı sağlık personeli ataması için kanun teklifini
verdik. Şimdi peki, Milliyetçi Hareket Partisi olarak bu konuda sadece atama
sayılarının artırılmasını mı öneriyoruz? Hayır. Yapıcı muhalefet çerçevesinde
önerilerimiz şu şekilde: Bir, sadece diploma alanların atanmasının sağlanması,
sertifikayla atamanın artık durdurulması. Yükseköğretim Kurulu ve Sağlık
Bakanlığının iş birliği çerçevesi içerisinde sağlık istihdam politikalarının ve
eğitim kontenjanlarının doğru tayin edilmesi, ihtiyaç olmayan bölüm ve
kontenjanların bir an önce dondurulması. Çünkü bu politikaları yapmadığınız takdirde
yardımcı sağlık personelini mezun ediyorsunuz ancak onlar atanamıyor. Şu anda
bizi dinliyorlar. İnanın çok zor durumdalar Sayın Bakanım. Dolayısıyla bu
politikayı bir an önce belirlememiz gerekiyor. 
Şimdi,
son olarak, Sağlıklı Dönüşüm Programıyla peki bu sağlık sistemi sürdürülebilir
mi diye bakalım. 
2002
yılında toplam sağlık harcaması 18 milyar civarındaydı, 2017 yılında bu rakam
137 milyar TL’ye çıkmış vaziyette ve maalesef son on beş yılda Sosyal Güvenlik
Kurumuna aktarılan para ne kadar biliyor musunuz? 843 milyar, yani eski parayla
843 katrilyon. Peki, ben şimdi buradan soruyorum: Bu sistem sürdürülebilir mi?
Mümkün mü? Mümkün değil. 
Peki,
o zaman, son olarak, Milliyetçi Hareket Partisi olarak siz sağlık politikası
olarak ne öneriyorsunuz diye vatandaşlarımız ve saygıdeğer siz milletvekilleri
soruyorsanız, bunları tek tek ifade ediyoruz:
1)
Tedavi edici sağlık hizmetlerinden ziyade acilen koruyucu sağlık hizmetlerine
önem vermelisiniz. Yani hastalık oluşmadan önce önlemeniz ve hastalık oluşmadığı
için de tedavi edici hizmetlerde bir azalma, hastanelere hastaların başvuru
sayısında azalma ve dolayısıyla sağlık harcamalarında azalma sağlarsınız. 
Örnek
olarak, sigara içimi eşittir akciğer kanseri. Ne yapıyoruz? Sigarayı önlüyoruz.
İki; uyuşturucu için işte komisyon kurduk; bunu önlediğimiz takdirde
hastanelerde yığılmayı azaltacağız. 
Kronik
hastalıklar; işte, şeker hastalığı, işte, hipertansiyon, hepsi için birinci
görev kimdedir? Aile hekimlerimiz ve koruyucu sağlık hizmetlerindedir. Buraya
önem vermemiz gerekiyor. 
2)
Birinci basamak sağlık hizmetlerini yeniden yapılandırmamız gerekiyor. Ne demek
bu? Kalite, koordinasyon ve hasta mutluluğunun sağlandığı geliştirilmiş
multidisipliner merkezler. Yani bu merkezin içerisinde laboratuvar, röntgen gibi
birimlerin, diş hekiminin, psikoloğun, fizyoterapistin ve diyetisyenin
bulunduğu temel birinci basamak sağlık hizmetlerinin bulunduğu bir merkezin
kurulması lazım. Bunun için adımlar atıyorsunuz, teşekkür ederiz. 
3)
Kültür değişimi sağlanmalı. Ne demek bu? Yüksek performanslı sağlık sistemleri
getireceksiniz. Yani sağlık çalışanlarını değersizleştirme politikalarından
uzaklaşacaksınız, iş birliği içerisinde karar alacaksınız; hasta ve sağlık
çalışanlarını birlikte mutlu edeceksiniz. 
4) Performans
sistemini uygulayacak iseniz, o zaman hacim değil, değeri ön plana
çıkartacaksınız.
5) Hesap
verebilir sağlık kurumlarını oluşturacaksınız.
6) Eğitim, AR-GE
çalışmaları ve enformasyon teknolojileri gibi özellikle araştırmalara yönelen,
işte, biraz önce belirtilen enstitülerin sayısını artıran bir Türk sağlık
sisteminin kurulmasının sağlanması lazımdır.
(Mikrofon
otomatik cihaz tarafından kapatıldı) 
AHMET SELİM
YURDAKUL (Devamla) - Son bir dakika… Cümlemi tamamlıyorum.
BAŞKAN –
Uzatmadık ama buyurun, tamamlayın lütfen.
AHMET SELİM
YURDAKUL (Devamla) - Son, son cümle.
BAŞKAN –
Tamamlayın.
AHMET SELİM
YURDAKUL (Devamla) – Son olarak şunu ifade ediyorum: Vatandaş ve sağlık
çalışanlarını göz ardı eden, ülke gerçeklerini göz önüne almayan, tüm ilgili
tarafların görüşünü ve onayını almayan hiçbir sağlık sistemi başarılı olamaz.
Konuşmama son
verirken, 2018 yılı Sağlık Bakanlığı bütçesinin hayırlara vesile olmasını
diliyor, saygılarımı ve sevgilerimi sunuyorum. (MHP sıralarından alkışlar)
BAŞKAN –
Teşekkür ediyorum.
Şimdi söz
sırası, İstanbul Milletvekili Ekmeleddin Mehmet İhsanoğlu’na aittir.
Buyurun Sayın
İhsanoğlu. (MHP sıralarından alkışlar)
MHP GRUBU ADINA
EKMELEDDİN MEHMET İHSANOĞLU (İstanbul) – Sayın Başkan, değerli milletvekilleri;
Dışişleri Bakanlığı 2018 mali yılı bütçesiyle ilgili Milliyetçi Hareket Partisi
Grubu adına söz almış bulunuyorum. Yüce heyetinizi saygıyla selamlar,
sözlerimin başında Sayın Bakana ve Bakanlığının güzide temsilcilerine hoş
geldiniz der, başarılar dilerim.
Son günlerde
ülkemizi, 1 milyar 600 milyon nüfusuyla İslam dünyasını ve Hak seven bütün
insanları meşgul eden Kudüs-ü Şerif konusuyla başlamak istiyorum. Bunda da,
Genel Başkanımız Sayın Devlet Bahçeli’nin sırf partimizin değil bütün Türk
milletinin hissiyatını ifade eden şu veciz cümlesini iktibas etmek istiyorum,
Sayın Bahçeli diyor ki: “Kudüs ecdadımızın mirası, imanımızın mihrabı,
anılarımızın Zeytin Dağı’yla simgeleşmiş, Harem-i Şerif’le mühürlenmiş ilk
kıblesidir.”
13 Aralık 2017
Çarşamba günü İstanbul’da toplanan ve şimdi resmî adını okuyacağım zirve
toplantısı, İslam Zirvesi Toplantısı yani Amerika Birleşik Devletleri
yönetiminin Kudüs-ü Şerif’i işgalci güç İsrail’in sözde başkenti olarak
tanıması ve Amerika Birleşik Devletleri Büyükelçiliğinin Kudüs’e taşınacağına
ilişkin açıklaması sonrasında durum değerlendirmesi maksadıyla Olağanüstü İslam
Zirvesi Konferansı. Bu, zirvenin resmî adı. 
Ben bu konuda
ilk önce şunu söylemek istiyorum: Bu hususta tebriklerimi sunmak istiyorum.
Türkiye'nin çok kısa bir zamanda bu toplantıyı akdetmesi ve başarılı bir
organizasyon ve zor şartlarda konsensüsle, diplomatik bir maharetle sonuç
bildirisi sağlamış olması önemsenmesi gereken bir husustur, bir başarıdır.
Kabul edilen 23 maddelik zirve bildirisinin en önemli maddesi 8 no.lu maddedir.
Müsaadenizle onu burada aynen okuyorum. 8’inci madde: “Doğu Kudüs’ü Filistin
Devleti’nin başkenti olarak ilan ediyor -yani zirveye katılan devletlerin
adına- ve bütün devletleri, Filistin Devleti’ni ve Doğu Kudüs’ün onun işgali
altındaki başkenti olduğunu tanımaya davet ediyoruz.” 
Şimdi, aziz
arkadaşlar, Türk milleti ve devleti hiçbir zaman Kudüs’ü, Kudüslülerin,
Filistinlilerin kaderini yalnız bırakmamıştır. Birinci Dünya Savaşı’nın sonunda
bile yani 1917’de Kudüs’te -tam yüz sene önce Aralık 1917’de Osmanlı ordusu
çekilirken orada- bir irtibat ofisi kurmuştur. Daha sonra Kudüs İngiliz mandası
altına giriyor. 1918-1947 tarihleri arasında Türkiye Kudüs’te başkonsolosluk
açmıştır. 1947-1980 yılları arasında Kudüs’ün “corpus separatum” statüsünde
yani Birleşmiş Milletlerin taksim kararından sonra hiçbir devletin egemenliği
altında olmaması ve Kudüs’ün bir ayrı “entite” olması, “corpus separatum”
olması, Türkiye Cumhuriyeti Başkonsolosluğu olmuştu. İsrail’i tanıyan ilk İslam
ülkesi Türkiye olmuştur ve 1967 savaşı sonrasında Kudüs’ün batısında yani
İsrail’in 1948’de işgal ettiği Batı Kudüs’teki konsolosluğunu kapatıyor ve
doğuda bir konsolosluk açıyor. O bakımdan Doğu Kudüs’te kançılarya açılıyor ve
bu 1980’e kadar faaliyetine devam ediyor. Knesset’in yani İsrail Parlamentosunun
Kudüs’ü başkent ilan etmesine kadar Türkiye orada, 1980’e kadar. 
Tabii, Birleşmiş
Milletler Güvenlik Konseyi İsrail’in bu kararını kabul etmiyor ve Kudüs’ün
statüsünü muhafaza yani “corpus separatum” olarak muhafaza edilmesini bağlayıcı
kararına Amerika da “evet” demiştir. Türkiye, 1992 senesinde Kudüs’e yeniden
bir başkonsolosluk açmıştır fakat Türkiye’nin açtığı başkonsolosluk -çok büyük
bir incelik var burada- Tel Aviv’e bağlı değildir, doğrudan doğruya Ankara’ya
bağlıdır, Dışişleri Bakanlığına bağlıdır; bu da Türkiye’nin o günden beri,
baştan beri daha doğrusu, 1947’den, 1948’den beri Kudüs hakkındaki sağlam
duruşunu göstermektedir. 
Bugüne göre
Türkiye Cumhuriyeti Başkonsolosluğu, 1992’den bu yana defakto olarak Türkiye
Cumhuriyeti’nin Filistin Devleti ve Filistin Ulusal Yönetimi nezdindeki
temsilcisi olarak görev yapmaktadır ve 2005 yılından bu yana
başkonsolosluğumuzun başında Türk diplomatlarının büyükelçi rütbesinde olan
değerli mensupları vardır. Şimdi, bizim istediğimiz şudur: İslam ülkelerinin
sırf Güvenlik Konseyi kararının lafzıyla yetinmesi değil, fiilî olarak Doğu
Kudüs’ü Filistin’in başkenti olarak tanımaları. Şimdi, geçen çarşamba günkü
toplantıdan sonra bütün gözler, özellikle İslam dünyasındaki gözler Türkiye'nin
üzerindedir. Şimdi, yani zirveden çıkan kararın ve sonuç bildirgesindeki 8
numaralı kararın nasıl uygulanacağını bütün dünya merak ediyor. 
Sayın Başkan,
değerli arkadaşlar; şimdi, Filistin’le ilgili İslam İşbirliği Teşkilatı
içerisinde, kurulduğu günden beri yani 1969’dan bu yana, elli seneden bu yana
çok kararlar var, çok zirveler var. Bunların çok azı maalesef uygulanmıştır.
Ben Kudüslülerle ilgili siyasi olmayan bir büyük plan yaptım, sırf Kudüs
ahalisini Kudüs’e bağlamak için onların barınma, sağlık ve eğitim ihtiyaçlarını
karşılayacak bir plan yaptık ve bunu devletlerin dışişleri bakanları
toplantısında geçirdik, zirvelerden geçirdik. Uygulamaya geldiğimiz zaman her
ülke dedi ki: Ben zaten Filistin’e yardımcı oluyorum, buna lüzum yok falan.
Peki niye imza attınız? Ya, işte, toplanılınca at imza… Ben korkuyorum ki bu 23
maddenin bazıları takip edilmediği takdirde uygulanmayacak. Türkiye'nin de
zirve başkanlığı için bir sene daha süresi kaldı. İnşallah bu sene içerisinde
Sayın Bakan, himmetiniz ve gayretinizle bu 23 karardan bazılarını tatbik etme
imkânımız olur. 
Şimdi, benim
gözümde bu zirvenin esas itibarıyla gözden kaçmaması gereken en büyük başarısı,
bölgemizin semalarında dolaşan ve mezhebi çatışmayı körükleyen akbabaların kara
emellerine hizmet etmemesidir. Burada Şii-Sünni kavgasını körüklemek
isteyenlerin, bu zirvenin bu bildirisiyle, bu varlığıyla -istediklerimizin
hepsi olmasa bile- bir süre için, bu akbabaların bed emelleri gerçekleşmemiş
oluyor. Bu bakımdan, bu, çok önemlidir; bölge ülkelerinin mezhebî çatışmanın
uçurumuna yuvarlanmaması için bu momentumu yaratmıştır, bunu korumak lazım ve
bunu daha ileriye götürmek lazım. 
Benim
zirveyle ilgili ikinci mülahazam şudur: Katılanlara baktığınız zaman Asya
grubundan çok daha büyük katılım ve daha yüksek katılım görürsünüz. Bununla da
Asya grubunun halk kamuoylarının Filistin ve Kudüs konusundaki hassasiyetinin
hep diğer bölgelerden daha fazla olduğunu görürsünüz. Burada yine bu zirvedeki
gördüğümüz realitelerden bir tanesi, Arap ülkeleri arasındaki çekişmelerin devam
etmesidir, Kudüs’le ilgili olarak da devam etmesidir. O bakımdan, bu
çekişmenin, önümüzde, uygulama safhasına geçtiğimiz zaman menfi bir şekilde
etkileyeceğini beklemek lazım. Burada, tabii, bu mülahazayla da şunu söylemek
istiyorum: Türkiye’nin, kardeş kavgası ve çekişmelere taraf olmamasıdır. Bunun
tekrar altını çizme ihtiyacı duyuyorum çünkü Türkiye’nin yüksek menfaati,
herkesle beraber, hakkaniyet içerisinde iyi münasebet kurmaktır.
Şimdi,
Sayın Başkan, değerli meslektaşlarım; ülkemizin son yüz yıllık tarihinde dış
politika bakımından en hassas, en muhataralı, en riskli ve herkesin beka
endişesi içinde olduğu şu anda, hep beraber dış politika bakımından göz önünde
bulundurmamız gereken temel iki mülahazayı yüce Meclisin ve Sayın Bakanımızın
dikkatine arz etmek istiyorum.
Birinci
tarihî mülahaza şudur: Biraz önce söylediğimiz gibi, Aralık 1917’de Osmanlı
ordusu, devletimizin dört yüz sene sulh ve sükûn içerisinde koruduğu o
topraklardan ayrılırken yaralı olarak ayrılmıştır, büyük kayıplar vererek
ayrılmıştır, hezimete uğrayarak ayrılmıştır ama oradan çıkanlar, oradan çıkan
genç zabitan ve bunlar arasında genç general olan Mustafa Kemal Paşa bir dersle
çıktılar. Ve o genç general Türkiye Cumhuriyeti devletini kurduğu zaman,
tavsiye olarak, Dışişleri Bakanlığımıza yaptığı tavsiyeler arasında bunu
söylemişti. Ben bunu geçen sene burada 9 Aralık 2016’da söyledim. Atatürk diyor
ki: “Araplar arasındaki kavgaya taraf olmayınız.” Yani, Filistin cephesinde,
Suriye’de acı tecrübelere sahip olan bir general, yeni devleti kurarken ve
devlet yerleştikten sonra hariciyesine bu tavsiyede bulunuyor. Yüz sene önceki
durum neyse, bugünkü durum odur. Aktörlerin isimleri değişmiştir, aktörlerin
hüviyetleri değişmiştir ama aynı senaryoları görüyoruz. O bakımdan, bizim de bu
konuda biraz daha dikkatli olmamız lazım gelir. Ben bu konuşmayı, Atatürk’ün bu
sözlerini, Mecliste 9 Aralık 2016 tarihinde Bakanlığımızın yeni bütçesiyle
ilgili söylemiştim. 
Şimdi, bu tarihî
mülahazadan sonra, dış politikamızla ilgili ikinci mülahazaya yönelmek
istiyorum. Türkiye 1960’lı yıllardan itibaren dış politikasında ayarlamalar
yapmaya başlamıştır. Nedir bu ayarlamalar? 1950’li yıllarda Türkiye Batı
güdümünde teslimiyetçi bir tavırdaydı. 1960’lı yıllardan itibaren Türkiye, dış
politikasını, NATO üyesi olduğu hâlde, Sovyetlere karşı bütün askerî sadmeleri
ilk karşılayacak ülke olmasına rağmen, o günkü hükûmetler Sovyetlerle iyi iş
birliği yaptı ve Türkiye, ağır sanayinin, sanayinin temelini o günlerde
Sovyetlerden yani Ruslar’dan aldığı yardımlarla yaptı. Yani o günlerde NATO’nun
nükleer füzeleri, roketleri Sovyetler Birliğine yönelikken, iki taraflı, atom
bombaları hazırken Rusya’dan teknoloji “know-how”ı, kredisi ve teknoloji
alıyordu Türkiye. 
1960’lı
yıllardan sonra 1970’li yıllar devam etti. 1990’lı yıllardan sonra çok
boyutluluk daha arttı çünkü iki kutuplu dünya bitti, Berlin Duvarı yıkıldı ve
Türkiye, hem Doğuyla hem Batıyla hem İslam dünyasıyla hem Afrika’yla, herkesle
çok iyi gitti. Fakat bu, maalesef, 2011 senesine geldiğimizde Arap Baharı denilen
o büyük felaket herkesi şaşırttı, halkın kitlevi şekilde sokak hareketleri,
hürriyet, ekmek ve onur peşinde büyük kavgaları -bildiğiniz kavgalar- herkesi
şaşırttı. Tabii bu “Arap Baharı” tabiri yanlış bir tabirdir; daha çok, ilk önce
İngiliz parlamenterler ve siyasetçiler kullandı. Bunun benim gözümdeki en uygun
tabiri “despotların sonbaharı”dır çünkü despotlar tek tek gitti; kalanları da
var ama onlar da gidecektir çünkü artık halklar hür yaşamak istiyor, demokrasi
istiyor, iyi yönetim istiyor. Şimdi, Türkiye bu 2011’deki hadiseleri maalesef
tam kavrayamadı. Birçokları da kavrayamadı ama biz de kavrayamadık ve biz çok
farklı sinyaller vermeye başladık, bugünkü hâle geldik. Ben bugünkü hâlin ne
olduğunu tavsif etmek istemiyorum, kimsenin de gönlünü kırmak istemiyorum ama
şunu söylemek istiyorum: Bugün, her şeyden önce yapılması gereken husus, dış
politikamızı bulunduğu istikametsizlik hâlinden kurtarıp yeni şartlar
muvacehesinde millî menfaatleri azami ölçüde temin eden soğukkanlı üsluba
dönmek lazım ve eskiden olduğu gibi çok yönlü politikalar takip etmek lazım ve
sakin diplomasiye önem vermek lazım. 
Şimdi,
Sayın Başkan, değerli arkadaşlar; Orta Doğu’daki hadiseler durmayacak. Yani
Astana’daki, Soçi’deki, Cenevre’deki kararlardan sonra, işte son anlaşmaya
varıldığı zaman Cenevre’de -bizim için Lozan neyse Suriye için de bir Cenevre
olacak- orada bizim yer almamız lazım ve Türkmenlere yer vermek lazım yani
Türkmenlerin de unutulmaması lazım. Fakat benim söylemek istediğim başka bir
şey var: Şimdi, bu Orta Doğu’da hiçbir zaman huzur olmayacak. Neden olmayacak?
Çünkü müesses bir nizam, bir güç dengesi yok. Osmanlı bitti yüz sene önce,
İngilizler, Fransızlar geldi, Sykes-Picot haritası çizildi, “Şurası senin,
burası benim.” ve onların arasındaki denge, Fransa-İngiltere arasındaki denge
İkinci Dünya Savaşı’nda başladı, ondan sonra Amerikalılar girdi, İngilizler
çekildi, Fransa da daha önce çekildi, Amerikalılar Orta Doğu’yu hallaç pamuğu
gibi attılar -işte, Irak’taki yaptıkları, burada yaptıkları- ve bugün Rusya yeniden
girdi, üsler kurdu. Neden? Çünkü güç boşluğu var, “power vacuum”u var. Şimdi
burada “power vacuum”unu yani güç boşluğunu doldurmak için Orta Doğu’da yeni
bir nizamın kurulması lazım. Bu yeni nizam nasıl kurulur? Bu nizamı iyi
düşünmek lazım ve öncülüğünü yapmak lazım. Ben bir Türk vatandaşı olarak, İslam
İşbirliği Teşkilatı eski Genel Sekreteri olarak şunu görüyorum ve iddia
ediyorum ki bunu ancak bu bölgenin içinden Türkiye yapabilir. Bu nasıl olacak?
Tarih bilenler, Avrupa tarihi bilenler Vestfalya Anlaşmaları diye bir şey
bilirler. Bu, Avrupa'daki kilise savaşlarının, din savaşlarının sonunda Avrupa
ülkelerinin ulaştığı bir anlaşma ve orada “sovereignty” kavramı, “egemenlik”
“hükümranlık” kavramı ilk defa çıkıyor 1670’li yıllar falan. O zaman “Siz benim
egemenliğimi tanıyacaksınız, ben de sizinkini tanıyacağım. Siz benim
sınırlarımı, topraklarımı tanıyacaksınız, ben de sizinkini tanıyacağım.” Bu
Vestfalya Anlaşmaları Avrupa'nın girdiği bütün savaşlar -Birinci ve İkinci
Dünya Savaşları dâhil olmak üzere- tekrar barışın tesisi ve dengelerin
korunmasını sağlamıştır. Orta Doğu’da bu yok çünkü biz çıktıktan sonra ganimet
peşinde girenler yeni sistemi kuramadılar. İkinci Dünya Savaşı geldi ve onlar
silindi. Ondan sonra şunlar girdi, bunlar girdi, bugünkü hâli…
Bu,
şimdi, Fas’tan İran’a, İran’dan Yemen’e kadar bütün Orta Doğu’nun bütün
ülkelerinin gireceği ve bir uzun vadeli, uzun nefesli bir çalışmanın gereği
21’inci yüzyılda Vestfalya Anlaşmaları’ndan alınan ilhamla artı ikinci bir
faktör, o da şudur: Bu savaşlarda yıkılan ülkelerin yeniden inşa edilmesi.
Buradaki iç paralar yani burada savaşa harcanan paralar özellikle petrol
zengini ülkelerin ve İslam Kalkınma Bankasının ve diğer uluslararası bankaların
buna girmesi lazım yani çok yönlü bir çalışmaya ihtiyaç var. Ben bu konuda yurt
dışında bir tebliğ vermiştim, makale olarak yayınladım, arzu edenlere
gönderebilirim. 
Son
olarak Sayın Bakanım, zatıalinizden bir ricam var, bizim Dışişlerimizin daha
iyi çalışması için bölge uzmanlarına ihtiyaç var. Şimdi, Türkiye'nin ve Osmanlı
Devleti’nin ilk temsilciliği kurduğu günden bugüne iki yüz yirmi beş yıl
geçmiştir ve dünyanın her tarafında sefaretimiz var. Şimdi, bunların bölge
uzmanlarına, ülke uzmanlarına ihtiyacı var, çift lisan bilen yani mahalli
dilleri, İngilizceyi, Fransızcayı demiyorum.
(Mikrofon
otomatik cihaz tarafından kapatıldı) 
ERHAN
USTA (Samsun) – Sayın Başkan, bir dakika süre verir misiniz. 
BAŞKAN
– Lütfen tamamlayalım.
EKMELEDDİN
MEHMET İHSANOĞLU (Devamla) – Teşekkür ederim.
Mahalli
dilleri de bilen insan; eğer Türkiye gerçekten büyük dış politika yürütmek
istiyorsa -ki hakkıdır Türkiye'mizin- bunun enstrümanları bunlardır. 
Ben
bu sözlerimle, tekrar, size, bu başarılı zirveyi topladığınız için ve başarılı
bir bildiri hazırladığınız için tebriklerimi sunmak istiyorum.
2018
yılı için Dışişleri Bakanlığı bütçesinin hayırlı uğurlu olmasını temenni
ediyorum.
Hepinizi
saygıyla selamlıyorum. (MHP, AK PARTİ ve CHP sıralarından alkışlar) 
BAŞKAN
– Teşekkür ediyorum. 
Milliyetçi
Hareket Partisi Grubu adına son konuşmacı, İzmir Milletvekili Oktay Vural. (MHP
sıralarından alkışlar) 
Sayın
Vural, buyurun, kürsü sizi hasretle bekliyor.
Buyurun. (MHP
sıralarından alkışlar) 
MHP GRUBU ADINA
OKTAY VURAL (İzmir) – Teşekkür ederim Sayın Başkan.
Değerli
milletvekilleri, Ulaştırma, Denizcilik ve Haberleşme Bakanlığı ve bağlı
kuruluşlarının bütçeleri hakkında Milliyetçi Hareket Partisi Grubu adına söz
almış bulunmaktayım. Hepinizi saygıyla selamlıyorum. 
Bu vesileyle
Sayın Mesut Yılmaz’a ve ailesine sabır ve başsağlığı, merhum oğullarına da
Allah’tan rahmet diliyorum.
Sayın
milletvekilleri, 1946’dan bu yana 70’inci bütçeyi görüşüyoruz. Bugüne kadar
milletimizin varlıklarını ve kaynaklarını kullanarak ülkemize hizmet eden tüm
hükûmetlere, sayın bakanlarına, bakanlık çalışanlarına, yatırım yapan, hizmet
eden özel sektör ve çalışanlarına teşekkür ediyorum. 
Milletimiz adına
bütçeyi yapma hakkı parlamentoların en önemli görevidir ama maalesef, bütçeler
ve görüşmeleri polemik dışında yeterince ilgi çekmemektedir. Bu bakımdan yürütmenin
Türkiye Büyük Millet Meclisine sorumluluğu ve bütçe görüşmelerinin etkinliğini
ve kalitesini artırmak durumundayız. 
Esasen, Türkiye
Büyük Millet Meclisi çalışmalarını ihtisas komisyonları aracılığıyla yürütmekle
birlikte bütçe ekseninde bu ihtisas komisyonlarının hiçbir fonksiyonu yoktur.
Bu bakımdan ihtisas komisyonlarını bu sürece dâhil etmemiz gerekmektedir. Bütçe
kararları farklı grup ve insanların menfaatlerini, hayat standartlarını
etkilemektedir. Kapsayıcı bir değerlendirme yapmak için bütçe görüşmelerinde
mesleki ve sivil toplum örgütlerinin katılımını sağlamalıyız. 
Her bütçe
döneminde önümüze ciltler dolusu dokümanlar gelir. 5018 sayılı Kanun,
hazırlanacak raporları ve paylaşılması gereken bilgileri belirlemiştir:
Stratejik plan, performans raporları, idari faaliyet raporu, mali durum ve
beklentiler raporları. Öngörülen raporların öncelikle Türkiye Büyük Millet
Meclisinin ilgili komisyonunda ele alınması gerekmektedir. Sayıştay, Türkiye
Büyük Millet Meclisine dış denetim genel değerlendirme raporu, faaliyet genel
değerlendirme raporu, mali istatistikleri değerlendirme raporu, genel uygunluk
birimi ve kamu iktisadi teşebbüsleri raporlarını göndermektedir. Bunun dışında
Sayıştayın, aynı zamanda, kamu idareleri denetim raporlarını da Türkiye Büyük
Millet Meclisine göndermesi gerektiği kanaatindeyim. İdarelerin temmuz ayı
içerisinde kamuoyuna açıkladıkları yılın ilk altı ayı gerçekleşmeleri ve
önümüzdeki altı ayın beklentileri hakkındaki raporlar da, değerlendirmeler de
Sayıştay tarafından ele alınmalı ve Türkiye Büyük Millet Meclisine bu konuda
bir değerlendirme sunulmalıdır. Öte yandan, kanun tekliflerinin ekonomik ve
sosyal etkilerini ortaya koyan düzenleyici etki analizleri de Sayıştay
tarafından yapılarak Meclise gönderilmelidir.
Sayın milletvekilleri,
bu rapor ve bilgiler istikametinde, Bakanlık çalışmaları hakkında bazı
değerlendirmeleri sizlerle paylaşmak istiyorum.
Faaliyet
raporunda, bazı göstergelere ait sapmalar hakkında ikna edici açıklamalar
yapılmadığı ifade edilmektedir. Ulaştırma, Denizcilik ve Haberleşme Bakanlığı
Sayıştay Denetim Raporu’nda doğru ve güvenilir bilgi açısından eksikler
bulunmasına rağmen tüm önemli yönleriyle doğru ve güvenilir bilgi içerdiği
kanaatine varılmıştır. 
Kamu-özel iş
birliği modeliyle yürütülen işlerde yatırımı tamamlanmış projelerin “duran
varlık” kayıtları yapılmamıştır, bunların takriben değeri 100 milyon dolardır.
Bu projelerde
özellikle dikkat edilmesi gereken husus, bu konuda verilen garantiler, dolara
dayalı fiyatlama unsurları ile kamunun karşılaştığı yükümlülüklerdir.
Bakanlığın bu yükümlülüklerin karşılığı bütçe açığının yüzde 5’ine tekabül
etmektedir. 
Tespitlerden
birisi de personel tedarikine ilişkin hizmet alım ihalelerinde gerekli ve
yeterli katılım ve rekabet ortamı sağlanmamasıdır. 
Burada taşeron
çalışanların durumuna değinmek istiyorum. Aslında taşeron çalışanların kadroya
geçirilmesi, Karayolları Genel Müdürlüğünde çalışan işçilerin açtığı dava
sonucunda hukuki boyut kazanmıştır. İşçiler davayı kazanmış, 2012’de Yargıtay
onaylamıştır. 2015’te hepsinin kadroya geçirileceği müjdesi verilmiş olmakla
birlikte hâlen bu düzenleme beklenmektedir. Bu mücadeleyi sürdüren Karayolu
işçilerini kutluyor ve tüm taşeron işçilerin kadroya alınma umudu olmuşlar ve
bu umudun gerçekleşeceğini umut ediyorum ben de.
İşlerin temel
ihale usulleri tercih edilerek ihale edilmemesi, gerekli şartlar oluşmadığı
hâlde istisnai bir ihale usulü olan pazarlık usulü tercih edilerek ihale
edilmesi kanuna ve ihale ilkelerine aykırılık teşkil etmektedir. 
Yine, döner
sermaye tarafından toplanan kara yolu yetki belgelerinin aslında önemli bir
kısmında yetki verilmeyen kayıt dışı kara yolu taşıma aracı tespit edilmiştir.
Dünyanın en pahalı yakıtını kullanan kara yolu taşımacıları, alfabenin her
harfi kadar belgeyi ücret karşılığında almaktadır. Döner sermayeye verilen bu
para karşılığı yaklaşık 350 milyon TL’dir ama döner sermaye 25 milyon TL zarar
etmektedir. Bu belge karşılığında kara yolunda hizmet veren özellikle esnafa ne
tür bir hizmet karşılığı yapıldığı konusunda da açıkçası açıklayıcı bir bilgi
yoktur. Ulaştırma sektörünün ekonomik ve sosyal hayata katkıları ulusal düzeyle
sınırlı olmayıp jeostratejik konumu nedeniyle bölgesel ve küresel ekonomiye de
tartışmasız katkı sağlamakta, millî entegrasyonun parametrelerinden birini
teşkil etmektedir. 2018 yılında, cari fiyatlarla özel kesim sabit sermaye
yatırımları içinde ulaştırma yüzde 33,5, kamu sabit sermayeleri içerisindeyse
yüzde 34,9 payı vardır. 
Sayın
milletvekilleri, 1.000 kilometrekareye düşen kara yolu uzunluğu Türkiye'de 83
kilometre iken AB ortalaması 435 kilometredir. Bölgesel kalkınma ve gelir
eşitsizliği bakımından altyapı yatırımları önemlidir. 2003 yılında 63.244
kilometre kara yolu ağı 2017 yılında 67.614 olmuştur. Yaklaşık yüzde 7'lik bir
artış vardır. Akdeniz Bölgesi’nde artış yüzde 2,6’dır, Doğu Anadolu’da 10,2
artış, Ege Bölgesi’nde artış binde 2’dir, Güneydoğu Anadolu Bölgesi’nde yüzde
14,1, İç Anadolu Bölgesi’nde yüzde 11,4, Karadeniz Bölgesi’nde artış yüzde 9,6
olmuştur. Marmara Bölgesi’nde ise azalma vardır; binde 7. Kara yolu ağ
uzunluğunda toplam artış düşük olmakla birlikte Doğu ve Güneydoğu Anadolu
Bölgeleri ile Karadeniz’de daha fazla artış sağlanması olumludur. 
AKP hükûmetleri
bölünmüş yola ağırlık vermiştir. Bu tercihin güvenlik, konfor ve trafik
açısından olumlu olduğu, ancak yapım kalitesinde sorunların olduğu
düşünülmektedir. Bütün bunlara rağmen trafik kazaları azalmamıştır. Toplam kaza
sayısı 2003’e göre 2016’da yüzde 159 artmıştır. 
Otoyolların
bakım maliyetleri açısından şu hususlar dikkat çekicidir: 1 kilometre otoyolun
bakım maliyeti 2006’da 27.286 TL iken 2016’da 159.290 TL olmuştur, artış yüzde
480’dir. Devlet ve il yollarında 1 kilometre bakım maliyeti, incelendiğinde,
emanet bakımda 2006 yılında 9.203 TL, 2016 yılında ise 24.408 TL olmuştur;
artış yüzde 165’tir. İhaleli bakımda ise 1 kilometre bakım 2006’da 2.166 TL
iken 2016’da 21.241 TL olmuştur, artış yüzde 880’dir. 2006-2016 yılları
arasında Tüketici Fiyat Endeksi’nin yüzde 118, Üretici Fiyat Endeksi’nin ise
yüzde 96 arttığı dikkate alındığında, birim maliyet bakım maliyetlerindeki
artış dikkat çekicidir. 
2003 yılında
demir yolu hat uzunluğunun toplamı 10.959 kilometre iken 2016’da 12.532
kilometre olmuştur, artış yüzde 14,35’tir. 1.000 kilometrekareye düşen demir
yolu uzunluğu Türkiye’de 13 kilometre iken AB ortalaması 50 kilometredir. 
Ülkemizde yüksek hızlı trenlerin yapımına Ankara
bağlantılı olarak devam edilmektedir. 2001 yılında 57’nci Hükûmet döneminde
yurt çapında hızlı tren ağının oluşturulmasına yönelik bir sunum, o zamanlar
gazetelerde “Hızlı Tren Geyiği” olarak manşetlere taşınmıştı. Bu geyiğin
boynuzları 57’nci Hükûmet döneminde Ankara-İstanbul hattının ilk etabının
ihalesi, daha sonra Marmaray Boğaz Tüp Geçişi ve Ankara-İzmir fizibilite
etüdüyle büyümeye hazırlanmıştı. Bugün hızlı tren hat uzunluğunun 1.213
kilometreye ulaşması ve 1.870 kilometre daha yapılmasının öngörülmesi, geyiğin
boynuzlarının yaygınlaşması o zaman bu değerIendirmeleri yapanların ibret
alması gereken bir husustur.
57’nci Hükûmet döneminde yatırım programına alınan ve
bugün tamamlanmış olan Kars-Tiflis-Bakü demir yolu ile Marmaray, doğu-batı
demir yolu ulaşım koridoru açısından ülkemizin rekabet gücüne önemli katkı
sağlayacaktır.
Sayın milletvekilleri, sekiz komşu ülkeyle olan kara
sınırlarının üç katı kıyı şeridi, üç kıtanın ulaşım hatlarının kesişme
noktasındaki konumuyla Türkiye deniz taşımacılığı yönünden ayrıcalıklı bir
konumdadır. Maalesef limanlarımız yetersizdir. Dış ticaret yüklerimizin deniz
yoluyla taşınmasında Türk Bayraklı gemilerin taşıma oranı yüzde 12'dir. On beş
yıllık dönem içerisinde başlanan ve tamamlanan bir büyük bölgesel liman projesi
maalesef bulunmamaktadır. 
Ülkelerin ekonomisinin gelişmesinde ve
küreselleşmesinde en önemli unsurlardan biri lojistik sektörüdür. Dünya
Bankasının yayınladığı Küresel Lojistik Performans Endeksi’nde Türkiye 2016
yılında 3,42 puanla 160 ülke arasında 34'üncü sıradadır. Lojistik sektörünün
gelişmesinde coğrafi bir avantaj tek başına yetmemektedir, bunun üzerinde
fiziksel ve kurumsal altyapılara coğrafya gibi dikkat edilmelidir.
Havacılık sektöründe yük ve insan taşımacılığının
giderek arttığı bir dönemdeyiz. 57’nci Hükûmet döneminde hazırlanmış atıl
havaalanlarını etkinleştirme, iç hat ve bölgesel uçuş piyasasını genişletmeye
yönelik Türk-Jet Projesi perspektifinde bugün AnadoluJet ve diğer özel
sektörlerle beraber havacılık sektöründeki atılımın Türk ekonomisi açısından ne
kadar kazanç olduğu açıktır.
2007'den 2015-2016 dönemine kadar yolcu trafiğinde
lineer bir artış olmuştur. İstanbul, Türkiye'nin dışarıya açılan kapısı
konumuyla bu trafiğin merkezinde yer almaktadır. İstanbul'un ilave bir hizmet
kapasitesi oluşturacak bir şekilde havalimanına kavuşması bu ivmenin devam
ettirilmesini sağlayacak gerekli bir koşuldur.
2016'ya göre 2023 yılında Türkiye'de günlük ilave 1.371
uçuş gerçekleşmesi beklenmektedir. Eurocontrol'ün 2035 ve 2050 yılı öngörülerine göre uçuş
trafiğinde 2035 yılında yüzde 30, 2050 yılında yüzde 50 talep fazlalığı
gerçekleşecektir. Bu talep fazlalığını karşılamak için muhakkak teknik
engellerin ortadan kaldırılması gerekmektedir. 
Sayın milletvekilleri, sanal yeni dünya düzeni
elektronik platformlar üzerinde kurulurken bu platformun altyapısı olan
elektronik haberleşme teknolojileri de sürekli olarak gelişerek, değişerek
hayatımızı daha kapsayıcı hâle getirmektedir. Geniş bant internet aboneliğinde
durum şudur: DSL’de yüzde 10,2; kabloda yüzde 1 ve fiberde yüzde 2,6 abone
penetrasyonu bulunmaktadır. Oysa OECD’de bu penetrasyon ortalaması DSL 12,9;
kablo 9,8; fiber yüzde 6,4 şeklindedir. 
Ülkemizdeki sabit geniş bant penetrasyon oranı yüzde
13,9 iken OECD ortalaması yüzde 30,1; mobil geniş bant penetrasyon oranı
ülkemizde yüzde 70 iken OECD ortalaması yüzde 99,4’tür. Elektronik haberleşme
altyapı büyüklükleriyle ilgili olarak Avrupa Birliğinin 2020 için Avrupa’da
genel olarak 30 megabit/saniye internet bağlantısının sağlanması, hanelerin en
az yüzde 50’sine 100 megabit/saniye hızında internet hızının verilmesi
stratejik hedefinin ülkemiz tarafından da aynen benimsenmesi gerekmektedir. 
Özelleştirme
sonrası, sektörün amiral gemisi olan TÜRK TELEKOM AŞ’nin düştüğü durum çok
önemli bir risk teşkil etmektedir. Bu riskin sektöre, kuruma zarar vermeyecek
şekilde milletimizin menfaatine yürütülmesi gerekir. Bu safhada, özellikle TÜRK
TELEKOM’un özelleştirilme safhası ile özelleştirme sonrasındaki gelişmelerin de
ayrı bir paragraf içerisinde ayrıca değerlendirilmesi ve gerekli derslerin
çıkartılması gerekmektedir. 
Sayın
milletvekilleri, ülkemizin önemli altyapı ihtiyacı bulunmaktadır. Bu ihtiyacı
gidermek için önemli kaynaklar kullanmaktayız. Rekabet gücü temin eden
gelişmeler, sahip olduğumuz veya satın aldığımız kaynakların daha iyi
kullanılmasını öğrenmekle sağlanabilir. Sermaye yaratımı kadar önemli olan ise
mevcut sermayenin etkinliğidir. Eğer sermaye stoku etkin kullanılmazsa yeni
oluşturulan sermayenin de ekonomiye katkısı, olabileceğinin çok altında
olacaktır. Altyapı etkinlik parametresinde yüzde 1'lik bir artış ekonomik
büyümede, kamu harcamalarının aynı oranda artışından tam 7 kat daha fazla bir
etki yapmaktadır. İyi bir altyapı verimliliği artırımı sermaye birikimini,
eğitimi, yaratıcılığı ve teknoloji transferini kamçılar. Bu bakımdan, ulaştırma
ve haberleşme altyapısına yatırım kadar, verimli kullanılmasını sağlamak son
derece önemlidir.
Sayın
milletvekilleri, bu safhada, küresel seviyede üç gelişmeden bahsetmek
istiyorum. Bunlardan birincisi, Çin’in “Bir Kuşak Bir Yol Projesi” çerçevesinde
“Yeni İpek Yolu Projesi”. İpek Yolu, doğu ve batı arasında tarihî ticaret ve
etkileşim kanalı oldu. Ekonomik güç Atlantik Okyanusu’na kayınca İpek Yolu’nun
önemi azaldı. Sabri Ülgener de Osmanlı iktisadının daralmasını bu ticaret
yollarının değişmesine bağlamaktadır. 
Önümüzdeki
dönemde ekonomik güç tekrar Asya’ya doğru kaymaktadır. Bu proje Orta Asya,
Avrupa, Orta Doğu ve Afrika, doğu ve güneydoğuyu, Asya’yı birbirine bağlayan
ticaret koridorları yaratacaktır. Özellikle bu projede Marmaray, Bakü-Tiflis
demir yolu büyük önem kazanmıştır. Çin’den başlayıp Orta Asya üzerinden
Türkiye’ye ve Avrupa’ya olacak bu demir yolu hattının Trans-Sibirya demir
yolundan 2 bin kilometre daha kısa olması, deniz taşımacılığına göre yarım
nakliye süresi tasarrufu öngörmesi beklenmektedir. Bu bakımdan, kadim İpek
Yolu’nun en önemli merkezlerinden birinin Türkiye olacağı değerlendirilmektedir
ve bu şekilde Türkiye Asya pazarına da daha rahat girebilecektir.
İkinci gelişme
ise kutuplarda yaşanmaktadır. Küresel ısınmayla birlikte kutup denizinde deniz
ticaret yolları daha fazla artacaktır ve etkinlikle kullanılacaktır. Kuzey
okyanustaki ticaret yolu, Kuzeybatı Avrupa ile Asya arasındaki mesafeyi yüzde
40, Amerika Birleşik Devletleri’nin doğusu ile Asya limanları arasındaki
mesafeyi de yüzde 20 azaltacaktır. Bu gelişme küresel ticaret koridorlarını ve
ticareti yeniden şekillendirecektir, hatta yeni Orta Doğu jeopolitiğinin
kutuplarda yaşanacağı dahi söylenmektedir.
Bir diğer
gelişme de sanayi devriminin dördüncü aşamasıdır. Sanayi 4.0 dönüşümünün
merkezinde akıllı fabrika, akıllı şebeke, akıllı lojistik ve akıllı ev ve
binalar gibi akıllı altyapılar arasında internet üzerinden kurulan ara yüzler
yer almaktadır. İş ve sosyal ağlar arasında giderek artan etkileşim sanayi 4.0
dijital dönüşümde çok önemli bir yere sahiptir. Tüm bu ağlar arası iletişim ve
etkileşim, sanayi 4.0 tarafından sağlanan her şeyin interneti, hizmetlerin,
verilerin, insanların internetiyle mümkün kılınmakta ve bu durum gelecekte
ortaya çıkacak devasa değişimleri hazırlamaktadır. Aslında haberleşme
sektörlerindeki gelişmeler yeni ticaret yollarının yollarını da sağlamaktadır.
Özellikle internetin, e-piyasaların gelişmesiyle birlikte siber tehditlerin
ortadan kaldırılması, aynı zamanda kendi toplumumuzu koruyacak “network”
ağlarının rekabet gücü yüksek seviyede geliştirilmesi önem kazanmaktadır.
Sayın Başkan,
değerli milletvekilleri; bu küresel gelişmeleri dikkate almak, stratejik
önceliğimizin üretim ve ticaret merkezleri ile şehirlerimiz arasındaki ağı
verimli bir şekilde büyütmek ve kullanmak, haberleşme altyapısını güçlendirmek,
Avrupa Birliği genelinde lojistik entegrasyonlar sağlamak ve global lojistik
ağlarına dâhil olmak ve Asya’yla bağlantıları güçlendirmek en önemli
önceliğimiz olmalıdır.
Ulaştırma,
Denizcilik ve Haberleşme Bakanlığına tahsis edeceğimiz bütçeyle ülkemiz ve
milletimiz için yapacağı hizmet ve yatırımlarda Bakanlığa, Sayın Bakana ve
çalışanlarına başarılar diliyorum. Milletimizin helal kazançlarla verdiği
vergiler karşılığında yapacağınız bu hizmetlerde Nizamülmülk’ün
Siyasetname’sindeki şu ifadesini hatırlatmak istiyorum: “İyi bir idare kanallar,
köprüler, şehirler kurar ama bundan daha önemlisi adaletle hükmeder çünkü ülke
kanunla genişler ve dünya düzene girer, ülke zulümle eksilir ve dünya bozulur.”

Hukuk ve adalet
ölçülerine riayet ederek bu bütçeyi kullanmanızı diliyor, yüce heyetinize saygılar
sunuyorum. (MHP sıralarından alkışlar)
BAŞKAN –
Teşekkür ediyorum Sayın Vural.
Böylece,
Milliyetçi Hareket Partisi Grubu adına konuşmalar tamamlanmıştır.
Şimdi, söz
sırası Cumhuriyet Halk Partisi Grubunda.
Cumhuriyet Halk
Partisi Grubu adına ilk söz Ardahan Milletvekili Öztürk Yılmaz’a aittir. 
Sayın Yılmaz,
buyurun. (CHP sıralarından alkışlar)
Süreniz on altı
dakika.
CHP GRUBU ADINA
ÖZTÜRK YILMAZ (Ardahan) – Sayın Başkan, değerli milletvekilleri; Dışişleri
Bakanlığı bütçesi üzerine, Cumhuriyet Halk Partisi Grubu adına söz almış
bulunuyorum, yüce Meclisi saygıyla selamlıyorum.
Sözlerime
başlamadan önce hemen şunu belirteyim: Bir ülkenin dış politikası, içerideki
gelişmelerden ayrı ve bağımsız olarak değerlendirilemez. Eğer içeride
gazeteciler tutuklanıyorsa, milletvekilleri hapse atılıyorsa, yargı işlevini
tam manada yapamıyorsa ve Meclisin etrafından dolanılıyorsa o ülkede
demokrasiden bahsetmek mümkün değil, özgürlüklerden bahsetmek mümkün değil. Bir
süre önce burada, bu Meclis çatısı altında birlikte çalıştığımız, esasen aynı
havayı soluduğumuz milletvekilleri maalesef bugün hapiste. Ben şahsen Sayın
Berberoğlu’nun ve hatta Sayın Baluken’in niye hapiste olduğunu anlayamıyorum.
Bunlar Meclise bomba mı getirip koydular, ne yaptılar? Bunu, açıkçası 101 gün
esaret yaşamış birisi olarak söylüyorum, ben bunu demokratik bir ülkede içime
sindiremiyorum. Bunu öncelikle konuşmamın başında belirtmek istiyorum.
Şimdi, Türkiye’de bir millîlik ve yerlilik tartışması
almış başını gidiyor. Nedir millîlik ve yerlilik? Size birkaç örnek vermek
istiyorum, bunlardan bir tanesi Libya’yla alakalı. Kıbrıs Barış Harekâtı olduğu
zaman, o zaman Türkiye’ye silah ambargosu koymamış tek ülke Libya’ydı ve onun
lideri Muammer Kaddafi’ydi ve hatta savaş başladığı zaman Muammer Kaddafi, o
zaman, saat gecenin ikisinde Türkiye Cumhuriyeti devletinin Trablus’daki
başkonsolosunu ve maslahatgüzarını arayarak “Bir ihtiyacınız varsa biz onun
gereğini yapalım. Emperyal ülkelerin böyle dönemlerde saldıracağını biliyoruz
ama sizin yanınızdayız, bütün depolarımız ve hangarlarımız Türkiye'ye açıktır.”
diye mesaj vermişti. Ve zaman geçti, Kaddafi devrilmeden üç ay önce Trablus’ta
Avrupa-Afrika zirvesi yapıldı. O zaman, Avrupa liderleri, o zamanki Başbakan
Sayın Erdoğan’ın masaya gelip oturmasını istemediler. Kaddafi rest çekti ve o
dönemde, getirdi, masasında başköşeye oturttu -üç ay sonra, bir anda Kaddafi
şeytanlaştırıldı- ve o ziyarette Kaddafi İnsan Hakları Ödülü verildi, 250 bin
dolar alındı. Ama ne oldu sonra? Sonra, Kaddafi, insan haklarına aykırı hareket
ettiği gerekçesiyle devrilmek istendi. Kaddafi bizi masaya davet etmişti; biz
Kaddafi’nin başına masayı ve Kaddafi’yi devirdik. Herhâlde millîlik böyle bir
şey olmamalı. 
İkinci konu Irak’la ilgili. Irak’ta, Müslümanlara
düşman, nefret kusan, Orta Doğu’yu kendi emellerine göre şekillendirmek isteyen
bir ABD Başkanı, Türkiye üzerinden Irak’a saldırmak istedi. 60 bin Amerikan
askerini buraya yerleştirmek ve havaalanlarımızı, limanlarımızı sanki babasının
malıymış gibi tekeline almak istedi. O dönem, oradaki vahşete ortak olmamak
için, o zamanki Meclis, 1 Mart tezkeresini bu salonda gömdü ama birileri onu
alkışladı ve onaylatmak istedi ve o dönemde de ABD’de at pazarlığı yapılıyordu,
para pazarlığı. Herhâlde böyle bir şey olmamalı millîlik.
Bir başka konu Suriye’yle alakalı. Suriye’de Esad’ı
devirmek için o zaman Obama ve onun Dışişleri Bakanı Clinton’ın binbir
tezgâhıyla yola çıkıldı ve maalesef o dönemde Esad’ı devirmek için destek
verirken birileri, biz ona karşı çıktık. Bugün farklı bir tablo ortaya çıktı ve
millîlikle ilgili ciddi manada sorgulanması gereken bir tablo çıktı. Bugün
Suriye’de yıkım var, Irak’ta yıkım var; camiler, hüseyniyeler, havralar, hepsi
bombalandı, millet birbirine düşürüldü ama o pisliğe çok şükür biz ortak
olmadık grup olarak. (CHP sıralarından alkışlar) 
Suudi
Arabistan, Atatürk’ün mozolesini ziyaret etmemek için kırk dereden su getirdi
ve devlet protokolü değiştirildi. Hatta, o zaman Çankaya Köşkü’nde olacak
görüşmeler Çankaya Köşkü’nde yapılmadı, Swissotel’de yapıldı. Vefat eden Kral
Abdullah, bir tarafına o zamanki Sayın Cumhurbaşkanı Abdullah Gül’ü, bir
tarafına da o zamanki Sayın Başbakan Recep Tayyip Erdoğan’ı aldı, anlaşmalar
orada imzalandı. Kral öldükten sonra Türkiye’de bir günlük yas ilan edildi,
ulusal yas ilan edildi. Şimdi, aynı Kralın torunu, aynı Kralın yeğeni bugün
Filistin davasını, Kudüs’ü tam sırtından bıçakladı. Bunun için mi siz protokolü
değiştirdiniz? Bunun için mi bütün bunları yaptınız? Millîlik herhâlde parasal
konular olmamalı, başka şey olmalı. 
İsrail…
İsrail’de, Mavi Marmara gemisi yola çıktığında esasen Mavi Marmara gemisinin
başına neler geleceğini aklı başında olan herkes biliyordu. Ne oldu? 9
vatandaşımız İsrailli askerler tarafından katledildi, öldürüldü. 
HASAN
BASRİ KURT (Samsun) – Uluslararası sularda. 
ÖZTÜRK
YILMAZ (Devamla) – Evet, uluslararası sularda katledildi. Ve İsrail o dönemde
de, seçim öncesi dönemlerde de “terör devleti” ilan edildi. Biz İsrail’le yatıp
İsrail’le kalktık. İsrail’in ne kadar acımasız, vahşi ve terör örgütü olduğunu
duyduk ama sonra gecenin bir buçuğunda, bu Mecliste, İsrail askerlerinin
katlettiği bizim vatandaşlarımızın hatırası çiğnendi ve İsrail askerleri
Türkiye’deki bütün yargısal süreçlerden affedildi. 
Şimdi,
Kudüs’le ilgili konuya gelince… İsra, miraç; Peygamber Efendi’mizin miraca
yükseldiği ve İslam’ın ilk kıblesi olan Kudüs bizim namusumuzdur. Bu konuda
siyasi partiler arasında hiçbir fark yoktur, evet, hiçbir fark yoktur ama bir
gerçeği belirtmek isteriz: İstanbul’da alınan karar yeni bir karar değildir,
1969’dan beri İslam Konferansı Örgütünün almış olduğu bütün kararlarda Doğu
Kudüs işgal altındaki Filistin devletinin başkenti olarak hep zikredilmiştir,
yeni bir karar yoktur. Yeni olacak şeyi söyleyeyim: Sayın İhsanoğlu’nun
söylediği gibi, eğer bu karar uygulanırsa yeni bir şey olacak, yoksa
uygulanmazsa İslam Konferansı Teşkilatının almış olduğu diğer kararlar gibi bu
da çöpe gidecek. 
Bu
vesileyle somut bazı hususlara değinmek istiyorum. Bunlardan bir tanesi hiç
şüphesiz Kıbrıs’tır. Bakınız, ocak ayında KKTC’de Parlamento seçimleri olacak,
şubat ayında ise Rum tarafında Cumhurbaşkanlığı seçimleri olacak. Bizim
müzakere süreci çökmüştür, bunu 50 defa söyledik, müzakerelerle Kıbrıs
konusunun halledilmesi mümkün değildir. Kapsamlı çözüm, âdeta taviz çözümüne
dönüşmüştür. Böyle bir ortamda buna bir son vermek lazım. Bu Meclisin, bu bütçe
yılında yeni bir bütçeyi görüşürken tarihî bir karar alması lazım, KKTC’nin
uluslararası olarak tanınmasına yönelik bir karar alması lazım. Biz işgal
altındaki Kudüs’ün, Doğu Kudüs’ün Filistin’in başkenti olduğunu kabul ederken
diğer taraftan devlet olarak kurduğumuz KKTC’yi tanıtmama konusunda sessiz
kalamayız, bu konuda ciddi bir duyarlılık ve duruş sergilememiz lazım.
İkinci konu Ege
adalarıyla ilgilidir. Bakınız, bizim -hep tartışılır- egemenliği tartışmalı
yani Ege’de kime ait olduğu tam olarak belli olmayan ama açıkça bir anlaşmayla
Yunan tarafına verilmediği için kendimizden saydığımız adalarla alakalı, ada,
adacık ve kayalıklarla alakalı… Sayın Başbakan bunları biraz geçiştirdi, “İşte,
kayalar falan.” dedi. Ama şu gerçeği bilelim: 156 tane formasyon var Ege’de,
156 tane. Bugün Ege’nin yüzde 43,5’i Yunanistan tarafından kontrol ediliyor,
sadece Türkiye tarafından yüzde 7,5’i kontrol ediliyor, diğeri de uluslararası
sular ve 12 mile çıktığı zaman Ege’nin yüzde 70’i Yunanistan tarafından kontrol
edilecek. Ve bizi Ege’de boğuyorlar, tatil planı bile yapamayacağız çünkü
Ege’de çıkılacak bir yer kalmıyor. 
Peki, konu
nedir? Konu şudur: Evet, biz “AKP, adaları işgal ettirdi.” demiyoruz, böyle bir
iddiamız yok.
DIŞİŞLERİ BAKANI
MEVLÜT ÇAVUŞOĞLU (Antalya) – İlk defa söylediniz, bravo!
ÖZTÜRK YILMAZ
(Devamla) – Hayır, biz bunu hep söylüyoruz ama siz işgale ses çıkarmıyorsunuz,
işgale ses çıkarmıyorsunuz. İşgal devam ediyor, ses çıkarmıyorsunuz. (CHP
sıralarından alkışlar)
“İstikşafi
görüşmelerle bu işi halledelim.”, hallolmuyor. Bakınız, bununla ilgili, açık
açık söyleyeyim: 156 tane ada, adacık ve kayalığın sadece 2 tanesinin ismi
belli. Nedir? Doğu ve Batı Kardak. Diğerleri açıkça Yunanistan’a devredilmemiş.
18’i unutun, 156 tane formasyon var ve eğer her kayacığın, her adanın ekonomik
bölgesi, kara suyu, kıta sahanlığı ve diğerleri düşürüldüğünde de Ege’nin
tamamı gidiyor. Bir örnek olsun diye söylüyorum, Ege Denizi’nde su üstündeki
bir taşın 388 kilometrekare bir alanı kapsayacağını düşünelim. Yani, kaya değil
sadece, deniz alanından bahsediyoruz. Peki, ne yapmak lazım? “Efendim, biz ne
yapalım şimdi, savaş edip bunları mı götürelim? E, işte, bunları istikşafi
görüşmelerle hallediyoruz. Bunların bir kısmı da Atatürk zamanında zaten işgal
edilmiş.” Ne olursa olsun, biz kendi toprağımıza, kendi suyumuza, kendi
denizimize sahip çıkmalıyız. 
DIŞİŞLERİ BAKANI
MEVLÜT ÇAVUŞOĞLU (Antalya) – Öztürk sana ne oldu bugün? Doğruları konuşmaya
başladın. 
ÖZTÜRK YILMAZ
(Devamla) – Ben hiçbir zaman yanlış konuşmadım Sayın Bakanım. 
Bizim ortak bir
duyarlılık… Bu, millî bir davadır. 
DIŞİŞLERİ BAKANI
MEVLÜT ÇAVUŞOĞLU (Antalya) – Grubuna anlatsana, kim zamanında işgal edilmiş,
bir anlat, boş boş konuşmasınlar. 
BAŞKAN – Sayın
Bakanım, müdahale etmeyelim. 
Sayın Yılmaz,
Genel Kurula hitap edin lütfen. 
ÖZTÜRK YILMAZ
(Devamla) – Siz işgale ses çıkarmadınız, geçiştiriyorsunuz. İşgal olmuş ama
sizden bir tane nota çıkmıyor. İstikşafi görüşmelerle gidiyormuş iş, istikşafi.
Ya, istikşafi görüşmelerle bir şeyin halledilemeyeceğini sağır sultan bile
biliyor. 
DIŞİŞLERİ BAKANI
MEVLÜT ÇAVUŞOĞLU (Antalya) – Niye başlattınız o zaman?
ÖZTÜRK YILMAZ
(Devamla) – Siz durdursaydınız, durdurun. 
Neyse, ben şunu
bitireyim. 
TANJU ÖZCAN
(Bolu) – İnsicamını bozuyor. 
ÖZTÜRK YILMAZ
(Devamla) – Sayın Başkan, ilave iki dakika alacağım, özür diliyorum. 
Şunu söyleyeyim:
Peki, ne yapmak lazım, ne olması lazım? “Efendim, biz bir şey yapamıyoruz. Bu
konuları gündeme getirirsek, aman, savaş çıkar.” Ya, siz Amerika’ya kafa
tutuyorsunuz, yeri geldiği zaman Rusya’ya kafa tuttuğunuzu söylüyorsunuz,
Avrupa Birliğine tutuyorsunuz, dura dura Yunanistan’dan mı korkuyorsunuz? 
HAYDAR AKAR
(Kocaeli) – Menbiç’e giriyor zaten. 
ÖZTÜRK YILMAZ
(Devamla) – Açık açık bunların tek tek isimlerini açıklayıp uluslararası
kamuoyuna duyurmak lazım bunları, o zamandır işte siyaset. (CHP sıralarından
alkışlar) 
NİHAT ÖZTÜRK
(Muğla) – Savaş mı istiyorsunuz ya?
ÖZTÜRK YILMAZ
(Devamla) – Kimsenin savaş filan istediği yok ama Yunanistan göze alıp sizinle
mi savaş edecek?
Üçüncü konu…
Sayın İhsanoğlu bilir “custodian of the two holy mosques” der, Sayın Bakanım,
biliyorsunuz. Ne demek? İki kutsal caminin koruyucusudur Suudi Arabistan Kralı
güya. Ya, Filistin’i satıyorsunuz, nasıl koruyucu olacaksınız, nasıl olacak?
Siz buradaki zirveye, bir; kendiniz gelmiyorsunuz, ayrıca normalde o zirvenin
ruhuna uygun seviyede de birisini göndermiyorsunuz. Nasıl olacak? Şimdi ben
size açık açık söylüyorum. Niçin kuruldu İslam Konferansı Teşkilatı? 
DIŞİŞLERİ BAKANI
MEVLÜT ÇAVUŞOĞLU (Antalya) – Kudüs’ün Ürdün’dür, Suudi Arabistan değildir,
doğru bilgi ver. 
ÖZTÜRK YILMAZ
(Devamla) – İyi de neden kuruldu İslam Konferansı Örgütü?
DIŞİŞLERİ BAKANI
MEVLÜT ÇAVUŞOĞLU (Antalya) – Çok yanlış bilgi veriyorsun. Oranın hamisi Suudi
Arabistan değildir, Ürdün’dür.
ÖZTÜRK YILMAZ
(Devamla) – Efendim, müsaadenizle… 
Neden kuruldu
İslam Konferansı Teşkilatı? Filistin davası ve Kudüs konusunda kuruldu. Bugün
Suudi Arabistan ikisine de ihanet etmişse İslam Konferansı Örgütünün merkezinin
Suudi Arabistan’da olmaması gerekir. (CHP sıralarından alkışlar)
DIŞİŞLERİ BAKANI
MEVLÜT ÇAVUŞOĞLU (Antalya) – Koskoca CHP alkışlıyor.
ÖZTÜRK YILMAZ
(Devamla) – İki; gelelim sizin konunuza Sayın Bakanım, biz onları biliyoruz.
Ürdün bugün, Harem-i Şerif’in denetimi bugün Ürdün’ün elindedir, Ürdün
vakıflarının elindedir. Madem Filistinlileri biz desteklemek istiyoruz, madem
Filistinlileri ulusal olarak güçlendirmek istiyoruz, o zaman onun da
Filistinlilere devredilmesi gerekiyor. Biliyor muydunuz Harem-i Şerif’in Ürdün
vakıflarının elinde olduğunu? Devredilmesi lazım. Yani boşuna konuşmamak lazım,
siyaset boş konuşma sanatı olmamalı. (CHP sıralarından alkışlar) 
Bir başka konu,
şimdi, efendim, Suriye’yle ilgili olarak görüşmeler. Cenevre görüşmeleri çöktü.
Peki, şunu söyleyelim…
(Mikrofon
otomatik cihaz tarafından kapatıldı) 
BAŞKAN –
Efendim, size ayrılan sürenin sonuna geldik.
ÖZTÜRK YILMAZ
(Devamla) – Bir dakika, bir dakika…
BAŞKAN – Tamam,
toparlayın bir dakikada, buyurun.
ÖZTÜRK YILMAZ
(Devamla) – Onu Sayın Bakanımızın konuşma süresinden alalım.
DIŞİŞLERİ BAKANI
MEVLÜT ÇAVUŞOĞLU (Antalya) – Memnuniyetle.
MUSTAFA ELİTAŞ
(Kayseri) – Nezaket gösteriyor Sayın Bakanım. Bakan Bey verir; iki meslektaş,
verir herhâlde.
ÖZTÜRK YILMAZ
(Devamla) – Şimdi, millî konularda son bir şey söyleyeceğim. Bakınız, sizin şu
trolleri acilen yok etmeniz lazım, trollerle siyaset yapıyorsunuz siz. Bakın,
daha dün benimle ilgili ne çıkmış biliyor musunuz? Yazmış ki: “Kontrollü
esaret.” Vay be! Utanmıyor musunuz ya? Bre ahlaksızlar, utanmıyor musunuz? Ben
yüz bir gün esaret yaşadım. Utanmıyor musunuz? (CHP sıralarından alkışlar) Bunu
yazan alçaktır. Sizin bunları da kınamanız lazım, bunları kınarsanız ancak biz
size saygı duyarız, biz de vatana sahip çıkarız. İnsanları kendi ülkelerinden
soğutmayın. İnsanlara bu ülkeyi sevdirin, soğutmayın.
Herkese
saygılar sunuyorum. (CHP sıralarından alkışlar)
BAŞKAN
– Teşekkür ediyorum Sayın Yılmaz.
Cumhuriyet
Halk Partisi Grubu adına ikinci söz Mersin Milletvekili Aytuğ Atıcı.
Buyurun
Sayın Atıcı. (CHP sıralarından alkışlar)
Süreniz
sekiz dakikadır.
CHP
GRUBU ADINA AYTUĞ ATICI (Mersin) – Teşekkür ederim Sayın Başkan.
Değerli
milletvekilleri, Sağlık Bakanlığının 2018 bütçesi üzerine Cumhuriyet Halk
Partisi Grubumuz adına söz almış bulunuyorum. Haksız ve hukuksuz yere
işlerinden atılan, işlerini geri alabilmek için tam iki yüz seksen dört gündür
açlık grevi yapan ve yaşamlarını yitirme riski her geçen gün artan Nuriye
Gülmen ve Semih Özakça’nın ölümünü seyretmekle kalmayan herkesi saygıyla
selamlıyorum.
Sayın
Bakan, bu bütçeyi acaba kim için yaptınız, halk için mi? Keşke öyle olsaydı.
Öyle bir sistem kurguladınız ki sağlık için para harcadıkça hastalar bir türlü
iyileşmiyorlar. Her bir vatandaşımız, 80 milyonun tamamı yılda yaklaşık 9 kere
doktora gittiği hâlde bir türlü iyileşmiyor bu sistemde. Sizin rakamlarınıza
göre tüketilen ilaçlar, kutu sayısı bazında da, para bazında da her geçen yıl
arttığı hâlde hastalar bir türlü şifa bulmuyor. Bu işte bir yanlışlık var.
Vatandaşlar 2002 yılında cebinden 35 dolar para harcarken sağlığa, bugün 100
doların üzerinde para harcadığı hâlde iyileşmiyor. Bu işte bir yanlışlık var.
Bu bütçe eğer halk için yapılmış olsaydı Sayın Bakan, daha önce kendi aşımızı
üretirken bugün kendi kızamık, difteri, boğmaca, tetanos aşısını bile
üretemeyen bir ülke konumuna gelmezdik. Bu bütçe halk için yapılmış olsaydı AKP
Hükûmeti halktan bıçak parası almazdı. Bakanlık bıçak parası alır mı? Maalesef
alır, hem de iki türlü alır. Bir “Cebine nüfus cüzdanını koyan herkes özel
hastane dâhil bütün sağlık kurumlarına, istediği hastaneye gidecek.” diyen
Sağlık Bakanı, Başbakan ve Cumhurbaşkanına inanan vatandaşlar, 2008 yılında
özel hastaneye gittiklerinde tedavilerinin yüzde 30’unu cebinden ödedi, 2009’da
bu oran yüzde 70’e çıktı, 2012’de bu oran yüzde 90’a çıktı, 2013’ten bugüne
kadar ise yüzde 200’ünü, yanlış duymadınız -sizin eseriniz Sayın Bakan- yüzde
200’ünü cebinden ödüyor. Bunun adı bıçak parası değil de nedir? 
Ayrıca,
hastalarımız kamu hastanelerinde tam on beş yerde katkı ve katılım payı ödüyor
yani Sağlık Bakanlığı kamu hastanelerinde de halkımızdan bıçak parası alıyor. 
Eğer bu bütçe
halk için yapılmış olsaydı sezaryen yüzde 53,1 olmazdı, antidepresan ilaç
kullanan vatandaş sayısı her geçen gün artmazdı, kanser her geçen gün artmazdı,
her beş dakikaya bir randevu verilmezdi, hastalar polikliniklere para
ödeyemediği için acil servislere hücum etmezdi. Sayın Bakan, bu bütçe halk için
olsaydı uyuşturucu madde bağımlılığı yüzde 678 -Allah aşkına, elinizi
vicdanınıza koyun- artmazdı. Eğer bu halkın bütçesi olsaydı ülkenin doğusundaki
bebek ölümleri ve anne ölümleri ülkenin batısındakinden kat kat üstün olmazdı.
Halkın sağlığını koruyucu olan hizmetlere bütçenizin sadece yüzde 5,5’ini
ayırmazdınız o zaman. 
Sayın Bakan,
istediğiniz kadar para ayırın, olağanüstü hâl koşulları devam ettiği sürece
toplumun sağlığı bozuluyor, bozulmaya da devam edecek. Bunun müsebbibi
sizsiniz. “Yarın içeri atılabilirim, yarın işimden olabilirim.” endişesi
insanları hasta eder, psikolojik olarak sıkıntıya sokar, spastik kolon yapar,
ülser yapar; bunların müsebbibi sizsiniz.
Peki, diyelim ki
halk için yapılmadı. Acaba sağlık çalışanları için mi bu bütçe? Keşke öyle
olsaydı. Eğer öyle olsaydı bugün atama bekleyen 500 bine yakın sağlıkçı
olmazdı. Bakın, yanlış duymuyorsunuz, 500 bin sağlıkçı atama bekliyor. 2017’de
yaptığınız atamaları bir türlü göreve başlatmadınız. Şu veya bu sebeple 2018
yılında -eğer bu sağlıkçıların bütçesi olsaydı, hadi akılcı bir rakam vereyim-
hiç olmazsa 30 bin sağlık personelinin atanacağını buradan müjdelerdiniz.
Hastalar doktor
beklerken sırf AKP karşıtı olduğu için, daha da pis durumu, babaları AKP
karşıtı olduğu için oğulları, kızları olan doktorları bugün bekletmezdiniz. Bu
bütçe sağlık çalışanlarının bütçesi olsaydı tıpkı söz verdiğiniz gibi yıpranma
payını verir ve emeklilikte iyileştirme yapardınız. Tutun şu sözünüzü Allah
aşkına. Eğer bu bütçe sağlık çalışanlarının bütçesi olsaydı aynı günde 3 doktor
birden intihar etmezdi Sayın Bakan, 2016 yılında 11.867 sağlık çalışanı şiddete
maruz kalmazdı Sayın Bakan.
Peki, hadi
vazgeçtik halktan da, sağlık çalışanlarından da. Acaba, bu bütçe sağlık
yatırımlarının bütçesi mi? Mümkün değil, keşke öyle olsaydı. Eğer öyle olsaydı
yatırımlara sadece yüzde 5,5 para ayırmazdınız. 
Peki, bu bütçe
kimin bütçesi? Kime yarıyor? Her ne kadar bu bütçede görünmese de şehir
hastaneleri yoluyla inşaat patronlarına yarıyor, faiz baronlarına yarıyor,
onların yerli iş birlikçilerine ve Hükûmet yanlısı olan bir güruha yarıyor. Bu
bütçe maalesef onların bütçesi olmuştur.
Bütçenize
koymuşsunuz; Somali’de, Mogadişu’da bir hastane yapıyorsunuz, 58 milyondan
fazla ödenek ayırmışsınız. Güzel, yapmayın demiyoruz. Madem muktedirsiniz,
madem Somali’ye böyle bir hastane yapabiliyorsunuz, neden kendi ülkemize
hastane yapmıyorsunuz, benim sorum bu. Neden yap-kirala-devret sistemiyle tam
da yirmi beş yıl süreyle bu baronlara milletin parasını peşkeş çekiyorsunuz.
Hani yerliydiniz, hani millîydiniz? Bu mudur yerlilik, millîlik? Adına “şehir hastanesi”
dediğiniz yapılar, bakın millete nasıl kambur getiriyor?
Bir: Bütün
arazileri bedava veriyorsunuz. İki: Şirketlerin aldığı krediye hazine garantisi
veriyorsunuz. Üç: Kur artışı çok fazla olursa kur farkı ödemeyi taahhüt
ediyorsunuz. Her türlü vergiden muaf tutuyorsunuz. Her türlü İhale Kanunu’ndan
muaf tutuyorsunuz. Hastanenin bazı bölümlerini “Al, işlet.” diyorsunuz. Hastane
çevresine otel, AVM yaptırıp, “Onları da işlet.” diyorsunuz. Bütün bunların
üzerine fahiş fiyatlarla bu hastanelere kiracı giriyorsunuz. Bütün bunlar
yetmezmiş gibi yüzde 70 doluluk garantisi veriyorsunuz. 
Bakın, bir iki
örnek vereyim: Kayseri, sabit yatırım -yuvarlak rakam veriyorum- 400 milyon,
kira bedeli 130 milyon yani üç yılda kendini amorti ediyor; yirmi beş yılda 3,5
milyar ödeyeceksiniz, fazla ödeme miktarı 3 milyar. 
Bir başka örnek
vereyim: İstanbul İkitelli, sabit yatırım ücreti 500 milyon. Peki kira? 250
milyon; ya, iki yılda kendini amorti ediyor.
(Mikrofon
otomatik cihaz tarafından kapatıldı) 
AYTUĞ ATICI
(Devamla) – Teşekkür ederim Sayın Başkan.
BAŞKAN – Lütfen
toparlayalım, bitirelim.
AYTUĞ ATICI
(Devamla) – İki yılda kendini amorti eden bir sisteme siz fazladan 6 milyar
Türk lirası para ödüyorsunuz. Peki, bunlar önlenebilir miydi, bunlar
yapılmayabilir miydi? Evet. Nasıl? Adam gibi bir araya gelecektik, bütün
bunları konuşacaktık. Peki, ben size soruyorum: 1 Kasım 2015 seçimlerinden
sonra, tam yirmi altı aydır Sağlık Komisyonu sağlığı görüşmek üzere kaç kere
toplandı? Sıfır. İnanabiliyor musunuz, sıfır kere toplanmıştır? Biz nasıl bu
ülkeyi idare edeceğiz? (CHP sıralarından alkışlar) 
DİDEM ENGİN
(İstanbul) – İnsana bu kadar değer veriyorlar, insana bu kadar değer.
AYTUĞ ATICI
(Devamla) – Bu karamsar tablodan bir çıkış var mı? Elbette var, elbette var.
Çözüm? Çözüm, herkesin eşit, ulaşılabilir, kaliteli ve bıçak parası ödemediği
sosyal demokrat ve halkçı bir sistemdir. Peki, bunu kurgulamak mümkün müdür?
Elbette. Vergi ödememek için Man Adası’na gidenler varsa o ahlaksızları
yakalayın yeter.
Teşekkür ederim.
(CHP sıralarından alkışlar) 
BAŞKAN – Söz
sırası, Burdur Milletvekili Mehmet Göker’e aittir. (CHP sıralarından alkışlar)
Sayın Göker,
Sayın Özcan sizi davet edecekmiş ama biz davet etmiş olduk ancak yoğun bir
teveccüh aldınız. 
Buyurun efendim.

CHP GRUBU ADINA
MEHMET GÖKER (Burdur) – Teşekkür ederiz. 
Sayın Başkan,
değerli milletvekilleri; her şeyden önce, eski Başbakanımız Mesut Yılmaz’a,
yaşadığı acıdan dolayı başsağlığı diliyorum, Allah kimseyi evlat acısıyla
sınamasın diyorum. 
Her ne kadar
Sağlık Bakanlığı bütçesi üzerine söz almış olsam da gündemde malumunuz iki konu
var; biri Man Adası, diğeri şeytan. 
Birinci madde
olan Man Adası çok konuşuldu ama bu bir mâniyle değerlendirilmedi. Burada belge
gösterdik, “sahte” dediniz, “Savcılığa gidin.” dediniz, gittik, yine kabul
etmediniz. 
Şunu söylemek
istiyorum: Halkbank size bağlı değil mi? Beş dakikada getirir bu evrakları
önünüze koyarsınız, fotokopileri de bizlere verirsiniz, ondan sonra bakarız ki
bu gerçekler nedir, halk da karar verir; hangimiz mankafalı, hangimiz değil.
(CHP sıralarından alkışlar) Burada sizi göreve davet etmekten başka bir şey
gelmiyor elimizden. 
Bu konuda, biraz
da ironik olması açısından sizler için bir mâni derledim:
“Bakanının adı
Süleyman, 
Hısım akraba
oldu kodaman. 
Her gün yaparsın
Rus’a kompliman, 
Size göre
kıskanıyor bizi Alman.
Saraydan bakınca
görülüyor her şey sütliman,
Orta direkte
dağıldı şanzıman. 
Biz de diyoruz
ki nerede diploman?” (CHP sıralarından alkışlar)
İkinci gündem
maddemiz olan şeytana gelecek olursak… (AK PARTİ sıralarından gülüşmeler) Valla
gülme, durum acı.
Papa çıktı dedi
ki: “Şeytan etten kemikten yaratılmıştır, hatta adı soyadı bile var.” Biz, bunu
duyunca gerçekten bu adamın bunadığını düşündük ama bunun bir spor yazarı
olduğunu söyleseydi, inanın biz de bilirdik, çok da kolay tahmin edebilirdik.
Çünkü niye? 1970’lerde atlasta Filistin’in yerini bile bilmezken, Deniz Gezmiş
dediğiniz o devrimciler Filistin mücadelesinde İsrail’e karşı omuz omuza
mücadele etti. (CHP sıralarından alkışlar) Siz, yıl olmuş 2017, uçağınızla,
korumanızla Gazze’ye gidemezken onlar Filistin halkı için İsrail’e karşı
mücadele verdi. Tabii, buradan şeytana nasıl geleceğiz? Bir BOP Eş Başkanıyla
devrimci bir Deniz Gezmiş’i ancak şeytan bir araya getirebilirdi. 
Şimdi,
burada bizim üzüldüğümüz taraf şu: Bir insanı güzellerken dahi solcu bir
kişiden medet ummanın bence sizin tarafınızdan bir eziklik olması lazım.
Memlekette adam mı kalmadı? “Abdülhamit” de diyebilirsiniz, hatta “İbrahim” var
ya da “cübbesiz Ahmet Hoca” deyin, bak, o daha çok uyuyor. Bir de şu var
içinizde mesela, mühim değer, dün akşam televizyondaydı, belki izlemişsinizdir;
çıktı “Yurtta sulh, cihanda sulh.” terimini “içi boş bir laf” olarak tanımladı.
E tamam, “saçlı Burhan Kuzu” da diyebilirsiniz. Vallahi uyar, billahi de uyar.
(CHP sıralarından alkışlar) 
Şimdi,
bütçenin içeriğine geldiğimizde... Sayın rahmetli Demirel’e gazeteci bir soru
sorar, der ki: “Ülkenin durumu nasıl?” Sayın Demirel “İyi.” der. Gazeteci
şaşırır, muhalefettedir ve ülkenin tablosuna “iyi” demektedir. Ama Demirel
devam eder, der ki: “Bir kelimeyle iyi ama iki kelimeyle iyi değil.” Sizlere
tavsiyem, kelime kapasitenizi en azından ikiye çıkarın, memleketin hâlini
göreceksiniz. 
Şimdi,
gelinen nokta itibarıyla, özgürlüklerden tasarruf ederseniz bu memlekete zulüm
gelir; memleketin yaşadığı tam da budur. Sağlıktan tasarruf ederseniz ölüm
getirir; memlekete getirdiğiniz bütçenin de amacı budur. 
OHAL
ve KHK’lar nedeniyle tüm özgürlüklerin rafa kaldırıldığı bir ülkede en zor
günlerimizi yaşıyoruz. Gazeteciler, milletvekilleri, muhalif herkes tutuklu ve
içeride. Gösterdiğimiz her belge asılsız, gösterdiğimiz her “tape” montaj, her
konuşma sahte. Muhalefet edersek “FETÖ’cü.” 
Bakın,
geçen gün Bakanınız -şimdi Başbakan Yardımcısı oldu- dedi ki: “Beni geçmişteki
söylemlerimle FETÖ’cü ilan edenler asıl FETÖ’cüdür.” 
TANJU
ÖZCAN (Bolu) – Bu nasıl bir laf?
MUSTAFA ELİTAŞ
(Kayseri) – Doğru bir laf.
MEHMET GÖKER
(Devamla) – Bence de doğru bir laf. Biz FETÖ’yü çok severdik eskiden,
bildiğiniz gibi değil!
MUSTAFA ELİTAŞ
(Kayseri) – Hâlâ seviyorsunuz, hâlâ çok seviyorsunuz.
MEHMET GÖKER
(Devamla) – Ama kim olduğunu bilmiyoruz. Gelip birlikte Pensilvanya’ya gitsek,
kim olduklarını bize gösterseniz tanırız, tanışıklığımız yok. (CHP sıralarından
alkışlar)
MUSTAFA ELİTAŞ (Kayseri)
– Pensilvanya’ya gidenlere sor. 
MEHMET GÖKER
(Devamla) – Eğer bu memlekette bir samimiyet testi olsa…
Ha, şunu da
ilave edelim bu arada: Bakanınız çıktı dün, Süleyman Soylu, televizyonda dedi
ki: “Çok değerli, kıymetli bir arazide oturuyoruz.” Buradan kendisine
söylüyorum: Bu toprak kanla, canla alınmış, bize vatan yapılmıştır. Burası
sizin aklınızda yatan paralardan kaynaklı şekilde değerlendirilebilecek bir
arazi değildir. Bunu da kenara, aklınıza yazın. (CHP sıralarından alkışlar)
TANJU ÖZCAN (Bolu)
– Parsel değil burası, parsel değil!
ALİ ŞEKER
(İstanbul) – Partilerinden arazi olanlara teslim edildi!
MEHMET GÖKER
(Devamla) – Samimiyet testine girsek bu yaptığınız konuşmalarla sınıfta
kalmanız işten bile değil. Mercimekten samana kadar her şeyi ithal ederken
Başbakanımız çıktı: “Tarımda 1’inciyiz.” dedi. Buna siz inanıyor musunuz? Ben
inanmıyorum. Mazotun litresi olmuş 5 lira, köylü tarlasını ekememekte, ekse
bile para elde edememekte, parasını alsa çocuğunu tedavi ettirecek, kendi
sağlığını tedavi ettirecek sağlık ocağı kalmamış, çocuğunu okutacak okul
kalmamış. E burada nasıl 1’inci oluyoruz, nasıl çağ atlıyoruz, bunu da
gerçekten bir soru işareti olarak kenara koymamız lazım.
Bir diğer
konumuz, samimiyetsizsiniz çünkü yüzde 6,9’u özel tüketimden kaynaklanan bir
büyümeyi yüzde 11,1 büyüdük diye bu insanlara, bu halka anlatmaya, yutturmaya
çalışıyorsunuz. Samimiyetsizsiniz çünkü Aile Bakanınız burada çok güzel laflar
ederken bir müftünüz çıkıp diyor ki: ”9-15 yaşındaki kız çocuklarının
evlendirilmesi çocukların babadan hakkıdır.” Arkadaşlar, bunlar çocuk. Bunlara
müdahale etmeyecek misiniz? 
Samimiyetsizsiniz
çünkü kendi ilim olan Burdur’da Atatürk posterini ve Türk Bayrağı’nı bir
ardiyeyi kapatmakta kullanan bir müdürü, kadınlarımıza, kızlarımıza şehvetle
bakan bir sözü hadis diye yutturan bir müdürü aldınız, vekâleten yürüttüğü
göreve asaleten atadınız.
Arkadaşlar,
buradan size tavsiyem halkla birlikte olmanız, gerçekten samimi davranmanız
çünkü Türkiye tek ve bu ülkede hep beraber yaşıyoruz. 
Hepinizi ve yüce
Meclisi saygıyla selamlıyorum. (CHP sıralarından alkışlar) 
BAŞKAN –
Teşekkür ediyorum. 
MUSTAFA ELİTAŞ
(Kayseri) – Sayın Başkan…
BAŞKAN – Sayın
Elitaş, buyurun. 
MUSTAFA ELİTAŞ
(Kayseri) – Sayın milletvekili kürsüde konuşurken… 
ENGİN ALTAY
(İstanbul) – Duyamıyoruz, Sayın Elitaş’ı duyamıyoruz. 
MUSTAFA ELİTAŞ
(Kayseri) – Biraz sonra kürsüye geçtiğimde dinlersiniz eğer Sayın Başkan izin
verirse. 
…AK PARTİ
iktidarını samimiyetsizlikle, bizleri samimiyetsizlikle suçladı. 
BAŞKAN – Sayın
Elitaş, iki dakika süre veriyorum. Lütfen yeni bir sataşmaya meydan vermeyelim.

Buyurun. (AK
PARTİ sıralarından alkışlar) 
IV.- SATAŞMALARA İLİŞKİN KONUŞMALAR (Devam)
3.- Kayseri Milletvekili Mustafa Elitaş’ın, Burdur
Milletvekili Mehmet Göker’in 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın altıncı tur
görüşmelerinde CHP Grubu adına yaptığı konuşması sırasında Adalet ve Kalkınma Partisine
sataşması nedeniyle konuşması
MUSTAFA ELİTAŞ
(Kayseri) – Sayın Başkan, değerli milletvekilleri; hepinizi saygıyla
selamlıyorum. 
Burada
konuşurken samimi olmak gerekir çünkü burası milletin kürsüsü. 
ALİ ŞEKER
(İstanbul) – Kesinlikle. 
MUSTAFA ELİTAŞ
(Devamla) – Gerçekleri ifade etmek gerekir çünkü burası milletin kürsüsü. 
Oradaki bütçe
rakamlarıyla ilgili olan konular Türkiye’de yaşayan insanların refah seviyesini
artırır veya artırmaz, “Biz iktidara geldiğimizde şunu yapacağız.” diye ifade
edilebilir ama bütçeyle alakalı olmadan, sadece AK PARTİ’yi ve AK PARTİ’lileri
eleştiren bir söylem… Biraz önce konuşan arkadaşlarımız sert şeyler de
söylediler. Dışişleriyle ilgili konuşan arkadaşımız meslekten geldiği için
konuyla ilgili meseleyi söyledi. Aytuğ Atıcı mesleki olarak Sağlık Bakanlığında
görev yaptı. Ben arkadaşımız kim diye baktım, arada sırada gelenlerden tahmin
ediyorum. (CHP sıralarından gürültüler) 
MEHMET GÖKER
(Burdur) – Yok yok, devamlı buradayım. 
İBRAHİM ÖZDİŞ
(Adana) – En devamlı milletvekillerimizden. 
MUSTAFA ELİTAŞ
(Devamla) – Baktım burada, tıp doktoruymuş… 
MEHMET GÖKER
(Burdur) – Ahmet Davutoğlu’yla karıştırmayın beni. 
ALİ ŞEKER
(İstanbul) – Davutoğlu değil o. 
MUSTAFA ELİTAŞ
(Devamla) – …ortopedi uzmanıymış, travmatoloji uzmanıymış. 
İBRAHİM ÖZDİŞ
(Adana) – Aynen, aynen!
MUSTAFA ELİTAŞ
(Devamla) – Yani burada çok travmatik bir konuşma yaptı. 
ALİ ŞEKER
(İstanbul) – Sizin için travmatik olabilir gerçekler. 
MUSTAFA ELİTAŞ
(Devamla) – Halkbankla ilgili bir şeyler söylediniz. Az önce Sayın Aytuğ Atıcı
da ifade etti, dedi ki: “Man belgelerini getireceksiniz, yapacaksınız.”
Hayattaki en kötü şey iftira atmaktır. 
ALİ ŞEKER
(İstanbul) – Temize çıkartın işte. 
MUSTAFA ELİTAŞ
(Devamla) – Açık ve net söylüyoruz, Sayın Genel Başkanımız, Cumhurbaşkanımız
diyor ki: “Eğer Türkiye’de benim yakınlarım, akrabalarım Man Adası’na bir para
gönderdiyse istifa etmeye hazırım. Eğer sen bunu ispat edemezsen gereğini yapar
mısın?” diyor. Ortada bir şey yok. (CHP sıralarından gürültüler) 
KEMALETTİN
YILMAZTEKİN (Şanlıurfa) – Ses yok. 
ÖZKAN YALIM
(Uşak) – Sayın Elitaş, Sayın Bülent Turan paranın geldiğini kabul etti ama. 
MUSTAFA ELİTAŞ
(Devamla) – Bakın, değerli milletvekilleri, ben de açık ve net söylüyorum:
Sayın Kılıçdaroğlu’nun FETÖ internet sitesinden aldığı, “Fuat Avni” denen
ahlaksızın internet sitesinden aldığı belgelerle yurt dışına bir para çıkıyorsa
ben de milletvekilliğimden istifa etmeye hazırım. (CHP sıralarından gürültüler)
HALUK PEKŞEN
(Trabzon) – Offshore hesaptır, para çıkmaz. Offshore hesaptır. Bırakın.
MUSTAFA ELİTAŞ
(Devamla) – Aklınız Man’da, fikriniz Man’da, kafanız Man’da, bırakın Allah
aşkına ya! Biz gerçekleri konuşalım.
HALUK PEKŞEN
(Trabzon) – Neyi bırakacağız? Bırakmayız, sonuna kadar takipçisiyiz.
ÖZKAN YALIM
(Uşak) – Sayın Bülent Turan kabul etti Sayın Elitaş.
MUSTAFA ELİTAŞ
(Devamla) – Değerli milletvekilleri, hepinizi saygıyla selamlıyorum. (AK PARTİ
sıralarından alkışlar) 
ENGİN ÖZKOÇ
(Sakarya) – Sayın Başkan…
AYTUĞ ATICI
(Mersin) – Sayın Başkan…
BAŞKAN – Bir
saniye, teker teker…
Sayın Özkoç…
ENGİN ÖZKOÇ
(Sakarya) – Efendim, iftira atmakla suçladı konuşmacıyı. Bu yüzden, konuşmacıya
sataşmadan söz hakkı vermenizi istiyorum.
AYTUĞ ATICI
(Mersin) – Aynı gerekçeyle ben de isteyeceğim şahsıma sataştığı için Sayın
Başkan. 
MEHMET ERDOĞAN
(Gaziantep) – Sana sataşmadı ya!
AYTUĞ ATICI
(Mersin) – İsmimi anarak…
BAŞKAN – Sayın
Göker, yeni bir sataşmaya meydan vermeyelim, buyurun. 
4.- Burdur Milletvekili Mehmet Göker’in, Kayseri
Milletvekili Mustafa Elitaş’ın sataşma nedeniyle yaptığı konuşması sırasında
şahsına sataşması nedeniyle konuşması
MEHMET GÖKER
(Burdur) – Sayın Başkan, değerli milletvekilleri; konu samimiyetten geldiyse
bunu şöyle özetleyebiliriz Sayın Elitaş: 2012’de Genel Başkanınız çıktı
Kayseri’de “Terör örgütüyle pazarlık yapan haindir, şerefsizdir. İspat edin,
istifa edeceğim.” dedi.
MUSTAFA ELİTAŞ
(Kayseri) – “AK PARTİ’li” dedi. Bak, iyi dinle, iyi bak. 
MEHMET GÖKER
(Devamla) – Tamam, AK PARTİ’li. MİT nereli? MİT’in Başkanı, bizden mi?
TANJU ÖZCAN
(Bolu) – Milletvekili adayı oldu.
MEHMET GÖKER
(Devamla) – Milletvekili adayınız oldu. Ne oldu? İstifa geldi mi? Gelmedi. (CHP
sıralarından alkışlar)
TANJU ÖZCAN
(Bolu) – Ne oldu Elitaş, ne oldu?
MEHMET GÖKER
(Devamla) – Peki, referandum sürecine gidiyoruz. Referandum sürecinde biz dedik
ki: Cumhurbaşkanının bu Meclisi feshetme yetkisi vardır. “İspatlayın, istifa
ederim.” dedi. İspatladık mı? İspatladık. Üstelik kendi kitapçığınızdan
ispatladık. İstifa geldi mi? Gelmedi. (CHP sıralarından alkışlar) 
İşte, bizim
samimiyetten kastımız, samimiyetten söylediğimiz, anlaşılması gereken de budur.
Madem samimiyet
konusundan girdik, bakın, bir il başkanınız çıktı dedi ki: “Tayyip Erdoğan
bizim için ikinci peygamber gibidir.” Bir şey söylediniz mi bu adama? 
MUSTAFA ELİTAŞ
(Kayseri) – Saçmaladı dedik, görevden aldık, farkında değilsin sen.
MEHMET GÖKER
(Devamla) – Peki, hâlen milletvekiliniz var. “Tayyip Erdoğan Allahuteala’nın
bütün vasıflarını üzerinde toplayan liderdir.” dedi. Bir şey söylediniz mi?
BAŞKAN – Sayın
Göker, lütfen, inançlarla, değerlerle… 
MUSTAFA ELİTAŞ
(Kayseri) – Saçmaladı diyoruz. Onu öyle demedi, yalan söyleme. 
MEHMET GÖKER
(Devamla) – “Saçmaladı.” demekle olmaz, atacaksınız. 
Yüce Meclisi
saygıyla selamlıyorum. (CHP sıralarından alkışlar) 
MUSTAFA ELİTAŞ
(Kayseri) – Öyle diyen milletvekilimiz yok, il başkanımızdı o, gitti. 
BAŞKAN –
Dilimize dikkat edelim, kullandığımız dil hassas olsun. Bunlar üzerinden, bu
değerler üzerinden siyaset yapmamak lazım.
Sayın Atıcı,
isminizi zikretti, evet, dinledim ama bir saniye… Yalnız şunu söyledi… 
MUSTAFA ELİTAŞ
(Kayseri) – Ama iyi konuştu dedim, mesleki konuştu dedim. 
BAŞKAN – İyi bir
şekilde “Sayın Atıcı gayet sağlıkçıdır, konuyla ilgili konuştu.” dedi. Onun
dışında?
MUSTAFA ELİTAŞ
(Kayseri) – Ama kötü konuştuysa onu bilmem.
AYTUĞ ATICI
(Mersin) – Sayın Başkan, iki kere adımı andı. Birincisinde -sizin de
söylediğiniz gibi- iltifat etti, teşekkür ederiz. İkincisinde de yine ismimi
anarak Man Adası’yla ilgili iftira ettiğimi söyledi.
BAŞKAN
– Buyurun. (CHP sıralarından alkışlar) 
Lütfen
yeni bir sataşmaya meydan vermeyelim.
5.- Mersin Milletvekili Aytuğ Atıcı’nın, Kayseri
Milletvekili Mustafa Elitaş’ın sataşma nedeniyle yaptığı konuşması sırasında
şahsına sataşması nedeniyle konuşması
AYTUĞ
ATICI (Mersin) – Teşekkür ederim Sayın Başkan.
Hemen
bir söz geliyor oradan “Sakalları ne zaman keseceksin?” diye. Şu halkın canına
kasteden olağanüstü hâl uygulaması bittiği gün keseceğim Allah’ın izniyle. (CHP
sıralarından alkışlar) 
İLYAS
ŞEKER (Kocaeli) – Yakışıyor, kesmene gerek yok.
AYTUĞ
ATICI (Devamla) – Şimdi, Sayın Elitaş, peşinen kendi üzerinize aldığınız için
kendi ayağınıza sıktınız. Tutanakları getirtin bakın. Ben, Türkiye’de vergi
kaçırmak için Man Adası’na giden ahlaksızlar varsa bunları yakalayın yeter
dedim. Niye üstünüze alındınız anlamadım; bu bir. (CHP sıralarından alkışlar) 
İki:
Diyelim ki biz sahte belgeler verdik. Ne güzel, devlet sizde, Hükûmet sizde,
her şey elinizde, çıkın deyin ki: “Kardeşim, bakın, şu sebepten dolayı bu
belgeler sahtedir.” ve bizi bitirin. Ya, siz bizi bitirmek istemiyor musunuz?
HDP’yi bitirdiniz, bitirmeye çalıştınız.
AHMET
YILDIRIM (Muş) – HDP bitmez hocam, bitmez.
AYTUĞ
ATICI (Devamla) – MHP’yi bitirmeye çalıştınız.
ALİ
ŞEKER (İstanbul) – Memleketi bitirdiniz. 
AYTUĞ
ATICI (Devamla) – Yahu memleketi bitirdiniz, bir biz kaldık direnen. Ya,
elinize fırsat verdik, dedik ki al bizi bitir. Niye bitirmiyorsunuz? 
AHMET
HAMDİ ÇAMLI (İstanbul) - Bittiğinizin farkında değilsiniz.
AYTUĞ
ATICI (Devamla) – Bana ve halkımıza şunu söyleyeceksiniz, hiç mugalata yapmaya
gerek yok, halkımıza şunu söyleyeceksiniz: Bir cumhurbaşkanının oğlu -para
gider gelir, şu olur, bu olur- 1,5 milyon doları nasıl çevirir? 
ÖZKAN
YALIM (Uşak) – Paranın geldiğini Bülent Turan kabul etti Sayın Elitaş.
AYTUĞ
ATICI (Devamla) – Cumhurbaşkanının yakınları 1,5 milyon değil 15 milyon doları
nasıl çevirir? Gider para, gelir, ha, bunlar ticaret olabilir, yasal olabilir,
ben bilmem. 
ÖZKAN
YALIM (Uşak) – Bir özel kalem müdürünün hesabına 1 milyon 250 bin dolar niye
gelir Sayın Atıcı?
MUSTAFA
ELİTAŞ (Kayseri) – Hâlâ yalanlarla iman ediyorlar ya!
AYTUĞ
ATICI (Devamla) – Bir iddia var ortada, bu iddiayla ilgili elimizde belgeler
var. Bu belgelerin asılları, bu belgenin dip koçanları sizde yahu. Ya, bu
belgenin dip koçanları sizde. Çıkaracaksınız, diyeceksiniz ki: “Dip koçan
budur, gerçeği budur.” biz de kabulleneceğiz.
Teşekkür
ederim. (CHP sıralarından alkışlar) 
MUSTAFA
ELİTAŞ (Kayseri) – Sayın Başkan, ismimden bahsederek “Niye alınıyorsunuz, niye
güceniyorsunuz?” diye ifade etti. Bizim, “İftira atıyorsunuz, yalan
söylüyorsunuz.” diye söylediğimiz şeyleri sanki ben bu işi yapmışım gibi, benim
çocuklarım varmış gibi ifade etti. İzin verirseniz...
AYTUG
ATICI (Mersin) - Öyle söylemedim ama buyurun konuşun. 
BAŞKAN
– Buyurun Sayın Elitaş. 
Lütfen
bu polemiği bitirelim sayın milletvekilleri.
6.- Kayseri Milletvekili Mustafa Elitaş’ın, Mersin
Milletvekili Aytuğ Atıcı’nın sataşma nedeniyle yaptığı konuşması sırasında
şahsına sataşması nedeniyle konuşması
MUSTAFA
ELİTAŞ (Kayseri) – Ben anatomiden anlamam, bilmem, herkesin mesleği farklı ama
iktisadi iyi bilirim, maliyeyi iyi bilirim. 
TANJU
ÖZCAN (Bolu) – Parayı da iyi bilirsin!
MUSTAFA
ELİTAŞ (Devamla) – Parayı da iyi bilirim. 
TANJU
ÖZCAN (Bolu) – Bilirsin, bilirsin!
MUSTAFA
ELİTAŞ (Devamla) – Sayın Kılıçdaroğlu, burada konuşurken “Kurumlar Vergisi
Kanunu’nun 32/A maddesi” dedi. Arkasından bir arkadaşımız, maliyeyi iyi bilen,
Kurumlar Vergisi Kanunu’nu iyi bilen bir arkadaşımız “Kurumlar Vergisi
Kanunu’nun 30’uncu maddesi.” diye bir not gönderdi, düzeltti. Kurumlar Vergisi
Kanunu’nun 30’a 7’si var, Sayın Özkoç da az önce ifade etti. 30’a 7’de der ki:
“Türkiye’den başka bir ülkeye para gönderilirken bunun kaynağından kesilmesi
gerekir, yüzde 30.” Niye? “Başka ülkede eğer anlaşma varsa, bu anlaşmada vergi
oranları bizden düşükse bu para yurt dışına giderken yüzde 30 vergi kesilir.”
der. Bu giden para, bu söylenen para...
ALİ
ÖZCAN (İstanbul) – Kolayı var, araştırma komisyonunu kur, bütün partiler orada
bunu tartışalım. 
MUSTAFA
ELİTAŞ (Devamla) – Kılıçdaroğlu “Hesap uzmanıyım.” diyor. 
ALİ
ÖZCAN (İstanbul) – Bu iki dakikalık iş değil.
MUSTAFA
ELİTAŞ (Devamla) – Bugün, şimdi, denemek için...
BAŞKAN
– Sayın milletvekilleri, lütfen...
MUSTAFA
ELİTAŞ (Devamla) – Sayın Özkoç, Sayın Özcan’a bir havale göndersin, denemek için
yapsın. 
ALİ
ÖZCAN (İstanbul) – Bu iki dakikalık iş değil!
MUSTAFA
ELİTAŞ (Devamla) – Otur yerine, korsan yayın yapma, otur. 
ÖZKAN
YALIM (Uşak) - Sayın Elitaş, Sayın Bülent Turan kabul etti paranın geldiğini,
basında açıkladı bütün kameraların önünde. 
ALİ
ÖZCAN (İstanbul) – Sen konuşma!
MUSTAFA
ELİTAŞ (Devamla) – Sustur şunu Başkan.
BAŞKAN
– Arkadaşlar, sakin olun, lütfen.
ALİ
ÖZCAN (İstanbul) – Bana bir daha elinin kaldırırsan sana o kürsüyü yasaklarım! 
MUSTAFA
ELİTAŞ (Devamla) – Para göndersin. Bu para Amerika Birleşik Devletleri
üzerinden gitmek mecburiyetinde. Yurt dışında...
ALİ
ÖZCAN (İstanbul) – Kendine gel!
MUSTAFA
ELİTAŞ (Devamla) – Sayın Başkan, şu adamı ya tedavi ettir... Tedavi ettir şu
adamı.
ALİ
ÖZCAN (İstanbul) – Kendine gel! 
BAŞKAN
– Sayın Milletvekili, istirham ediyorum, lütfen, siz de kendinize gelin.
Buyurun
lütfen. 
MUSTAFA
ELİTAŞ (Devamla) – Bakın parayı Sayın Tanju Özcan’a, birbirinize gönderin, bu
para Amerika’dan gider. Hesap uzmanı olduğunu iddia eden Kılıçdaroğlu eğer
“SWIFT”’i bilmiyorsa yazık yani onun tahsiline de yazık, hesap uzmanlığı
dönemine de yazık. 
İLHAN
CİHANER (İstanbul) - Sayın Elitaş, gelir vergisi, gelir vergisi...
MUSTAFA
ELİTAŞ (Devamla) – Kılıçdaroğlu ne dedi biliyor musunuz? 
İLHAN
CİHANER (İstanbul) – Gelir vergisi ödenmiş mi?
MUSTAFA
ELİTAŞ (Devamla) – “Benim çocuklarımla ilgili bir şey yaptıysam, bir şey
bulabilirseniz istifa etmeye hazırım.” İşte, bütçe konuşmasında Sayın Mehmet
Muş...
(Mikrofon
otomatik cihaz tarafından kapatıldı) 
MUSTAFA
ELİTAŞ (Devamla) – ...buz devrini anlattı, ne olduğunu, buz gibi kesilip
kaldınız. 
Hepinizi
saygıyla selamlıyorum. (AK PARTİ sıralarından alkışlar) 
BAŞKAN –
Teşekkürler.
İLHAN CİHANER
(İstanbul) – Satılan firmanın mal varlığı ne? Gelir vergisi ödenmiş mi? İki net
soru. 
ENGİN ÖZKOÇ
(Sakarya) – Sayın Başkan…
BAŞKAN – Sayın
Özkoç…
ENGİN ÖZKOÇ
(Sakarya) – Direkt Genel Başkanımızı hedef alan sataşmalarda bulunmuştur.
Sataşmadan söz istiyorum efendim. 
BAŞKAN – Buyurun
Sayın Özkoç.
Lütfen bu son
olsun. 
Sayın
milletvekilleri, kendi meramınızı anlatırken başkasını töhmet altında
bırakmayalım.
7.- Sakarya Milletvekili Engin Özkoç’un, Kayseri
Milletvekili Mustafa Elitaş’ın sataşma nedeniyle yaptığı konuşması sırasında
Cumhuriyet Halk Partisi Grup Başkanına sataşması nedeniyle konuşması
ENGİN ÖZKOÇ
(Sakarya) – Sayın Başkan, değerli milletvekili arkadaşlarım; öncelikle bu
kürsüden konuşma yapan arkadaşımızın HDP ve MHP’yle ilgili söylediği sözler
yanlış anlaşılmıştır, yanlış ifade kullanılmıştır. İktidar partisi elbette ki
muhalefet partilerini bitirmekle ilgili uğraşacaktır ve onları küçültmekle
ilgili uğraşacaktır. O anlamda bir söz söylemiştir. Bunun bu şekilde
anlaşılmasını rica ediyorum sizlerden. Teşekkür ediyorum. 
Değerli
arkadaşlar, yapmayın gözünüzü seveyim, biz ülke menfaatleri için söylüyoruz,
MASAK da net olarak açıklıyor. Başbakanın çocuklarının offshore şirketlerinde
hesabı var mı, yok mu? Bu ülkelerde şirketiniz var mı, yok mu? Soruyoruz,
Bumerz şirketinin ortakları kimdir? Man Adası’nda bir odada “Bellway” denilen 1
sterlinlik şirket ile “Bumerz” denilen... Oradan aldığı paraları döviz kuru
bozdurmak üzerinden yani ihracat değil, ithalat dışı döviz bozdurmak yani
ticaret yapmadan para aktarmaktan bahsediliyor makbuzlarda. 
MUSTAFA ELİTAŞ
(Kayseri) – Para nereye gitti geldi?
ENGİN ÖZKOÇ
(Devamla) - Bellway şirketinden…
MUSTAFA ELİTAŞ
(Kayseri) – Nerede o şirket, nerede?
ENGİN ÖZKOÇ
(Devamla) - Bakın, Man Adası’nda… Man Adası’nda adresini verdik. 
MUSTAFA ELİTAŞ
(Kayseri) – Kılıçdaroğlu’nun kılavuzunun ne olduğu anlaşıldı.
ENGİN ÖZKOÇ
(Devamla) - Bumerz şirketi Man Adası’nda. Üstelik bir şey daha söyleyeyim mi?
Sayın Başkan, bir şey daha söyleyeyim mi? O belgelere iyi bakın, aynı odanın
içinde. Şimdi, siz diyorsanız ki “Yalan söylüyorsun.” alalım belgeleri, burada
bir araştırma komisyonu kuralım, birlikte hesap sorun bize. (CHP sıralarından
alkışlar) Ve o araştırmada siz üye olarak daha fazla olun. 
ÖZKAN YALIM
(Uşak)- Evet ya, araştırma komisyonu kurulsun.
ENGİN ÖZKOÇ
(Devamla) - Allah aşkına, bunu çarpıtarak bir yere varamazsınız. 2006’da çıkan
yasanın gereğini yerine getirin. Bu offshore ülkeleri hangisidir, açıklayın. 
ÖZKAN
YALIM (Uşak) – Bütün millet aydınlansın bu konuda!
ENGİN
ÖZKOÇ (Devamla) – Oraya ne kadar para gönderiliyorsa yetimin fukaranın vergi
hakkında, onların parasından alalım, biz bu defteri kapatalım.
MUSTAFA ELİTAŞ
(Kayseri) – Dünyada “offshore” diye ilan edilen bir ülke var mı? Dünyada
“offshore” diye ilan edilen bir ülke var mı? 
ENGİN ÖZKOÇ
(Devamla) – Saygılar sunuyorum.
BAŞKAN –
Teşekkür ediyorum. 
AHMET YILDIRIM
(Muş) – Sayın Başkan…
ALİ ÖZCAN
(İstanbul) – Sayın Başkan…
BAŞKAN – Sayın
milletvekilleri, birleşime on dakika ara veriyorum. 
Kapanma Saati: 16.53
ÜÇÜNCÜ OTURUM
Açılma Saati: 17.12
BAŞKAN: Başkan Vekili Ahmet AYDIN
KÂTİP
ÜYELER: Mücahit DURMUŞOĞLU (Osmaniye), Bülent ÖZ (Çanakkale) 
-----0-----
BAŞKAN – Sayın
milletvekilleri, Türkiye Büyük Millet Meclisinin 40’ıncı Birleşimin Üçüncü
Oturumunu açıyorum. 
2018 Yılı
Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz.
II.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
A) DIŞİŞLERİ BAKANLIĞI (Devam) 
1) Dışişleri Bakanlığı 2018 Yılı Merkezî Yönetim Bütçesi
2) Dışişleri Bakanlığı 2016 Yılı Merkezî Yönetim Kesin
Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Bütçesi
2) Ekonomi Bakanlığı 2016 Yılı Merkezî Yönetim Kesin Hesabı
C) SAĞLIK BAKANLIĞI (Devam)
1) Sağlık Bakanlığı 2018 Yılı Merkezî Yönetim Bütçesi
2) Sağlık Bakanlığı 2016 Yılı Merkezî Yönetim Kesin Hesabı
Ç) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2018
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2016
Yılı Merkezî Yönetim Kesin Hesabı
D) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2018 Yılı Merkezî Yönetim
Bütçesi
2) Türkiye İlaç ve Tıbbi Cihaz Kurumu 2016 Yılı Merkezî
Yönetim Kesin Hesabı
E) TÜRKİYE SAĞLIK ENSTİTÜLERİ BAŞKANLIĞI (Devam) 
1) Türkiye Sağlık Enstitüleri Başkanlığı 2018 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2016 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2016 Yılı Merkezî Yönetim
Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2016 Yılı Merkezî Yönetim Kesin
Hesabı
Ğ) ULAŞTIRMA, DENİZCİLİK VE HABERLEŞME BAKANLIĞI (Devam) 
1) Ulaştırma, Denizcilik ve Haberleşme Bakanlığı 2018 Yılı
Merkezî Yönetim Bütçesi
2) Ulaştırma, Denizcilik ve Haberleşme Bakanlığı 2016 Yılı
Merkezî Yönetim Kesin Hesabı
H) KARAYOLLARI GENEL MÜDÜRLÜĞÜ (Devam)
1) Karayolları Genel Müdürlüğü 2018 Yılı Merkezî Yönetim
Bütçesi
2) Karayolları Genel Müdürlüğü 2016 Yılı Merkezî Yönetim
Kesin Hesabı
I) BİLGİ TEKNOLOJİLERİ VE İLETİŞİM KURUMU (Devam)
1) Bilgi Teknolojileri ve İletişim Kurumu 2018 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2016 Yılı Merkezî
Yönetim Kesin Hesabı
İ) SİVİL HAVACILIK GENEL MÜDÜRLÜĞÜ (Devam)
1) Sivil Havacılık Genel Müdürlüğü 2018 Yılı Merkezî Yönetim
Bütçesi
2) Sivil Havacılık Genel Müdürlüğü 2016 Yılı Merkezî Yönetim
Kesin Hesabı

BAŞKAN -
Komisyon ve Hükûmet yerinde.
Şimdi, söz
sırası Bursa Milletvekili Erkan Aydın’da. (CHP sıralarından alkışlar)
Sayın Aydın,
buyurun.
Süreniz sekiz
dakikadır.
CHP GRUBU ADINA
ERKAN AYDIN (Bursa) – Teşekkür ederim Sayın Başkan.
Değerli
milletvekilleri, Sağlık Bakanlığı, Türkiye İlaç ve Tıbbi Cihaz Kurumu bütçesi
hakkında söz almış bulunmaktayım. Aslında dört buçukta mesaj attık ama bu
istifa polemikleri yüzünden bir yarım saat, kırk dakika geciktik. Ben de diyorum
ki: İstifa etmiyorsunuz çünkü bu durumdan istifade ediyorsunuz diyorum ve
gündemdeki konuşmama başlıyorum. (CHP sıralarından alkışlar) 
Evet,
Dostoyevski’yi hepiniz bilirsiniz, herkesin bildiği, okuduğu meşhur Rus yazar.
Çok anlamlı bir öyküsü vardır, adı Timsah. 27 Mayıs 1960 ihtilali sırasında
Haldun Taner tarafından radyo oyunu olarak gündeme getirildi ancak bir kez oyun
radyodan yayınlandı ve hemen yasaklandı. Rahmetli Zeki Alasya ve Metin Akpınar
da gencecikken bu oyunu seslendirmişlerdi. 
Korkuyla
beslenmiş, açlıkla sınanmış, yoklukla terbiye edilmiş, doymak bilmez bir timsah
midesi. Bu midenin lokmaları gibi duranlar da ekmeğini taştan, nasibini düşten
çıkaranlar. Timsah cam ekranlarla büyülenmiş, yolsuzlukla, fesatla, rüşvetle
üstü örtülmüş devasa bir bataklıktadır. Evet, o bataklıkta timsahın dişlerini
ilk gösterdiği gün 17 Aralık 2013’ün bugün de 4’üncü yıl dönümü. Keşke o gün 3
bakan Rıza Sarraf’a teslim olacağı yerde burada Millet Meclisinde
aklamasaydınız da gönderseydik Yüce Divana bugün ülkemizde Amerika’da davanın
sonucunun ne olacağını her gün hepimiz düşünerek geçirmeseydik. Hak ettiği
cezayı keşke Türk yargısı burada verseydi. Bu yolsuzluğun, bu rüşvetin hesabını
eğer halkımıza ödetmeye kalkarsanız biz de diyoruz ki rüşveti alanlar o kesilecek
cezanın, Halk Bankasına gelecek cezanın bedelini ödesinler.
Evet,
konumuz sağlık. Şimdi, hastanın müşteriye dönüştüğü, hekimin ve sağlık
çalışanlarının âdeta birer sağlık kölesi olduğu, çalıştığının hakkını alamadığı
-yirmi dört saate yakın nöbetler tuttuğu- bu sağlık sistemi içerisinde şehir
hastaneleri; timsahın çarklarının arasında bulunan şehir hastaneleri. Nasıl mı?
Örnek verelim, Adana Şehir Hastanesi. Şimdi, eğitim hastanesi ilan edilmiş ama
içinde kütüphanesi yok, kitapları toplatılmış, eğitim alanı yok, toplanma alanı
yok, buradaki doktorlar için buluşma alanı yok. Neden? Çünkü şartnamede
yazmıyor. Ameliyathanede kesici alet var ama delici alet yok, soruyorlar,
şirket “Şartnamede yazmıyor.” diyor. Evet, bildiğin depoları boşaltmış ama aynı
şirket hastanenin en üst katını kral süiti yapmış. 
Bakın, Sayın
Bakan… Sayın Bakan buradaydı, o da gitmiş. Bu misafir kral süitinde neler var?
Misafir odası, toplantı masası, çok affedersiniz, çift kişilik yatak var. Bir
hastanede çift kişilik yatak niye olur, onu da Sayın Bakan gelince bir
açıklasın, kral süitinde. 
Şimdi,
buralarda, kral süitine erişir mi bilmeyiz ama enfeksiyonlar artmış derecede.
Ben Komisyonda, Plan ve Bütçe Komisyonunda Sayın Bakana sordum, buraların,
sağlık dışındaki, hastane dışındaki kalan alanların kiralanacağı ve şirketin
buradan rant elde edeceğini sordum, o da “Öyle bir şey yok.” dedi, sözleşmeden
çıkardı. Sözleşmeyi de bilmediğimiz için tabii, doğru mu, yanlış mı bilemedik.
Ama, bakın burada, daha cuma günü Rönesans Grup, burada yazıyor, orada mail
atmış. Ne yapmış Rönesans Grup? “Adana Şehir Hastanesinin dış alanlarında
kiralama başvuruları toplanmaya başladı.” 48 tane dükkân tanesini neredeyse 20
bin liradan kiraya veriyor, aylık 1 trilyona yakın -eski parayla- kira geliri
elde ediliyor. Altına da: “45 bin kişinin ziyaret ettiği hastaneye büyük
yatırım fırsatı.” Sanki AVM açıyor, AVM’nin üzerinden de rant geliri elde
edeceğiz diye… Bunları da bir güzel bölmüş, şuralara da demiş: 1 ile 15 arası
eczane, medikal malzeme, optik, çay alanı, işte, anne, baba, çocuk giyimi,
sağlıklı yaşam, spor alanı gibi şehir hastanesi adı altında aslında bildiğiniz
bir AVM açıp -buradan da biraz önce diğer arkadaşlar anlattı- kazandığı rantın
yanına bir de bunları eklemiş. Sayın Bakan umarım gelir de cevap verir çünkü
Komisyonda bunun olmayacağını söylemişti ama maalesef bunların hepsi var. 
Gene, bu şehir
hastanelerinde biliyorsunuz, İstanbul Ticaret Odası Başkanı İbrahim Çağlar’ın
ölümünden sonra bu, hastanelerdeki hastane enfeksiyonu çok gündeme geldi.
Bunların da sebebini biraz araştırdığımızda on beş yılın sonunda, Türkiye’de
hastane mikrobundan ölen kişi sayısı 3 ölümden 2’si olmuş. Bir meslektaşım kırk
yedi yıllık eczacı, Sağlık Bakanlığına mektup yazmış -bürokratları burada-
kendisi de aynı zamanda bir üretici. “Yıllardan beri mesleki alanda vicdan
azabı çekiyorum.” diyor mektubunda. “Hastane mikrobu önlensin diye neredeyse
tüm hastanelerde kullanılan antiseptik ve dezenfektanların tamamına yakını
merdiven altında üretiliyor.” diyor. 9 firmanın 33 tane ürününü almış, kendi
firmasında analiz ettirmiş, Sağlık Bakanlığına da göndermiş. Bunlarla ilgili
seri numarası, ismi, hepsi var -ben vermiyorum- demiş ki: “Bunlarla ilgili
işlem yapın.” Peki, ne olmuş? Merdiven altı üreticilere işlem yapılacağına kime
işlem yapılmış? Bunları bulan, teşhir eden “Bu ölümler önlensin.” diyen
meslektaşımıza, kırk yedi yılık bir eczacıya işlem yapılmış. Umarım -Sayın
Bakan geldi, müsteşar burada, bürokratları orada- önlenir.
Gene, bugün bir
haber var, acillere kamera konulacakmış, hastanelerin acillerindeki yoğunluk
kamera sistemiyle azaltılacakmış. Nasıl olacak merak ediyorum. Herhâlde BBG evi
gibi canlı yayın verilerek o hastaların acillerde yaşadığı sıkıntılar mı
çözülecek yoksa neye fayda sağlayacak? Sayın Bakan konuşmasında izah ederse
seviniriz. 
Gene, gelelim
eczacılıkla ilgili olan sorunlarımıza: Sağlıkta dönüşümle başlayan aslında
sağlıkta çöküş olan sistemin bugün geldiğimiz noktada eczacılar için tam bir
hezimete dönüştüğünü görüyoruz. 2009-2012 yılları arasında yürürlükte olan
global bütçe, bugün hukuken olmasa da fiilen yürürlükte olan global bütçe
eczaneleri mahvetmiş. Bunlarla ilgili de -süre yetmediği için hızlıca
geçiyorum- yapılması gereken, eczanelerin yüzdelik ve sabit kâr marjlarının
iyileştirilmesi gerekiyor Avrupa’da olduğu gibi. 
Gene, “eczane
hizmet bedeli” adı altında mesleki hakkın verilmesi gerekiyor. Eczacılar için
yeni istihdam alanlarının açılması gerekiyor. Yeni eczacılık fakültelerinin
açılmaması çünkü mevcut olanlarla binlerce işsiz eczacı kadrosu oluşuyor. İlaç
politikaları hazırlanırken eczacı örgütlerinin de dâhil olduğu bir mekanizmanın
oluşması, gıda takviyelerinin Tarım Bakanlığı tarafından değil Sağlık Bakanlığı
tarafından ruhsatlandırılıp özellikle merdiven altı üretimin önüne geçilmesi,
eczane dışına çıkan ürünlerde reklamın olmaması ki ilaç hepimizin de bildiği
gibi dozunda, formunda ve süresinde kullanıldığında fayda eden bir zehirdir ama
siz bunlarda ilacın reklamını yaparsanız birçok ölüme sebep olabilirsiniz. 
Son olarak da…
Sayın Bakan, sağlıkta atanamayan sağlık çalışanlarıyla ilgili ekim ayı sonunda
atayacağınızı söylemiştiniz. Bütçede gene sorduk, o zaman da cevap vermediniz.
Net bir cevap istiyoruz. 2018 yılında kaç sağlık çalışanı atamasını
yapacaksınız? Atama sözü verilmiş, onay çıkmış ama güvenlik soruşturması
bitmediğinden dolayı atanamayan sağlık çalışanlarıyla ilgili…
(Mikrofon
otomatik cihaz tarafından kapatıldı) 
ERKAN AYDIN
(Devamla) – Toparlıyorum Sayın Başkanım.
BAŞKAN –
Teşekkür ediyorum. 
Süreniz doldu. 
ERKAN AYDIN
(Devamla) – …ne zaman atama yapacağınızın net olarak sizden cevabını bekliyoruz
diyorum ve bu şartlar altında bu bütçenin halkımızın sağlığına iyi
gelmeyeceğini, halkımızın sağlığını daha da kötüleştireceğini gördüğümüzden
dolayı bütçeye ret veriyoruz. 
Hepinize
saygılar sunuyorum. (CHP sıralarından alkışlar) 
BAŞKAN –
Teşekkürler Sayın Aydın. 
Söz sırası
Mersin Milletvekili Hüseyin Çamak… 
AYTUĞ ATICI
(Mersin) – Sayın Başkan… 
BAŞKAN – Bir
saniye Sayın Çamak. 
Sayın Atıcı… 
AYTUĞ ATICI
(Mersin) – Sayın Başkan, sadece tutanaklara geçsin diye söylüyorum: Bir önceki
oturumda yaptığım konuşmaları tutanaktan inceledim. Sayın grup başkan
vekilimizin dediği gibi kastım, AKP’nin diğer muhalefet partilerini siyaseten
bitirmesi olayıdır. Söylediklerimde herhangi bir yanlış yoktur. 
Teşekkür ederim.

BAŞKAN- Tamam,
tutanaklara geçmiştir. 
Mersin
Milletvekili Hüseyin Çamak konuşacaktır. 
Sayın Çamak,
buyurun. (CHP sıralarından alkışlar)
Süreniz sekiz
dakika. 
CHP GRUBU ADINA
HÜSEYİN ÇAMAK (Mersin) – Sayın Başkan, değerli milletvekilleri; Türkiye Halk
Sağlığı Kurumu, Türkiye Sağlık Enstitüleri Başkanlığı ve Türkiye Kamu
Hastaneleri Kurumu bütçeleri hakkında Cumhuriyet Halk Partisi Grubu adına söz
aldım. Şu an ekranlarda bizi izleyen vatandaşlarımızı, Meclis çalışanlarını,
basın emekçilerini ve Genel Kurulu saygıyla selamlıyorum. 
Kamu Hastaneleri
Kurumu, Halk Sağlığı Kurumu noktasında iktidarın ciddi bir başarısızlık
sergilediği ortada. İktidar da bu hataları ve başarısızlığı görmüş olacak ki
bunları değiştirme yoluna gitti. Ki bu durum Türkiye Büyük Millet Meclisinin
iradesini yok saymak anlamına gelmektedir. Sağlık enstitülerinin ise sadece
kâğıt üzerinde olduğu anlaşılmaktadır. 
Türkiye Halk
Sağlığı Kurumunun sorumluluk alanlarından olan çalışma sağlığı ve güvenliği konusu
Türkiye’nin kanayan yarası olmaya devam etmektedir. Kasım ayında en az 170 ve
yılın ilk on bir ayında ise en az 1.850’yi aşan işçinin çalışırken yaşamını
yitirdiği bir ülkede bu rakamlar sorumluluk makamında oturanları en azından
huzursuz etmelidir. Fakat bu yaşananlara rağmen yürürlük tarihi üç kez
ertelenen İş Güvenliği Yasası’nın hâlen bahsi bile geçmemektedir. 
Sayın
milletvekilleri, Türkiye Halk Sağlığı Kurumunun malî saydamlık ve hesap
verilebilirlik ilkesi gereğince de oldukça sorunlu bir geçmişi var. Kurumla
ilgili bu yılın Sayıştay raporlarında kuruma ait alacakların sağlıklı bir
şekilde kayıt altına alınmadığı, bunların takip ve muhasebeleştirilmesi
noktasında ciddi aykırılıklar olduğu tespit edilmiştir. Ayrıca kuruma bağlı
döner sermaye işletmelerinin mali tablolarında alacaklara ilişkin yapılan
incelemelerde alacakların gerçeği tam ve doğru yansıtmadığı belirtilmiştir.
Bakınız, Türkiye
Halk Sağlığı Kurumuna bağlı bazı müdürlüklerde araç kiralama hizmet alımı
yapıldığını biliyoruz. Hükûmet taşıt alımına sınır getirince kurumlar hâliyle
araç kiralama yöntemine başvuruyor. Fakat Sayıştay raporlarında kurumun araç
kiralama işine ait hak ediş ödemelerinde mevzuata aykırılıklar tespit
edilmiştir. Bu durum yüklenici firmalar konusunda ciddi kuşkular uyandırmakla
birlikte kamunun zarara uğratıldığı gerçeğini de ortaya koymaktadır. 
Değerli
milletvekilleri, “İşsiz evlat vergisi” olarak tanımladığınız genel sağlık
sigortası mağdurlarının borçlandırılma sorunu aynı şekilde devam etmektedir.
Gençlerimizin milyarlara varan borçlanmalarına rağmen acil durumlar dışında
herhangi bir sağlık güvencesi olmayan bu vatandaşların hastanelerde nasıl
perişan olduğunu görüyoruz. 
Sağlık
çalışanlarına yönelik şiddetin sürdürülen Sağlıkta Dönüşüm Programı kapsamında
artmaya başladığı görülmektedir. OHAL ve KHK’lar eliyle binlerce sağlık
çalışanı işinden, ekmeğinden edildi, atamalar süresince yürütülen güvenlik
soruşturmaları genç hekimleri bezdirmiş durumda ve tüm yetersizliklere rağmen
mesleklerini hakkıyla icra etmeye çalışan hekimlere uygulanan performans
sistemi tüm yakıcılığıyla sürdürülüyor. 
Sayın
Bakan, öyle zannediyorum ki siz de ihtisas yaptığınızda hocalarımız ne yapardı?
Hasta bakmazlardı, polikliniğe inmezlerdi, o görevi asistanlar ve başasistanlar
yapardı, sıkıştıkları zaman hocalarına danışırlardı ama şimdi hastanelere
gittiğimiz zaman polikliniklerde hocaların çalıştığını görüyoruz. Bunu
sorduğumuz zaman hocalara ki defalarca sordum “Ne yapalım? Performans
sisteminden sonra ayda ek 2 bin lira gelir elde etmek için bunu yapmak
zorundayız…” Lütfen sizden meslektaşlarım adına ve bilim adına rica ediyorum,
bu performans sistemini artık sonlandırınız ve buna bir çözüm bulunuz.
Halkımızın
en iyi sağlık hizmetleri alması hepimizin arzusudur ama bunun nasıl sağlandığı
önemlidir. Örneğin, şehir hastanelerinin uzun süreli anlaşma gereği yirmi beş
yıla ulaşan değeri nedir, onu bile tam bilmiyoruz. Öyle anlaşılıyor ki halkımız
bu durumda uzun süre borç ödemek zorunda kalacaktır.
Diğer
taraftan, üniversite hastaneleri ciddi bir borç batağındadır; bunu siz de
biliyorsunuz, hâlen milyonlara varan borçları var. Çok sayıda malzeme bedelinin
ödenmemesi doktorları vicdanlarıyla baş başa bırakmaktadır. Bir işlemi bir
defada yapması gereken bir hekim -bakıyorsunuz biri ödeneceği için- örneğin,
endoskopi yaptı, bir hastanın bağırsağında diyelim ki 10 tane polip var ve bu
polipleri bir seansta alması gerekirken Sosyal Güvenlik Kurumu birine ödeme
yaptığı için ya 1’ini alıyor veyahut da zamanını vererek, vicdanı elvermediği
için 10’unu almaktadır ama Sosyal Güvenlik Kurumu 1 polipin parasını
ödemektedir. Lütfen bunları yeniden değerlendiriniz ve yeniden bir ayarlama
yapınız.
Değerli
arkadaşlar, halk sağlığında önceliğimiz, koruyucu hekimlik olmalıdır. Sağlık
Bakanı, bütçe sunumunda bununla ilgili birçok açıklama yaptı ama önemli olan,
bu açıklamaların uygulanabilmesidir. 
Hava kirliliği
ülkemizin önemli bir sorunu olmaya devam etmektedir. Bu mevsimde, özellikle
yoksul halkın yaşadığı kesimlerin bulunduğu bölgede hava kirliliğinden geçilmiyor;
bunun da nedeni, hepimizin bildiği gibi, düşük kaliteli kömür tüketimidir.
Mevcut olanlara ilaveten, ülke neredeyse baştan sona kömürle çalışan termik
santrallerle doldurulmaya çalışılıyor. Ayrıca, tüm canlılar için son derece
tehlikeli olan nükleer santral kurulumunda da iktidarın ısrarcı olmasına anlam
veremiyoruz.
Temiz ve
yenilenebilir enerji önceliğimiz olmalıdır. Türkiye’de bu alanla ilgili
sektörler son yıllarda kendisini fazlasıyla geliştirdi ve bununla ilgili
yatırımlar da yapılmaya devam ediyor.
Diğer bir husus:
OECD ülkeleri içinde diyabet oranı artışı en yüksek olan ülkeyiz. Bu anlamda,
obeziteyle mücadele bir devlet politikası hâline getirilmelidir. 
Glikoz kullanımı
ülkemizde, gelişmiş ülkelerin kabul ettiği standartların üzerinde olsa da
maalesef buna da uyulmamaktadır ve bununla ilgili herhangi bir denetim olmadığı
için de yediğimiz dondurma dâhil -dikkat ediniz, dondurma dâhil arkadaşlar,
bunu belki bilmiyorsunuz- hani “Çok sert bir dondurma; ne kadar güzel, ne kadar
sert.” diyorsunuz, o dondurmaya glikoz maddesi katıldığı için sertleşiyor.
Baklava sertse, ertesi gün yumuşamıyorsa ve sert olarak kalıyorsa bu glikozdan
imal ediliyor arkadaşlar, bunu biliniz. Çocuklarınıza yedirmeyin. Neredeyse
bütün tatlılarda kullanıldığını, araştırmalarımda -bizzat araştırdım
arkadaşlar- bizzat gördüm bunun böyle olduğunu. 
Sayın
milletvekilleri, Türkiye nüfusu yaşlanmaktadır. Yaşlı bakım yatağı çok
yetersizdir. 
(Mikrofon
otomatik cihaz tarafından kapatıldı) 
HÜSEYİN ÇAMAK
(Devamla) – Bir dakika rica edeceğim Sayın Aydın.
BAŞKAN – Lütfen
tamamlayın.
HÜSEYİN ÇAMAK
(Devamla) – Çünkü hepimizi ilgilendiren konular.
Geriatri
bilimiyle uğraşan bilim adamlarından edindiğim bilgiye göre, şu anda
Türkiye'nin 130 bin yaşlı bakım yatağına gereksinimi varken 25 bini özel, 10
bini devlet olmak üzere sadece 35 bin yatak mevcut. Yaşlılarımızı yaşamlarının
son günlerinde rahat ettirmek hepimizin görevi olmalıdır. 
AKP iktidarının
getirdiği kapalı alanlarda sigara içimini yasaklaması kararı bir sağlıkçı
olarak başta beni çok heyecanlandırmıştı ama ne yazık ki son yıllarda ilk
yıllardaki sıkı denetim yapılmamaktadır ve kapalı alanlarda sigara kullanımı
çok yaygın bir şekilde devam etmektedir. 
Bu bütçeye genel
olarak baktığımızda, kamu-özel ortaklığı ve iş birliği modeliyle son dönemde
gerçekleştirilen ve sözleşmelere dayalı olarak verilen garantilerin devlet
hazinesine ve bütçeye getirdiği olası risk ve yüklerin gerçek boyutu
hesaplanmamıştır. 
(Mikrofon
otomatik cihaz tarafından kapatıldı) 
HÜSEYİN ÇAMAK
(Devamla) - Sonuç olarak, insanı ve insan sağlığını önemsemeyen, bu ülkenin
kaynaklarını birilerine peşkeş çeken bu bütçeyi ülkemizin yararına görmüyor ve
“Hayır” diyoruz. 
Genel Kurulu
saygıyla selamlıyorum. (CHP sıralarından alkışlar)
BAŞKAN –
Teşekkür ediyorum Sayın Çamak.
Sayın Özcan’a ve
Sayın Botan’a 60’a göre söz vereceğime söz vermiştim. Ama Sayın Özcan otuz
saniyede bitireceğinizi söylemiştiniz.
Buyurun. 
III.- AÇIKLAMALAR (Devam)
6.- Bolu Milletvekili Tanju Özcan’ın, Gölcük Tabiat
Parkı’nın yapılaşmaya açılmasına ve aylardır Meclise gelmeyen Konya
Milletvekili Ahmet Davutoğlu’yla ilgili İç Tüzük hükümlerinin uygulanıp
uygulanmayacağını öğrenmek istediğine ilişkin açıklaması
TANJU ÖZCAN
(Bolu) – Teşekkür ediyorum Sayın Başkan.
Sayın Başkan,
Bolu’da an itibarıyla büyük bir infial var. Gölcük Tabiat Parkı yapılaşmaya
açılıyor ve Uzungöl gibi olacak endişesi var. Ben Hükûmetten bir yetkilinin
Bolu Belediye Başkanına “Dur” demesini bekliyorum. Eğer bu tarihî sorumluluğu
yerine getirmezseniz ben AKP Hükûmeti olarak bırakın vicdanen rahatsız olmayı,
öbür tarafta Allahutaala’ya da hesap da veremezsiniz diye düşünüyorum. Bu doğal
güzelliği bozmayın.
İkincisi Sayın
Başkan, bir konu beni çok rahatsız ediyor, ona vurgu yapmak istiyorum. Sayın
Davutoğlu aylardır yok. Sayın Davutoğlu’yla ilgili İç Tüzük hükümleri
uygulanacak mı uygulanmayacak mı, merak ediyorum. Bana millet olarak boşuna
maaş ödüyoruz gibi geliyor kendisine.
BAŞKAN – Sayın
Botan…
7.- Van Milletvekili Lezgin Botan’ın, Van’ın Gürpınar ile
Saray ilçelerinde devlet hastanesi olmadığına ve Erciş ilçesinde 2012’de
bitirileceği sözü verilen hastanenin de hâlâ bitirilmediğine ilişkin açıklaması
LEZGİN BOTAN
(Van) – Teşekkür ediyorum Sayın Başkan.
Sağlık
Bakanımıza bir sorum olacak. Sayın Bakan, malumunuz, Gürpınar ilçemiz 30 bine
yakın nüfusu olan bir yer ve Gürpınar’ın hastanesi yok, Gürpınar’da devlet
hastanesi yok. Orada daha önce bir sağlık merkezi açılmıştı belediyemiz
tarafından, kayyum tarafından kapatıldı. Yine Saray ilçemizde, nüfus 25 bin
civarında, aynı şekilde devlet hastanesi yok. Keza Erciş de 200 bin nüfuslu bir
ilçemiz. Oradaki hastane 2012 yılında bitirilecekti fakat hâlen bitirilemedi.
Daha önceki Sağlık Bakanımız Sayın Recep Akdağ bir ay içinde bitireceğini
söylemiş, bir ay sonra kabine değişikliği olunca herhâlde sözünü mü unuttu
veya… Burada bu vesileyle size de hatırlatalım, devamlılık esastır.
Teşekkür
ediyorum, sağ olun.
BAŞKAN –
Teşekkürler.
II.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
A) DIŞİŞLERİ BAKANLIĞI (Devam) 
1) Dışişleri Bakanlığı 2018 Yılı Merkezî Yönetim Bütçesi
2) Dışişleri Bakanlığı 2016 Yılı Merkezî Yönetim Kesin
Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Bütçesi
2) Ekonomi Bakanlığı 2016 Yılı Merkezî Yönetim Kesin Hesabı
C) SAĞLIK BAKANLIĞI (Devam)
1) Sağlık Bakanlığı 2018 Yılı Merkezî Yönetim Bütçesi
2) Sağlık Bakanlığı 2016 Yılı Merkezî Yönetim Kesin Hesabı
Ç) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2018
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2016
Yılı Merkezî Yönetim Kesin Hesabı
D) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2018 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2016 Yılı Merkezî
Yönetim Kesin Hesabı
E) TÜRKİYE SAĞLIK ENSTİTÜLERİ BAŞKANLIĞI (Devam) 
1) Türkiye Sağlık Enstitüleri Başkanlığı 2018 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2016 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2016 Yılı Merkezî Yönetim
Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2016 Yılı Merkezî Yönetim
Kesin Hesabı
Ğ) ULAŞTIRMA, DENİZCİLİK VE HABERLEŞME BAKANLIĞI (Devam) 
1) Ulaştırma, Denizcilik ve Haberleşme Bakanlığı 2018 Yılı
Merkezî Yönetim Bütçesi
2) Ulaştırma, Denizcilik ve Haberleşme Bakanlığı 2016 Yılı
Merkezî Yönetim Kesin Hesabı
H) KARAYOLLARI GENEL MÜDÜRLÜĞÜ (Devam)
1) Karayolları Genel Müdürlüğü 2018 Yılı Merkezî Yönetim
Bütçesi
2) Karayolları Genel Müdürlüğü 2016 Yılı Merkezî Yönetim
Kesin Hesabı
I) BİLGİ TEKNOLOJİLERİ VE İLETİŞİM KURUMU (Devam)
1) Bilgi Teknolojileri ve İletişim Kurumu 2018 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2016 Yılı Merkezî
Yönetim Kesin Hesabı
İ) SİVİL HAVACILIK GENEL MÜDÜRLÜĞÜ (Devam)
1) Sivil Havacılık Genel Müdürlüğü 2018 Yılı Merkezî Yönetim
Bütçesi
2) Sivil Havacılık Genel Müdürlüğü 2016 Yılı Merkezî Yönetim
Kesin Hesabı
BAŞKAN – Söz
sırası İstanbul Milletvekili Ali Özcan’a aittir.
Sayın Özcan,
buyurun. (CHP sıralarından alkışlar)
CHP GRUBU ADINA
ALİ ÖZCAN (İstanbul) – Sayın Başkan, çok değerli milletvekili kardeşlerim; ben
de bugün ulaştırma, denizcilikle ilgili, o gündemle ilgili görüşlerimi
açıklamak için partim adına burada konuşma aldım. 
Eski
Başbakanımız Sayın Mesut Yılmaz’ın oğlunun ölümü hepimizi üzmüştür. Tanrı’dan
rahmet diliyorum, ailesine başsağlığı diliyorum. 
Ben bir
Karayolcuyum, Karayollarında çalıştıktan sonra iş adamı oldum. Her türlü
sıkıntıya, her türlü ödeme sıkıntısına rağmen Karayollarında çalışan emekçi
kardeşlerime, bürokratlara, tüm çalışanlara hatta henüz alıp alamamakta karar
veremediğiniz taşeron işçilerine, işlerini düzgün, haysiyetli yapan, kapalı
kapılar ardında iş almayan, ihale alan iş adamlarına huzurunuzda teşekkür
ediyorum. (CHP sıralarından alkışlar) 
Elbette Türkiye
yerinde sayamaz. Tabii, işler yapılacak, büyük işler yapılacak hem de
kaynakların bol olduğu dönemlerde önemli işler yapıldı Türkiye'de, saymakla
bitmez ama hangi ihale yöntemiyle, nasıl, hangi fiyatla ve kimlere, bu ihaleler
nasıl yandaşlara verildi? Bunları yüreğiniz yetiyorsa bir araştırma komisyonu
yapalım, burada konuşalım diyorum. 
Size çok
güveniyorum, geçen gün bütçede de söyledim, sizin döneminizde böyle şeyler
olmayacağını varsayarak bu konuşmamamı yapıyorum Sayın Bakan. Yaptığınız büyük
işlere kim karşı çıkabilir ki? Ülkeyi kalkındıran, ülkenin refah seviyesini
artıran işlere hiç kimse karşı çıkamaz. Planlı, programlı, projeleri belli,
projesi belli, keşfi belli, ihale yöntemi de adil ve şeffaf olan ihalelere ne
ben ne de kimse karşı çıkamaz ve kimsenin kayrılmadığı, birilerinin
ötekileştirilmediği bir ihaleye ve yatırımlara hiç kimse karşı çıkamaz. 
Bir inşaat stoku
var, bir de ihale stoku var. Düne kadar hiçbir şey olmayan, on yıl önce hiçbir
şey olmayan firmalar –ki burada bürokratlarımız da biliyor, Sayın Bakan da
biliyor, bunlar zamanında yanımızda taşeronluk yapmış insanlar- bakıyorum şimdi
bir ihale stoku içerisindeler. Bir dönem itibarlı, kaliteli, bütün kurumlarda
itibar gören firmaların elinde iş yok; bu arkadaşlar bir ihale stokuyla büyümüş
değil büyütülmüş firmalar olarak dünyada örnek gösterilecek bir yöntemle
şişirilmiş, hormonlu firmalardır. 
Asla
değiştirilemeyen bir ihale kanunu yapmaya var mısınız? Bir buçuk yıl önce ben
böyle bir kanun teklifi verdim. O zaman Sayın Başbakanımız Ulaştırma Bakanıydı,
ona verdim; ben Ulaştırma Komisyonundayım, Ulaştırma Komisyonumuza da verdim,
şimdi geçen gün yapmış olduğumuz toplantıda da verdim. Gelin, hiç olmazsa, bir
daha yolsuzlukların konuşulmadığı ve çağımıza uygun, ülkemize uygun bir ihale
kanunu yasasını bu Meclis çıkarsın, bu şeref de bize nail olsun. Bir daha
onlarca, bir daha 200 defa İhale Yasası değişmesin, bu ayıpla yaşamayın. 
“Yolları
böldük, gönülleri birleştirdik.” Ya, nerede birleştirdiniz? Bir partinin iki eş
başkanı hapiste, onlarca milletvekili hapiste, Cumhuriyet Halk Partisinin
milletvekili suçsuz olarak hapiste! Gönülleri birleştirdiniz... Siz olsa olsa
toplumu karpuz gibi ikiye böldünüz, karpuz gibi ikiye böldünüz. (CHP
sıralarından alkışlar) 
Terzi
Niyazi’yle Diyarbakır’da hapishanedeyiz, hâkimin karşısına çıktık, hâkim dedi
ki Terzi Niyazi’ye: “Sen bu memleketi böleceksin.” “Hâkim bey, hâkim bey, bu
memleket hıyardır ikiye böleyim!" dedi. Maalesef, siz hıyar gibi ikiye
bölmek istiyorsunuz. (CHP sıralarından alkışlar) 
YILMAZ
TUNÇ (Bartın) – Yapma ya!
ALİ
ÖZCAN (Devamla) – Kanun hükmündeki kararnamelerle, OHAL’le ve...
İSMAİL TAMER
(Kayseri) – Terzi bile bölemezken sen nasıl böyle diyorsun ya!
ALİ
ÖZCAN (Devamla) – Sen gel, burada konuş.
BAŞKAN
– Arkadaşlar, müdahale etmeyelim.
Siz
Genel Kurula hitap edin Sayın Özcan.
ALİ
ÖZCAN (Devamla) – Dakikamı falan işgal etme.
BAŞKAN
– Buyurun, tamam, konuşun, Genel Kurula hitap edin Sayın Özcan.
ALİ
ÖZCAN (Devamla) – Kimin canı istiyorsa burada birer saat konuşalım, yazılı değil,
ülkemizi konuşalım, kardeşliği konuşalım, kutuplaşmayı konuşalım, kanun
hükmündeki kararnameleri görüşelim, OHAL’leri görüşelim.
Arkadaşlar,
şimdi, Türkiye’nin en fazla ihtiyacı olduğu şey, barış, huzur ve güvendir.
Anket yapıyorlar, bütün partinin seçmenleri olarak burada birleşiyoruz, yüzde
70 burada birleşiyoruz. Gelin, bir araya gelelim, ülkemizi barış diliyle ve
barış davranışlarıyla bu kanun hükmündeki kararnameleri ortadan kaldıralım,
OHAL’i kaldıralım ve ülkemizin birliği ve bütünlüğü için çalışalım. Ekonomik
meseleler, dış meseleler, hepsi bizden bunu bekliyorlar, bunu yapmak
zorundayız. Geldiğiniz zaman “Yoksulluğu kaldıracağız.” dediniz, “Yolsuzluğu
kaldıracağız.” dediniz, “Yasakları kaldıracağız.” dediniz. Yasaklar fazlasıyla
var, yoksulluk had safhada; yolsuzluk bize göre var, size göre yok; adı bile
olmasın ya!
Siyasetçi en
çok, en çok kendisine, üzerine yapışacak şaibelerden kendini korumalı ve
kollamalıdır. Yolsuzluğun adı bile olmasın, gelin bunu sağlayalım. Ama, ne
yaptınız? Siz, yasamayı, yürütmeyi, yargıyı birleştirdiniz, yok ettiniz, tek
adam egemenliğinin emrine verdiniz ve bizi kandırdınız ya, bizi kandırdınız. Bu
3Y’ye ben çok sevinmiştim, meğer sizin 3Y anlayışınız buymuş.
Bana zaten bir
süre vereceksiniz, 60’tan dolayı. 
BAŞKAN – Siz
devam edin efendim.
ALİ ÖZCAN
(Devamla) – Gelin, biz bu bütçemizi Sayıştaydan kaçırmayalım, denetimden
kaçırmayalım. Denetim çok güzel bir şeydir. Muhalefet iyi bir şeydir.
Muhalefete dayanın, tahammül edin. Muhalefetsiz iktidar yapamadığınız ortada.
(Mikrofon
otomatik cihaz tarafından kapatıldı) 
BAŞKAN – Lütfen
tamamlayın. 
ALİ ÖZCAN
(Devamla) – Bu yüzden dayatmalı sayısal çoğunluğunuza dayanarak her şeyi, koşa
koşa gelip maddeleri bilmeden el kaldırıp gitmeyin. “Milletvekili” dediğiniz
şey, partisini, gerekirse Genel Başkanını kapalı kapılar ardında yanlışlarından
dolayı eleştirebilme gücünü göstermeli ama bunlar sizde yok maalesef.
TANJU ÖZCAN
(Bolu) – Nerede!
ALİ ÖZCAN
(Devamla) – Ve bu, Sayıştaydan kaçırdığınız bu bütçe bana göre, her şeyi kaçak
yaptığınız gibi -bu bütçe de- kaçak bütçedir arkadaşlar, kaçak bütçedir bu.
(CHP sıralarından alkışlar) 
Ulaşım, hele
büyükşehirlerde, felaket. Engelliye bakalım, hamile kadınlarımıza bakalım,
çocuklarımıza bir bakalım, kent içi ulaşımda kaç engel aşarak bir yerden bir
yere gidiyorlar? Bunları halletmemiz lazım. Her şey bölünmüş yol değil, her şey
çift yol, duble yol, duble yol, duble yol değil. 
(Mikrofon
otomatik cihaz tarafından kapatıldı)
ALİ ÖZCAN
(Devamla) - Yoksullarımız en pahalı ulaşım aracını kullanıyorlar; belki de
aldıkları o asgari ücretin üçte 1’ini, dörtte 1’ini buna veriyorlar. 
BAŞKAN –
Teşekkür ediyoruz Sayın Özcan. 
ALİ
ÖZCAN (Devamla) – İstanbul’un ihtiyacı metrodur. Metro olmadan ulaşımı çözme
imkânımız yoktur arkadaşlar. Şimdi, bütün çağdaş ülkelerde toplu taşımadaki pay
yüzde 75 ila 95 oranındadır, İstanbul’da bu yüzde 18 ila 20’dir. Bugüne kadar
ulaştığımız metro 160 kilometredir. Belediyelerin yapacağı iş değildir, onu da
zaten Ankara’da yaptınız. Siz Ulaştırma Bakanı olarak ve biz Ulaştırma
Komisyonu olarak bu konuları hep birlikte almamız lazım, muhalefet de bunun
içerisinde olması lazım. (CHP sıralarından alkışlar) 
BAŞKAN –
Teşekkür ediyoruz, sağ olun Sayın Özcan. 
ALİ ÖZCAN
(Devamla) – Ben de teşekkür ederim. 
Eğer
millî konular konuşulacaksa, bazı şeyler konuşulacaksa… Biraz önce ben orada
fevri hareket ettiğimin farkındayım, hepinizden özür diliyorum. (CHP
sıralarından alkışlar)
BAŞKAN –
Teşekkür ediyoruz Sayın Özcan.
ALİ ÖZCAN
(Devamla) – Ama cevap veren arkadaşın da benden veya Meclisten özür dilemesi
lazım diye düşünüyorum. Bu tür şeyler… Orada söylediğim gayet yalın bir şey,
iki dakikaya sığmaz. Eğer bir siyasetçi için bir iddianız varsa onu ispat etmek
karşı tarafa aittir. “Hukuk” deyince, siyasetçi, iddia karşısında ispatla mükelleftir,
ispat etmek zorundasınız. 
Teşekkür
ederim. (CHP sıralarından alkışlar)
SALİH CORA
(Trabzon) – İşte bunu doğru söylediniz. 
HASAN BASRİ KURT
(Samsun) – Çok doğru. CHP’nin ispat etmesi gereken…
BAŞKAN –
Teşekkür ediyoruz, çok sağ olun. 
Şimdi söz sırası
Mersin Milletvekili Sayın Serdal Kuyucuoğlu’na aittir. 
Sayın
Kuyucuoğlu, buyurun. (CHP sıralarından alkışlar)
Süreniz
sekiz dakika.
Buyurun.

CHP
GRUBU ADINA SERDAL KUYUCUOĞLU (Mersin) – Teşekkür ederim Sayın Başkan. 
Değerli
milletvekilleri, Cumhuriyet Halk Partisi Grubu adına 2018 yılı Karayolları
Bütçesi üzerine söz almış bulunuyorum. Bu vesileyle hepinizi saygıyla, sevgiyle
selamlıyorum. 
Evet, bir
süredir bakanlarımız -Ekonomi Bakanımız buradaydı, dışarı çıkmış herhâlde-
Türkiye'de rekorlar kırdığımızı ifade ediyorlar. Ben birkaç gazete başlığını
sizinle paylaşmak istiyorum. Bakın “Bu yıl 12.800 şirket iflas bayrağını
çekecek.” diyor; şimdi, bu, bir ay içerisinde çıkan gazetelerde. Mehmet Şimşek
diyor ki: “Türkiye'nin algısı bozuk.” Bu Hükûmetin bir Başbakan Yardımcısının
ifadesi. Yine “Dövizle borca yasak.” “23 bin KOBİ’ye dövizle borçlanma yasağı
geldi.” Bu da Hükûmetin kararı. Ondan sonra başka bir başlık “En hızlı
ekonomi.” diyor. 
Şimdi, burada
bir çizelge var bakın. Şimdi “En hızlı ekonomi.” “Ekonomik olarak büyüdük.”
diyoruz. Bakın, 2013 yılında kişi başı millî gelirimiz 12.480 dolar. 2017
yılında ne diyor? 10.582 dolar. Demek ki ekonomi pek de öyle iyi gitmiyor. 
Başka bir şey:
Bugün yabancı bankalar, Türk bankalarının vasıta olmasına rağmen, Türk
firmalarına teminat mektubu vermiyor. Yurt dışında iş yapan arkadaşlarımız bunu
biliyorlar. Böyle bir sıkıntıyla karşı karşıyayız. 
Hükûmetin 2023
hedefleri vardı. Neydi bu hedefler? Son birkaç yıldır hiç bahsedilmiyor. 500
milyar dolar ihracat, 25 bin dolar kişi başı millî gelir. Ne oldu bu hedefler?
Hiç bahsedilmiyor. Bugün 10 bin dolarlardayız kişi başı millî gelirde.
Evet, şimdi
Ulaştırma Bakanlığının bütçesiyle ilgili konuşuyoruz. Ulaştırma Bakanlığı 25,4
milyar Türk lirasıyla en fazla yatırım yapan Bakanlık. Ancak Sayın Ulaştırma
Bakanından -ki daha önce bizim Komisyonumuzda görevliydi- ne bir brifing aldık
ne de bu yatırımlarla ilgili, maalesef, bir bilgi aldık, Komisyon çalışmadı.
Kaldı ki Komisyonda da gerçekten bu konuyla ilgili iyi fikirleri olabilecek,
faydalı olabilecek arkadaşlarımız var. 
Bildiğiniz gibi,
Karayolları, özel bütçeli bir kuruluş ve kurumun kamu-özel iş birliğiyle
yaptığı birçok proje var ve bunlar da Türkiye ekonomisi açısından ciddi riskler
oluşturuyor. Bu projeler sadece Karayollarıyla da kısıtlı değil, başka projeler
de var ve Türkiye ekonomisi için bunlar telafisi güç sonuçlar doğurabilecek
riskler taşıyor. 
Karayolları
Genel Müdürlüğünün Sayıştay denetim raporlarına ve mali tablolarına
yansıtılmayan iki büyük proje var; bunlardan birisi Gebze-İzmir Otoyolu
Projesi, diğeri Kuzey Marmara Otoyolu Projesi ve bu iki projeden dolayı da
verilen garantinin miktarı 56 milyar 800 milyon TL. 
Değerli
vekiller, Osmangazi Köprüsü’yle ilgili bir konuyu da sizinle paylaşmak
istiyorum, Bakanımız da burada, bu sözleşmenin süresi yedi yıl. 20 Mart 2013
tarihinde sözleşme imzalanmış, 20 Mart 2020’de de bitmesi gerekiyor. Oysa
projenin bir kısmı Osmangazi Köprüsü geçişi ne zaman açıldı? 12 Temmuz 2016’dan
itibaren paralı geçişe açıldı yani projenin tamamlanmasından dört yıl önce
açıldı. Şimdi, soru şu: Bu geçiş ücretleri yapımcı firmaya veriliyor mu?
Taahhüt edilen 40 bin araç geçiş ücreti ödenmekte midir? Ödeniyorsa bu devletin
zararı değil midir? Çünkü 2020’de bitecek proje 40 bin geçişe göre 2020 için
hesaplanmıştır, Bakandan bu sorumun cevabını bekliyorum.
Yine, duble
yollar da maalesef, seçime yönelik kalitesiz yapılması nedeniyle birkaç sene
içerisinde tekrar elden geçirilmek zorunda kalınıyor ve bu bir israf oluyor. 
Evet, değerli
milletvekilleri; bir Çukurova Havalimanımız var, bunun da temeli 2013’te
atıldı. Daha sonra firma iflas etti. 2016’da açılacağı söylenmişti, yenilendi,
yeniden ihaleye çıkarıldı, 2017 yılı martında tekrar temeli atıldı ama
üstyapısı hâlâ ihale edilmedi, sadece altyapı ihalesi. Bu şartnameye göre de
Temmuz 2018 tarihinde yani yedi ay sonra bunun bitmesi lazım. Şimdi, bunun
keşif bedeli 224 milyon lira. Geçen on aylık sürede –yedi ay kaldı- on üç
milyon liralık hak ediş yapılmış. Yani bakın, 224 milyon liralık keşif bedeli
var, yapılan iş 13 milyon lira. 
Evet, ara ara
ifade ediyor Bakanımız. Ne diyor? “İşleri üç yılda bitiriyoruz.” Şimdi,
Çukurova Havalimanı’nda olduğu gibi, biliyorsunuz Mersin-Antalya duble yolunun
da 1985’te temeli atıldı. Kaç sene olmuş?
ALİ ŞEKER
(İstanbul) – Otuz iki yıl.
SERDAL
KUYUCUOĞLU (Devamla) – Yani... 
Şimdi hâlâ devam
ediyor. Demek ki…
HAYDAR AKAR
(Kocaeli) – Bunlar vatandaşın vergisiyle yapılıyor.
SERDAL
KUYUCUOĞLU (Devamla) – Başka bir şey, bu yıl yapımcılara bir yıl için öngörülen
ödemelerin de yüzde 6’sı ödeniyor Sayın Bakan. Bu da işlerin çok uzayacağını
gösteriyor. Demek ki, Bakanın maalesef “üç yıl” söylemi doğru değil. 
Bir ülkenin
ekonomik kalkınması ve sosyal gelişimi açısından demir yolları ulaşımı çok
önemlidir. Güvenli, konforlu, hızlı, çevre dostu ve enerji tasarrufu sağlayan
bir ulaşım türüdür. Ülkemizde 1923-1940 yılları arasında 3.208 kilometre demir
yolu yapılmıştır. Bu, müthiş bir gelişme çünkü o zaman ne teknoloji var ne de
imkân var. Yani senede 180 kilometre demir yolu yapılmış. AKP’nin dönemindeyse
yapılan 121 kilometredir. 
Yapılan
iyileştirmeler neticesi Ankara-Konya ve Ankara-Eskişehir hatları üzerinden
yapılan taşımacılık oranları da önem arz ediyor. Nitekim 2012 yılı verilerine
göre, Ağustos 2011’de işletmeye açılan Ankara-Konya hattında taşıma payı yok
denecek kadar az iken yüzde 54’lere çıkmış. Aynı şekilde Ankara-Eskişehir
arasında yüzde 8 olan yolcu taşıma yüzde 72’ye çıkmış. Çok ciddi bir artış var.
Bu rakamlar da şunu ifade etmek için yeterlidir: Hızlı tren hatları kamu
kaynağıyla yapılmış ve piyasa için kârlı hâle gelmiştir. Demir yollarına daha
fazla yatırım yapmamız gerekiyor. 
Bu arada
Mersin’in Taşucu Limanı özelleştirildi ve daha aktif hâle gelecek. Ancak Sayın
Bakan biliyor ki demir yolsuz liman olmaz. Taşucu Limanı’nın demir yolu yok. Ne
yapılması gerekiyor? Mersin’deki biten demir yolu hattının Taşucu’na kadar
uzatılması gerekiyor. Başka bir şey, Taşucu’ndan da Karaman’a bağlanması
gerekiyor çünkü İç Anadolu’nun -Konya, Karaman- ihraç kapısı olarak Taşucu
Limanı kullanılacak. Türkiye'nin buna ihtiyacı var.
(Mikrofon
otomatik cihaz tarafından kapatıldı) 
SERDAL
KUYUCUOĞLU (Devamla) – Bir dakika ilave ederseniz… 
BAŞKAN –
Tamamlayın lütfen.
SERDAL
KUYUCUOĞLU (Devamla) – Teşekkür ederim.
Yine, raylı sistemlerle
ilgili kısa bir konuyu paylaşmak istiyorum. Ankara, İstanbul, Konya, Erzurum,
Antalya, Gaziantep ve İzmir kent içi raylı sistemlerle ilgili Sayın Bakanlık
yatırımlar yapıyor, üstleniyor. Şimdi, Mersin’imiz de 1 milyonu aşan nüfusu
olan bir kent ve bu kentlerin birçoğundan da daha büyük ama bugüne kadar raylı
sistemi yok, kent içi trafiğinde ciddi sorunlar var ve bu konuyu da Ulaştırma
Bakanlığının üstlenmesini bekliyoruz.
Teşekkür
ediyorum. (CHP sıralarından alkışlar) 
BAŞKAN –
Teşekkür ediyorum.
Sayın Özkoç…
ENGİN ÖZKOÇ
(Sakarya) – 60’a göre söz istiyorum.
BAŞKAN –
Buyurun, 60’a göre bir dakika süreyle söz veriyorum.
III.- AÇIKLAMALAR (Devam)
8.- Sakarya Milletvekili Engin Özkoç’un, Başbakan Yardımcısı
Recep Akdağ’ın yaptığı bir röportajda Cumhuriyet Halk Partisi Genel Başkanı
Kemal Kılıçdaroğlu’yla ilgili bazı ifadelerine ilişkin açıklaması
ENGİN ÖZKOÇ
(Sakarya) – Sayın Başkan, değerli milletvekilleri; teşekkür ediyorum.
Akşam A Haberde
yaptığı bir röportajda Sayın Bakan Recep Akdağ, Kılıçdaroğlu’yla ilgili “Böyle
ana muhalefet anlayışı gerçekten olmaz. Sayın Kılıçdaroğlu’nun bu tavrı aslında
son derece pespaye bir tavır, kötü bir tavır. Bundan vazgeçmezse kendisi zarar
görecek.” diyerek Sayın Genel Başkanımızı tehdit etmiştir. 
Sayın
Kılıçdaroğlu ve Cumhuriyet Halk Partisi, sizin bütün tehditlerinize rağmen
mazlumun ve masumun hakkını korumaya devam edecektir, asla tehdit ve
iftiralarınıza boyun eğmeyecektir. Bu tehdidi yapanlar hakkında da yasal
işlemler başlatılacaktır.
Teşekkür ederim.
(CHP sıralarından alkışlar) 
BAŞKAN –
Teşekkürler.
II.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
A) DIŞİŞLERİ BAKANLIĞI (Devam) 
1) Dışişleri Bakanlığı 2018 Yılı Merkezî Yönetim Bütçesi
2) Dışişleri Bakanlığı 2016 Yılı Merkezî Yönetim Kesin
Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Bütçesi
2) Ekonomi Bakanlığı 2016 Yılı Merkezî Yönetim Kesin Hesabı
C) SAĞLIK BAKANLIĞI (Devam)
1) Sağlık Bakanlığı 2018 Yılı Merkezî Yönetim Bütçesi
2) Sağlık Bakanlığı 2016 Yılı Merkezî Yönetim Kesin Hesabı
Ç) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2018
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2016
Yılı Merkezî Yönetim Kesin Hesabı
D) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2018 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2016 Yılı Merkezî
Yönetim Kesin Hesabı
E) TÜRKİYE SAĞLIK ENSTİTÜLERİ BAŞKANLIĞI (Devam) 
1) Türkiye Sağlık Enstitüleri Başkanlığı 2018 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2016 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2016 Yılı Merkezî Yönetim
Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2016 Yılı Merkezî Yönetim
Kesin Hesabı
Ğ) ULAŞTIRMA, DENİZCİLİK VE HABERLEŞME BAKANLIĞI (Devam) 
1) Ulaştırma, Denizcilik ve Haberleşme Bakanlığı 2018 Yılı
Merkezî Yönetim Bütçesi
2) Ulaştırma, Denizcilik ve Haberleşme Bakanlığı 2016 Yılı
Merkezî Yönetim Kesin Hesabı
H) KARAYOLLARI GENEL MÜDÜRLÜĞÜ (Devam)
1) Karayolları Genel Müdürlüğü 2018 Yılı Merkezî Yönetim
Bütçesi
2) Karayolları Genel Müdürlüğü 2016 Yılı Merkezî Yönetim
Kesin Hesabı
I) BİLGİ TEKNOLOJİLERİ VE İLETİŞİM KURUMU (Devam)
1) Bilgi Teknolojileri ve İletişim Kurumu 2018 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2016 Yılı Merkezî
Yönetim Kesin Hesabı
İ) SİVİL HAVACILIK GENEL MÜDÜRLÜĞÜ (Devam)
1) Sivil Havacılık Genel Müdürlüğü 2018 Yılı Merkezî Yönetim
Bütçesi
2) Sivil Havacılık Genel Müdürlüğü 2016 Yılı Merkezî Yönetim
Kesin Hesabı
BAŞKAN – Söz
sırası, İstanbul Milletvekili Onursal Adıgüzel’e aittir.
Buyurun Sayın
Adıgüzel. (CHP sıralarından alkışlar) 
CHP GRUBU ADINA
ONURSAL ADIGÜZEL (İstanbul) – Sayın Başkan, değerli milletvekilleri; 2018
bütçesinde Bilgi Teknolojileri ve İletişim Kurumu bütçesi üzerine söz almış
bulunmaktayım. 
Değerli
milletvekilleri, sene 2001, aylardan Ağustos, hepinizin malumu, cumhuriyet
tarihinin 39’uncu partisi kuruluyor ve bizler şahitlik ediyoruz. “Demokrasi”
“özgürlük” “adil yargı” lafları havalarda uçuşuyor. Baskı ve korkudan arınmış
bir toplum resmî çiziliyor. İfade özgürlüğünün dünya standartlarında inşa
edileceği, düşüncenin özgürce ifade edileceği vaatleri ardı ardına sıralanıyor.
O gün sansüre “Hayır.” diyenler, o gün halkın haber alma özgürlüğünü savunanlar
yani siz, Adalet ve Kalkınma Partisi, on beş yılda, cumhuriyet tarihinde
görülmemiş derecede büyük korku ve baskı rejimini inşa ettiniz. (CHP
sıralarından alkışlar) 
Değerli
milletvekilleri, “BTK” deyince aklınıza ne geliyor? Benim aklıma sadece
“sansür” geliyor arkadaşlar. Bir de Sayın Cumhurbaşkanının söylemiyle “pislik
yuvası”, yüzde 85’i FETÖ’cü olan TİB’in yetkilerinin verildiği kurul geliyor.
Pislik yuvasına dönüşen devletin en önemli kurumlarından birinin pislik
yuvasına dönüşmesine göz yumanlara hesap sorulmuyor, yargı önünde, cemaate
TİB’i peşkeş çekenlere hesap sorulmuyor ama BTK tarih yazan icraatlara imza
atıyor. Ne yapıyor? Binlerce erişimi engelliyor. Bakın, size bir örnek
vereceğim: “Sendika.org”. Hepiniz bilirsiniz, on yedi yıl önce kurulmuş bir
site. İlk defa 2015 Temmuz ayında iletişimi durdurulmuş yani erişim
engellenmiş, sonra ne olmuş? Siz TİB’i dönüştürmüşsünüz ama 61 defa tekrar
engellenmiş yani FETÖ’cülerin yaptığını şimdi de siz yapıyorsunuz, hiç
değişmeden devam ediyorsunuz ve ağlanacak hâlime gülüyorum, ağlanacak hâlimize
gülüyorum ki “sendika.org” yöneticileri Guinness Rekorlar Kitabı’na
başvurmuşlar, en çok erişimi engellenip sonra erişim engelini aşan site olarak
bir başvuruda bulunmuşlar. 
Biliyorsunuz,
piyanoyu tutukladık, İnsan Hakları Anıtı’nı gözaltına aldık, Wikipedia’yı
durdurduk; e, Freedom House diyor ki: “100’den fazla gazeteci tutuklu.”
Diyeceksiniz ki: “O zaman, neyimize lazım teknoloji 4.0, neyimize lazım yapay
zekâ ve neyimize lazım sürücüsüz araba, elektrikli araba?” 
Ben de burada
AR-GE’yi, bilimi, teknolojiyi konuşmak isterdim ama bunların gelişebilmesi için
üç şeye ihtiyaç var; özgürlüğe, demokrasiye ve altyapıya. Biraz önce,
özgürlüklerin nasıl sınırlandığını söyledim. Peki, altyapıya geldiğimizde
elimizde öyle bir enkaz var ki arkadaşlar. “Turp” diyoruz ya kaç gündür turp,
turp; bu ne heybeye sığıyor ne halının altına gizleniyor ne de akla, vicdana
sığıyor. (CHP sıralarından alkışlar) 
Önümüzde bir
TÜRK TELEKOM var, TÜRK TELEKOM -Sayın Bakanımız da burada- 2005 yılında,
hatırlayın, özelleştirildi, dünyaya anlatıldı. Dediler ki: “Özelleştirme
şampiyonuyuz, tarihimizin en büyük özelleştirmesi.” Kime verildi? Hariri
ailesinin kontrolündeki Oger grubuna verildi. Ne kadara? Yüzde 55’i 6 milyar
550 milyon dolara verildi, peşinat olarak da yüzde 20’si alındı. Yüzde 5
indirim alma hakkı vardı Hariri ailesinin, eğer parayı peşin ödeseydi yüzde 5
indirim alacaktı ama almadı. Biz merak ettik, neden almıyor diye. Sayın
Bakanıma da soruyorum: Neden? Çünkü Hariri ailesinin şöyle bir planı varmış
-artık bu işin arkasında hangi turplar varsa- TÜRK TELEKOM’un hisselerini rehin
vermek ve hızlı bir şekilde bu borcu kapamak. Yani ne yaptı? 6 milyar 550
milyon doları öderken önce 1,3 milyar peşinat verdi, sonra ilk taksiti ödedi
1,4 milyar, sonra 2006’da hisselerin yüzde 19,8’ini ipotek ederek bir kredi
aldı, sonra da Mart 2007’de verdiği ipotekle bütün borcu kapattı. Bu bilgilerin
hepsini TÜRK TELEKOM’un sitesinde net bir şekilde görebilirsiniz ve konsolide
finansal tablolar ve bağımsız denetim grubu da bunu denetlemiş. Ama nasıl
bağımsız denetçiyse -Sayın Bakan da lütfen incelesin- 2007 ve 2008 raporları
arasında bir çelişki var. Nasıl bir çelişki? Birinde diyor ki: “31 Aralık
2007’de bütün hisseleri Citygroup’a OTAŞ vererek borçlandı.” İkinci rapor 31
Aralık 2008’de de bu borçlanmanın yapıldığını ifade ediyor. Ben bunun da ne
dediğini merak ediyorum, acaba sözleşmedeki bir eksiklikten mi kaynaklanıyor
çünkü bir imtiyazlı sözleşme var ama OTAŞ hep bunun arkasından dolaşmış. Ama
milletin vergileri, halkın, fakirin fukaranın zar zor ödediği o abonelik
ücretleri birilerinin cebine girmiş. Sayın Bakana defalarca sorduk, “Ya, bunlar
borcu borçla kapatıyor, kârı da cebine koyuyorlar Sayın Bakanım, nasıl oluyor
bu iş?” dedik. Önce dediler ki: “TELEKOM’un hiçbir borcu yok.” Hatta,
biliyorsunuz, bir Yiğit Bulut var, sarayın danışmanlarından Yiğit Bulut, diyor
ki 6 Şubat 2007’de Yiğit Bulut, bakın okuyorum: “Özelleştirme tarihinin en
büyük skandalıdır.” Geçen aylarda ne demiş, 3 Ekim 2017’de? “Ey cahiller,
TELEKOM’un bir kuruş borcu yok.” Hâlbuki görüşmelerde Sayın Bakan da açık açık
söyledi ki OTAŞ’ın borçları gırtlağa gelmiş, batmak üzere. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – TELEKOM’un yok. Bakan
adına söyleme, kendi adına söyle. 
ONURSAL ADIGÜZEL
(Devamla) – Niye 180 derece bir dönüş var Yiğit Bulut’ta söyleyeyim: Çünkü
Yiğit Bulut 2014’te bağımsız yönetim kurulu üyesi olmuş bu özelleştirme
skandalına giren o kuruma. 
Bakın, tabii,
her gün bir tartışma var. Türkiye tarihinin en önemli kurumlarından biri, ta
Osmanlı’dan geliyor emin olun TELEKOM’un tarihi. Ama şunu göz ardı etmişiz:
2005 yılında bu kurumu özelleştirirken hiçbir mesleki yeterliliği olmayan yani
hiçbir know-how’ı olmayan bir firmaya Türkiye tarihinin en önemli kurumunu
teslim etmişsiniz. Hangi gerekçeyle? Dünyada onlarca, yüzlerce kurum var ve
Türkiye tarihinde Osmanlı’dan gelen bir alt yapı var. 30 milyon kilometre bakır
tel var, bunları imtiyazlı kullanma hakkını da bu firmaya vermişsiniz. Peki,
altyapıda bir değişim olmuş mu Sayın Bakan? Ne yazık ki altyapıda bir gelişme
olmamış. 
HAYDAR AKAR
(Kocaeli) – Kredileri hangi bankadan almış?
ONURSAL ADIGÜZEL
(Devamla) – Hâlâ 300 bin kilometrelik bir fiber altyapısına sahibiz ve
teknolojik geliştirmeleri sağlayabilmemiz için gerekli olan, örümcek ağı gibi
tüm ülkeyi saran bir internet altyapısına sahip değiliz. 
Şimdi de farklı
alternatifler konuşuluyor, diyorlar ki: “Borcu yani bu, OTAŞ’ın aldıkları borcu
biz TELEKOM’un gelecekteki kârlarıyla konsolide edebiliriz, bu işi
çözebiliriz.” Ben de diyorum ki matematik çok çok açık Sayın Bakanım…
(Mikrofon
otomatik cihaz tarafından kapatıldı)
ONURSAL ADIGÜZEL
(Devamla) – Bir dakikada toparlayacağım efendim.
BAŞKAN – Bir
dakika çok mühim. Yirmi dakika da olsa bir dakikada hepsini toparlıyoruz.
Bundan sonra sadece bir dakika verelim bütün arkadaşlara.
Buyurun efendim.
ONURSAL ADIGÜZEL
(Devamla) – Sayın Bakan diyor ki “Borçları gelecekte masraflarını karşılar.”
Yani yirmi bir yıllığına vermişler TELEKOM’u, borç batağına girmiş. Şimdi
geriye dokuz yıl iki buçuk ay kalmış. Hadi dolar cinsinden hiç değer
kaybetmemiştir diyelim. Şu an 2,8 milyar dolara denk geliyor değeri,
kazanabileceği, gördüğüm kadarıyla. Biz diyorduk ki: “Siz dörtte 1’ine sattınız
bu kurumu, peşkeş çektiniz.” “Hayır.” diyorlardı. Ama Halep oradaysa arşın
burada. Şimdi “Dokuz yılda 5,4 milyar doları sübvanse eder, karşılayabilir.”
diyorlar. Ben tekrar söylüyorum: Altın yumurtlayan tavuğu kiraya vermek
ahmaklıktır. 
Şunu tekrar
göstermek istiyorum: Buyurun, TELEKOM’un OTAŞ’a dağıttığı temettü 2006’dan
2015’e kadar 5,7 milyar dolar.
HAYDAR AKAR
(Kocaeli) – Hangi bankalara borcu var? Türk bankalarına.
ONURSAL ADIGÜZEL
(Devamla) – Keşke siz hazineden borçlansaydınız bu 5,7 milyar doları; 6,5
milyar doları rahatlıkla on senede ödeyebiliyormuşsunuz, net bir şekilde
görüyoruz. Ülkemizin geleceğine en önemli katkıyı sağlayacak bir firmayı da…
(Mikrofon
otomatik cihaz tarafından kapatıldı)
ONURSAL ADIGÜZEL
(Devamla) – …yabancı sermayeye peşkeş çekmeseydiniz.
Teşekkür
ediyorum. (CHP sıralarından alkışlar) 
BAŞKAN –
Teşekkür ediyorum.
HASAN BASRİ KURT
(Samsun) – Ne kadar KDV ödemiş, ne kadar kurumlar vergisi ödemiş? KDV’yi de
söyle, kurumlar vergisini de söyle.
ONURSAL ADIGÜZEL
(İstanbul) – Onların hepsi dâhil zaten, biraz daha konuşabiliriz, saatlerce
konuşabiliriz, hepsi dâhil. KDV, kurumlar vergisi, hepsi zaten hazinenin
içinde. Onu OTAŞ ödüyor, sen de ödeyeceksin zaten.
BAŞKAN – Sayın
Usta, 60’a göre söz talebiniz var, buyurun.
III.- AÇIKLAMALAR (Devam)
9.- Samsun Milletvekili Erhan Usta’nın, Ulaştırma,
Denizcilik ve Haberleşme Bakanından on yıl önce ihalesi yapılan
Ayvacık-Taşova-Niksar yolunun yapılması konusuyla ilgilenmesini talep ettiğine
ilişkin açıklaması
ERHAN USTA
(Samsun) – Teşekkür ederim Sayın Başkan.
Sayın Ulaştırma
Bakanımız hazır buradayken bir konuyu gündeme getirmek istiyorum. Bu, bizim
orada önemli bir konu; Ayvacık-Taşova-Niksar yolu, Sayın Ulaştırma Bakanımız,
yaklaşık on yıl önce ihale edilmiş bir yol fakat on yıldır hemen hemen yapılan
hiçbir şey yok. Ben yerinde de gördüm, bir kısım toprak çalışması yapılmış
ancak oraya kaç tane taşeron geldiyse hepsi bırakıp gitmiş, orada bir sıkıntı
var. İşte, oradaki dedikodulara göre, doğrudur, yanlıştır, onu bilemem ancak zamanın
bir bölge müdürünün oğlu almış herhâlde bu ihaleyi fakat bu iş burada bitmiyor
Sayın Bakan yani on yıldır hiçbir şey yapılmamış bir proje. Sizden
istirhamımız, bu olaya bir el atmanız çünkü bölgemiz açısından önemli. Orası
zaten sefaletin yaşandığı bir yer, burası da bu yolun yapılması yani
Ayvacık’tan Taşova’ya, Niksar’a bağlantının kurulması her tarafın gelişmesi
açısından orada önemli. Konuyla ilgilenmenizi, artık olmuyorsa bu iş bu
ihalenin iptal edilip yeni bir ihale yapılarak bu işin bitirilmesi yönünde bir
adım atılmasını sizden talep ediyoruz.
Teşekkür ederim.
BAŞKAN –
Teşekkür ediyorum. 
II.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu Uyarınca
Hazırlanan 2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) DIŞİŞLERİ BAKANLIĞI (Devam) 
1) Dışişleri Bakanlığı 2018 Yılı Merkezî Yönetim Bütçesi
2) Dışişleri Bakanlığı 2016 Yılı Merkezî Yönetim Kesin
Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Bütçesi
2) Ekonomi Bakanlığı 2016 Yılı Merkezî Yönetim Kesin Hesabı
C) SAĞLIK BAKANLIĞI (Devam)
1) Sağlık Bakanlığı 2018 Yılı Merkezî Yönetim Bütçesi
2) Sağlık Bakanlığı 2016 Yılı Merkezî Yönetim Kesin Hesabı
Ç) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2018
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2016
Yılı Merkezî Yönetim Kesin Hesabı
D) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2018 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2016 Yılı Merkezî
Yönetim Kesin Hesabı
E) TÜRKİYE SAĞLIK ENSTİTÜLERİ BAŞKANLIĞI (Devam) 
1) Türkiye Sağlık Enstitüleri Başkanlığı 2018 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2016 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2016 Yılı Merkezî Yönetim
Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2016 Yılı Merkezî Yönetim
Kesin Hesabı
Ğ) ULAŞTIRMA, DENİZCİLİK VE HABERLEŞME BAKANLIĞI (Devam) 
1) Ulaştırma, Denizcilik ve Haberleşme Bakanlığı 2018 Yılı
Merkezî Yönetim Bütçesi
2) Ulaştırma, Denizcilik ve Haberleşme Bakanlığı 2016 Yılı
Merkezî Yönetim Kesin Hesabı
H) KARAYOLLARI GENEL MÜDÜRLÜĞÜ (Devam)
1) Karayolları Genel Müdürlüğü 2018 Yılı Merkezî Yönetim
Bütçesi
2) Karayolları Genel Müdürlüğü 2016 Yılı Merkezî Yönetim
Kesin Hesabı
I) BİLGİ TEKNOLOJİLERİ VE İLETİŞİM KURUMU (Devam)
1) Bilgi Teknolojileri ve İletişim Kurumu 2018 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2016 Yılı Merkezî
Yönetim Kesin Hesabı
İ) SİVİL HAVACILIK GENEL MÜDÜRLÜĞÜ (Devam)
1) Sivil Havacılık Genel Müdürlüğü 2018 Yılı Merkezî Yönetim
Bütçesi
2) Sivil Havacılık Genel Müdürlüğü 2016 Yılı Merkezî Yönetim
Kesin Hesabı
BAŞKAN -
Cumhuriyet Halk Partisi Grubu adına son konuşmacı, Trabzon Milletvekili Haluk
Pekşen. 
Sayın Pekşen,
buyurun. (CHP sıralarından alkışlar)
CHP GRUBU ADINA
HALUK PEKŞEN (Trabzon) – Sayın Başkan, saygıdeğer milletvekilleri; çok bilindik
bir sözle başlamak istiyorum, bütün Türkiye'nin aşina olduğu bir sözle. AK
PARTİ Genel Başkanı Sayın Cumhurbaşkanının bir anısı var, anlatıyor, diyor ki:
“Asım Ağabey bana sordu ‘Tayyip Hoca, fakir niye fakirdir, biliyor musun?’ diye
ve arkasından, bilmiyoruz Asım Ağabey, niye fakirdir, anlat dedik. Asım Ağabey
dedi ki: ‘Fakir çalmasını iyi bilmediği için fakirdir.’ dedi.” 
ŞAHİN TİN
(Denizli) – Olur mu böyle bir şey ya! Zenginlerin hepsi çalıyor mu! Saçma
sapan…
HALUK PEKŞEN
(Devamla) – Evet, not ettik, videosunu indirip izleyebilirsiniz. Bakın, bu, şu
anda Türkiye’de dramatik bir durum.
Adalet
Bakanlığının kayıtlarına göre 28 milyon yurttaşımız yani yaşı 18’in üzerinde
olan tam 28 milyon yurttaş icra takibine verilmiş, yani her 2 kişiden 1’i icra
takiplik olmuş. Niçin icra takiplik olmuş, işte ona bakalım. Ona nasıl bakalım?
Sayıştay raporlarına bakarak bakalım. Diyor ki Sayın Nurettin Canikli: “Bu
Sayıştay raporları TBMM’ye gelirse bizi duman ederler.” Sayıştay raporlarını
TBMM’ye getirtmemek için elinizden gelen her şeyi yaptınız ama geldi. Şimdi
Sayıştay raporlarının içerisindeki yolsuzluğu anlatmaya kalksam sekiz dakika
değil seksen gün yetmeyecektir. Onun için, bir geçeyim, TRT’yi geçelim, oradaki
yolsuzlukları; yeni eklenen ÇAYKUR var ileride paylaşacağız onu; Türkiye Kömür
İşletmelerinin Garp Linyitlerini de geçiyorum; gelelim şu Halkbanka. Şu
Halkbanka baktığınız zaman bu kadar fakir fukaralığın, yoksulluğun niye
olduğunu şöyle özetleyerek anlatıyoruz. 
Bakın, Sayıştay
raporunda –dileyene de sayfa numarasını veririm- diyor ki aynen şöyle: “Cari
dönemde bankanın takip tutarı önceki yıllarına göre -icra takibine verdiği
bankanın- yüzde 22,7 oranında ve 1 milyar 166 milyon TL artış göstermiştir.
Dönem içerisinde takibe aktarılan tutarsa önceki yıllara göre yüzde 53,5
oranında artmıştır. Buna karşılık, takipten yapılan tahsilatlarsa önceki döneme
göre yüzde 9,9 azalmıştır.” Yani yüzde 53 oranında icra takibi oranında artış
var, takiplere rağmen yüzde 10 oranında azalmış. Peki ne olmuş? İcra takibine
verilen firmalara baktığınız zaman pazarlama grup yapısına göre takipteki
kredilerde en büyük artış yüzde 52,2’yle KOBİ’lerdeymiş yani üreten, istihdam
eden şirketlerdeymiş, yüzde 52,2’yle. En büyük azalış ticari kredilerde
19,3’le, maalesef kurumsal yapıya ilişkinmiş. Yani bir bakıyoruz ki “Cari
dönemde kurumsal krediler 40,5 artmış.” diyor. Ne olmuş yani? Sayıştayın
deyimiyle anlatalım: “İhale Bakanlıktan, ihale devletten, ihalenin parası da
devletin bakanlığından, garanti de devletin bankasının hazinesinden, oradan.”
Peki, ne olmuş sonra? Sonra yandaş parayı almış, bankaya borcunu ödememiş,
almış Man Adası’na götürmüş, işte bilmem başka yerlere taşımış götürmüş parayı.

HASAN BASRİ KURT
(Samsun) – Kurumsallardaki ödenme oranı…
HALUK PEKŞEN
(Devamla) – Durun, durun, sabır, sabır bakın, hepsini tek tek anlatacağım. 
HASAN BASRİ KURT
(Samsun) – Niye çarpıtıyorsun söylediğin şeyi? 
ŞAHİN TİN
(Denizli) – Dışarıda, “tweet”lerde “Ekonomik kriz” diye bağırıyordunuz.
HALUK PEKŞEN
(Devamla) – Ama asıl sorun nerede olmuş biliyor musunuz? Şimdi, Enerji
Bakanlığını denetlemiş, TKİ’yi denetlemiş, demiş ki: “6 tane enerji santrali
ihalesi verdiniz.” Bu 6 tane enerji santrali ihalesinde -aynen cümle şu- diyor
ki: “Bu santrallerin yapılma olasılığı sıfırdır.” Bu santrallere ilişkin iki
ayrı düzen kurulmuştur: Bir; açık kömür sahalarını alıyorlar, oradaki kömürü
kullanıyorlar ama Türkiye'nin 3,6 milyar tonluk rezervinin yüzde 2’si bu yüzde
2’nin dışında kömür çıkarmıyorlar. Yarın, açık sahalardaki kömür bitince
kuyulardan kömür çıkarmayacaklar. Niye? Çünkü maliyeti çok yüksek. Ne olacak o
zaman? TKİ onlara, o santrallere kömür vermeyi garanti etmiş. Nereden verecek?
O kuyulardan verecek. Nasıl verecek? Bugünkü maliyetlerinin belki de 2 katı, 3
katına verecek. Böyle bir soygun düzeni olabilir mi? 
ŞAHİN TİN
(Denizli) – Ne soygunu ya!
HALUK PEKŞEN
(Devamla) – Soygun düzeninin bir başka aşamasına gelelim: 2006 yılında
Fak-Fuk-Fon 500 bin ton kömür dağıtıyor; 2017’de dağıtılan kömür 2,2 milyon
ton, maliyet tonu 100 lira. 
FUAT KÖKTAŞ
(Samsun) – İyi de bunları Enerji Bakanlığının bütçesinde niye konuşmadınız?
HALUK PEKŞEN
(Devamla) – Peki, hazineden alınan pay ne kadar? 420 lira. Son tarihteki rakam
480 lira. Bırakın, attık 60 lirayı, 420’yi baz alalım. Ne kadar büyük bir
yolsuzluk, tam 1,5 milyar dolar. Halk Bankasında takipteki alacak miktarı 2,5
milyar dolar, yalnızca Fak-Fuk-Fon’da bir yılda vatandaştan dolandırılan para
1,5 milyar dolar. 
Devam edelim: Şu
Gayrettepe metrosunu sık sık soruyordum, Sayın Bakana da sordum, bir süre cevap
alamadım. O kadar ki, Allah’ın bir lütfu, denk geldi; bakın, şimdi Ulaştırma
Bakanı burada ama Dışişleri Bakanı da burada diye bakıyorum, yokmuş. 
Sayın Ulaştırma
Bakanı, itiraz ediyor firmalar -Gayrettepe metrosuna katılan firmanın bir
tanesi- Karayolları diyor ki: “Bu firmanın yeterlilik belgesi sahtedir.”
Karayolları Genel Müdürlüğü Dışişleri Bakanlığına yazı yazıyor, diyor ki: “Bu
firmanın yeterlilik belgesinin sahte olduğuna ilişkin itiraz var.” O ihalenin
yapıldığı tarihten bugüne kadar aradan bir yıl geçti, Dışişleri Bakanlığı bu
konuda size bir cevap verdi mi? Bize gelen bilgiler, Dışişleri Bakanlığının, bu
sahte belgeye ilişkin sorulan soruya cevap vermediği ve sümen altı ettiği
yönündedir. Size bir tek şey hatırlatırım: Bir; sahte belgeyle Gayrettepe
üçüncü havalimanı metrosunda 300 milyon euroluk bir yolsuzluk vardır, tam 300
milyon euro. Bu yolsuzluğun üzerine Türkiye Cumhuriyeti devleti bugün ve yarın
mutlaka gidecektir. Bunların zaman aşımına uğraması diye bir şeyi asla
aklınızdan geçirmeyin.
ŞAHİN TİN
(Denizli) – Önce kanıtlayacaksın, sonra “yolsuzluk” diyeceksin. Öyle olur mu? 
HALUK PEKŞEN
(Devamla) – Yüce Divanda bu mutlaka masaya konulacaktır. Siz ve
bürokratlarınızla ilgili çok açık söylüyorum ki bürokratlar gelecekte… Arkadaki
bürokrat arkadaşlar duysunlar; daire başkanı ve onun üzerindekiler hani “olur”
verirler ya, mahkemenin karşısına çıktığı zaman hepsi şunu söyler: “Bakan
talimat verdi.” Mahkeme hiçbirini tanımaz. O dizin var ya, o imza dizini
içerisinde parafı atan da, imzayı atan da, hepsi o milyon dolarlık
yolsuzluklardan sorumludur. 
Bir başka soru
daha sorayım Sayın Bakan. 
HASAN BASRİ KURT
(Samsun) – Ver savcıya ya onları. Elinde ne varsa ver savcıya. 
HALUK PEKŞEN
(Devamla) – Sizin döneminizde bu 21/b’ye göre yapılan ihalelerin hangisinde
21/b koşulları var? 
ŞAHİN TİN
(Denizli) – Belgeleri ver savcıya. 
HASAN BASRİ KURT
(Samsun) – Ver savcıya. 
HALUK PEKŞEN
(Devamla) – Size bunu ısrarla sorduk, bunların hiçbirisine cevap vermediniz.
21/b’deki ısrarınızın haklı, kabul edilebilir, vicdani, hukuki bir gerekçesini
buraya geldiğinizde söylemenizi bekliyorum. Eğer 21/b’ye ilişkin bu ülkenin
hazinesini ipotek almaya devam edecekseniz, Sayın Bakan, size çok özet bir şey
söyleyeyim: Ben Yüce Divanda çok avukatlık yaptım, Yüce Divanın merdivenlerini
iyi bilirim ve bir ara bürokratlarınızla Yüce Divanı bir gezin. Hazır şimdi
gitmişken Bakan olarak gezin, orada gelecekte neler olabileceği konusunda daha
önemli bir adım atmış olursunuz. (CHP sıralarından alkışlar) 
HASAN BASRİ KURT
(Samsun) – Kendine iş çıksın diye başlama, iş çıkmaz buradan. Sana iş çıkmaz AK
PARTİ’den, sana iş çıkmaz. 
HALUK PEKŞEN
(Devamla) – Saygıdeğer milletvekilleri, şurada uçağı görüyorsunuz değil mi?
Bakın, uçakları görüyor musunuz? Havacılık, Türkiye’nin havacılığı. Bakın,
bunlar ne biliyor musunuz? FETÖ’nün el konulan hava yolu şirketlerinin
uçakları. Ne oldu bu uçaklar? Bu uçaklar yandaşlarınızın, bakanlarınızın
altında. Çatır çatır AKP kongrelerinde bu uçakları kullanıyorlar ama parasını,
bu uçakların gaz parasını, konma, konaklama, pilot maaşlarını, her türlü
giderini…
(Mikrofon
otomatik cihaz tarafından kapatıldı)
HASAN BASRİ KURT
(Samsun) – Kim karşılıyor?
HALUK PEKŞEN
(Devamla) – Toparlayabilir miyim Sayın Başkan? 
BAŞKAN – Süre
doldu, lütfen tamamlayın. 
ŞAHİN TİN
(Denizli) – Burası çadır devleti mi ya? Bunlara filan nasıl müsaade edecek?
Böyle bir şey mi olur ya? 
HALUK PEKŞEN
(Devamla) – Bu uçakların tüm giderlerini işte o -soruyor Asım ağabey “Fakir
niye fakirdir?”- elektrik parasından, su parasından, gaz parasından ödeyen
vatandaşın cebinden alıyorsunuz. Niçin satılmıyor bu uçaklar? Madem bunlar
Türkiye Cumhuriyeti devletine zarar vermiştir niçin satılıp bedeli hazineye
irat kaydedilmiyor? On dakikadır bunların satılma süreleri. 
Sayın Dışişleri
Bakanı, size bir soru sordum, soruya lütfen cevap verirseniz çok mutlu olurum. 
Şimdi, elhak
finale gelelim ve söyleyelim. Değerli milletvekilleri, Atatürk Orman
Çiftliği’nin 50 milyon lirası ya, 50 milyon lira; dondurma satıyor, işte, orada
bilmem maden suyu satıyor, şunu satıyor, bunu satıyor, 50 milyon lirası Ankara
Büyükşehir Belediyesi tarafından gasbedilmiş. Bu vicdani mi?
O hâlde gelelim
elhak finale.
HASAN BASRİ KURT
(Samsun) – Nasıl gasbedilmiş?
HALUK PEKŞEN
(Devamla) – Şimdi, bugün 17 Aralık, önemli bir gün. 17 Aralık, biliyorsunuz,
Türkiye’de uzun dönemdir Parlamentoda en çok konuşulan konudur. Ben şöyle bir
öneride bulunacağım: 17 Aralık, “zafer çalanındır bayramı” ilan edilsin. 
Genel Kurulu
saygıyla selamlıyorum. (CHP sıralarından alkışlar) 
MEHMET MUŞ
(İstanbul) – Sayın Başkanım, bir söz talebim var. 
BAŞKAN – Sayın
Muş, 60’a göre bir dakika süreyle söz veriyorum. 
III.- AÇIKLAMALAR (Devam)
10.- İstanbul Milletvekili Mehmet Muş’un, Trabzon
Milletvekili Haluk Pekşen’in 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın altıncı tur
görüşmelerinde CHP Grubu adına yaptığı konuşmasındaki bazı ifadelerine ilişkin
açıklaması
MEHMET MUŞ (İstanbul)
– Sayın Başkan, hatip kendince bazı açıklamalarda bulundu. Hem hüküm verdi hem
kendini iddia makamına koydu, bazı Sayıştay raporlarından bahsetti. Kendisine
buradan çağrıda bulunuyorum: Yarın pazartesi günü, elinde iddia ettiği ne kadar
kendi söylemlerinde suç teşkil eden, suç unsuru olan doküman varsa -ki bunların
bir kısmının Sayıştay raporları olduğunu söylüyor- bunları hemen, bakın, hemen
pazartesi günü işi gücü bıraksın, hemen bunları savcılığa götürsün, suç
duyurusunda bulunsun ve bu işin takipçisi olsun. O süreçle alakalı da gelsin
burada Genel Kurulu kendisi bilgilendirsin. 
Teşekkür ederim.

BAŞKAN –
Teşekkür ediyorum. 
Şimdi şahıslar
adına ilk söz…
ENGİN ÖZKOÇ
(Sakarya) – Sayın Başkan… 
BAŞKAN – Sayın
Özkoç, sisteme giremiyorsunuz herhâlde, onu bir okutmak lazım. 
Buyurun, 60’a
göre size de bir dakika süre verdim. 
11.- Sakarya Milletvekili Engin Özkoç’un, PTT mağdurlarının
Ulaştırma, Denizcilik ve Haberleşme Bakanından açıklama yapmasını
beklediklerine ilişkin açıklaması
ENGİN ÖZKOÇ
(Sakarya) – Sayın Bakanım, ilk önce şunu söyleyeyim istiyorum: Onlarca telefon
geliyor -Ulaştırma Bakanına sesleniyorum buradan- PTT mağdurlarından şu anda
telefonlarımız kilitlenmiş vaziyette. Konuşmanız esnasında onlara cevap
vermenizi rica ediyorlar. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Soru-cevap kısmında
sorulur, ben de cevap veririm, yirmi dakikam var çünkü. 
ENGİN ÖZKOÇ
(Sakarya) – Sayın Bakanım, biz de bir şeyi iletiyoruz, bu kadar sinirli
olmayın. Az önce hatibe de bu şekilde davrandınız. Ben 60’a göre söz istedim,
buradan size de duyuruyorum. Bir nezaket ölçüsü içerisinde hareket ediniz,
tamam mı?
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Bana cevap hakkı
verirseniz cevap veririm Başkanım.
ENGİN ÖZKOÇ (Sakarya)
- Efendim, bu konularla ilgili, Komisyondaki arkadaşlarımızın hepsi
savcılıklara suç duyurularını yapıyorlar, hepsini takip ediyoruz. Bu konularda
yolsuzluk, hırsızlık ve milletimizin vergilerinden çalınan her kuruşun hesabını
soracağız.
Teşekkür
ediyorum.
BAŞKAN –
Teşekkür ediyorum.
II.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
A) DIŞİŞLERİ BAKANLIĞI (Devam) 
1) Dışişleri Bakanlığı 2018 Yılı Merkezî Yönetim Bütçesi
2) Dışişleri Bakanlığı 2016 Yılı Merkezî Yönetim Kesin
Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Bütçesi
2) Ekonomi Bakanlığı 2016 Yılı Merkezî Yönetim Kesin Hesabı
C) SAĞLIK BAKANLIĞI (Devam)
1) Sağlık Bakanlığı 2018 Yılı Merkezî Yönetim Bütçesi
2) Sağlık Bakanlığı 2016 Yılı Merkezî Yönetim Kesin Hesabı
Ç) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2018
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2016
Yılı Merkezî Yönetim Kesin Hesabı
D) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2018 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2016 Yılı Merkezî
Yönetim Kesin Hesabı
E) TÜRKİYE SAĞLIK ENSTİTÜLERİ BAŞKANLIĞI (Devam) 
1) Türkiye Sağlık Enstitüleri Başkanlığı 2018 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2016 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2016 Yılı Merkezî Yönetim
Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2016 Yılı Merkezî Yönetim
Kesin Hesabı
Ğ) ULAŞTIRMA, DENİZCİLİK VE HABERLEŞME BAKANLIĞI (Devam) 
1) Ulaştırma, Denizcilik ve Haberleşme Bakanlığı 2018 Yılı
Merkezî Yönetim Bütçesi
2) Ulaştırma, Denizcilik ve Haberleşme Bakanlığı 2016 Yılı
Merkezî Yönetim Kesin Hesabı
H) KARAYOLLARI GENEL MÜDÜRLÜĞÜ (Devam)
1) Karayolları Genel Müdürlüğü 2018 Yılı Merkezî Yönetim
Bütçesi
2) Karayolları Genel Müdürlüğü 2016 Yılı Merkezî Yönetim
Kesin Hesabı
I) BİLGİ TEKNOLOJİLERİ VE İLETİŞİM KURUMU (Devam)
1) Bilgi Teknolojileri ve İletişim Kurumu 2018 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2016 Yılı Merkezî
Yönetim Kesin Hesabı
İ) SİVİL HAVACILIK GENEL MÜDÜRLÜĞÜ (Devam)
1) Sivil Havacılık Genel Müdürlüğü 2018 Yılı Merkezî Yönetim
Bütçesi
2) Sivil Havacılık Genel Müdürlüğü 2016 Yılı Merkezî Yönetim
Kesin Hesabı
BAŞKAN – Şimdi,
şahıslar adına ilk söz lehte olmak üzere Trabzon Milletvekili Ayşe Sula
Köseoğlu’na aittir.
Sayın Köseoğlu,
buyurun. (AK PARTİ sıralarından alkışlar)
AYŞE SULA
KÖSEOĞLU (Trabzon) – Teşekkür ediyorum Sayın Başkan.
Saygıdeğer
milletvekilleri, 2018 Yılı Bütçe Kanunu Tasarısı’nın altıncı turunda bütçe
lehine şahsım adına söz almış bulunuyorum. Bu vesileyle Gazi Meclisimizdeki tüm
milletvekillerimizi ve ekranları başında bizi izleyen aziz milletimizi
saygıyla, muhabbetle selamlıyorum.
Saygıdeğer
milletvekilleri, AK PARTİ iktidarında istikrarın somut bir göstergesi olarak
16’ncı Hükûmet bütçesiyle karşınızda olmanın onur ve gururunu yaşıyoruz. Bütçe
dönemleri, devletlerin gelecek yıla hazırlandığı, geçmişi muhasebe ettikleri
dönemlerdir. Bizler şu an hem geçmişi değerlendirmek hem de geleceği inşa etmek
adına önemli bir süreci yaşıyoruz. Her yeni bir yılın arifesinde, her yeni
başlangıçta olduğu gibi gelecek dönemi beraberce inşa etmeye gayret ediyoruz. 
AK PARTİ
hükûmetleri döneminde Türkiye’nin 3 kat büyüdüğü tartışmasız bir gerçekliktir.
Bu nedenle, bütçenin içindeki rakamlardan ve maddi verilerden bahsetmek yerine
ülke olarak yaşadığımız bu süreçte parti ayrımı gözetmeksizin hepimizin
muhasebe etmesi gereken durumları, bu konuya ilişkin düşüncelerimi burada
sizlere ifade etmek istiyorum. Malumunuz olduğu üzere, yaşadığımız zorlu
coğrafya, özellikle Irak’ta ve Suriye’deki istikrarsızlık ülkemizi ciddi
anlamda olumsuz etkilemektedir. Dünyada en çok mülteci barındıran ülke olan
Türkiye, bir yandan milyonlarca insanı kan ve savaşın getirdiği felaketlerden
korurken diğer yandan da FETÖ, DAEŞ, PKK gibi terör örgütleriyle ciddi bir
mücadeleyi gerçekleştirmektedir. Üstelik, Türkiye sistematik olarak ulusal ve
uluslararası istikrarsızlaştırma ve itibarsızlaştırma çabalarıyla karşı
karşıyadır. Bu nedenle hepimizin bunca zorlukla mücadele eden ülkemizin yanında
olan duruşumuzu bir kez daha muhasebe etmemiz gerektiğini düşünüyorum. 
Bütün dünyanın
kabul ettiği üzere Türkiye sadece Türkiye’den ibaret bir ülke değildir. Bütün
dünya Türkiye’siz bir dünya siyasetinin olamayacağını artık kabul etmektedir.
Türkiye sadece kendi coğrafyasının değil, dünya mazlumlarının da umudu olduğunu
en son Kudüs olayında bir kez daha tüm dünyaya net bir şekilde göstermiştir.
Ülkemizin ciddi bir güç merkezi olduğu, bu nedenle sürekli ayaklarına prangalar
vurulmaya çalışıldığı gerçeği ortadayken özellikle uluslararası arenada dönen
oyunlar karşısında hiçbir siyasi argümanın arkasına sığınmadan hepimizin görevi
ülkemizin yanında açık ve net bir duruş gösterebilmektir. Nasıl ki 15 Temmuzda
bu ülkenin iradesine karşı vahşice bir saldırı söz konusu olduğunda siyasi
görüş ayırt etmeksizin Yenikapı ruhuyla bir araya gelinebildiyse, nasıl ki
Kudüs söz konusu olduğunda dört parti bir araya gelerek ortak bir deklarasyon
yayınlayabilmişse aynı birlik ve beraberliğe bugün ve gelecekte çok daha fazla
ihtiyaç duyulmaktadır.
Saygıdeğer
milletvekilleri, 15 Temmuzun bir uzantısı olarak sadece Türkiye’ye değil, İslam
coğrafyasına yönelik gerçekleştirilen tüm saldırılara karşı muhalefetten de
beklentimiz, Türkiye Cumhuriyeti’ni güçsüzleştirmek için çaba sarf eden şer
odaklarını sevindirmek yerine, Türkiye’nin yanında olmak, ülke menfaatlerinin
gerektirdiği her konuda bu ülkenin millî birlik ve beraberliğini temsil eden
Sayın Cumhurbaşkanımıza destek olmak, en azından köstek olmamaktır. Maalesef,
kendi içimizdeki birlik ve beraberliği sağlama, millî çıkarlarımız
doğrultusunda ortak bir duruş sergileyebilme noktasında hâlen ciddi zafiyetimiz
söz konusudur. Ülkemizin ihtiyaç duyduğu yegâne husus kendi aramızdaki
farklılıklar ne olursa olsun, iktidarın ve muhalefetin millî menfaatlerin
gerektirdiği her noktada bir olabilmeyi başarabilmesidir. (AK PARTİ
sıralarından alkışlar) Ancak bunu başardığımızda gelecek nesillere çok daha
güzel bir Türkiye’yi bırakma imkânına sahip olacağız. Örneğin, ülkemizin 2017
yılının üçüncü çeyreğinde yüzde 11’i aşan bir büyümeyi gerçekleştirmiş olması
ve yine Sayın Cumhurbaşkanımızın önderliğinde millî istihdam seferberliğiyle
son bir yılda 1,5 milyon insanımıza istihdam sağlanmış olması sadece
Hükûmetimizin değil, ülkemizdeki tüm insanlarımızın gurur duyması gereken
Türkiye’nin bir başarısıdır. Bu noktada beklentimiz marifetin iltifata tabi
olduğu gerçeğini unutmadan yapılanları en azından takdir edip daha iyisini
yapma noktasında sizlerin de katkı sunmanızdır. Hazır bir muhasebe dönemi
içerisindeyken, bir bütçeyi görüşüyorken bu anlamda tüm siyasi partilerin millî
menfaatlerimiz karşısındaki tutumunu muhasebe edeceğini ben umut etmek
istiyorum… 
HAYDAR AKAR
(Kocaeli) – Ayşe Hanım, söylüyoruz ama dinlemiyorlar.
AYŞE SULA
KÖSEOĞLU (Devamla) – …çünkü hepimiz geleceğe karşı sorumluyuz, sonuçta başka
bir Türkiye yok, doğusuyla, batısıyla muhteşem bir coğrafyada yaşıyoruz. 
(Mikrofon
otomatik cihaz tarafından kapatıldı) 
AYŞE SULA
KÖSEOĞLU (Devamla) – Sayın Başkanım…
BAŞKAN –
Tamamlayın lütfen.
HAYDAR AKAR
(Kocaeli) – İnsanlar niye göçüyor Trabzon’dan Ayşe Hanım?
AYŞE SULA
KÖSEOĞLU (Devamla) - Bir Trabzon milletvekili olarak gururla söylüyorum ki
diğer tüm illerimiz gibi Trabzon da bizim, Hakkâri de bizim, Van da bizim; bu
ülke hepimizin.
HAYDAR AKAR
(Kocaeli) – Her yer Trabzon!
AYŞE SULA
KÖSEOĞLU (Devamla) – Sahip olduğumuz bu güzelliklerin kıymetini bilip daha iyisini
yapma görevi de yine hepimizin.
2018 yılı
bütçemizin ülkemize ve memleketimize hayırlar getirmesini yüce Allah’tan niyaz
ediyor, emeği geçen herkesi tebrik ediyor, Gazi Meclisi saygıyla, muhabbetle
selamlıyorum. 
Allah’a emanet
olun. (AK PARTİ sıralarından alkışlar) 
BAŞKAN –
Teşekkür ediyorum. 
ENGİN ÖZKOÇ
(Sakarya) – Sayın Başkan…
BAŞKAN – Buyurun
Sayın Özkoç.
ENGİN ÖZKOÇ
(Sakarya) – Efendim, kayıtlara geçsin diye söylüyorum. Konuşmacıyı tebrik
ediyorum, çok güzelce konulara değindi, güzel de ifade etti. Biz de konuşması
içerisinde geçen bu yüzde 11 büyümeyi kabul ediyoruz. Yüzde 11 Türkiye
büyüdüyse ekonomik olarak, Hükûmetten rica ediyoruz bu yüzde 11’i emekliye de
yansıtsınlar, taşerona da yansıtsınlar…
HASAN BASRİ KURT
(Samsun) – Yansıyor zaten, merak etmeyin; yol, su, elektrik olarak…
ENGİN ÖZKOÇ
(Sakarya) – …işçiye, çiftçiye de yansıtsınlar, çalışan tüm emekçilerimize bu
yüzde 11’i muhakkak yansıtsınlar; takipçisi olacağız.
Teşekkür
ediyorum. (CHP sıralarından alkışlar) 
BAŞKAN –
Teşekkür ediyoruz, kayıtlara geçmiştir. 
Ve böylece söz
sırası Hükûmette. Hükûmet adına dört sayın bakan var, sırasıyla söz
alacaklardır yirmişer dakikayla, öyle mutabık kaldılar. 
Hükûmet adına
ilk söz, Ekonomi Bakanı Sayın Nihat Zeybekci’ye aittir. 
Sayın Zeybekci,
süreniz yirmi dakikadır. 
Buyurun. (AK
PARTİ sıralarından alkışlar) 
EKONOMİ
BAKANI NİHAT ZEYBEKCİ (Denizli) – Saygıdeğer Başkanım, çok değerli
milletvekilleri, konuşmama başlamadan önce yüce heyetinizi saygıyla selamlıyor,
2018 yılı Bütçe Kanunu’nun milletimize ve ekonomimize hayırlar getirmesini
temenni ediyorum. 
Tabii,
bir konuşma metni hazırlamıştık, bu konuşma metninin amacı da Türkiye’mizin şu
andaki mevcut durumu ve gelecekle ilgili gerek Hükûmetimizin gerekse
Bakanlığımızın planlarını, programlarını, hedeflerini ve çalışmalarını anlatmak
ve geçmiş performansımızla ilgili de detaylar vermekti. Yalnız, konuşmalar
sırasında gördük ki “Hafızayıbeşer nisyan ile maluldür.” derler ve o bir daha
kendini burada gösteriyor. 2001-2002 yılı dönemine atıfta bulunmayın ki ben
karakter olarak da bugüne kadar hiç öyle bir şey yapmam, geçmiş dönemlerle
ilgili de tabii ki bazı tespitlerde bulunmak lazım.
Denizli
Milletvekilimiz Sayın Şahin Tin konuşması sırasında “Dışarıdan atanan değil,
Türkiye’nin bakanlarıyla, Türkiye’nin Cumhurbaşkanı, Türkiye’nin Başbakanı ve
hükûmetleriyle bu ekonomik başarılar sağlandı.” dediğinde, nedense bu dönemde
sağlanan başarılarla ilgili “Efendim, şurasında bu var, burasında bu var, yüzde
11 değil de ‘Yüzde 1.500 büyüdük.’ deseniz bile inanmıyoruz”a varan şeyler
söylendi. 
Şöyle
bir hatırlayalım neler oldu diye. Bu dönemde bunu söylerken 2001-2002’yi tek
başına alırsak hata yaparız. 2001-2002 bir sonuçtur. 1999, 2001 ve 2002 de bir
sonuç itibarıyla gelmiştir. Carlo Cottarelli Türkiye’ye geldiğinde -IMF’nin
Türkiye Masası Şefi- Türkiye’nin Başbakanı, bakanları, Hükûmeti içtimaya bir
sonuç itibarıyla gelmiştir ve Türkiye’ye “IMF’nin kredi dilimlerinden -her biri
750 milyon dolar, 1 milyar dolar, 1.250 milyar dolarlık- birini Türkiye’ye
serbest bırakmıyoruz. Şartımız var, Başbakanın da daha üzerinde bir yetkiyle “O
onaylamadan hiçbir şey yapamazsınız.” şartıyla bir Bakan dayatmasını Türkiye
maalesef bu dönemde yaşamıştır. Neden geldik bu noktaya, nereden geldik buraya?
1990’ların başında, 1991’den itibaren, maalesef yine 16 Nisanda tarihin
derinliklerine gömdüğümüz koalisyon hükûmeti sistemi, “İktidar olayım da
hükûmete geleyim de ne olursa olsun.” diyen o anlayışın sonucu olarak… Orada
şöyle dendi, hatırlayın: “Onlar ne veriyorsa beş fazlası benden.” Ve bu
memleketin 38 yaşındaki erkekleri, 35 yaşındaki kadınları emekli edildi. Öyle
bir ekonomi yarattık ki 1999, 2000, 2001, 2002’de bu noktaya geldi ve bu
ülkenin -2002 yılı rakamlarıyla söylüyorum- toplanan vergilerinin yüzde 87’si
faize gidiyordu. Geriye kalan yüzde 13’le ne yapabilirseniz yapın ve bu yüzde
13’le hiçbir şey yapamadığı için Türkiye Cumhuriyeti Hükûmeti, Dünya Bankasına,
IMF’ye, uluslararası kuruluşlara teslim oldu hazinesiyle beraber ve aynı
dönemde…
Bakın,
şurada, elimde, muhtelif defalarda yazılmış olan taahhütler var, bunun altında
dönemin Başbakanı, Başbakan Yardımcılarının imzaları var. Tarihler: 28 Ocak
2002, 18 Ocak 2002, 3 Nisan 2002, 20 Kasım 2001, 3 Mayıs 2001, bu tarihlerde
yazılmış olan… Bay Köhler, Uluslararası Para Fonu Başkanı. Burada şöyle
söylüyoruz… Burada, hepsi elimizde, Ekonomi Bakanlığının arşivinde,
kayıtlarında.
ERHAN
USTA (Samsun) – Daha sonra niyet mektubu yazılmadı mı Sayın Bakan? Çok ayıp ya!
EKONOMİ
BAKANI NİHAT ZEYBEKCİ (Devamla) – 9’uncu maddede Türkiye’nin bankaları, kamu
bankalarıyla ilgili -kamu bankaları Halk Bankası, Ziraat Bankası ve Vakıflar
Bankası. Vakıflar Bankası tam anlamıyla bir kamu bankası sayılmaz ama üçüyle
ilgili de- atıfta bulunarak “Bunların özelleştirilme sürecinin tamamlanması,
özelleştirilemiyorsa kapatılması” diye bir taahhüt var. Sonuç olarak ne oldu?
Bakın, kamu bankalarının 2001 yılındaki kamu zararları 22,9 milyar TL. Peki,
bugün ne oldu? Halk Bankası, Vakıflar Bankası ve Ziraat Bankası son on beş
yılda 82,8 milyar TL sadece kâr etti. 
ENGİN ÖZKOÇ
(Sakarya) – Nereden?
EKONOMİ BAKANI
NİHAT ZEYBEKCİ (Devamla) - Söz konusu bankaların aktif toplamı 2002 yılında 67
milyar TL, bugün 805 milyar TL. 
ENGİN ÖZKOÇ
(Sakarya) – Nereden kâr elde etti?
EKONOMİ BAKANI
NİHAT ZEYBEKCİ (Devamla) - Türkiye ekonomisinden kâr ediyor bunlar, Türkiye’nin
büyüyen ekonomisinden kâr ediyor, gelişen ekonomisinden kâr ediyor. 
ENGİN ÖZKOÇ
(Sakarya) – Altın ticaretinden?
EKONOMİ BAKANI
NİHAT ZEYBEKCİ (Devamla) - Nereden kâr edecekti? Başka yerden mi kâr edecek?
Milletin, ülkenin ticaretinden, özel sektörün ticaretinden, çalışan bankalardan
ve sistemden kâr edecek. (AK PARTİ sıralarından alkışlar) 
ENGİN ÖZKOÇ
(Sakarya) – Aldığı rüşvetlerden?
EKONOMİ BAKANI
NİHAT ZEYBEKCİ (Devamla) - Değerli arkadaşlar, bakın, sadece rakamlar konuşsun,
sadece ekonomi konuşsun. Bu bölümü toparladıktan sonra Türkiye’nin geleceğiyle
ilgili ne kadar aydınlık günlere doğru, ne kadar güzel günlere doğru
gittiğimize şöyle bir bakalım. 
Bakın, bir rakam
daha söyleyeyim, bir vakıa da anlatayım size ki ibretliktir: Bir gecede 100
civarında Halk Bankası ve Ziraat Bankası şubesi kapatıldı bu ülkede ve sonuç
itibarıyla tamamen kapatılacaktı. Yani, bizim Halk Bankasına olan ilgi hep
vardı zaten, ortadan kaldırmaktı amaç. Vakıflar Bankası satışa çıktı bu ülkede.

ENGİN ÖZKOÇ
(Sakarya) – O zamanlarda rüşvet ve yolsuzluk yoktu. 
EKONOMİ BAKANI
NİHAT ZEYBEKCİ (Devamla) - Vakıflar Bankası satışa çıkarıldı, Vakıflar
Bankasının tamamına, bir Fransız bankası -adını da söyleyeyim- Societe Generale
Bank bu ülkeye yapılabilecek en büyük hakaretlerden birini yaparcasına şunu
söyledi, dedi ki, Vakıflar Bankasını yani ecdadın bize emanet ettiği,
Türkiye’nin gayrimenkuller anlamında en zengin bankasına üzerindeki bütün
gayrimenkulleriyle beraber şunu söyledi: “Vakıflar Bankasını lütfederim, alırım
ama sermayesine 750 milyon dolar daha ilave ederseniz nakit olarak alırım.”
Bedavaya, sıfır bedelle... Ve sonunda ne oldu? 2003 yılında nisan ayında, mayıs
ayında aynı kurumlara bir daha yazı yazıldı, dendi ki: “Taahhütlerimizden
vazgeçiyoruz, Halk Bankasını ve Ziraat Bankasını kapatmıyoruz, Vakıflar
Bankasını da satmıyoruz.” (AK PARTİ sıralarından alkışlar) 
Ve sonra ne
oldu? Ve 2003, 2004 ve 2005 yılında Vakıflar Bankası dünyanın en hızlı büyüyen
bankası oldu ve 2005 yılının sonunda Vakıflar Bankasının yüzde 20’si Borsa
İstanbul’da halka arz edildi. Neye biliyor musunuz? Yüzde 20’si 1.750 milyar
dolara gitti, yüzde 20’si. Yani, “Nereden nereye gedik.” diye söylüyorum.
Sadece…
TAHSİN TARHAN
(Kocaeli) – Sayın Bakan, ekonomiye gel ekonomiye, bırak bankaları.
GÖKCEN ÖZDOĞAN
ENÇ (Antalya) – Ekonomi, ekonomi… Pes yani pes!
EKONOMİ BAKANI
NİHAT ZEYBEKCİ (Devamla) – Bunlar ekonomi değilse ben sana ne diyeyim? Dışarıda
gezmeye git. 
TAHSİN TARHAN
(KOCAELİ) – Tefeciler büyüyor…
EKONOMİ BAKANI
NİHAT ZEYBEKCİ (Devamla) – Eğer bunlar ekonomi değilse, bunlar performans
değilse ben sana ne anlatayım daha başka?
GÖKCEN ÖZDOĞAN
ENÇ (Antalya) – Yani… 
TAHSİN TARHAN
(KOCAELİ) – Dolar ne oldu dolar? İşsizlik ne oldu? 
EKONOMİ BAKANI
NİHAT ZEYBEKCİ (Devamla) – Dolarla ilgili… Ona geleyim ben sana, bak.
TAHSİN TARHAN
(KOCAELİ) – Yoksulluk ne oldu?
BAŞKAN –
Müdahale etmeyelim lütfen.
EKONOMİ BAKANI
NİHAT ZEYBEKCİ (Devamla) – Değerli arkadaşlar, şimdi…
ERHAN USTA
(Samsun) – İthalatı bir konuşalım, ithalatı. 
ALİ ŞEKER
(İstanbul) – Yardıma muhtaçları anlat.
EKONOMİ BAKANI
NİHAT ZEYBEKCİ (Devamla) – Dolarla ilgili tabii ki şunu da söyleyeyim, size
anlatayım.
ENGİN ÖZKOÇ
(Sakarya) – Ayakkabı kutularındakilerini. 
ALİ ŞEKER
(İstanbul) – Sıfırlayamadığınız dolarlar.
ERHAN USTA
(Samsun) – 650 milyon dolardan aldığın cari açığı 43 milyar dolara getirdin,
bir onu konuş da.
ENGİN ÖZKOÇ
(Sakarya) – Hani, şu Halk Bankası Genel Müdürünün evindeki… 
EKONOMİ BAKANI
NİHAT ZEYBEKCİ (Devamla) – Şimdi, “Türkiye'nin kurla ilgili zafiyet yaşamasını
gerektirecek hiçbir şey yoktur.” diye bunu defalarca belirttik, defalarca
söyledik. Ve en sonunda, bir gün bir açıklamada bulundum, dedim ki: Türkiye'nin
toplam mükellefiyetleri, toplam kamu ve özel mükellefiyetleri, kısa vadeli
borçları 114 milyar dolardır. Merkez Bankasının -yanıma almayı unutmuşum,
herhâlde arkadaşlarımızın orada kaldı- stokları altınla beraber 120 milyar
dolardır. Sadece özel sektörün döviz tevdiat hesaplarında olan yurt içinde
-yurt dışındakileri değil- 220 miyar dolar veya 260 milyar dolar. Fazlası var
eksiği yok. Soruyorum, böyle bir şirketin pasifinde borçları var kısa vadeli,
aktifinde de Merkez Bankasının varlıkları, altını artı özel sektörün de
varlıkları. 
ENGİN ÖZKOÇ
(Sakarya) – Bu kadar faizi nereye ödüyoruz o zaman?
EKONOMİ BAKANI
NİHAT ZEYBEKCİ (Devamla) – Şimdi, onu biraz önce dedim, sen anlamadın. 
ENGİN ÖZKOÇ
(Sakarya) – Nasıl anlamadım? Sen anlatamadın.
EKONOMİ BAKANI
NİHAT ZEYBEKCİ (Devamla) – Yüzde 87’si faize gidiyordu vergi gelirlerinin.
Türkiye'nin şu anda topladığı vergilerin yüzde 10’u faize gidiyor; karın ağrısı
bu zaten. 
ALİ ŞEKER
(İstanbul) – Yatırımı nerede yapıyorsunuz?
ENGİN ÖZKOÇ
(Sakarya) – Biz de buna inanıyoruz değil mi? Tabii…
ALİ ŞEKER
(İstanbul) – Biz de buna inanacağız…
EKONOMİ BAKANI
NİHAT ZEYBEKCİ (Devamla) – Türkiye’den yeniden yüzde 87’yi almak isteyenlerin
karın ağrısı var.
ENGİN ÖZKOÇ
(Sakarya) – Tabii, inanıyoruz biz de buna (!)
ERHAN USTA
(Samsun) – Ödemeler dengesindeki faizi bir söyleyin, bırakın ilk faizi. 
EKONOMİ BAKANI
NİHAT ZEYBEKCİ (Devamla) – Değerli arkadaşlar, şimdi, ben size aradaki soruları
söylemeye çalışayım. Türkiye’nin… 
ERHAN USTA
(Samsun) – Sayın Bakan, 240 milyar dolar faiz ödedik Sayın Bakan! İşinize
geldiği yeri konuşuyorsunuz!
EKONOMİ BAKANI NİHAT
ZEYBEKCİ (Devamla) – Türkiye’nin… Orta vadeli programda konuşmacılardan bir
tanesi dedi ki: “Türkiye, ihracat rakamları itibarıyla, ihracat hedeflerine
hedefleri kendine yaklaştırarak ulaşmaya çalışıyor.” Hayır, 2017 yılında
ihracat hedefi 153 milyar dolardı orta vadeli programda, sonra revize ettik
156,5 milyar dolara koyduk ve şimdi de inşallah tarihi zirveye 2017 yılında
yaklaşacağız yani aşacağız.
TAHSİN TARHAN
(Kocaeli) – Fiyat artışı… 
EKONOMİ BAKANI
NİHAT ZEYBEKCİ (Devamla) – Kaldı ki bu tarihi zirveyi, adını koyduğumuz o
dönemde, 2014 yılında ihracatın içinde 13 milyar dolar altın vardır.
TAHSİN TARHAN
(Kocaeli) – Fiyat artışıyla…
ALİ ŞEKER
(İstanbul) – Reza’nın altınları! 
EKONOMİ BAKANI
NİHAT ZEYBEKCİ (Devamla) – Bu dönemde altınla aradaki fark 8 milyar yani 8
milyar daha fazlasıyla aşmış olacağız. 
Hedefimiz şuydu:
Türkiye İhracatçılar Meclisi olarak biz ihracat hedeflerimizi açıklarken “Dünya
ihracatından yüzde 1,5 pay alacağız.” diye açıkladık. Açıkladığımız yılda dünya
ihracatı 19 trilyon dolardı. Türkiye’nin hedef olarak koyduğu yüzde 1,5;
açıklanan yıldaki yüzde 0,83 Türkiye’nin ihracatının dünya ihracatından payı;
hedefimiz 1,5. Yıl 2014, dünya ihracatı 19 trilyondan 16,5 trilyona düştü; yıl
2016, 15,9 trilyona düştü; 2017, 2018, 2017’de 17 trilyon dolara çıkıyor. 
Peki,
Türkiye’nin dünya ihracatından aldığı pay nereye geldi? Yıl 2004 yüzde 0,68,
yıl 2017 yüzde 0,91...
ERHAN USTA
(Samsun) – İthalat, ithalatla geldi!
EKONOMİ BAKANI
NİHAT ZEYBEKCİ (Devamla) – 2018 hedefi 0,95; 2019 hedefi 0,98; 2020 hedefi
1,01; 2021 hedefi 1,15 yani hedefimize doğru gidiyoruz.
Şöyle bir şey
var… 
ERHAN USTA
(Samsun) – İthalatla övünüyorsunuz, ithalatla! 
TAHSİN TARHAN
(Kocaeli) – Yani ekonomide sorun yok, hiçbir sorun yok, her şey iyi! 
EKONOMİ BAKANI
NİHAT ZEYBEKCİ (Devamla) – Değerli arkadaşlar, ihracatımızla ilgili bu
hedeflerden sonra gelelim şimdi, ithalatımızla ilgili rakamları da şöyle gerçek
anmalarıyla bir ortaya koyalım. 
TAHSİN TARHAN
(Kocaeli) – Sayın Bakan, söylesene ekonomi gayet iyi diye; ben de
alkışlayacağım. 
ŞAHİN TİN
(Denizli) – Tahsin bir dinle ya, ondan sonra soru sor.
TAHSİN TARHAN
(Kocaeli) – Anlatmıyor ki, başka şeyler anlatıyor.
GÖKCEN ÖZDOĞAN
ENÇ (Antalya) – Ne anlatıyor? Başka ne anlatabilir Ekonomi Bakanı? Ekonomiyi
anlatıyor. Sağlık Bakanlığını mı anlatsın, biraz sonra Sağlık Bakanlığı.
EKONOMİ BAKANI
NİHAT ZEYBEKCİ (Devamla) - Değerli arkadaşlar…
BAŞKAN – Sizin
istediğiniz şeyi anlatmak durumunda değil. Herkes kürsüde özgürdür.
EKONOMİ BAKANI
NİHAT ZEYBEKCİ (Devamla) - Şimdi, yüzde 11,1 büyüdük. Dünyadaki bütün
ekonomilerin, ekonomistlerin söylediği bir şey vardır: “Öyle bir büyümemiz
olsun ki, bu büyüme ihracata, üretime ve yatırımlara dayansın.” Yüzde 7,4
büyüdük, yüzde 7,4’lük büyümemizin tam yarısı 3,76’sı üretime, ihracata ve
yatırımlara dayanıyor. Amaç bunu sürdürülebilir hâle getirmek. Yüzde 11,1’lik
büyümenin içinde -biraz önce yine rakam olarak… Bazen böyle, rakamların
istediğinizi alırsınız- ihracatın etkisi 7,46’nın içinde yüzde 1,5
seviyesindedir ama son ay, on birinci aydaki yani son üçüncü çeyrekteki toplam
büyümemizi aldığımız zaman yüzde 3,5 seviyesindeki ihracatın büyümeye katkısı
ithalatın da yukarıda olmasından dolayı 0,4 civarında gerçekleşiyor. 
Bakın burada
şunu görüyoruz, trajiktir bu. 16 Nisan referandumundan sonra ararken bir yerde
bir şey gözüme çarptı. Üstat Necip Fazıl Kısakürek 16 Nisan 1956 yılında bir
şey söylüyor, Büyük Doğu dergisinde yayınlanmış olan bir sözü bu. Diyor ki:
“Bugün bizdeki muhalefet, iktidarı düşürmek için vatanı düşürmeye bile razıdır.”
1956 yılı 16 Nisan. (AK PARTİ sıralarından alkışlar)
ENGİN ÖZKOÇ
(Sakarya) – Böyle şey olur mu ya? Bu ne biçim bir yaklaşım!
EKONOMİ BAKANI
NİHAT ZEYBEKCİ (Devamla) – Rakamlarla ilgili…
ENGİN ÖZKOÇ
(Sakarya) – Sayın Bakan, bu ne biçim bir yaklaşım! Böyle şey olur mu, ne demek
istiyorsunuz?
EKONOMİ BAKANI
NİHAT ZEYBEKCİ (Devamla) – …rakamları kötü gösterme adına ellerinden ne gelirse
yaparlar, yeter ki Türkiye’nin rakamları kötü olsun, yeter ki büyüme rakamları
olmamış olsun.
ENGİN ÖZKOÇ
(Sakarya) - Lütfen uyarır mısınız? Ne demek istiyor ya? Böyle şey olur mu ya?
BAŞKAN – Sayın
milletvekili…
ENGİN ÖZKOÇ
(Sakarya) - Böyle bir şey olur mu ya? 
BAŞKAN – Sayın
Özkoç… Gerektiğinde cevabını verirsiniz.
EKONOMİ BAKANI
NİHAT ZEYBEKCİ (Devamla) – Ben sadece bundan altmış yıl önce söylenmiş olan bir
sözü söylüyorum. 
ENGİN ÖZKOÇ
(Sakarya) - Ne demek bu? Uyarın lütfen. Uyarın! Böyle şey olur mu?
BAŞKAN – Sayın
Özkoç, lütfen… Söz veririm, cevap verirsiniz.
EKONOMİ BAKANI
NİHAT ZEYBEKCİ (Devamla) – Sonra dünya büyüme rakamları açıklanıyor. Büyüme
rakamlarıyla ilgili deniyor ki: Büyüme rakamlarıyla ilgili yüzde 1.500 deseniz
ne fark eder? 
ENGİN ÖZKOÇ
(Sakarya) – Sen ekonomiyle ilgili konulara bak!
EKONOMİ BAKANI
NİHAT ZEYBEKCİ (Devamla) – Ben demedim bunu siz dediniz, ben söylemedim. 
ENGİN ÖZKOÇ
(Sakarya) – Haddinizi bilerek konuşun! Ne demek vatana ihanet! Öyle yok!
EKONOMİ BAKANI
NİHAT ZEYBEKCİ (Devamla) – Haddimi senden öğrenecek değilim, haddimi de senden
öğrenecek değilim. 
BAŞKAN
– Lütfen, lütfen, Sayın Özkoç..
ENGİN
ÖZKOÇ (Sakarya) – Haddini bil de konuş! Vatana ihanet eden sensin!
EKONOMİ
BAKANI NİHAT ZEYBEKCİ (Devamla) – Ben sana ne söyleyeceğimi söylüyorum; hadi,
otur yerine!
BAŞKAN
– Lütfen Sayın Özkoç, lütfen, bakın, kürsüde hatip var. Yerinize oturun!
ENGİN
ÖZKOÇ (Sakarya) – Terbiyenizi takının da konuşun! 
MEHMET
MUŞ (İstanbul) – Sayın Başkan, sonra söz alır konuşur, ağzını bağlayan yok. 
EKONOMİ
BAKANI NİHAT ZEYBEKCİ (Devamla) – İhracatımız yüzde 10,4 arttı…
ENGİN
ÖZKOÇ (Sakarya) – Burada kabadayılık yaparak bir şeye varamazsın. 
EKONOMİ
BAKANI NİHAT ZEYBEKCİ (Devamla) – Öyle mi?..
BAŞKAN
– Sayın Özkoç, istirham ediyorum, lütfen, dinleyin. 
ENGİN
ÖZKOÇ (Sakarya) – Ne demek vatana ihanet? 
BAŞKAN
- Sonra, sataşmadan isterseniz söz alın.
EKONOMİ
BAKANI NİHAT ZEYBEKCİ (Devamla) – Bunun bir kere lamı cimi var mı? Eğer yüzde
10,4’lük büyümeye siz, yüzde 11’lik bir büyümeye eğer dil uzatırsanız
Türkiye’de emeğe dil uzatmışsınızdır, özel sektöre dil uzatmışsınızdır;
ihracatçıya, üreticiye, yatırımcıya dil uzatmışsınızdır. (AK PARTİ sıralarından
alkışlar) 
ENGİN
ÖZKOÇ (Sakarya) – Sen ekonomiyi anlat burada, milleti nasıl batırdığını anlat,
milleti nasıl fakir fukara yaptığını anlat! 
EKONOMİ
BAKANI NİHAT ZEYBEKCİ (Devamla) – Sen dil uzatırken ses çıkarmayacağız, biz burada
bunlara cevap verirken haddimizi bilecekmişiz! 
ENGİN
ÖZKOÇ (Sakarya) – Ne demek bu! Yüzün kızarmadan konuşacaksın… 
BAŞKAN
– Sayın Özkoç, Sayın Özkoç, lütfen.
EKONOMİ
BAKANI NİHAT ZEYBEKCİ (Devamla) – Haddimi senden öğrenmeyeceğim, asla! Senden
öğrenecek hiçbir şeyim de yoktur. 
Bak,
ne diyor? 
ENGİN
ÖZKOÇ (Sakarya) – Ne demek; haddini bil de konuş.
EKONOMİ
BAKANI NİHAT ZEYBEKCİ (Devamla) – Had bildirmek senin haddin değil! 
BAŞKAN
– Sayın Özkoç, cevap verirsiniz, lütfen oturun yerinize. Yakışmıyor, lütfen… 
MEHMET
MUŞ (İstanbul) – Sayın Başkan, böyle bir üslup yok.
ENGİN
ÖZKOÇ (Sakarya) – Lafını geri aldırın, lafını geri alsın.
BAŞKAN
– Sayın Özkoç, cevap verirsiniz, lütfen… 
ENGİN
ÖZKOÇ (Sakarya) – Söylediği sözü geri alsın. 
BAŞKAN
– Sayın Özkoç, cevap verirsiniz lütfen. 
MEHMET
MUŞ (İstanbul) – Sayın Başkan, burayı kim yönetiyor ya?
ENGİN
ÖZKOÇ (Sakarya) – Böyle şey olmaz. 
MEHMET
MUŞ (İstanbul) – Burayı kim yönetiyor?
EKONOMİ
BAKANI NİHAT ZEYBEKCİ (Devamla) – Değerli arkadaşlar… 
ENGİN
ÖZKOÇ (Sakarya) – Bir bakan kürsüden böyle konuşamaz. Muhalefete söylediği sözü
geri alsın. 
BAŞKAN
– Sayın Özkoç, lütfen istirham ediyorum, bakın. 
ENGİN
ÖZKOÇ (Sakarya) – Yok öyle! 
EKONOMİ
BAKANI NİHAT ZEYBEKCİ (Devamla) – Değerli arkadaşlar, sayın milletvekilleri;
Allah aşkına, biz yaptıklarımızla övüneceğiz, yaptığımız işlerle övüneceğiz.
Bugün ekonomiyi anlatıyoruz burada, yaptığımız performansı anlatıyoruz,
Türkiye’nin performansını anlatıyoruz, ihracatımızı anlatıyoruz, geldiğimiz
noktayı anlatıyoruz. (AK PARTİ sıralarından alkışlar)
HAYDAR
AKAR (Kocaeli) – Sayın Başkan, FETÖ’den el konulan Turkuaz Tekstili anlatsın!
1619 Kulelerini anlatsın! Madem anlatmak istiyor, bunları anlatsın o zaman. 
ENGİN
ÖZKOÇ (Sakarya) – Hiçbir şey anlatmıyorsun, demagoji yapıyorsun. 
EKONOMİ
BAKANI NİHAT ZEYBEKCİ (Devamla) – Kıskanıyorsan ne yapayım ben sana! (AK PARTİ
sıralarından alkışlar)
ENGİN
ÖZKOÇ (Sakarya) – Senin haddin değil muhalefete “Vatan haini” demek!
BAŞKAN
– Sayın Özkoç, istirham ediyorum. Sayın Özkoç, lütfen… 
ENGİN
ÖZKOÇ (Sakarya) – Lütfen beni değil onu uyarın.
BAŞKAN
– Bakın, ben gerekirse onu da uyarırım ama lütfen, Grup Başkan Vekili olarak
dinleyeceksiniz, gerekirse cevabını vereceksiniz. 
HAYDAR
AKAR (Kocaeli) – Doğru bir dil kullansın, onu uyarın. 
BAŞKAN
– Buyurun Sayın Bakan, lütfen… 
EKONOMİ
BAKANI NİHAT ZEYBEKCİ (Devamla) – Kullandığım dilde… Sadece ve sadece üstat
Necip Fazıl Kısakürek’in 1956 yılında söylediği sözü tekrar ettim. Ne var
bunda? Yaran yoksa gocunmazsın.
ENGİN
ÖZKOÇ (Sakarya) – Ya, alçakça konuşuyor, alçakça konuşuyor. Necip Fazıl
Kısakürek’i alet ederek konuşuyor.
EKONOMİ
BAKANI NİHAT ZEYBEKCİ (Devamla) – Sen öyle değilsen gocunmazsın. Gocunma! (AK
PARTİ sıralarından alkışlar)
ENGİN
ÖZKOÇ (Sakarya) - Alçakça konuşuyor! Böyle bir şey olmaz!
BAŞKAN
– Sayın Özkoç, istirham ediyorum, lütfen… Lütfen yerinize buyurun. 
EKONOMİ
BAKANI NİHAT ZEYBEKCİ (Devamla) – Necip Fazıl Kısakürek’in iktidarla ilgili
söylediği sözü söylüyorum. 
ENGİN
ÖZKOÇ(Sakarya) – Bu alçaklıktır. (AK PARTİ sıralarından gürültüler)
BAŞKAN – Sayın
Özkoç...
ENGİN ÖZKOÇ
(Sakarya) – Böyle konuşamaz!
EKONOMİ BAKANI
NİHAT ZEYBEKCİ (Devamla) – Alçak sensin! Sensin alçak!
ENGİN ÖZKOÇ
(Sakarya) – Alçak sensin!
BAŞKAN – Sayın
Özkoç, bakın, sizin yaptığınız doğru değildir!
EKONOMİ BAKANI
NİHAT ZEYBEKCİ (Devamla) – Alçak sensin!
ENGİN ÖZKOÇ
(Sakarya) – Hayır, konuşma! 
BAŞKAN – Sayın
Özkoç…
ENGİN ÖZKOÇ
(Sakarya) – Haddini bil de konuş! 
EKONOMİ BAKANI
NİHAT ZEYBEKCİ (Devamla) – Alçak sensin! Alçak sana benzer!
ENGİN ÖZKOÇ
(Sakarya) – Sensin alçak!
BAŞKAN – Sayın
Özkoç, yerinize oturun lütfen, yerinize oturun.
TAHİR ÖZTÜRK
(Elâzığ) – Otur yerine, otur! Terbiyesizlik etme!
EKONOMİ BAKANI
NİHAT ZEYBEKCİ (Devamla) – Aynı senin gibidir!
ENGİN ÖZKOÇ
(Sakarya) – Böyle şey olmaz!
EKONOMİ BAKANI
NİHAT ZEYBEKCİ (Devamla) – Böyle dengesizlik olur mu!
ENGİN ÖZKOÇ
(Sakarya) – Bütün muhalefet partilerine “vatan haini” diyor.
BAŞKAN – Sayın
Özkoç, kalkar cevabını verirsiniz, lütfen… Böyle değil ama. Bu şekilde, bu tarz
bir muhalefet…
EKONOMİ BAKANI
NİHAT ZEYBEKCİ (Devamla) – Kimseye söylediğim bir söz var mı benim, kimseye
attığım bir laf var mı?
ENGİN ÖZKOÇ
(Sakarya) – Olur mu böyle şey?
BAŞKAN –
Cevabını verirsiniz Sayın Özkoç.
EKONOMİ BAKANI
NİHAT ZEYBEKCİ (Devamla) – Türkiye’nin performansını anlatıyorum, Türkiye’nin
gerçeklerini anlatıyorum. 
ENGİN ÖZKOÇ
(Sakarya) – Hayır!
EKONOMİ BAKANI
NİHAT ZEYBEKCİ (Devamla) – Bir tek siyasetçiye, milletvekiline hakaretim oldu
mu? 
ENGİN ÖZKOÇ
(Sakarya) – Sen ekonomiyi anlat, Ekonomi Bakanısın!
EKONOMİ BAKANI
NİHAT ZEYBEKCİ (Devamla) – Bir kişiye hakaretim oldu mu?
ENGİN ÖZKOÇ
(Sakarya) – Ekonomiyi anlat!
BAŞKAN – Sayın
Özkoç…
ENGİN ÖZKOÇ
(Sakarya) – Bilmediğin şeyler onlar!
BAŞKAN – Sayın
Özkoç, lütfen…
MEHMET MUŞ
(İstanbul) – Böyle bir şey olmaz ya!
EKONOMİ BAKANI
NİHAT ZEYBEKCİ (Devamla) – Otur yerine!
ENGİN ÖZKOÇ
(Sakarya) – Öyle şey yok!
HAYDAR AKAR
(Kocaeli) – Sen karar veremezsin ne yapacağına!
YUSUF BAŞER
(Yozgat) – Haydar, sus sen Haydar! Otur yerine!
EKONOMİ BAKANI
NİHAT ZEYBEKCİ (Devamla) – Sayın Başkan…
BAŞKAN – Sayın
milletvekilleri, yerinize oturur musunuz lütfen.
EKONOMİ BAKANI
NİHAT ZEYBEKCİ (Devamla) – Sayın Başkan, en az beş dakikalık, altı dakikalık
bir zamanım var. 
BAŞKAN – Siz
Genel Kurula hitap edin Sayın Bakan.
EKONOMİ BAKANI
NİHAT ZEYBEKCİ (Devamla) – Ben Genel Kurula hitap ediyorum.
BAŞKAN –
Buyurun.
ENGİN ÖZKOÇ
(Sakarya) – Genel Kurula hitap etmiyorsun! 
EKONOMİ BAKANI
NİHAT ZEYBEKCİ (Devamla) – Değerli arkadaşlar, 2017 yılı Ocak-Kasım döneminde
Türkiye’de...
HAYDAR AKAR
(Kocaeli) – Alkışlayın, 1619 Kulelerini alkışlayın. Alkışlayın Turkuaz
Tekstili, FETÖ’den el konulan Turkuaz Tekstili.
EKONOMİ BAKANI
NİHAT ZEYBEKCİ (Devamla) – Bakın, Türkiye’nin ihracatıyla ilgili…
HAYDAR AKAR
(Kocaeli) – Alkışlayın kardeşim!
EKONOMİ BAKANI
NİHAT ZEYBEKCİ (Devamla) – Yarası olan gocunur.
HAYDAR AKAR
(Kocaeli) – Alkışlayın! Biz vatan hainiyiz ya, siz alkışlayın onları.
TAHİR ÖZTÜRK
(Elâzığ) – Hiç yakışıyor mu bir grup başkan vekiline?
EKONOMİ BAKANI
NİHAT ZEYBEKCİ (Devamla) – Sayın Başkan… 
HAYDAR AKAR
(Kocaeli) – Onlar vatansever(!)
BAŞKAN – Sayın
milletvekilleri, kesin sözünüzü lütfen.
EKONOMİ BAKANI
NİHAT ZEYBEKCİ (Devamla) – Sayın Başkan, değerli milletvekilleri; bu kürsüden,
milletin kürsüsünden hiçbir milletvekiline…
HAYDAR AKAR
(Kocaeli) – O kürsüyü o “vatan haini” dediğin insanlar kurdu bu ülkede.
YUSUF BAŞER
(Yozgat) – Sensin be vatan haini!
EKONOMİ BAKANI
NİHAT ZEYBEKCİ (Devamla) – …hiçbir siyasi partiye “vatan haini” denmemiştir ve
denemez de.
ENGİN ÖZKOÇ
(Sakarya) – Sen dedin az önce! Geri al!
TAHİR ÖZTÜRK
(Elâzığ) – Ya, sana mı dedi be! Sen niye üstüne alınıyorsun, yaran mı var?
Anlayışın mı kıt? 
EKONOMİ BAKANI
NİHAT ZEYBEKCİ (Devamla) – Demedim. 
BAŞKAN – Bakın…
EKONOMİ BAKANI
NİHAT ZEYBEKCİ (Devamla) – Sen öyle anladıysan ben ne yapayım sana ya? 
BAŞKAN – Sayın
Özkoç, dinleyin lütfen.
EKONOMİ BAKANI
NİHAT ZEYBEKCİ (Devamla) – Senin anlayış kabiliyetin öyleyse ben ne diyeyim
sana? Üstat Necip Fazıl’ın söylediği bir söz, altmış yıl önce söylediği bir
söz. 
ENGİN ÖZKOÇ
(Sakarya) – Kimi kastederek söylediğini açıklasın!
TAHİR ÖZTÜRK
(Elâzığ) - “Muhalefet” dedi. “Muhalefet” deyince sen misin sadece?
EKONOMİ BAKANI
NİHAT ZEYBEKCİ (Devamla) – Yani, Türkiye’nin performansını kötülemek için
elinden geleni yapacaksın…
ENGİN ÖZKOÇ
(Sakarya) – Tutanakları çıkartalım efendim, lütfen, rica ediyorum. 
EKONOMİ BAKANI
NİHAT ZEYBEKCİ (Devamla) – …Türkiye’yi aynı dönemlere döndürmek için de elinden
geleni yapacaksın… 
ALİ ŞEKER
(İstanbul) - Türkiye’yi bugünlere o dediklerin getirdi!
TAHİR ÖZTÜRK
(Elâzığ) – Ya, dinle be!
EKONOMİ BAKANI
NİHAT ZEYBEKCİ (Devamla) – …Türkiye’nin büyümesine dil uzatacaksın, ihracatına
dil uzatacaksın… 
HAYDAR AKAR
(Kocaeli) – Konuşmayacak mıyız ya?
ENGİN ÖZKOÇ
(Sakarya) – Konuşmayacak mıyız?
HAYDAR AKAR
(Kocaeli) – Konuşmayacak mıyız?
TAHİR ÖZTÜRK
(Elâzığ) – Sen konuşmayacaksın!
EKONOMİ BAKANI
NİHAT ZEYBEKCİ (Devamla) – …istihdamına dil uzatacaksın, Türkiye’nin
etkinliğine dil uzatacaksın…
ENGİN ÖZKOÇ
(Sakarya) – Vatan haini mi oluyoruz?
YUSUF BAŞER
(Yozgat) – Otur be, otur!
HASAN TURAN
(İstanbul) – Otur yerine, otur, otur!
HAYDAR AKAR
(Kocaeli) – Senin istediğin gibi mi konuşacağız biz?
EKONOMİ BAKANI
NİHAT ZEYBEKCİ (Devamla) – …yüzde 87 faize para ödeyen Türkiye…
ENGİN ÖZKOÇ
(Sakarya) – Sen yalan söyleyeceksin, biz susacağız, öyle mi?
BAŞKAN – Sayın
Özkoç, lütfen…
EKONOMİ BAKANI
NİHAT ZEYBEKCİ (Devamla) – …garip gurebanın vergisini faize ödeyen Türkiye,
bugün yüzde 10’a getirmiş, bunu beğenmeyeceksin…
ONURSAL ADIGÜZEL
(İstanbul) – Kaç daire parası ödüyorsunuz faizle?
EKONOMİ BAKANI
NİHAT ZEYBEKCİ (Devamla) – …bunu söyleyen bir Ekonomi Bakanına oradan ağzına
geleni söyleyeceksin, “Alçak!” diyeceksin…
ENGİN ÖZKOÇ
(Sakarya) – Bize “vatan haini” diyen alçaktır! Sen alçaksın! (AK PARTİ
sıralarından gürültüler)
BAŞKAN – Sayın
Özkoç…
HASAN TURAN
(İstanbul) – Sensin! Alçak sensin!
EKONOMİ BAKANI
NİHAT ZEYBEKCİ (Devamla) – Yüce Meclisin takdirine arz ediyorum!
BAŞKAN – Sayın
Özkoç, lütfen, istirham ediyorum ama…
EKONOMİ BAKANI
NİHAT ZEYBEKCİ (Devamla) – Yüce Meclisin takdirine arz ediyorum! (AK PARTİ
sıralarından bir grup milletvekilinin CHP sıralarına yürümesi)
HAYDAR AKAR
(Kocaeli) – Ne var? Ne var? 
BAŞKAN –
Oturunuz yerinize!
EKONOMİ BAKANI
NİHAT ZEYBEKCİ (Devamla) – “Alçak” demediğim hâlde “alçak” diyen de alçaktır! 
HASAN TURAN
(İstanbul) – Bu ne şerefsizlik ya! Böyle şerefsizlik olur mu? 
BAŞKAN – Sayın
milletvekilleri…
HAYDAR AKAR
(Kocaeli) – Ne var? 
BAŞKAN –
Birleşime on dakika ara veriyorum.
Kapanma Saati: 18.46
DÖRDÜNCÜ OTURUM
Açılma Saati: 19.23
BAŞKAN: Başkan Vekili Ahmet AYDIN
KÂTİP
ÜYELER: Mücahit DURMUŞOĞLU (Osmaniye), Bülent ÖZ (Çanakkale) 
-----0-----
BAŞKAN – Sayın
milletvekilleri, Türkiye Büyük Millet Meclisinin 40’ıncı Birleşiminin Dördüncü
Oturumunu açıyorum. 
2018 Yılı
Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz.
Komisyon ve
Hükûmet yerinde.
Ekonomi
Bakanımız Sayın Nihat Zeybekci’nin sözü yarım kalmıştı.
Beş dakikalık
bir süreniz kalmıştı, buyurun Sayın Zeybekci. (AK PARTİ sıralarından alkışlar) 
EKONOMİ BAKANI
NİHAT ZEYBEKCİ (Denizli) – Sayın Başkan, saygıdeğer milletvekilleri; tabii,
biraz önceki Ekonomi Bakanlığı olarak sunumumuz sırasında ekonomiyle ilgili
rakamları verirken, geçmiş ile bugünü kıyaslarken ve hatta -ki oradaki
hassasiyetimin de altını çizerek söylediğim- 2000, 2001, 2002 yıllarında
Türkiye’nin geldiği durumun sebeplerini, 1990’ların başındaki popülist
yaklaşımların Türkiye’yi getirdiği noktayı ve Türkiye’deki Türkiye Cumhuriyeti
hükûmetlerinin düştüğü durumu özetleyip de o gün ile bugünü kıyaslarken vermiş
olduğumuz rakamlar tamamen ekonomiyle ilgiliydi. 
Bu arada tabii
ki, gece gündüz koşturan… Hakikaten gecemiz gündüzümüz yok. 15 Temmuz ihanet
girişiminde, burada, bu Meclisteyken, yüce Meclisteyken, bu Türkiye Büyük
Millet Meclisi bombalanırken, içeri girerken, üzerimize binlerce kurşunla ateş
edilirken o gece İstanbul’a gidecektik 23.50 uçağıyla ve ertesi gün de
Başbakanımızın başkanlığında toplanıp pazartesi günü Bakanlar Kurulundan
çıkarak Türkiye’de büyüme seferberliği, ihracat seferberliği için yeni
kararlarımızı açıklayacaktık ve yine de açıkladık, yine de Türkiye on beş aydan
bu yana kesintisiz bir şekilde ihracatını artırıyor ve birçok ayda da iki
haneli artırıyor. 
Bunun arkasında
büyük bir emek var, bunun arkasında çok büyük bir çalışma var, bunun arkasında
işçi kardeşlerimizin emeği var, bunun arkasında ihracatçılarımızın emeği var,
üreticilerimizin emeği var. 
Bakın, bazı
şeyler söyleyeyim size: 2017 yılında bugün itibarıyla vermiş olduğumuz teşvik
belgelerinde adet bazında yüzde 51, istihdam bazında yüzde 61, rakam bazında
yüzde 80, geçtiğimiz yıla göre, artış var. Bunun gelecekte yani 2018’de ve
devamında sonuçlarını yaşamaya devam edeceğiz. 
Dünyanın en
iddialı yatırım teşvik sistemini devreye koyduk; proje bazlı yatırım teşvik
sistemi, terzi usulü teşvik sistemi. Şu an itibarıyla Hükûmetimiz, Bakanlar
Kurulunda yaklaşık olarak 70 milyar TL’nin üzerinde teşvik belgesiyle ilgili
çalışmalarını yaptı, bitirdi ve yıl sonundan önce bunları da ilan edeceğiz,
bunlar da üzerine ilave gelecek ve Türkiye artık global ekonomide kendi
devlerini yaratacak. Bunların peşindeyiz. 
Türkiye, her
şeye rağmen son çeyrekte dünyada büyümede 1 numara olmuş ve toplamda baktığımız
zaman da 7,4’lük büyümesiyle de yine de dünyada 1 numara olmuş, G20’de, OECD
üyesi ülkelerde. Evet, Türkiye'nin enflasyonla mücadelede sıkıntıları vardır,
istihdamla ilgili sıkıntıları vardır, işsizlikle ilgili sıkıntıları vardır ama
geldiğimiz noktada her yıl 1,1 milyon vatandaşına istihdam sağlamak zorunda
olan Türkiye, yüzde 6’nın altında bir büyümeyi sağlarsa zarardadır, ziyandadır.

Bunları
yaparken, bunları gerçekleştirirken de, Meclisimizde bunları size arz ederken
yüce Meclisin onayına Ekonomi Bakanlığının bütçesini sunarken de tabii ki bunun
sevgisiyle, sevdasıyla çıkıyoruz ama bunları yok varsaydığınız, bunlar olmamış
gibi varsaydığınız zaman da ağırımıza gidiyor. 
Hayatım boyunca
ne siyasete ne de hiçbir siyasi partiye hakaret etmedim. Hiçbir zaman için de
“hain” demedim “alçak” demedim “şerefsiz” demedim çünkü ne yapacaksak siyasetle
yapacağız, ne yapacaksak da siyasi partilerimizle yapacağız, ne yaparsak da
Türkiye Büyük Millet Meclisimizin onayıyla yapacağız. 
Maalesef,
konuşmamda on üç dakikam kalmıştı ki -Sayın Başkan beş dakika verdi, ben
kendisinden tekrar istirham edeceğim uzatmasıyla ilgili- ondan sonra konuşma
imkânımız kalmadı. Bir arkadaşımız yüzlerce defa şahsıma “alçak” diye bağırdı,
yüzlerce defa...
AYŞE
SULA KÖSEOĞLU (Trabzon) – Kabul edilemez.
ŞAHİN
TİN (Denizli) – Böyle bir şeyi kabul etmiyoruz, kendilerine…
EKONOMİ
BAKANI NİHAT ZEYBEKCİ (Devamla) – ...ve sabrettim, durdum, sustum, ağzımdan
çıkan o “alçak” kelimesini yüce Meclisin huzurunda söylemiş olmaktan dolayı da
üzgünüm. Dedim ki: “Sensin o.” Bir daha asla kullanmayacağım, bir daha asla bu
kardeşinizin ağzından öyle kelimeleri duymayacaksınız. 
1956
yılında üstat Necip Fazıl Kısakürek’in söylediği söz, tam anlamıyla “Bugün
bizdeki muhalefet” deyip o güne hitap eden bir sözdür, bununla hiç kimseyi
kastetmedim, hiç kimseyi de hedeflemedim.
ÖZKAN
YALIM (Uşak) – Kabul etmiyoruz.
EKONOMİ
BAKANI NİHAT ZEYBEKCİ (Devamla) – Kabul etmemek sizin hakkınızdır, buraya
çıkarsınız, söylersiniz ama burada konuşan bir konuşmacıya, bir bakana yüzlerce
defa “alçak” denir mi?
ENGİN
ÖZKOÇ (Sakarya) – Ne demek istediğinizi söyleyecek misiniz Sayın Bakan?
EKONOMİ
BAKANI NİHAT ZEYBEKCİ (Devamla) – Değerli arkadaşlar, bakın, bugün bizler
siyasetçisiyle, bürokratıyla, ihracatçısıyla, işçisiyle üretim ve ihracat
ailesiyiz. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, iki dakika süre veriyorum.
Buyurun.
EKONOMİ
BAKANI NİHAT ZEYBEKCİ (Devamla) – Türkiye -namerdi bırak, merde bile muhtaç
olmayacak- Gazi Mustafa Kemal’in gösterdiği muasır medeniyet ve daha ilerisine
geçmek için büyük bir yarış içindedir. Uluslar yarışı vardır bugün, milletler
yarışı vardır, ülkeler yarışı vardır. Bu yarışta tabii ki bize çelme takmak
isteyenler olacaktır. Bölgesel menfaatleri, bölgesel çıkarları olanların da
Türkiye’yle ilgili hesapları olacaktır, herkes isteyecektir. 236 milyar
dolarlık millî gelirin olduğu bir dönemde, toplam vergi gelirlerinin yüzde
87’sini faiz olarak alanlar, bugün 870 milyar dolara gelmiş olan Türkiye’nin
vergi gelirlerinin yüzde 87’sini tekrar almak isteyeceklerdir. Bugün yüzde 10,
hedefimiz bu yüzde 10’u da vergi gelirlerinden sıfıra indirmek, hedef bu. Bu
hedefi de Allah’ın izniyle gerçekleştireceğiz.
Sayın
Başkan, saygıdeğer milletvekilleri; Türkiye, bugün ihracatımızla ilgili,
büyümemizle ilgili, üretimle ilgili büyümek zorunda ama büyürken de üretimle,
ihracatla, istihdamla ve yatırımla büyümek zorundadır ve bununla ilgili de çok
önemli kararlar alındı. Bunlara “tesadüf” derseniz, kabul edemeyiz,
Hükûmetimize de hakaret olarak kabul ederiz, parti olarak da hakaret kabul
ederiz. Bunların hepsi çok ince çalışıldı, en ince detayına kadar gergef gibi
işlendi, planlandı ve bugün bu sonuçlar alınıyor. 2018 yılında Türkiye yine
büyümeye devam edecek. Yine Türkiye, ihracatını artırmaya devam edecek. 2018
sonu itibarıyla Türkiye, 170 milyar dolarlık ihracat hedefini de geçecek.
İthalatla ilgili
de değerli arkadaşlar, Türkiye’nin yüzde 11’lik bir ihracat büyümesi vardır,
yüzde 16,5’luk bir ithalat büyümesi vardır, altını çıkardığımız zaman da yüzde
9,5’lik bir ithalat büyümesi vardır. Tüketim mallarında, tüketmediğimiz zaman,
ithal etmediğimiz zaman hiçbir şey olmayacak ürünlerde sıfırdır ithalat
artışımız. 
BAŞKAN – Sayın
Bakan…
EKONOMİ BAKANI
NİHAT ZEYBEKCİ (Devamla) – Sadece ham madde ve üretim mallarındaki ithalatımız
yüzde 27 artmıştır. 
(Mikrofon otomatik
cihaz tarafından kapatıldı) 
BAŞKAN- Sayın
Bakan, bir dakika daha ek süre vereceğim. 
Yalnız,
kastınızı bir daha net bir şekilde ifade edebilirseniz az önceki yanlış
anlaşılmayla ilgili, bunun açıklığa kavuşması lazım. Gerçi biz anladık
kastınızın ne olduğunu. Tekrar…
EKONOMİ BAKANI
NİHAT ZEYBEKCİ (Devamla) – Saygıdeğer Başkanım, son derece açıktır. Türkiye
Büyük Millet Meclisindeki konuşmamda, biraz önceki konuşmamda açıkça da
söyledim: Bu Mecliste, burada, bu kürsüden hiç kimsenin haddine değildir hiçbir
siyasi partiye “hain” demek. Ağzımızdan da böyle bir laf çıkmamıştır, çıkamaz
da zaten, bize de yakışmaz. Ha, bir karar verecekse, millet, yüce millet bu
kararı verir. 
Evet, Saygıdeğer
Başkanım, son rakam olarak da şunu söyleyeyim, böylelikle Ekonomi Bakanı olarak
kapatmış olayım: Ekonomi Bakanlığının sizlere takdim olunan amaç ve faaliyetler
doğrultusunda kullanmak üzere 2018 yılı bütçesi toplam 4 milyar 413 milyon
TL’dir. Bunun 222 milyon TL’si personel, 26 milyon TL’si SGK primleri, 101
milyonu mal ve hizmet alımı, 21 milyonu sermaye giderleri, 4 milyar 30
milyonluk kısmı da ihracatçımıza verecek olduğumuz destekler ve teşviklerdir. 
(Mikrofon
otomatik cihaz tarafından kapatıldı) 
EKONOMİ BAKANI
NİHAT ZEYBEKCİ (Devamla) – Sayın Başkanım, bir dakika…
BAŞKAN –
Teşekkür ediyorum. 
EKONOMİ BAKANI
NİHAT ZEYBEKCİ (Devamla) – Son dönemi söyleyeyim.
BAŞKAN – Son
cümleleriniz… Bitirin lütfen. 
EKONOMİ BAKANI
NİHAT ZEYBEKCİ (Devamla) – Bunun içinde Eximbank’ın, ihracatçıya vermiş olduğu
40 milyar dolarlık kredinin faiz destekleri yoktur. Bunun içinde
ihracatçılarımıza verilmiş olan, dâhilde işleme izin belgesi kapsamında
sağlanmış olan gümrük vergisi avantajları yoktur. Bunlarla beraber topladığımız
zaman ihracatçımıza vermiş olduğumuz, üretime vermiş olduğumuz destekleri
takdirlerinize arz ediyorum. 
Bu
duygularla tekrar yüce Meclisimizi saygıyla selamlıyorum. 2018 yılı bütçemizin
Hükûmetimize, ülkemize ve Meclisimize hayırlı olmasını dileyerek sizleri
Allah’a emanet ediyorum. (AK PARTİ sıralarından alkışlar)
BAŞKAN –
Teşekkür ediyorum Sayın Bakan. 
ENGİN ÖZKOÇ
(Sakarya) – Sayın Başkan…
BAŞKAN – Sayın
Özkoç…
ENGİN ÖZKOÇ
(Sakarya) – Efendim, Sayın Bakanın Cumhuriyet Halk Partisini hedef alan
sataşmalarından dolayı söz istiyorum. 
BAŞKAN –
Buyurun. 
İki dakika süre
veriyorum, lütfen…
ENGİN ÖZKOÇ
(Sakarya) – Bana herhâlde daha fazla verirsiniz diye düşünüyorum.
BAŞKAN –
Sataşmalarda iki dakikadan fazla vermiyoruz. 
ENGİN ÖZKOÇ
(Sakarya) – Bakana yedi, sekiz dakika oldu.
BAŞKAN – O, on
dakikasını hiç konuşamamıştı zaten. 
Buyurun. 
IV.- SATAŞMALARA İLİŞKİN KONUŞMALAR (Devam)
8.- Sakarya Milletvekili Engin Özkoç’un, Ekonomi Bakanı
Nihat Zeybekci’nin 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın altıncı tur görüşmelerinde
Hükûmet adına yaptığı konuşması sırasında Cumhuriyet Halk Partisine sataşması
nedeniyle konuşması
ENGİN ÖZKOÇ
(Sakarya) – Hemen şunu söyleyeyim: Sayın Bakanın rakamlarıyla, ekonomi
rakamları ile bizim elimizdeki ekonomi rakamları birbirini tutmuyor. 
YUSUF BAŞER
(Yozgat) – Seninkiler yanlış. 
ENGİN ÖZKOÇ
(Devamla) – Devlet, on beş yılda 757 milyar lira faiz ödemiş. Şu anda, Haziran
2017 sonu itibarıyla 432,4 milyar dolar olarak Türkiye dış borçta bir
yükselmeyle karşı karşıya. Kamunun dış borcu on beş yılda 43,6 milyar dolar
büyümüş; 43,6 milyar dolar. Özel sektörün dış borcu 300 milyar dolar sınırını
aşmış. Devlet, borç stokunun, rekor borçlanmayla, 2017 sonunda 900 milyar
liraya ulaşabileceği tahmin ediliyor. 
Siz
kendi rakamlarınızı söyleyeceksiniz, biz de kendi rakamlarımızı, doğru
rakamları, gerçek rakamları millete buradan duyuracağız. (CHP sıralarından
alkışlar) Bunları söylerken eğer diplomatik bir dil…
FUAT KÖKTAŞ
(Samsun) – İyi de rakamları yazanlar bilmiyor da siz mi biliyorsunuz? 
ENGİN ÖZKOÇ
(Devamla) – Müsaade ederseniz! Her şeye de karışmayın, ayıp oluyor. 
BAŞKAN – Sayın
Özkoç, konuşun lütfen.
FUAT KÖKTAŞ
(Samsun) – Rakamları yazanlar bilmiyor da siz mi biliyorsunuz? 
ŞAHİN TİN
(Denizli) – Az önce siz de müsaade etseydiniz…
HÜSEYİN BÜRGE
(İstanbul) - Biraz önce siz de müsaade etseydiniz…
FUAT KÖKTAŞ
(Samsun) – Siz müsaade ettiniz mi? 
ENGİN
ÖZKOÇ (Devamla) – Siz bunları diplomatik dille söylerseniz biz de bunları
diplomatik bir dille söyleriz ama siz ya da bir başkası Türkiye Cumhuriyeti’nin
kurucu partisi Cumhuriyet Halk Partisine bir gönderme yaparak “vatan haini”
derse, kim olursa olsun, onun karşılığını alçaklıkla alır; bu, kesinbekes
böyledir. (CHP sıralarından alkışlar)
MİHRİMAH
BELMA SATIR (İstanbul) – Yine aynı şeyi söylüyorsunuz ya. Ayıp ya!
ENGİN
ÖZKOÇ (Devamla) – Ama “Ben vatan haini demedim.” derseniz o zaman “Siz de alçak
değilsiniz.” deriz. 
TAHİR ÖZTÜRK
(Elâzığ) – Öyle bir şey yok ya!
ŞAHİN TİN
(Denizli) – O zaman, sen de özür dileyeceksin. 
ENGİN ÖZKOÇ
(Devamla) – O yüzden net ve açık söylüyoruz: Bize “vatan haini” diyen herkes
alçaktır. Demeyen? Demeyenin alçaklıkla bir alakası yoktur. 
Saygılar
sunuyorum. (CHP sıralarından alkışlar) 
FUAT KÖKTAŞ
(Samsun) – Bir dahaki sefer kuşlardan haberleri doğru alın! 
BAŞKAN – Sayın
Özkoç, sizin nezaketiniz gereği… Bakın, kastını ifade etti, siz de en azından
bir incelik gösterip bu noktada yanlış anlaşılma…
ENGİN ÖZKOÇ
(Sakarya) – Hayhay. Kastımı aşan, Bakanı kıran herhangi bir şey söylediysem
kusura bakmayın. 
DİDEM ENGİN (İstanbul)
– Öyle bir şey ifade etmedi, Ekonomi Bakanı kastını ifade edemedi, biz de
anlamadık ne demek istediğini. 
BAŞKAN – Bir
saniye… Sayın Özkoç’la konuşuyorum, sizinle konuşmuyorum. Lütfen…
DİDEM ENGİN
(İstanbul) – Ama, sürekli “Sayın Özkoç, Sayın Özkoç...”
BAŞKAN – Evet. 
DİDEM ENGİN
(İstanbul) – Niçin Sayın Bakana uyarıda bulunmuyorsunuz?
BAŞKAN – Buyurun
Sayın Özkoç.
ENGİN ÖZKOÇ
(Sakarya) – Söyledim efendim. Biz burada birbirimizi kırmaya değil… Ben Sayın
Bakanı da kırmak istemiyorum, hiç kimseyi de kırmak istemem. 
BAŞKAN – Tamam.
ENGİN ÖZKOÇ
(Sakarya) – Bir nezaket ve diplomasi ölçüsünde, Sayın Bakan rakamlar verirken
dinliyoruz. Kendisi bize karşı bu sözü nasıl söylemediğini ifade ettiyse ben de
aynı şekilde “alçak” sözünü… 
BAŞKAN – Tamam,
geri alıyorsunuz.
ENGİN ÖZKOÇ
(Sakarya) – …ona öyle söylemediğimi ifade ettim. 
BAŞKAN –
Teşekkür ediyoruz. 
ERHAN USTA
(Samsun) – Sayın Başkanım…
BAŞKAN – Sayın
Usta, buyurun.
ERHAN USTA
(Samsun) – Sayın Bakan konuşmasında 57’nci Hükûmet dönemini kastederek “IMF
Şefi Carlo Cottarelli’nin önünde içtimaya duruyordu Türkiye Cumhuriyeti
devletinin bakanları.” diye açık bir sataşmada bulunmuştur. Söz istiyorum. 
BAŞKAN –
İsterseniz yerinizden söz vereyim Sayın Usta.
ERHAN USTA
(Samsun) – Fark etmez ama biraz uzun olacak. 
BAŞKAN – Peki. 
Buyurun.
9.- Samsun Milletvekili Erhan Usta’nın, Ekonomi Bakanı Nihat
Zeybekci’nin 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın altıncı tur görüşmelerinde
Hükûmet adına yaptığı konuşması sırasında Milliyetçi Hareket Partisine
sataşması nedeniyle konuşması
ERHAN USTA
(Samsun) – Teşekkür ederim Sayın Başkan.
Bu devleti
yönetenler, ülkede siyaset yapanlar olarak hepimizin amacının ülkeyi ileriye
götürmek olması gerekir. Biz bu anlayış içerisinde siyaset yapıyoruz.
Dolayısıyla geçmişteki bir hükûmete, Sayın Bakanım, böyle bir ifadeyi
kullanmanızı ben doğrusu yakıştıramıyorum. Yani Türkiye Cumhuriyeti devletinin
hiçbir hükûmeti hiçbir IMF şefinin önünde içtimaya durmamıştır. Bakın, bir de
ayrıca sonradan diyorsunuz ki: “Türkiye Cumhuriyeti teslim oldu.” Bu ifadeler
yakışık almıyor. Bu devlet, hepimizin devleti. Yani geçmişteki bir siyasi
partiyi, bir hükûmeti küçültmek, ülke olarak hepimizi küçültür, bunlardan
kaçınmak lazım. (MHP ve CHP sıralarından alkışlar) 
Bunun dışında,
kamu bankaları aslında hiç konumuz değildi, kamu bankalarıyla ilgili burada bir
şey konuşan da olmadı, Sayın Bakan kamu bankaları konusu üzerinde ısrarla
durdu. Şimdi, orada şuna bakmamız lazım: Kamu bankaları 1990’lı yıllardaki
pamuk destekleme primlerinden alın da bir sürü nedenle hakikaten bir borç
batağına batmıştı ve hiçbir şey, borç içerisinde gözükmüyordu. 57’nci Hükûmet
geldiğinde bankacılıkla ilgili bir reform yaptı, ayrıca kamu bankalarıyla
ilgili hem yönetimini yeniden ele alarak bağımsız bir yönetim getirdi hem de
orayı, sermayesini güçlendirmek için ciddi bir özel tertip ihraç yapıldı. (MHP
ve CHP sıralarından alkışlar) 
HALUK PEKŞEN
(Trabzon) – Aynen öyle, bravo.
ERHAN USTA
(Devamla) – Şimdi, daha sonraki kamu bankalarının performansında bunu görmezden
gelemezsiniz. Yani orada ciddi bir rakam verildi, 30-40 milyar dolar civarında
bir parayı kamu bankasına verdikten sonra elbette o kamu bankasının
performansının iyi olması lazım, yönetimi de düzeltildi. Daha sonradan da
diyelim ki güzel yönetildi, bugünkü durumlara geldik. Yani bunların başını
söylemeden, sadece sonunu söyleyerek…
Şimdi, kamu
bankalarının performansıyla övünüyoruz bugün, o kamu bankalarına verilen özel
tertip Hazine tahvillerinden dolayı borç stoku arttı, ondan dolayı da o günkü
hükûmeti yeriyoruz. Böyle bir çelişki olabilir mi? Bakın, o günkü hükûmet neler
yapmış -bunları defalarca burada söyledik- yani şimdi aklıma gelenleri hemen,
çok hızlıca… Sosyal güvenlik reformu. Gelir gelmez sosyal güvenlik reformunu
yapıyor, gelir gelmez bankacılık reformunu yapıyor, İşsizlik Sigortası Fonu’nu
kuruyor; 57’nci Hükûmet yapıyor bunları. Bütçe kapsamının genişletilmesi, kara
deliklerin kapatılması anlamında ciddi tedbirler alıyor. Özel gelir ödeneklerini
kaldırıyor, fonları tasfiye ediyor.
MEHMET GÖKDAĞ
(Gaziantep) – Bugüne kadar da o politikalarla geldiler zaten.
(Mikrofon
otomatik cihaz tarafından kapatıldı)
ERHAN USTA
(Devamla) – Sataştığı şeyden dolayı Sayın Başkanım, ne fark edecek yani?
BAŞKAN – Peki,
tamamlayın lütfen bir dakikada. 
ERHAN USTA
(Devamla) – Bizim amacımız kimseyi yermek değil, yani iyi yapılan şeyleri
söylüyoruz.
Döner
sermayelerin sayısının azaltılması. Faiz dışı bütçe uygulaması, bakın, o zaman
başlatılıyor. 2002 yılında sizin devraldığınız hükûmet millî gelire oran
olarak, millî gelirin yüzde 3,4'ü kadar faiz dışı fazla veriyordu, o faiz dışı
fazlalar bütçedeki o faiz yükünü azalttı. Bugün ne kadar veriyor? Bugün 0,6
faiz dışı açık veriyoruz, 4 puan. Millî gelirin yüzde 4'ü ne demek biliyor
musunuz? 120 katrilyon lira demek. 120 katrilyon lira; performans, o güne göre,
bugün kötüleşmiş. Bunları görmeden nasıl bunları konuşabiliriz amacımız eğer bu
ülkeyi ileri götürmekse? 
Bankacılık
reformları, BDDK’nın kurulması, kamu bankalarının sermayelerinin
güçlendirilmesi, kamu bankalarındaki statü değişikliği, Merkez Bankasının
bağımsızlığı, enflasyon hedeflemesi rejimine geçilmesi…
HAYDAR AKAR
(Kocaeli) – Bunlar ne yaptı o zaman ya? Övünüyorlar.
ERHAN USTA
(Devamla) – …düzenleyici, denetleyici otoritelerin kurulması, borçlanma, Kamu
Finansmanı Kanunu, Kamu İhale Kanunu, KİT’lerde görev zararı alacaklarının sona
erdirilmesi, KİT’lerde personel rasyonalizasyonu, kamu yatırım programının
rasyonelleştirilmesi, bunların hepsi bu dönemde yapılan ve ülkeye bugün de
faydası olan reformlardır. Bu reformları görmeden, sadece o döneme suçlamada
bulunmak doğrusu yakışmıyor. Ama biz şu sorulara cevap beklerdik: Mesela 590
milyar dolar…
(Mikrofon
otomatik cihaz tarafından kapatıldı) 
ALİ ŞEKER (İstanbul)
– Bir dakika daha ver canım, ne olacak. Bizden alın. 
EMİN HALUK AYHAN
(Denizli) – Bir dakika daha Sayın Başkan. 
ÖZKAN YALIM
(Uşak) – Sayın Başkan, verin bir dakika daha, soruları var. 
ERHAN USTA
(Devamla) – Sayın Bakan, ben bunu bütçenin tümü üzerindeki konuşmalarımda ifade
ettim. 590 milyar dolar net dış kaynak kullanıldı hükûmetleriniz döneminde. Bu
paraları nerelerde, bu ülkenin üretken yatırımları için ne kadar kullandık?
Bunun bir izahatını verin. 
ÖZKAN YALIM
(Uşak) – Milletin bilmesi lazım bu konuları.
ALİ ŞEKER
(İstanbul) – İnşaata, betona gömdüler, betona. 
ERHAN USTA
(Devamla) – Siz dış ilişkilerden sorumlu Bakansınız. (MHP ve CHP sıralarından
alkışlar) 
BAŞKAN –
Teşekkürler Sayın Usta.
ERHAN USTA
(Devamla) – Bir rakam daha vereceğim. 
659 milyon dolar
sadece… Bakın, 1 milyar dolar bile değil. 1 milyar dolar bile olmayan bir cari
açıkla bu ülkeyi teslim aldınız, şu anda 43 milyar dolar cari açık var. Bunları
konuşmamız lazım eğer biz bu ülkeyi ileri götürmek istiyorsak. 
Çok teşekkür
ederim. (MHP ve CHP sıralarından alkışlar) 
BAŞKAN –
Teşekkür ediyoruz.
Sayın Yıldırım,
sisteme girmişsiniz. 
60’a göre,
buyurun. 
III.- AÇIKLAMALAR (Devam)
12.- Muş Milletvekili Ahmet Yıldırım’ın, Ekonomi Bakanı
Nihat Zeybekci’nin 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın altıncı tur görüşmelerinde
Hükûmet adına yaptığı konuşmasındaki bazı ifadelerine ilişkin açıklaması
AHMET YILDIRIM
(Muş) – Teşekkür ederim Sayın Başkan.
Sayın Başkan, az
önce burada, şu Meclisin mehabetine yakışmayan, kürsüden ve sataşmalarda
kullanılan sözcükler üzerine ara sonrası söz alan Sayın Bakan “Ben şu
Parlamentonun hiçbir üyesine, hiçbir siyasi parti grubuna, hiçbir şahsiyetine
dönük asla insan onurunu incitecek sözler söylemedim.” demişti. Kendisine
hatırlatıyoruz: Eş Genel Başkanımız için burada ağza alınmayacak, ifade
edemeyeceğim sözler sarf etmişti. Biz de aynı seviyeden kelimelerle sosyal
medyadan ve basın bildirileriyle kendisine iade etmiştik. Bir nedamet getirmediği
ve özür dilemediği sürece aynı seviyeden kelimelerle cevap vermeye devam
edeceğimizi ifade etmek istiyorum. 
Teşekkür ederim.

BAŞKAN – Söz
sırası Sağlık Bakanı Sayın Ahmet Demircan’a aittir.
MEHMET MUŞ
(İstanbul) – Sayın Başkan…
BAŞKAN – Pardon
Sayın Demircan, Sayın Muş’a da bir söz vereyim.
Buyurun Sayın
Muş, 60’a göre. 
13.- İstanbul Milletvekili Mehmet Muş’un, bütçe
müzakerelerinde her siyasi partinin ve Hükûmetin kendi zaviyesinden
değerlendirmelerini yaptığına ve bu tartışmaların milletin gözü önünde cereyan
ettiğine ilişkin açıklaması
MEHMET MUŞ
(İstanbul) – Sayın Başkan, değerli milletvekilleri; burada bütçe müzakerelerini
yapıyoruz. Her parti grubunun seksen dakika süresi var. Her parti grubu kendi
zaviyesinden değerlendirmelerini yapıyor; kendisi rakamlar açıklıyor,
istatistikleri kendi politikaları çerçevesinde görüyor, yorumluyor ve burada
halka anlatıyor bunları. En son Hükûmet çıkıyor, Hükûmet de yaptıklarını,
yapacaklarını burada izah ediyor. Bütün bu tartışmalar milletin gözü önünde cereyan
ediyor ve vatandaş, hem reel hayatta yaşadığını hem söylenenleri çok iyi
şekilde değerlendiriyor. 80 milyon bizim nüfusumuz var. Yönlendirme yapmak gibi
bir imkânınız yok. Bu değerlendirmeler neticesinde beş yılda bir, dört yılda
bir Türkiye’de seçimler yenileniyor ve vatandaş ya iktidarı değiştiriyor ya
“Devam.” diyor. Dolayısıyla biz tartışmalarımızı bu seviyede götürürsek hem
Meclisin ağırlığına hem Gazi Meclisin ruhuna daha uygun hareket etmiş oluruz
hem de milletimiz meramımızı daha iyi anlar diye düşünüyorum.
BAŞKAN –
Teşekkür ediyorum.
II.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
A) DIŞİŞLERİ BAKANLIĞI (Devam) 
1) Dışişleri Bakanlığı 2018 Yılı Merkezî Yönetim Bütçesi
2) Dışişleri Bakanlığı 2016 Yılı Merkezî Yönetim Kesin
Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Bütçesi
2) Ekonomi Bakanlığı 2016 Yılı Merkezî Yönetim Kesin Hesabı
C) SAĞLIK BAKANLIĞI (Devam)
1) Sağlık Bakanlığı 2018 Yılı Merkezî Yönetim Bütçesi
2) Sağlık Bakanlığı 2016 Yılı Merkezî Yönetim Kesin Hesabı
Ç) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2018
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2016
Yılı Merkezî Yönetim Kesin Hesabı
D) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2018 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2016 Yılı Merkezî
Yönetim Kesin Hesabı
E) TÜRKİYE SAĞLIK ENSTİTÜLERİ BAŞKANLIĞI (Devam) 
1) Türkiye Sağlık Enstitüleri Başkanlığı 2018 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2016 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2016 Yılı Merkezî Yönetim
Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2016 Yılı Merkezî Yönetim
Kesin Hesabı
Ğ) ULAŞTIRMA, DENİZCİLİK VE HABERLEŞME BAKANLIĞI (Devam) 
1) Ulaştırma, Denizcilik ve Haberleşme Bakanlığı 2018 Yılı
Merkezî Yönetim Bütçesi
2) Ulaştırma, Denizcilik ve Haberleşme Bakanlığı 2016 Yılı
Merkezî Yönetim Kesin Hesabı
H) KARAYOLLARI GENEL MÜDÜRLÜĞÜ (Devam)
1) Karayolları Genel Müdürlüğü 2018 Yılı Merkezî Yönetim
Bütçesi
2) Karayolları Genel Müdürlüğü 2016 Yılı Merkezî Yönetim
Kesin Hesabı
I) BİLGİ TEKNOLOJİLERİ VE İLETİŞİM KURUMU (Devam)
1) Bilgi Teknolojileri ve İletişim Kurumu 2018 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2016 Yılı Merkezî
Yönetim Kesin Hesabı
İ) SİVİL HAVACILIK GENEL MÜDÜRLÜĞÜ (Devam)
1) Sivil Havacılık Genel Müdürlüğü 2018 Yılı Merkezî Yönetim
Bütçesi
2) Sivil Havacılık Genel Müdürlüğü 2016 Yılı Merkezî Yönetim
Kesin Hesabı
BAŞKAN – Şimdi,
Sağlık Bakanı Sayın Ahmet Demircan’ı kürsüye davet ediyorum.
Süreniz yirmi
dakikadır Sayın Bakanım.
Buyurun. (AK
PARTİ sıralarından alkışlar)
SAĞLIK BAKANI
AHMET DEMİRCAN (Samsun) – Sayın Başkan, değerli milletvekili arkadaşlarım, bizi
televizyonları başında izleyen sevgili milletim; hepinizi sevgiyle, saygıyla
selamlıyorum. Yapmakta olduğumuz çalışmaların hayırlara vesile olmasını Cenab-ı
Hak’tan niyaz ediyorum.
Sağlık Bakanlığı
bütçesini konuşuyoruz. 2018 bütçesi, bütçe çalışmaları içerisinde Sağlık
Bakanlığı bütçesini de konuşmak bugün nasip oldu. Tabii, Sağlık Bakanlığı
bütçesini konuşurken bu kadar adrenalin deşarjı olmuş bir ortamda, sağlıklı bir
ortamda konuşuyoruz demekte zorlanacağım ama adrenalinin zararını hepimiz
biliyoruz. Adrenalinin zararlarından kendimizi koruyalım.
Evet, sağlık
hizmeti büyük bir fedakârlıkla yapılan bir hizmet. Büyük bir fedakârlıkla bu
hizmeti yapan ve bu alanda çalışan doktorlarımızı, hemşirelerimizi, ebelerimizi
ve tüm yardımcı sağlık personelimizi de saygıyla, muhabbetle ve takdirle
selamlıyorum.
Sağlık her şeyin
başı. Kanuni’nin şiirini hepimiz biliyoruz, burada bir kere tekrar edeceğim:
“Halk içinde muteber bir nesne yok devlet gibi/Olmaya devlet cihanda bir nefes
sıhhat gibi.”
Sağlık,
siyasetüstü bir alan ve siyasetüstü yaklaşmamız gereken bir alan; hepimizi aynı
şekilde etkiler, hepimizi aynı şekilde ilgilendirir ama elbette ki siyasetin
sağlık hizmetini yerine getirmede programları olacak, projeleri olacak. Bu
konuda da programlarını halkına anlatan ve o programın uygulanması için halktan
destek alan, güç alan iktidar, o programını uygulamak için yetki alacak
Meclisten. Bugün yaptığımız, bu programımızı millete söz verdiğimiz şekilde
uygulayabilmek için bütçe yetkisini almak üzere burada çalışmalarımızı
yapıyoruz. 
Az önce değerli
grup başkan vekilimin de söylediği gibi, siyaset, gerçekten milletin
iradesinin, devletin sahibi olan milletten devleti yönetme hakkını almak için
milletin iradesinin tahsil edilmesinde yapılan bir faaliyet. Her şey milletin
gözü önünde oluyor. Bu faaliyetleri yaparken fikirlerimizi, düşüncelerimizi
özgürce ifade edeceğiz, tenkitlerimizi yapacağız ama asla hakaret etmeyeceğiz,
tehdit etmeyeceğiz, iftira atmayacağız. Bu ölçülere uyduğumuz sürece çözemeyeceğimiz
sorun yoktur, başaramayacağımız da iş yoktur. Sonunda kararı elbette ki millet
verecek. Bugün burada sağlık bütçesi ve diğer bütçelerin görüşülmesi esnasında
hassaten ben kendi Bakanlığımla ilgili olarak değerli milletvekillerinin
göstermiş olduğu yapıcı muhalefet ve tenkitlerini de o düzeyde yapmış
olmalarından dolayı da teşekkür ediyorum. 
Sayın Başkan,
değerli milletvekilleri; sağlık 7/24, stop etmeden çalışan bir makinedir. Böyle
bir makinenin içinde her şeyi doğru ve yerinde yapmak zorundayız, en ufak bir
hata ve en küçük ihmale yer yok. Dolayısıyla, sağlık hizmetlerinde başarılı
olabilmek için, başarılarımızın ne durumda olduğunu anlayabilmek için de durum
tespiti yapmak zorundayız. Durum tespiti: Neredeyiz şu anda, elbette ki bu
bulunduğumuz noktaya nereden geldik, gelecekte nereye gitmek istiyoruz? Bunları
da paylaşmak isteyeceğim. Nerede olduğumuzu tespit etmek için iki yol var;
geçmişimize bakmak, geçmişten buraya nereden geldik, bir de diğer ülkeler
arasında yerimiz nerede? 
Sağlık hizmetlerinde,
geçmişe baktığımızda gerçekten Türkiye çok önemli mesafeler katetti. Ben bir
doktorum, genel cerrahi mütehassısı olarak hastanelerde çalıştım, devlet
hastanesinde ve çalıştığımız ortamları biliyoruz. Yani ameliyathaneden çıkan
hastamızın, ameliyat sonrası (post-op) bir hastanın bakılabildiği yer olurdu,
ya onu hemen oradan alırdık, yeni gelen hastayı oraya yatırırdık veyahut da onu
yatıramadan 6 kişilik, 8 kişilik koğuşlarda yatağına alırdık. Bu zorluklar
vardı, bunları hep beraber yaşadık. Ama şimdi görüyoruz ki biz nitelikli yatak
noktasında hedefimizi gerçekleştirmiş durumdayız. Hastanelerimizi yenileme
noktasındayız ve yeniledik, yenilemeye de devam ediyoruz.
ERKAN AYDIN
(Bursa) – Yoğun bakımlarda yer yok. 
SAĞLIK BAKANI
AHMET DEMİRCAN (Devamla) – Yoğun bakım yataklarımız dünya standartları
noktasında ve hatta Türkiye için belirlenen hedefi de geçmiş noktada. 
Diğer taraftan,
elbette ki mekânlar değil sadece sağlık, aynı zamanda o mekânlarda sunulan
imkânlar ve o imkânları o mekânlarda kullanacak olan kadromuz, sağlık
çalışanlarımız. Bu üçlüyü birlikte değerlendirmek zorundayız. Sağlık
çalışanlarımızın da özlük haklarını geliştirmek zorundayız. Bu konuda verilmiş
sözleri önümüzdeki günlerde inşallah yerine getirmek bizlere nasip olacak;
yıpranma payı gibi, emeklilik gibi. 
Yine,
personelimizle ilgili -hemen gündeme getirildi, ben de burada paylaşmak
istiyorum- sağlıkta şiddet konusu gerçekten kabul edilebilir bir şey değil.
Şifa dağıtan ellere el kaldırmak bir topluma, bir halka, hakikaten, o çalışanlara
karşı yapılmış büyük bir haksızlıktır. Toplumumuza bunun da yakışmadığına
inanıyoruz. Böyle davranışlarda bulunanları halkımızın da milletimizin de
kınadığını biliyoruz. Ama bizim buna ait bir düzenleme yapmamız lazım. Biz
idare olarak, devlet olarak bu insanların, çalışanların hukukunu ve ortamlarını
korumak zorundayız; haklarını, onurlarını korumak zorundayız. Bir düzenleme
yapılmıştı yani sağlık çalışanına görevi başında saldırıda bulunan tutuklanarak
yargılanıyordu ama Ceza Muhakemeleri Usulü Yasası’na uymadığı gerekçesiyle bu
iptal edildi. Yeni bir düzenleme yaparak bu konuda sağlık çalışanlarını
koruyacak tedbirleri almamız lazım.
Şimdi, üç
bölümde konuşmamı dizayn etmiştim: Birinci bölümde, nereden Türkiye’de bu
noktaya geldik, bulunduğumuz noktaya; ikinci bölümde bu haklarla, özgürlüklerle
ilgili, sağlık çalışanlarının emekleriyle ilgili düzenlemeler; üçüncü bölümde
ise geleceğe dönük yapacağımız çalışmalar. 
Göstergelere
değinildi, temel sağlık göstergelerine. Doğumda beklenen yaşam süresi… Elbette
ki geçmişle kıyaslayacağız, muhakkak ki 2002 ile 2017’yi kıyaslayacağız ama
değerli bir konuşmacı kardeşim bir önceki konuşmalardan birinde dedi ki:
“2010’larla da kıyaslamak lazım.” Doğru. Hani AK PARTİ’nin kaçamayacağı bir
durum da şu: On beş yıldır, on altı yıldır iktidarda kalmışsanız hep iktidara
geldiğiniz noktadan bugünü kıyaslayamazsınız, kendi içinizde, kendinizle de
yarışmak zorundasınız, AK PARTİ kendisiyle de yarışmak zorunda. Onu da
yapacağız, yapıyoruz da. Ama geçmişi tam hatırlayabilmek için bu, temel sağlık
göstergelerinde…
Doğumda beklenen
yaşam süresi yıl olarak 72,5’ti, şimdi 78; bu iyi bir gelişmedir arkadaşlar.
Bebek ölüm hızı bin canlı doğumda 31,5’ti, 2015’te 7,5; 2016’da 7,3 oldu. Bu
iyi bir gelişme ama burada duracak mıyız? Hayır. Elbette ki bu göstergelerin
daha da iyileştirilmesi için gayret göstereceğiz, çalışacağız. Ama bu noktaya
gelmiş göstergeler artık limite yaklaşmaktadır. Onları bir önceki gibi hızlı
bir şekilde değiştirmek kolay değil ama mutlaka onları da düzeltmek,
değiştirmek görevimiz.
5 yaş altı ölüm
hızı 40’tan 9,4’e; anne ölüm oranı 64’ten yani 100 bin canlı doğumda 64’ten
2015’te 14,6… 2016’da mesela 14,7 görülmüş; kendi rakamımız bu. Bir ölüm
hadisesi fazla olsa rakam oynuyor çünkü limite yaklaşıldı. 
Cepten yapılan
sağlık harcamasının toplam sağlık harcamasına oranı 19,8’den 16,3’e,
katastrofik (yıkıcı) sağlık harcamaları on binde 81’den 29’a… Bir önceki yıl
30, 2016’da 29. Bunlar, doğru, olumlu gelişmeler. Bunları daha da ileri
götürmek için elbette üzerimize düşeni yapmak zorundayız.
Değerli
milletvekilleri, gene birkaç örnek sunacağım burada zikredilen konulardan.
Koruyucu ve temel sağlık hizmetleri için ayrılan bütçe konusunda tenkitler,
eleştiriler aldık ama gerçekten reel rakamlarla kıyasladığımızda 2002’de 3,5
milyar olan koruyucu sağlık hizmetlerine ayrılan para şimdi onun 3,5 katı; 12,7
milyar lira yani hem oransal olarak 3,5 katı hem de miktar olarak, rakam olarak
yüksek. Yani koruyucu sağlık hizmetlerine de gereken önemi veriyoruz. Bunu
hepimiz biliyoruz; sağlıkçıların, bütün vekil arkadaşlarımızın bildiğine
inanıyorum. Sağlığı kaybettikten sonra tekrar kazandırmak zordur ama
kaybetmeden önlemekse daha kolay ve daha ucuzdur. O nedenle koruyucu sağlık
hizmetleri daha bir önem kazanmakta ve bu dönemde bunlar için yaptığımız
çalışmaların, koruyucu sağlık hizmetleri için yaptığımız çalışmaların en büyük
adımı aile hekimliğidir. Şu anda 23 bin civarında aile hekimi kardeşimiz
çalışıyor, bu sayıyı 35-40 bin düzeyine getirip aile hekimi başına düşen nüfusu
2.000- 2.500 rakamına getirmek istiyoruz. 
Aşılama,
koruyucu sağlık hizmetlerinde gerçekten çok başarılı olduğumuz bir alan.
2000’lerde, 2002’lerde, 2004’lerde bu yüzde 82-85’ler düzeyindeyken beşli aşı
ve üçlü aşıda 98 düzeyinin üzerine geçmiş bulunuyoruz ki bu fevkalade güzel bir
neticedir arkadaşlar.
Bir konu var,
bugünlerde gündemde olan bir konu, onu da zikretmek istiyorum, koruyucu sağlık
hizmetleri içine aldığımız ve takip etmekte olduğumuz bir konu. Gelişen dünyada
ve gelişen toplumumuzda hastalığın tipleri de değişiyor. Şimdi, çocuk yaşta
daha önceden karşımıza çıkan hastalıklar daha çok enfeksiyon hastalıklarıydı,
bulaşıcı hastalıklardı. Onlarla yapılan mücadelede belli bir başarı elde
edildi. Şimdi, karşımızda, hiç beklemediğimiz “obezite” diye bir sorunla karşı
karşıya kaldık. Bulaşıcı olmayan, kronik hastalıklar arasında sayılabilecek bir
konu ki 2009’dan beri bu konuyu takip ediyoruz, üç yılda bir yaptığımız
çalışmalarda en son rakamlar şöyle arkadaşlar: 2009’da 6 ila 9 yaş düzeyindeki
çocuklar arasında yüzde 6,5 obezite varken 2013’te 8,3; 2016’da 9,9. Bu bize,
sadece Sağlık Bakanlığının değil, komple, muhalefetin iktidarın, hepimizin bu
konuda birlikte çalışmamızı gerektiren bir sorun olduğunu gösteriyor. Çünkü,
çocuklarımız geleceğimiz, geleceğimizin sağlığını tehdit ediyor. 
Bunun yanında,
obeziteyle birlikte artış gösteren diyabette de sıkıntımız olduğunu biliyoruz
ve bu konuyla ilgili de tedbirlerimizi, çalışmalarımızı yapıyoruz. Diyabette
maalesef OECD ülkeleri içerisinde Türkiye 2’nci sırada. Bu hiç iç açıcı bir
rakam değil. 
Hareket konusu
toplumu tehdit eden bir diğer unsur, gençlerde özellikle. Hareketsizlik bir
tehdit edici unsur olarak karşımıza çıkıyor. Teknoloji bağımlılığıyla karşı
karşıyayız. Böyle bir durumun da bir şekilde mücadele edilmesi gereken bir
sorun olduğuna, yine sadece Sağlık Bakanlığının başarabileceği bir iş olmayıp
topyekûn toplumun bu konuda bilinçlendirilmesi gerektiğine inanıyoruz. 
Tütünle mücadele
konusundaki mücadelemiz sürüyor. Önümüzdeki günlerde düzenlemeleri yenileyeceğiz.
Bu konuyla ilgili, ocak ayında, sağlıkla ilgili bir yasa paketi geçireceğiz. Bu
paketi hazırlama aşamasında, hazırlamadan daha, komisyondaki arkadaşlarımızla
da ve ilgili sivil toplum kuruluşlarıyla da -sadece bu tütünle ilgili değil,
diğer konularda da- paylaşacağız. Çünkü, sağlıkla ilgili düzenlemeler toplumun
tümünü ilgilendiren düzenlemelerdir. 
Ben hızla
gidiyorum. 112 Acil’le ilgili elbette ki bir kıyaslama yapacağım çünkü bu
konuda fevkalade güzel bir noktadayız. 2002’de 500-600 civarında ambulansımız
varken şimdi 5 bin noktasını bulmak üzereyiz, 4.926 kara ambulansımız var. 17,
artı şimdi 3 tane de kurtarma özelliği olan helikopter de alıyoruz, 20 tane
helikopter ambulansımız var. 4 tane uçak ambulansımız var, 2 tanesinin ihalesi
yeni yapıldı. 
PERVİN BULDAN
(İstanbul) – Yeterli değil Sayın Bakan.
SAĞLIK BAKANI
AHMET DEMİRCAN (Devamla) – Deniz ambulansımız -bot ambulansımız- var ve şimdi,
Bakü-Tiflis-Kars demir yolu açıldıktan sonra -bir tasarı üzerinde çalışıyoruz,
daha gerçekleşmiş değil- vagon ambulans düşünüyoruz çünkü o bölgede tren 150
kilometre hızla yolcu taşıyacak. İnşallah, Türkiye'deki hatlar daha da gelişir.
Böyle bir çalışmanın içerisindeyiz.
Hekime müracaat
sayısıyla ilgili değerlendirmeler oldu. Tabii ki bunu, bu kadar artışı iki
şekilde izah edebiliriz: Birincisi, önceki kayıtlar noktasında yeterli kayıtlar
var mıydı elimizde? Çünkü yüzde 3 oranında, daha doğrusu, yılda nüfus başına
3-3,5 kere hekime gitme alışkanlığımız, AK PARTİ iktidarı döneminde sekiz
8,5’lara, 9’lara ulaştı. Bunu bir tenkit konusu da yapabilirsiniz, ki yapıyor
arkadaşlarımız. Yani acaba toplumun sağlığından çok mu şikâyeti var da gidiyor?
Bir de şöyle bakabiliriz: Yani o kadar kolay ulaşılıyor ki sağlıkta hizmete...
Geleceğim
atamalar konusuna da. Güzel, teşekkür ederim, hatırlattınız.
Sağlıkta hizmet
konusunda, vatandaş hastaneye gitmek istediğinde hastaneye ulaşabiliyor ve onu
da dikkate almak lazım.
Nitelikli yatak
oranımız -oranı veriyorum- 2002’de yatakların yüzde 6’sıydı, 2016’da yüzde 52,
2017’de yüzde 59’a çıkacak arkadaşlar, yatakların yüzde 59’u nitelikli olacak.
2018’de bu yüzde 70, 2023’te bütün yatakları nitelikli hâle getirmek istiyoruz.

Hızla geçiyorum,
sağlıkta insan gücüne geliyorum, elbette önemli. Pratisyen açığımız var ama
öngörümüz şudur ki: Beş veya altı yıl içerisinde Türkiye’nin pratisyen açığı
kapanıyor, o sayıya ulaşıyoruz. Bunu öngördüğümüz için Tıpta Uzmanlık Sınavı’na
-TUS- katılma kontenjanını 6 binden 8 bine çıkardık bu sene, 2 bin daha kota
artırdık ki uzman açığını kapatalım. 
BEHÇET YILDIRIM
(Adıyaman) – Kalite, kalite. 
SAĞLIK BAKANI
AHMET DEMİRCAN (Devamla) – Bu, güzel bir uygulama. 
Şimdi geliyorum
atamalar konusuna. 
ENGİN ÖZKOÇ
(Sakarya) – Güzel bir haber verin. 
SAĞLIK BAKANI
AHMET DEMİRCAN (Devamla) – Arkadaşlar, şunu da paylaşayım: 2017/5 ataması,
toplam yerleşen personel sayımız yani kura çeken personel sayımız 12.380,
bunlardan 11.233’ünün ataması yapıldı. Yani 12.380 personelimizden 11.233’ünün
ataması yapıldı, kalan 1.147 kişinin ise güvenlik soruşturmaları, değerlendirmeleri
devam ediyor. 
ALİ ŞEKER
(İstanbul) – Çok gecikti. 
SAĞLIK BAKANI
AHMET DEMİRCAN (Devamla) – Biz mümkün olduğunca bu güvenlik soruşturmalarında
atamadan yana tavır içindeyiz çok açık bir şekilde çünkü bizim ihtiyacımız var.
Bizim ihtiyacımız olan bu kadroların görev yapmalarını istiyoruz. 
ENGİN ÖZKOÇ
(Sakarya) – Bu ne kadar sürecek Sayın Bakanım?
SAĞLIK BAKANI
AHMET DEMİRCAN (Devamla) – Bunu kestirmek zor oluyor. Ben ekim ayında bunu
bitiririz diye düşünmüştüm ama bitmedi ama eridi yani sayı 1.143’e düştü,
mümkün olduğunca hızlı bir şekilde gidiyoruz. Zaten önümüzdeki iki hafta, üç
hafta sonra da yeni bir kura çekilecek, kura dönemi geliyor. İnşallah, onlarda
daha hızlı ilerler. 
Arkadaşlar,
personel alımı… Tabii ki burada bütün izleyicilerimiz de, sağlık çalışanları ve
sağlık mesleğini edinmiş ama atanamamış kardeşlerimiz de merak ediyor. Rakamlar
şu anda ham rakamlar ama şu kadarını söyleyeyim: 2018 yılı içerisinde, bir kere
9 bin doktor atayacağımızı tahmin ediyoruz en azından, onlar zaten otomatik,
mecburi hizmetten dolayı alıyoruz; 27 bin ebe ve hemşire kadrosu oluşturmaya
gayret ediyoruz ve bunu tamamlayacağız inşallah. Taşeronlarla ilgili yasal
düzenlemenin bitmesini bekliyoruz. Bu konudaki yasal düzenlemeden sonra
ihtiyacımıza göre bu sefer artık taşeron işçi alınmayacak, yeni düzenlemeye
göre alınacak, orada da ihtiyacımızı karşılayacak rakamı alacağız. 
Biz, sağlık
çalışanlarının çok büyük bir fedakârlık içerisinde hizmet verdiklerine
inanıyoruz çünkü OECD ülkeleri içerisinde gerek hekim sayısı gerek hemşire
sayısı açısından en az sayıyla en yüksek hizmeti üreten bir ülkeyiz. Ben tekrar
buradan sağlık çalışanlarına -doktoruyla, hemşiresiyle, yardımcı personeliyle-
takdirlerimi sunuyorum, kendilerine çok teşekkür ediyorum. İnşallah onların
şartlarını daha iyi hâle getirmek bizim de görevimiz. 
Arkadaşlar,
benim kalan kısımda arkadaşlarımızın değindiği konuları tek tek ele alma
imkânım yok, onları yazılı olarak cevaplayacağım, not aldık, ulaştıracağız
milletvekili arkadaşlarımıza. Sayın Başkanım, bir dakika eklerseniz sadece
şehir hastaneleriyle ilgili birkaç cümle zikretmek istiyorum. 
Arkadaşlar,
şehir hastaneleriyle Türkiye bir büyük sorunu aslında çözüyor. Meseleyi şöyle
görelim: Türkiye bu hastaneleri yaptırıyor ve taksitle satın alıyor. Şu anda
kaynağımız yok ki alalım. Bunlar kira değil yani burada algıyı bir düzeltelim.
Bu şehir hastanelerine bizim ödeyeceğimiz… 
ERKAN AYDIN
(Bursa) – Değerinin 5 katı alıyor Sayın Bakan.
ALİ ŞEKER
(İstanbul) – 7 katı, 5 katı.
SAĞLIK BAKANI
AHMET DEMİRCAN (Devamla) – Taksit ama.
ALİ ŞEKER
(İstanbul) – Ama 7 katı.
SAĞLIK BAKANI
AHMET DEMİRCAN (Devamla) – Bu bir taksitle bizim oluyor.
ALİ ŞEKER
(İstanbul) – Arsa da bizim. 
SAĞLIK BAKANI
AHMET DEMİRCAN (Devamla) – Ve şu anda biz 42 bin yatak ilave etmiş olacağız
Türkiye’ye. 
ALİ ŞEKER
(İstanbul) – Orada devlet büyük zarara uğruyor.
SAĞLIK BAKANI
AHMET DEMİRCAN (Devamla) – Biz kendimiz, kendi inşaat gayretimizle bunu
yapıyoruz, yetmiyor… 
ONURSAL ADIGÜZEL
(İstanbul) – Yirmi yıl kendine çalışıyor; taksit.
ALİ ŞEKER
(İstanbul) – O doğru bir şey değil.
SAĞLIK BAKANI
AHMET DEMİRCAN (Devamla) – Tabii, bunları tartışacağız, elbette siz de
görüşlerinizi söyleyeceksiniz ama şunu şöyle bilelim: Bizim Türkiye’de
vatandaşımızın hak ettiği, layık olduğu, yüksek standartta sağlık hizmeti
alabileceği mekânları üretmek için önümüzde iki yol vardı.
ALİ ŞEKER
(İstanbul) – Biz kendimiz üretelim. 
SAĞLIK BAKANI
AHMET DEMİRCAN (Devamla) – Kendi tasarruflarımızla bunu yapabilirdik, kendi
vergilerimizle yapabilirdik; yapabildiğimizi yapıyoruz zaten, normal devlet
hastaneleri, onlar da standardı yüksek hastane ama yapamayacağımız kısmını da
dış kaynak kullanarak yapıyoruz. 
ALİ ŞEKER
(İstanbul) – Devlet bankalarından alın krediyi. 
SAĞLIK BAKANI
AHMET DEMİRCAN (Devamla) – Bu da ülkemizin ve milletimizin hak ettiği bir
neticedir. 
Ben hepinizi
sevgiyle, saygıyla selamlıyorum; sağ olun, kalın sağlıcakla. (AK PARTİ
sıralarından alkışlar) 
BAŞKAN – Çok
teşekkür ediyorum Sayın Bakan. 
AYTUĞ ATICI
(Mersin) – Sayın Başkan… 
BAŞKAN – Sayın Atıcı…

AYTUĞ ATICI
(Mersin) – Sayın Başkan, sadece kayıtlara geçmesi için söylüyorum. Sayın Bakan
42 bin yeni yatak ekleneceğini söyledi. 
SAĞLIK BAKANI
AHMET DEMİRCAN (Samsun) – Toplamda. 
AYTUĞ ATICI
(Mersin) – Bu doğru bir bilgi değil. 
ALİ ŞEKER (İstanbul)
– Eksiltecekler o kadar. 
SAĞLIK BAKANI
AHMET DEMİRCAN (Samsun) – Hayır, toplamda şehir hastaneleri 42 bin. 
AYTUĞ ATICI
(Mersin) – Çünkü Sayın Bakanlığın yaptığı anlaşmada diğer yatakları azaltıp
yerine bunları koyacaklar yani bütün şehir hastaneleri bittiğinde Türkiye’nin
yatak kapasitesi bir tek yatak dahi artmayacaktır. Bu, Bakanlığın kendi
bilgisidir.
İki, “Kira
bedeli değil.” diyor Sayın Bakan ama yaptığı sözleşmelere baksın, tamamında
“kira bedeli”dir. Evet, bu hastane bizim olacaktır yap-kirala-devret
yöntemiyle, adı da böyledir. Biz kira ödüyoruz, ortalama üç yılda sahip
olacağımız hastanelere yirmi beş yıl kira ödüyoruz. Arzu ederse ne kadar
zararda olduğumuzu kendisine ben daha sonra arz ederim.
BAŞKAN –
Teşekkür ediyorum.
SAĞLIK BAKANI
AHMET DEMİRCAN (Samsun) – Ben yerimden cevap vereyim izninizle Sayın Başkanım.
BAŞKAN - Sayın
Bakan…
SAĞLIK BAKANI
AHMET DEMİRCAN (Samsun) – Bir cümle yerimden cevap vereceğim efendim.
BAŞKAN – Tamam,
bir cümle, buyurun.
III.- AÇIKLAMALAR (Devam)
14.- Sağlık Bakanı Ahmet Demircan’ın, Mersin Milletvekili
Aytuğ Atıcı’nın yerinden sarf ettiği bazı ifadelerine ilişkin açıklaması
SAĞLIK BAKANI
AHMET DEMİRCAN (Samsun) – Şimdi, arkadaşlar, ben asistanlığımda, uzmanlığımda
uzun süre kiralarda kaldım, evlerde kirada durdum; çıktığımda, ayrıldığımda
yani kirada kaldığım evlerden ayrıldığımda hiç kimse “Şimdi burası sizin.”
deyip vermedi. Yani kiralamada kaldığınız yer sizin olmaz. Bu bir yanlış
tercümedir, doğrusu bunun taksitlidir; biz bunu taksitle alıyoruz, yaptırdık, ekleri
alıyoruz. 
BAŞKAN –
Teşekkür ediyorum.
II.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
A) DIŞİŞLERİ BAKANLIĞI (Devam) 
1) Dışişleri Bakanlığı 2018 Yılı Merkezî Yönetim Bütçesi
2) Dışişleri Bakanlığı 2016 Yılı Merkezî Yönetim Kesin
Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Bütçesi
2) Ekonomi Bakanlığı 2016 Yılı Merkezî Yönetim Kesin Hesabı
C) SAĞLIK BAKANLIĞI (Devam)
1) Sağlık Bakanlığı 2018 Yılı Merkezî Yönetim Bütçesi
2) Sağlık Bakanlığı 2016 Yılı Merkezî Yönetim Kesin Hesabı
Ç) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2018
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2016
Yılı Merkezî Yönetim Kesin Hesabı
D) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2018 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2016 Yılı Merkezî
Yönetim Kesin Hesabı
E) TÜRKİYE SAĞLIK ENSTİTÜLERİ BAŞKANLIĞI (Devam) 
1) Türkiye Sağlık Enstitüleri Başkanlığı 2018 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2016 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2016 Yılı Merkezî Yönetim
Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2016 Yılı Merkezî Yönetim
Kesin Hesabı
Ğ) ULAŞTIRMA, DENİZCİLİK VE HABERLEŞME BAKANLIĞI (Devam) 
1) Ulaştırma, Denizcilik ve Haberleşme Bakanlığı 2018 Yılı
Merkezî Yönetim Bütçesi
2) Ulaştırma, Denizcilik ve Haberleşme Bakanlığı 2016 Yılı
Merkezî Yönetim Kesin Hesabı
H) KARAYOLLARI GENEL MÜDÜRLÜĞÜ (Devam)
1) Karayolları Genel Müdürlüğü 2018 Yılı Merkezî Yönetim
Bütçesi
2) Karayolları Genel Müdürlüğü 2016 Yılı Merkezî Yönetim
Kesin Hesabı
I) BİLGİ TEKNOLOJİLERİ VE İLETİŞİM KURUMU (Devam)
1) Bilgi Teknolojileri ve İletişim Kurumu 2018 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2016 Yılı Merkezî
Yönetim Kesin Hesabı
İ) SİVİL HAVACILIK GENEL MÜDÜRLÜĞÜ (Devam)
1) Sivil Havacılık Genel Müdürlüğü 2018 Yılı Merkezî Yönetim
Bütçesi
2) Sivil Havacılık Genel Müdürlüğü 2016 Yılı Merkezî Yönetim
Kesin Hesabı
BAŞKAN – Söz
sırası Ulaştırma, Denizcilik ve Haberleşme Bakanı Sayın Ahmet Arslan’dadır.
Sayın Bakanım,
buyursunlar. (AK PARTİ sıralarından alkışlar)
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Saygıdeğer Başkan,
değerli arkadaşlar, saygıdeğer milletvekilleri; ben de Bakanlığımız, ilgili,
ilişkili kurum ve kuruluşların 2018 yılı bütçesi çerçevesinde görüşlerimizi
dercetmek ve buradaki öneri, eleştiri, tavsiyeleri de dilimin döndüğünce
cevaplamak üzere kürsüdeyim, saygıdeğer heyetinizi saygılarımla selamlıyorum.
Elbette ki
görüşmelerimizin ülkemiz için, milletimiz için hayırlı sonuçlara vesile
olmasını diliyorum ve bugüne kadar her kim ki taş üstüne taş koymuşsa, her kim
ki bu ülkenin geleceği için, insanlarımızın geleceği için bir çivi çakmışsa
hepsine çok çok teşekkür ediyoruz. Ahirete irtihal edenler var, onları da
rahmetle yâd ediyoruz.
Ulaştırma,
Denizcilik ve Haberleşme Bakanlığı olarak biz yaklaşık 100 bin kişilik bir
aileyiz. Hizmet aldığımız firmaları, hizmet aldığımız şirket personelini de
sayarsanız 250 bine yakın çalışma arkadaşlarım var. Onlara da buradan, 780 bin
kilometrekarenin her neresinde çalışıyorlarsa kolaylıklar diliyorum, teşekkür
ediyorum. 
Değerli
Başkanım, saygıdeğer milletvekilleri; müsaadenizle on beş yılda yaptıklarımız
uluslararası araştırma şirketleri marifetiyle nasıl görülüyor, nasıl bir anlam
yükleniyor, böyle bir çalışma yaptırdık. O çalışmayı Plan ve Bütçe Komisyonunda
uzun uzun arz etmiştim ancak burada kısa olarak saygıdeğer hazırunun
bilgilerine sunmak isterim. 
2003-2016 sonu
itibarıyla ulaştırma altyapısında yaptığımız rakamları o yılki kurlarla ele
alırsanız 144 milyar dolarlık yatırım yapmışız. Bunun 76 milyar doları kara
yolları, 22 milyar doları demir yolları, 9 milyar doları hava yolları, 2 milyar
doları denizcilik ve 35 milyar doları da haberleşme sektöründe. Bütün bu
çalışmaların gayrisafi yurt içi hasılaya etkisi 286 milyar dolar yani oluşan
hasılanın yaklaşık üçte 1’i bu sektörden oluşuyor ve yine istihdama katkısı,
her yıl oluşturulan ilave istihdama katkı yaklaşık 639 bin kişi.
Yine, yapılan bu
144 milyar dolarlık yatırımda sadece 2016 yılında 11 milyar dolarlık tasarruf
sağlanmış. Zaman tasarrufu 2,7 milyar dolar, araç işletme giderleri ve yine
yakıt tasarrufundan dolayı 3,9 milyar dolar, kazalardaki azalma ve bunun iş
gücüne tesiri 3,4 milyar dolar, çevreye olan faydaları da kurtarılan 3 bin ton
kâğıt ki bu 50 bin ağaç, bir başka anlamda 20 hektar orman anlamına geliyor.
782 bin ton da karbondioksit salımında azalma olmuştur. 
Ulaştırma ve
haberleşme yatırımlarının doğrudan veya dolaylı etkilediği sektörlerin
gayrisafi katma değer içindeki payı yüzde 36 ve yine, ulaştırma altyapı
harcamalarının gayrisafi yurt içi hasıla oranı, OECD rakamları kullanılarak 15
örnek ülke çalışması yapılmış, ülkemiz 2002 yılında 14’üncü sırada gayrisafi
yurt içi hasılanın binde 4’üyle; 2015’te binde 10’uyla yani yüzde 1’iyle
7’nciliğe çıkmışız, bugünkü rakamlarla da yüzde 1,6’sıyla 2’nciliğe çıkmışız.
Bu, ülkemizdeki gayrisafi yurt içi hasıla ulaştırma altyapı yatırımları oranı
anlamında çok önemli bir rakam. 
Burada ifade
edildi, konuşma ücretleri haberleşme sektöründe bundan on beş sene önce 29
dolar/sent, bugün 2 dolar/sent. Bu kıyaslama önemli. 
Turist sayısı 14
milyon, bugün 25 milyonun üzerine çıkmış durumda. Elbette ki ulaşım ve erişimde
yaptıklarımızdan kaynaklıdır. 
Hakeza Evrensel
Hizmet Fonu’ndan sosyal amaçlılara birçok çalışma yaptık, yapmaya devam
ediyoruz. 
Değerli
arkadaşlar, müsaadenizle yapılan yorumlara, eleştirilere cevap vermeye
çalışırken bir taraftan da nereden nereye geldiğimizi ifade etmek isterim. Kara
yollarıyla ilgili elbette ki şöyle bir ifadede bulunuldu: “Kara yolu ağı oranı
artmıyor.” Doğrudur ancak mevcut ağın standardının yükseltilmesi, bölünmüş yol,
sıcak asfalt hâline getirilmesi çok önemli, bu konuda da yaptığımız herkesin
malumu, 6.100 kilometrelik bölünmüş yol bugün itibarıyla 26.017 kilometredir,
26 binin üzerine çıktık değerli arkadaşlar. (AK PARTİ sıralarından alkışlar)
Yine, değerli arkadaşlar, sadece bölünmüş yollardan dolayı yıllık elde
ettiğimiz tasarruf -ben az önce bütün sektörleri vermiştim- 17 milyar Türk
lirasının üzerinde. 
2017
yılında bugün itibarıyla -artık bugünden sonra bölünmüş yol yapamıyoruz çünkü
kış mevsimi geldi- 2.318 kilometre bölünmüş yol yapmışız. Bu da AK PARTİ’nin de
kendi rekorudur. Bunu da saygıdeğer hazırunun bilgilerine arz etmek isterim.
İnşallah bu bütçeyle önümüzdeki yıl bu rekoru da kıracağız, 2.225 kilometre
sıcak asfalt yapacağız ve rekorumuzu yenilemiş olacağız. Bunu saygıdeğer
hazırunun bilgilerine sunmak isterim. 
Bu
sene yaptığımız tünel miktarı 42 adet, tam 87 kilometre. Seksen yılda ülke
olarak yaptığımız 50 kilometre tünel, 2017 yılında rekorla 87 kilometre tünel
bitirdik. Böylece toplam tünel uzunluğumuzu 433 kilometreye çıkardık. Hakeza
köprü ve viyadüklerde de yine 2017 yılı içerisinde tam 57 kilometre köprü ve
viyadük bitirdik. Bu da yine kendi rekorumuzdur. On beş yıldır rekorları
kırdığımız gibi bununla da rekorları artırmaya devam ettik. 
Değerli
arkadaşlar, demir yolu sektöründe bugüne kadar, bugünkü birim fiyatlarla yani
Kalkınma Bakanlığının yeniden değerleme oranlarını dikkate aldığınızda 66
milyar Türk lirası para harcamış durumdayız ve 1.213 kilometre yüksek hızlı
tren hattı olmak üzere 10.959 kilometrelik hattımızı 12.608 kilometreye
çıkarmış durumdayız ve bu rakamın yanı sıra şu an 4 bin kilometreye yakın
-bunun 3.160 kilometresi hızlı tren ve yüksek hızlı tren olmak üzere- demir
yolu hattında çalışıyoruz. 
Değerli
arkadaşlar, havacılık sektörü, hepimizin malumu, yıllık 34,5 milyon yolcu
taşıyorken -iç hat, dış hat- bu sene 2017 itibarıyla yine rekor bir rakamla,
195 milyonla kapatacağız. Bugüne kadar en yüksek rakam 183 milyondu. Bu sene
inşallah 195 milyonluk rekor bir rakamla kapatmış olacağız.
Havacılık
sektöründe geldiğimiz noktayı göstermek adına üçüncü havalimanı çok önemli,
ülkemizin dünya havacılık pastasından pay alması adına önemli ama bir başka
önemli konu, dünya havacılık otoritesi olan Uluslararası Sivil Havacılık
Örgütünün konsey üyesiyiz. Kaç sene? Altmış altı yıl önce konsey oluşturulurken
resen bir atama yapılmış, ondan sonra hiç üye olamamışız. Biz şimdi 172 ülkeden
156’sının oyunu alarak konsey üyesi olduk. Bunun şöyle bir…
HALUK PEKŞEN
(Trabzon) – Kim, kim? Sayın Bakan, o bürokrat nerede? Niye onu atamıyorsunuz o
zaman Sivil Havacılık Genel Müdürlüğüne?
BAŞKAN – Sayın
Pekşen, müdahale etmeyelim.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Değerli arkadaşlar,
Haluk Bey’in söylediği bürokrat Genel Müdür Yardımcısıdır; dünyanın birçok
yerinde bizim adımıza yetkiler alıyor, sorumluluklar alıyor. Kendi marifetidir,
önemlidir, teşekkür ediyorum ama ülkeniz başarılı değilse, ülkeniz dünyada söz
sahibi olamıyorsa, Dışişleri Bakanlığınız her ülkeyle diyaloğu ilmek ilmek
örmüyorsa konsey üyesi olamazsınız. (AK PARTİ sıralarından alkışlar) İşte biz
172 üyenin 156 tanesinin oyunu alarak dünyada kararları takip eden, kararların
arkasından sürüklenen değil, karar veren ülkeler arasındayız. Bu çok önemlidir
değerli arkadaşlar, bunu da ifade edeyim.
Benzer bir
başarı: Denizcilikle ilgili de rakamlar hep ikiye katlandı. Vaktinizi almamak
adına sadece şunu söyleyeyim…
HAYDAR AKAR
(Kocaeli) – Demir yolları gibi olmasın.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Müsaadenizle demir
yollarına geleceğim. Hiç merak etmeyin, daha dokuz dakika var. Başkan da bir
iki dakika zaman ekler.
Değerli
arkadaşlar, denizcilikle ilgili de 1 Aralıkta Dünya Denizcilik Örgütü, IMO’nun
Londra’da toplantıları vardı. Orada da 159 üye ülke oy kullandı. 1’inci sırada
Singapur 142 oy aldı, 2’nci sırada Türkiye de 138 oyla dünyanın karar
vericileri arasında yer aldı. (AK PARTİ sıralarından alkışlar) Bu, Türkiye’nin
geldiği yer anlamında çok önemlidir. On beş yıldır Cumhurbaşkanımızın
riyasetinde, Başbakanımızın önderliğinde denizcilikte çok yol aldık, bu onun
bir göstergesidir, onların hepsine teşekkür ediyorum. Bu bilinmeli ki her bir
arkadaşım zaten benim adıma orada, her bir arkadaşımın başarısı zaten sizin
adınıza Ulaştırma Bakanlığının başarısıdır, Türkiye’nin başarısıdır buna hiç
şüphe olmasın. Ama, Dışişleri Bakanımız burada, saygıdeğer Dışişleri Bakanıma
ve ekibine tekrar çok teşekkür ediyorum. Her yerde bu işleri kovaladıkları için
bu başarılar geliyor. Değerli Bakanım, ekibinize çok çok teşekkür ediyorum.
Çünkü, ekip her platformdaki başarı adına gecesini gündüzüne katıyor, bizim
arkadaşlarla birlikte çok ahenkli çalışmalar yapıyorlar. 
Söylenebilecek
çok şey var ama ben müsaadenizle biraz da soru-cevap şeklinde giderek kalan
zamanı değerlendireyim. “Demir yolları ihmal edildi.” dendi, “Yüzde yüz
kalıbımı basarım.” denen bir cümle. Cumhuriyetin ilk yıllarında, yokluk
zamanında, Osmanlı İmparatorluğu döneminde demir ağlarla bu ülkeyi örmek için
gecemizi gündüzümüze katmışız. Yılda ortalama 134 kilometre demir yolu
yapmışız. Sonra? Sonra 2003’e kadar, elli yıl ihmal etmişiz. 
HAYDAR AKAR
(Kocaeli) – Sayın Bakan, Osmanlı döneminde Almanlar ve İngilizler yapmış,
imtiyaz vermişiz, sonra satın almışız; doğru söylüyorum, doğru. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - “Cevap ver.” dedin,
veriyorum. 
Değerli
arkadaşlar, elli yılda yapılan demir yolu miktarı 945 kilometre; elli yıl, yıl
başına 18 kilometre düşüyor. Peki, sonra ne olmuş? O kaderine terk edilen demir
yolları, Sayın Cumhurbaşkanımız, onun ekip arkadaşları sayesinde tekrar devlet
politikası hâline gelmiş ve bugün ortalama 138 kilometre demir yolu yapmış
durumdayız. Ancak, memnuniyetim şu değerli arkadaşlar: Şu an tam 3.971
kilometrede çalışıyoruz; 4 bin kabul edin, beş yılda bittiğini kabul edin, ki
birçoğu erken bitecek, yılda ortalama 800 kilometre eder. 800 kilometre nere,
elli yılda yapılan 945 kilometre nere? (AK PARTİ sıralarından alkışlar) 
HAYDAR AKAR
(Kocaeli) – Sayın Bakan, öyle bir şey yok, on beş yılda 103 kilometreyi
geçmemiş. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - Değerli arkadaşlar,
dün Artvin’deydim, size bir örnek vereyim: Bu ülke seksen yılda 50 kilometre
tünel yapmış sadece Artvin’de, dikkatinizi çekerim bir ilde on beş yılda
yaptığımız tünel miktarı 47,5 kilometre. 
HAYDAR AKAR
(Kocaeli) – 7 kilometrelik tüneli bitiremediniz ya. Borçka-Artvin arasındaki
tüneli açamadınız ya.
ULAŞTIRMA,
DENİZCİLİK, HABERLEŞME BAKANI AHMET ARSLAN (Devamla) – Değerli arkadaşlar,
Cankurtaran Tüneli, değerli arkadaşlar bitirdik. Hani diyorlar ya: “Niye hukuka
uymuyorsunuz?” Değerli arkadaşlar, hukuka uyduğumuz için devamındaki viyadükte
mahkeme kararlarını bekledik çünkü firmalar mahkemeye götürdüler. Nitekim o
karar netleşti, viyadük yapılıyor, Sayın Başbakanımız dün açıkladı, ocak sonu
itibarıyla…
HAYDAR AKAR
(Kocaeli) – İnşallah… İnşallah…
ULAŞTIRMA,
DENİZCİLİK, HABERLEŞME BAKANI AHMET ARSLAN (Devamla) – İnşallah, Cankurtaran
Tüneli açılıyor. O da yetmiyor, o da bitmiyor, Cankurtaran Tüneli ile Borçka
arasında 11 kilometreyi de, inşallah, bölünmüş yol hâline getiriyoruz,
standardını yükseltiyoruz. (AK PARTİ sıralarından “Bravo” sesleri, alkışlar) 
FEVZİ ŞANVERDİ
(Hatay) – Adaleti kınamazsınız, adaleti. 
ULAŞTIRMA, DENİZCİLİK,
HABERLEŞME BAKANI AHMET ARSLAN (Devamla) – Değerli arkadaşlar, bir hakkı teslim
edelim, BTK’nın açılışı nedeniyle (Bakü-Tiflis-Kars) burada teşekkür edildi,
ben de teşekkür ediyorum. 
Demir yollarını
ihmal etmediğimizin başka bir göstergesi: Yıllık 488 milyonluk bütçesinden
yıllık 14 milyar bütçeye gelmiş durumdayız. Değerli arkadaşlar, bu ihmal
etmediğimizin bir göstergesi. Değerli arkadaşlar, denildi ki…
HAYDAR AKAR
(Kocaeli) – Borç nereden nereye geldi Sayın Bakan? 2 milyardan, 16 milyara
geldi borç.
ULAŞTIRMA,
DENİZCİLİK, HABERLEŞME BAKANI AHMET ARSLAN (Devamla) – Müsaadenizle cevap
vereyim, müsaadenizle.
HAYDAR AKAR
(Kocaeli) – Ben de cevap vereyim Sayın Bakanım.
BAŞKAN – Sayın
Akar, lütfen müdahale etmeyin.
ONURSAL ADIGÜZEL
(İstanbul) – Kadıköy-Pendik bitmedi daha, Kadıköy-Pendik.
ULAŞTIRMA,
DENİZCİLİK, HABERLEŞME BAKANI AHMET ARSLAN (Devamla) – Diyarbakır-Batman…
ONURSAL ADIGÜZEL
(İstanbul) – Boş ver Kars’ı, Kadıköy-Pendik, çaldı gittiler zemini.
ALİ ŞEKER
(İstanbul) – Sirkeci-Halkalı bitmedi.
ULAŞTIRMA,
DENİZCİLİK, HABERLEŞME BAKANI AHMET ARSLAN (Devamla) – Örnek olsun diye
söylüyorum: Diyarbakır-Batman, Diyarbakır-Silvan, Diyarbakır-Mardin,
Diyarbakır-Urfa arası yol -Başkan Mardin deyince gözüme bakıyorsun- 3-4 kere
söküldü yapıldı.
ONURSAL ADIGÜZEL
(İstanbul) – Hazır hattın üstüne döşeyemediniz Kadıköy’de.
ULAŞTIRMA,
DENİZCİLİK, HABERLEŞME BAKANI AHMET ARSLAN (Devamla) – Değerli arkadaşlar, bu
iş uzmanlığı gerektirir. Nedir o uzmanlık? Önce bölünmüş yol yaparsınız, trafik
altında yaparsınız; sonra, sıcak asfalt yapmak için bitümlü temel tabaka
yaparsınız, onu bitirirsiniz servis altında; sonra, binder tabakayı yaparsınız,
onu bitirirsiniz; sonra, aşınma tabakasını yaparsınız. Bilmeyen zanneder ki
aynı işi söküyorlar, 4 kere yapıyorlar ancak bu işin uzmanlığı bunu
gerektiriyor. 
ONURSAL ADIGÜZEL
(İstanbul) – Sayın Bakanım, Kadıköy-Pendik, Kadıköy-Pendik demir yolu hattı ne
oldu? 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Değerli arkadaşlar,
Mersin-Antalya arası çok önemlidir; 42 kilometre kısaltıyoruz, onlarca tünel
yapıyoruz, şu an biten 15 tane tünel var, 60 tane köprü var, 1 tane viyadük, 16
tane köprülü kavşak var. Önemli bir koridordur, iki arabanın yan yana
geçemediği eski yollardan standardı yüksek bölünmüş yol hâline getiriyoruz. 
HAYDAR AKAR
(Kocaeli) – Yirmi dakika bana versinler, bir de ben anlatayım.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Muhteşem çalışmalar
yapılıyor. Gidip görmenizi özellikle öneririm.
Niğde-Ankara
arası, evet, otoyol eksikti, ağustosta yer teslimini yaptık, şu an 75
kilometrede çalışılıyor ancak biz eskisi gibi sadece basit bir işi şaşaayla,
gazetelerle, televizyonlarla yapmak zamanından geldik…
HAYDAR AKAR
(Kocaeli) – 5 defa açılış yapıyorsunuz aynı proje için ya.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – …3 milyar TL’lik işte
temel atma bile yapmadığımız için kimsenin haberi yok ama 75 kilometrede
çalışılıyor. 
HALUK PEKŞEN
(Trabzon) – Sayın Bakan, 93 kilometrelik yolu bitiremediniz on yıl oldu.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Değerli arkadaşlar
“Şanlıurfa-Habur otoyolu alternatif güzergâh.” denildi, doğrudur, proje
çalışıyoruz.
ONURSAL ADIGÜZEL
(İstanbul) – Kadıköy-Pendik demir yolu ne oldu? Haydarpaşa’dan Pendik’e
gidemedik. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Ancak yaklaşık dört
katına çıktığı için biz orijinal belirlediğimiz güzergâhta yapmak durumundayız.
Birçok çevre yolu söylendi, 81 ilde, sadece illerde değil, ilçelerde de çevre
yolu yapıyoruz;bunu herkes bilsin. 
ÖZKAN YALIM
(Uşak) – Uşak çevre yolunun iki yıl önce bitmesi gerekirdi, Uşak çevre yolunun
iki yıl önce bitmesi gerekiyordu, hâlâ yarı olmadı. 
HAYDAR AKAR
(Kocaeli) – Sayın Başkan, yirmi dakika süre verin, ben de anlatayım. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Efendim, “Wikipedia
niye kapalı, niye yayınlarına izin verilmiyor?” Bu kadar terörle mücadele
ediyorken, bu kadar güvenlik korucumuz, polisimiz, askerimiz oralarda şehit
oluyorken bizi dönüp terör örgütleriyle birlikte hareket eden ülke konumuna
sokan Wikipedia’nın elbette ki yayını durdurulur. (AK PARTİ sıralarından
alkışlar) 
ALİ ŞEKER
(İstanbul) – Çocuklar ödev yapamıyor, ödev.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Atatürk’e hakaret eden
Wikipedia’nın elbette ki yayını durdurulur. Bu hatalı yayınları düzeltmek için
editörler vardır, editörleri yasaklarsan elbette ki yayın durdurulur. Kusura
bakmasın, kusuru kendilerinde arasınlar. 
Söylenebilecek
çok şeyim var ama Sayın Oktay Vural’ın çok güzel yorumları vardı, kendilerine
müteşekkirim, orta koridorun avantajlarından bahsetti, zaten ona inandığımız
için orta koridoru güçlendirmek adına olağanüstü çalışmalar yapıyoruz,
geliştiriyoruz. 
“Kaza sayısı
arttı.” yorumu yapıldı, doğrudur, kaza sayısı arttı rakamsal olarak ancak
unutmayın ki 8,5 milyon araba 22 milyona çıktı.
HAYDAR AKAR
(Kocaeli) – Sayın Bakan, oransal olarak arttı, rakamsal olarak değil.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - İnsanımızın yaşam
konforu arttığı için hareketliliği arttı. Bakın dünya bunu nasıl kıyaslar? 100
milyon taşıt/kilometre başına kaza ve ölümle kıyaslar. 100 milyon
taşıt/kilometre başına 5,72 ölümden 2,17’ye düşmüşüz; yüzde 60’ın üzerinde
azalma. Yetmez diyoruz çünkü parti olarak politikamız bu, yetmez daha fazlası,
inşallah daha fazlasını da yapacağız. 
“Demir
yollarında ve kara yollarında kilometre başına bakım masrafları arttı.” dendi,
yüzde yüz doğru bir tespit. Sebebi: Yüz sene önce yapılan demir yollarını
kaderine terk etmiştik, bakım yapmıyorduk; kara yollarını kaderine terk
etmiştik, bakım yapmıyorduk. Biz şimdi bakımları, iyileştirmeleri,
modernizasyonu yaptığımız için elbette ki bakım masrafları artacaktır, artıyor,
nitekim bunun gereğini yapıyoruz.
Sayın Başkanım,
60’a göre söz almalarda da sorular soruldu, bana birkaç dakika müsaade
ederseniz hemen bitireyim.
Değerli
arkadaşlar, “Yolları böldünüz, gönülleri birleştirdiniz diyorsunuz ama toplumu
ikiye böldünüz.” dediniz. Doğrusu bunu kim yaptı bilmiyorum ama benim bildiğim,
geçmişte Kars şehir değildi, geçmişte Ağrı şehir değildi, batıda yapılıyor
doğuya “gerek yok” deniyordu. 
(Mikrofon
otomatik cihaz tarafından kapatıldı)
BAŞKAN – Lütfen
Sayın Bakan, iki dakikada tamamlayın hepsini.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Bu ülke seksen bir ili
birbirinden ayırmayarak her yere aynı kalitede, aynı konforda hizmet götürerek
işte herkesi birleştiriyor. (AK PARTİ sıralarından alkışlar) 
HAYDAR AKAR (Kocaeli)
- Kocaeli hariç, Kocaeli hariç.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - Bu ülke hava yolunu
halkın yolu yaparak Yüksekova’daki annemizin de İstanbul’daki çocuğuna
gitmesini sağlıyor.
HAYDAR AKAR
(Kocaeli) - Sayın Bakan, Kocaeli’ye getirmiyorsunuz.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - Bu ülke bilişim
sektöründe çok yol alarak ninenin torunuyla görüntülü konuşmasını sağlıyor.
Onun için çok şey söylemeyeyim ama yani…
HALUK PEKŞEN
(Trabzon) – Trabzon’a bir gelin Sayın Bakan.
ÖZKAN YALIM
(Uşak) - Sayın Bakan, somut bir soru sordum.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - Değerli arkadaşlar,
müsaadenizle, burada seksen dakika boyunca sorular soruldu, onlara cevap vereyim.

“Osmangazi
Köprüsü erken bitti, niye garanti veriyorsunuz?” Yap-işlet-devreti bilenler,
yap-işletin ne demek olduğunu bilenler, işler erken bitince milletin hizmetine
sunularak ülke olarak katma değer oluşturulmasının ne demek olduğunu bilenler
zaten bunun böyle olduğunu bilir. 
ÖZKAN
YALIM (Uşak) – Günde 23 bin araç geçmediğinden dolayı Türkiye’ye verdiği zararı
ne yapacağız? 
ONURSAL
ADIGÜZEL (İstanbul) – TELEKOM, TELEKOM Başkan! Sayın Bakan, TELEKOM!
ÖZKAN
YALIM (Uşak) – Günde 23 bin araç geçmiyor. 
ONURSAL
ADIGÜZEL (İstanbul) – BOTAŞ…
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - Değerli arkadaşlar,
soru çok ama “Sendika.org sitesi niye 60 kere kapatıldı?” 62 kere kapatılmış,
60 da değil. Niye? Çocuklara cinsel taciz, müstehcenlik, fuhuş ve kumar
oynanması dâhil bütün bunlara imkân sağlandığı için yasaklamışız. (AK PARTİ
sıralarından alkışlar)
ONURSAL
ADIGÜZEL (İstanbul) – Hiç bakmamışsınız, hiç!
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - Yetmiyor, Atatürk
aleyhine suçlar işlemişler; yasaklamışız, yasaklamaya devam edeceğiz, bu konuda
hiç şüpheniz olmasın. 
TELEKOM’la
ilgili benim ağzımdan denildi ki “Bakan bütçede dedi ki ‘TELEKOM kefil olmuş.’”
Değerli arkadaşlar, TELEKOM hiçbir şeye kefil olmamıştır, hiçbir borcu yoktur
ancak TELEKOM’un ortağı kendi hisselerine dayanarak borç almıştır. Şüpheniz
olmasın ki TELEKOM bizim gözbebeğimizdir, verdiğimiz her türlü desteklerle çok
iyi durumdadır, çok iyi durumda olmaya devam edecektir. Ha “Hiç yatırım
yapılmadı.” denildi, şu ana kadar 28 milyarın üzerinde yatırım yapmış.
(Mikrofon
otomatik cihaz tarafından kapatıldı)
ÖZKAN
YALIM (Uşak) – Artık siz Doğu’ya yatırım yapıyorsunuz, Ege’ye yatırım
yapmıyorsunuz yani Sayın Bakan. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - Değerli Başkanım, bir
dakika daha istirham ediyorum ve bitiriyorum müsaadenizle. 
BAŞKAN
– Lütfen, tamamlayalım, bitirelim artık. 
ÖZKAN
YALIM (Uşak) – Bir iki yıl önce bitmesi gereken Uşak çevre yolu hâlâ bitmedi.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Arkadaşlar, arkadaş,
cümlenin başı şu, cümlenin başı şu: “Biz AK PARTİ iktidarı olarak millete
hizmetkâr olacağız.” dedik “Halka hizmeti Hakk’a hizmet bilerek çalışacağız.”
dedik ve ondan korkup, bundan korkup iş yapmamazlık etmeyeceğiz. Kimden
korkacağız? Vatandaştan ve yüce Rabb’imden. (AK PARTİ sıralarından alkışlar) Bu
konuda hiç şüpheniz olmasın ki eğer işimizin gereğini yapmamış olursak asıl
korkmamız lazım; onun için 4.966 ihale yapmışız, bunun 155’i 21’inci maddeye
göre. 362 değişik firma çağırmışız, 120 tanesi ihale kazanmış; öyle 3 firma, 5
firma yok ve yine burada talihsiz bir açıklamaydı “Yüce Divanın koridorlarını
görmek” Yüce Divanın koridorlarını görmekten korkanlar iş yapmaz zaten. (AK PARTİ
sıralarından “Bravo” sesleri, alkışlar) Biz milletimize güveniyoruz, kendimize
güveniyoruz. Nitekim, bir belgeyle ilgili burada konuşuldu. Savcılık soruşturma
yapmış, Azerbaycan’dan belgeleri istemiş ve belgelerde herhangi bir sıkıntı
olmadığını görüp…
(Mikrofon
otomatik cihaz tarafından kapatıldı) 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - …”Kovuşturmaya,
soruşturmaya gerek yoktur.” demiştir, bunu da söyleyeyim.
ÖZKAN YALIM
(Uşak) – Ama sorumuza cevap vermedin Sayın Bakan.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - Değerli arkadaşlar,
emeği geçen çok arkadaşım var. Arkadaşlarıma teşekkür ederek… Komisyondan
başlamak üzere sizin katkılarınıza teşekkür ediyorum. Bütçemiz inşallah
hayırlı, uğurlu olsun. Saygılar sunuyorum. (AK PARTİ sıralarından alkışlar)
BAŞKAN –
Teşekkür ediyorum Sayın Bakan. 
Sayın Özkoç…
ENGİN ÖZKOÇ
(Sakarya) – Sayın Başkanım, hatip, soru soran arkadaşlarımızın konuşmalarını
amacı dışında farklılaştırarak ifade edip bizim arkadaşlarımıza sataşmada
bulunmuştur. Onursal Adıgüzel… (AK PARTİ sıralarından gürültüler)
TÜLAY KAYNARCA
(İstanbul) - Sataşma yok. 
BAŞKAN – Bir
saniye, bir saniye… 
Kimin ismini
zikretti? Neden sataştı?
ONURSAL ADIGÜZEL
(İstanbul) – Ben TELEKOM’dan bahsettim ve Bakanın konuşması…
BAŞKAN – Şimdi,
TELEKOM’dan sadece siz bahsetmiyorsunuz, herkes bahsediyor. 
ALİ ŞEKER
(İstanbul) – “Sendika.org” dedi. 
ONURSAL ADIGÜZEL
(İstanbul) – Bir dakika, söyleyebilirim Sayın…
BAŞKAN -
İsminizi verdi mi?
ONURSAL ADIGÜZEL
(İstanbul) – Sayın Başkan, bir kelime…
BAŞKAN – Şimdi,
eğer grubunuza yönelik ya da şahsınıza yönelik bir şey varsa bana söyleyin.
Yoksa herkes tek tek “Ben şundan bahsettim…” Sayın Özkoç, takdir edersiniz ki
bu doğru bir usul değil. Ben bunu sataşma gerekçesi olarak görmedim. Sizden…
ENGİN ÖZKOÇ
(Sakarya) – Efendim…
BAŞKAN –
Buyurun.
ENGİN ÖZKOÇ
(Sakarya) – Konuşmacı hatip, defalarca, bizim arkadaşlarımızın sorduğu soruları
amacı dışına çıkartıp çarpıtarak ifade etmiştir.
BAŞKAN –
Kesinlikle… 
ENGİN ÖZKOÇ
(Sakarya) – Defalarca yapmıştır.
BAŞKAN - Sayın
Özkoç, hayır. 
ONURSAL ADIGÜZEL
(İstanbul) – “Sendika.org”ta…
BAŞKAN - Hiçbir
isim kullanmadı, isim zikretmedi. 
ALİ ŞEKER
(İstanbul) – “Sendika.org”u soran var.
BAŞKAN - Kim
sordu, ne sordu, onları bilemiyoruz. 
ALİ ŞEKER
(İstanbul) – İtham etti yani.
BAŞKAN -
Tutanakları çıkartır bakarız. Ne zamana gelir, bilemiyoruz onu da. 
MAHMUT TANAL
(İstanbul) – Sayın Başkan, ima etti.
ONURSAL ADIGÜZEL
(İstanbul) – Sayın Başkan, “Sendika.org”u anlatırken ve kendi bütçe konuşmasını
anlatırken zaten direkt atıf yaptı.
BAŞKAN – Hayır
Sayın Adıgüzel, lütfen, istirham ediyorum…
ALİ ŞEKER
(İstanbul) – “Sendika.org”u itham etti. 
BAŞKAN – Sizin…
Sayın…
MAHMUT TANAL
(İstanbul) – O cümleyle o milletvekili anlaşılıyor.
BAŞKAN –
Grubunuza yönelik herhangi bir şey varsa ya da bire bir de şahıs olarak
herhangi bir şahsı ilzam eden bir şey varsa ona söz veririm.
ALİ ŞEKER
(İstanbul) – “Sendika.org”u itham etti, yanlış bilgi verdi.
BAŞKAN - Ama
onun dışında, böyle, herkesin sorduğu soruya “Sayın Bakan cevap verdi.” diye
herkes gelsin burada, o zaman, sataşmadan söz alsın; Sayın Özkoç, böyle bir
usul var mı ya?
ENGİN ÖZKOÇ
(Sakarya) – Sayın Başkan, böyle bir şey yapmadığımı siz de gayet iyi
biliyorsunuz.
BAŞKAN – Siz
öyle diyorsunuz: “Arkadaşlarımızın sorduğu sorulara Sayın Bakan cevap verdi,
arkadaşlarımızın sorularını yanlış yorumladı.” 
ENGİN ÖZKOÇ
(Sakarya) – Ancak Sayın Bakanı dakikalarca kürsüde idare ettiniz. Cumhuriyet
Halk Partisini kasteden sözler söylüyor. Kürsüde sataşma…
BAŞKAN – Ne söyledi?
Bana söyleyin, tamam, ne söyledi?
HALUK PEKŞEN
(Trabzon) – Sayın Başkan, benim iddia ettiğim bir konuda…
ALİ ŞEKER
(İstanbul) – Gerçek dışı beyanlar söyledi ya.
BAŞKAN – Hangi
gerçek dışı beyan?
ALİ ŞEKER
(İstanbul) – “Sendika.org”ta öyle bir şey yok.
BAŞKAN – Tamam,
grup adına Sayın Pekşen mi, kim konuşacak? Bir kişi…
ENGİN ÖZKOÇ
(Sakarya) – Evet.
BAŞKAN – Tamam,
Sayın Pekşen, buyurun, grup adına.
MEHMET MUŞ
(İstanbul) – Sayın Başkan, böyle bir usul yok. “Sayın Bakanın cevabını
beğenmedik.” diye sataşma mı olur? Sayın Başkan, lütfen…
BAŞKAN –
Buyurun.
IV.- SATAŞMALARA İLİŞKİN KONUŞMALAR (Devam)
10.- Trabzon Milletvekili Haluk Pekşen’in, Ulaştırma,
Denizcilik ve Haberleşme Bakanı Ahmet Arslan’ın 503 sıra sayılı 2018 Yılı Bütçe
Kanunu Tasarısı ile 504 sıra sayılı 2016 Yılı Kesin Hesap Kanunu Tasarısı’nın
altıncı tur görüşmelerinde Hükûmet adına yaptığı konuşması sırasında Cumhuriyet
Halk Partisine sataşması nedeniyle konuşması
HALUK PEKŞEN
(Trabzon) – Sayın Başkan, saygıdeğer milletvekilleri; “Sayın Bakanın
cevaplarını beğenmedim.” diye hiç söz almadım. Sayın Bakanın açıklamalarına
birkaç tane de ben soru sorayım Sayın Bakan…
MEHMET MUŞ
(İstanbul) - Ya, sataşmalar vardı? 
HALUK PEKŞEN
(Devamla) – Aynı zamanda sataşmaya cevap veriyorum. 
MEHMET MUŞ
(İstanbul) - Böyle bir usul yok Sayın Başkan.
HALUK PEKŞEN
(Devamla) - Sayın Bakan, iktidarınızın döneminde kaç tane hava yolu şirketinin
battığını biliyor musunuz? Ben söyleyeyim: 15 tane hava yolu şirketi
batırdınız. 
MEHMET MUŞ
(İstanbul) – Geçen hafta anlattın Sayın Pekşen bunları.
HALUK PEKŞEN
(Devamla) - Bu iktidarınız dönemindeki uçan yolcu sayısının 2001 yılında
devletin planladığı bir sayı olduğunu biliyor musunuz Sayın Bakanım? 
Peki, başka bir
şey daha sorayım: Sayın Bakan, sizin az önce söylediğiniz o belgenin sahte
olmadığına dair savcılığın takipsizlik kararı var ya, o takipsizlik kararıyla
ilgili Karayolları Genel Müdürlüğünün Dışişleri Bakanına sormuş olduğu sorunun,
Dışişleri Bakanlığından gelmiş olan, Azerbaycan Hükûmetinden alınmış olan
cevabını bize gönderir misiniz, alabilir miyiz sizden? Biz de öğrenmek
istiyoruz. Gerçekten, o belge Türkiye'de çok ciddi bir tartışma konusu.
Savcılığa o Azerbaycan’dan belge gelmiş mi, görmek istiyoruz o belgeyi de. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Savcılık raporunu
gönderirim. 
HALUK PEKŞEN
(Devamla) - Bir başka konu da şu: Sayın Bakan, bu Sivil Havacılıkta o
“Türkiye'nin yüz akı” olan arkadaş sizin Hükûmetinizden önce de yine IATA’da
Türkiye'nin seçtirmiş olduğu çok başarılı bir bürokrattır. İktidarınız on beş
yılında genel müdür yardımcısıydı. O zaman da genel müdür yardımcısı, şu anda
da genel müdür yardımcısı. Dünya sivil havacılığını yönetiyor ama Sivil
Havacılık Genel Müdürü olarak onu atamadınız. Peki, Sivil Havacılık Genel Müdürlüğünde
atadıklarınızı bir araştırır mısınız? İlzam etmek istemiyorum, bir hukukçuyum,
nezaket içerisinde söyleyeceğim, bağlayıcılığı olmasın diye söylüyorum ama
İçişleri Bakanlığıyla bir görüşün. Oraya atanmış olanlar Silahlı Kuvvetlerden
hangi gerekçeyle atılmışlar acaba? Bir onları da araştırın, bir de onlara
bakalım Sayın Bakan. 
Peki, ben bir
şey daha sorayım: Sayın Bakan, bu davet usulüyle vermiş olduğunuz 21/b’ye göre
firmaların bir kısmını açıkladınız. 144 milyar dolarlık iş vermişsiniz. Ben de
öğrenmek istiyorum: Bu 144 milyar doların kaç milyar doları davet usulüyledir?
Teşekkür
ediyorum, saygılar sunuyorum. (CHP sıralarından alkışlar)
BAŞKAN –
Teşekkür ediyorum.
MEHMET MUŞ
(İstanbul) – Sayın Başkan, böyle bir usul yok.
HÜSNÜYE ERDOĞAN
(Konya) - Soruları yerinizden sorsaydınız. 
II.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
A) DIŞİŞLERİ BAKANLIĞI (Devam) 
1) Dışişleri Bakanlığı 2018 Yılı Merkezî Yönetim Bütçesi
2) Dışişleri Bakanlığı 2016 Yılı Merkezî Yönetim Kesin
Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Bütçesi
2) Ekonomi Bakanlığı 2016 Yılı Merkezî Yönetim Kesin Hesabı
C) SAĞLIK BAKANLIĞI (Devam)
1) Sağlık Bakanlığı 2018 Yılı Merkezî Yönetim Bütçesi
2) Sağlık Bakanlığı 2016 Yılı Merkezî Yönetim Kesin Hesabı
Ç) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2018
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2016
Yılı Merkezî Yönetim Kesin Hesabı
D) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2018 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2016 Yılı Merkezî
Yönetim Kesin Hesabı
E) TÜRKİYE SAĞLIK ENSTİTÜLERİ BAŞKANLIĞI (Devam) 
1) Türkiye Sağlık Enstitüleri Başkanlığı 2018 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2016 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2016 Yılı Merkezî Yönetim
Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2016 Yılı Merkezî Yönetim
Kesin Hesabı
Ğ) ULAŞTIRMA, DENİZCİLİK VE HABERLEŞME BAKANLIĞI (Devam) 
1) Ulaştırma, Denizcilik ve Haberleşme Bakanlığı 2018 Yılı
Merkezî Yönetim Bütçesi
2) Ulaştırma, Denizcilik ve Haberleşme Bakanlığı 2016 Yılı
Merkezî Yönetim Kesin Hesabı
H) KARAYOLLARI GENEL MÜDÜRLÜĞÜ (Devam)
1) Karayolları Genel Müdürlüğü 2018 Yılı Merkezî Yönetim
Bütçesi
2) Karayolları Genel Müdürlüğü 2016 Yılı Merkezî Yönetim
Kesin Hesabı
I) BİLGİ TEKNOLOJİLERİ VE İLETİŞİM KURUMU (Devam)
1) Bilgi Teknolojileri ve İletişim Kurumu 2018 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2016 Yılı Merkezî
Yönetim Kesin Hesabı
İ) SİVİL HAVACILIK GENEL MÜDÜRLÜĞÜ (Devam)
1) Sivil Havacılık Genel Müdürlüğü 2018 Yılı Merkezî Yönetim
Bütçesi
2) Sivil Havacılık Genel Müdürlüğü 2016 Yılı Merkezî Yönetim
Kesin Hesabı

BAŞKAN – Şimdi
söz sırası Dışişleri Bakanı Sayın Mevlüt Çavuşoğlu’ndadır.
Buyurun Sayın
Çavuşoğlu. (AK PARTİ sıralarından alkışlar)
ÖZKAN YALIM
(Uşak) - Ulaştırma Bakanı bizim sorularımıza cevap vermedi Sayın Başkan. (AK
PARTİ sıralarından gürültüler) Ha “bitti” diyorsunuz ama yol bitmedi, çevre
yolu bitmedi!
BAŞKAN – Sayın
milletvekilleri… Sayın Yalım…
ÖZKAN YALIM
(Uşak) – Ama benim sorularıma cevap vermedi.
BAŞKAN –
İstirham ediyorum… Sayın Bakanı kürsüye davet ettim. 
MAHMUT TANAL
(İstanbul) – Efendim, Sayın Muş meşgul ediyor. 
BAŞKAN – Lütfen,
sessizce dinleyin, varsa cevabınız, sataşmadan söz isterseniz değerlendiririz,
eğer sataşma varsa da söz veririz.
Buyurun Sayın
Bakanım.
DIŞİŞLERİ BAKANI
MEVLÜT ÇAVUŞOĞLU (Antalya) – Çok teşekkür ediyorum Sayın Başkan. Sizi ve yüce
Meclisimizin çok değerli üyelerini saygıyla, sevgiyle selamlıyorum. 
Bakanlığımızın
bütçesi üzerinde gerek Bütçe Komisyonunda gerekse bugün Genel Kurulda görüş
belirten, katkı sağlayan tüm arkadaşlarıma çok teşekkür ediyorum. Elbette dış
politika millî politikadır ve dış politikada iktidar, muhalefet milletçe bir
bütün olarak hareket etmemizde her zaman fayda vardır. 
Geçtiğimiz bir
yıl yani bir önceki bütçe tartışmasından bu yana geçen bir yıl Türkiye için ve
dünya için de kolay bir yıl olmadı, hele hele bizim gibi zor bir coğrafyada
yaşayan ülkeler için çok kolay olmadı ama olumlu gelişmeler de var. Geçen sene
bu vakitler Halep’te bombalanan kadınları, çocukları konuşuyorduk ve oradan
insanları nasıl kurtardığımızı, kurtaracağımızı konuşuyorduk ama bugün
Suriye’de siyasi çözüme nasıl geçebiliriz, onu konuşuyoruz. Çünkü Türkiye’nin
öncülüğünde -Rusya’yı ve İran’ı da dâhil ederek- Astana süreci ve diğer, Soçi
sürecinde attığımız adımların neticesini aldık, çatışmalar büyük oranda
durduruldu ve güven artıcı adımların atılmasını sağlıyoruz; şimdi siyasi sürece
geçmek için, ülkeyi seçime hazırlamak için var gücümüzle çalışıyoruz. 
Türkiye, bu zor
süreçte de çok dinamik, çok yönlü, proaktif bir dış politika izledi ama dış
politikamızın temel prensiplerinden de hiç taviz vermedi. Her şeyden önce
girişimci ve insani bir dış politika izliyoruz. Girişimci dış politika, aslında
insanımızın girişimci ruhunu yansıtıyor, insani dış politika da Türk milletinin
vicdanını yansıtıyor ve ecdadımızdan aldığımız da bir mirastır, bunu hep
birlikte yürütmeye çalışıyoruz. (AK PARTİ sıralarından alkışlar) Elbette
“Yurtta sulh, cihanda sulh.” ilkesinden de hiçbir zaman vazgeçmedik. Bu demek
değildir ki herkesle her gün dost olacaksınız, ilelebet dost olacaksınız ya da
tam tersi, herkesle sürekli dost olmayacaksınız. Dış politikada, uluslararası
ilişkilerde bir tek prensip vardır: Sürekli dost da olmaz, sürekli düşman da
olmaz. Dolayısıyla, doğruları söylerseniz, yanlışların karşısında dik durursanız
dostunuz da artar, düşmanınızın sayısı da artar. Biraz önce çok değerli
Ulaştırma, Denizcilik ve Haberleşme Bakanımız güzel bir haberi bizlerle
paylaştı. Siz diyorsunuz ki: “Türkiye'nin itibarı sarsılıyor.” Hayır,
Türkiye’yi kıskananlar var, çekemeyenler var, karşı olanlar var, bunları
görüyoruz. İşte, Almanya’da hükûmet kuruluyor. Hükûmet programını açıklarken
“Türkiye'nin Avrupa Birliğine alınmaması birinci önceliğimiz, bunun için
müttefik arayacağız.” diyor. Şimdi, Almanya’yla bizim bir problemimiz mi var?
Yok.
ZİYA PİR
(Diyarbakır) – Avusturya o.
DIŞİŞLERİ BAKANI
MEVLÜT ÇAVUŞOĞLU (Devamla) – Özür dilerim, Avusturya. Teşekkür ediyorum
düzeltme için.
Şimdi, bu
Avusturya’yla bizim ne problemimiz var? Yok. Demek ki onlarda problem var.
Fakat diğer taraftan doğru olanların da yanında durursak, dik durursak
Türkiye'nin itibarı artıyor. Sayın Bakanımız söyledi, dünyadaki oy kullanan
ülkelerin dörtte 3’ünün oyunu alarak tekrar Uluslararası Denizcilik Örgütüne
seçildik. Aynı şekilde UNESCO’nun İcra Komitesine aday olduk, Avrupa’dan
bizimle beraber 4 ülke yarıştı ve UNESCO’ya üye olan dünyadaki ülkelerin üçte
2’sinin oyunu alarak, Almanya gibi bir ülkeyi saf dışı bırakarak seçildi
Türkiye Cumhuriyeti devleti. (AK PARTİ sıralarından alkışlar) Türkiye'nin itibarı
olmasa bu seçimleri nasıl kazanacak? Dünyadaki ülkelerin üçte 2’sinin oyunu bir
seçimde almak her ülkenin harcı değildir, başarabileceği bir şey değildir.
Almanya gibi dünyanın en güçlü ülkelerinden birisi bile başaramamıştır.
Dolayısıyla, biz doğru bildiğimiz istikamette emin adımlarla ilerleyeceğiz.
MUSTAFA ILICALI
(Erzurum) – Bakanım, 2026 Kış Olimpiyatları için de destek bekliyoruz.
DIŞİŞLERİ BAKANI
MEVLÜT ÇAVUŞOĞLU (Devamla) – Evet, olimpiyatları da inşallah Erzurum’a
kazandıracağız Mustafa Bey. (AK PARTİ sıralarından alkışlar)
Dolayısıyla,
değerli arkadaşlar, istikametimizden şaşmıyoruz. Elbette bir yıl içinde olduğu
gibi bundan sonraki süreçte de Türkiye'nin uluslararası camiada itibarının
artırılması için çalışacağız, açılım politikalarımızı devam ettireceğiz ve en
son Asya’da ASEAN’da statü elde ettik, ortaklık statüsü. Afrika’da büyükelçilik
sayımız 41’e yükseldi, geçen sene 39 diyorduk. Latin Amerika açılımımız devam
ediyor, Asya Pasifik açılımlarımız devam ediyor, en az gelişmiş ülkelere yönelik
politikalarımız devam ediyor. Uluslararası örgütler nezdinde Medeniyetler
İttifakı gibi, Barış İçin Arabuluculuk gibi inisiyatiflerin eş başkanlıklarını
başarılı bir şekilde sürdürüyoruz. Ama mücadele de ediyoruz. Neyle mücadele
ediyoruz? Yurt içinde olduğu gibi, yurt dışında da teröristlerle, terör
örgütleriyle mücadele ediyoruz. PKK’yla Türkiye içinde nasıl mücadele ediyorsak
Irak’ta da mücadele ediyoruz, Suriye’de de mücadele ediyoruz, Avrupa’da da
mücadele ediyoruz, özellikle faaliyet gösterdiği ülkelerde de onlarla mücadele
ediyoruz. Avrupa Parlamentosunun, en son, özellikle PKK’yı Avrupa binalarına
sokmama kararını da olumlu karşılıyoruz. Bu konuda da çok ciddi girişimler
yaptık. (AK PARTİ sıralarından alkışlar) 
15
Temmuz hain darbe girişimini gerçekleştiren FETÖ’yle de mücadelemizi sonuna
kadar sürdüreceğiz, milletimize sözümüz var ve FETÖ’yle mücadelemizi esasen beş
temel eksende yürütüyoruz.
Birincisi:
FETÖ’nün üyelerinin, teröristlerinin değişik ülkelerde yakalanması ve bize
teslim edilmesi. Çok sayıda ülkeden FETÖ’ye bağlı, darbeyle de yakından ilgisi
olan teröristleri teslim aldık. 
İkinci
ise FETÖ terör örgütünü, terör örgütü olarak uluslararası alanda ilan etmektir.
Geçen seneden bu yana İslam İşbirliği Teşkilatında, aynı şekilde -burada arkadaşlarıma
da özellikle teşekkür ediyorum- Asya Parlamenterler Asamblesinde, yine İslam
İşbirliği Teşkilatı Parlamento Birliğinde FETÖ’yü terör örgütü ilan ettirdik.
(AK PARTİ sıralarından alkışlar) Birleşmiş Milletler organlarından FETÖ’nün
kuruluşlarını, tüm o gazetecilerini, vakıflarını, hepsini attırdık. Şimdi
AGİT’ten de attırıyoruz. Bir komisyon kurdurduk, bir panel, artık, AGİT
toplantılarına katılacak sivil toplum örgütlerini inceleyecek ve içindeki
teröristleri ayıklayacağız. Dolayısıyla FETÖ’yle mücadeleyi sonuna kadar devam
ettireceğiz ve “Türk” ismini kullanmalarına müsaade etmiyoruz. Türk Bayrağı’nı
suistimal etmelerine izin vermiyoruz. Türk Bayrağı’nı şerefliler, şerefli
insanlar en yükseklerde, burçlarda taşıyabilir; şerefsiz insanlara Türk Bayrağı’nı
suistimal etme fırsatını hiçbir zaman vermeyeceğiz. (AK PARTİ sıralarından
alkışlar) 
HAYDAR AKAR
(Kocaeli) – Sayın Bakan, Zarrab da kullandı Türk Bayrağı’nı. 
DIŞİŞLERİ BAKANI
MEVLÜT ÇAVUŞOĞLU (Devamla) – Değerli arkadaşlar, aynı şekilde, yurt dışındaki
FETÖ’ye iltisaklı kuruluşların kapatılması, okulların kapatılması ya da Maarif
Vakfına devredilmesi için tüm arkadaşlarımızla yoğun çalışmalarımızı
sürdürüyoruz. Ve milletimize söz verdiğimiz gibi, bu hainler nerede olursa
olsun bunların peşini bırakmayacağız. 
Bizim Avrupa
Birliğiyle bir sorunumuz yok ama Avrupa Birliği şunu anlamalı: Avrupa Birliği
Avrupa’dan büyük değildir. Büyük Avrupa, Avrupa Birliğinden büyüktür; tıpkı
Cumhurbaşkanımızın söylediği gibi, dünyanın beşten büyük olduğu gibi. Avrupa
Birliği bunu anlayamıyor, büyük Avrupa’yı göremiyor, vizyonu göremiyor ve diğer
ırkçı akımlarla, yabancı düşmanlığı, İslam düşmanlığı gibi akımlarla Avrupa güç
kaybediyor. Ve bu trendi tersine çeviremezsek, bizim desteklerimize rağmen
çeviremezse Avrupa Birliğinin geleceği de pek aydınlık değil, maalesef.
Dolayısıyla, biz güçlü bir Avrupa, güçlü bir Avrupa Birliği istiyoruz; çifte
standartlardan uzak, ikiyüzlülükten uzak.
Türkiye
düşmanlığının… Siz sanıyor musunuz ki sadece Erdoğan düşmanlığı? Doğru, güçlü
Türkiye’nin güçlü lideri Recep Tayyip Erdoğan doğruları söylediği için ve dik
durduğu için düşmanı da artıyor. Fakat, en son Norveç’te ki Norveç Hükûmetinin
ve NATO Genel Sekreterinin burada bir kabahati yok, soruşturma da yapılıyor,
onlar da açıkça özür dilediler, Recep Tayyip Erdoğan’la birlikte
cumhuriyetimizin kurucusu Gazi Mustafa Kemal Atatürk’ü düşman olarak hedefe
koymalarının sebebi, esasen, bunlardaki, onu yapanlar ve bunu
destekleyenlerdeki Türkiye düşmanlığı, Türk düşmanlığı ve İslam düşmanlığıdır.
Sadece Recep Tayyip Erdoğan düşmanlığıyla basite indirgemeyelim arkadaşlar, bu
kadar basit değil. Bunu her platformda bir kardeşiniz olarak görüyorum ve bunu
gerçekten böyle görmenizi tavsiye ediyorum. Sadece hükûmete indirgemeyin,
yanılırız. 
Bazı sorunların
çözülmesi için de yoğun çaba sarf ettik. Mesela, Kıbrıs bunlardan bir tanesi.
Çözülmedi ama sorumlusu biz değiliz. Rum tarafı bu parametrelerle yani o günkü
parametrelerle bir çözüm istemedi; yönetimi, gücü, ekonomiyi Türklerle
paylaşmak istemediği için çözüm olmadı. Bu parametrelerle de bir çözüme
ulaşamayacağımız kanaatine vardık. Dolayısıyla, artık bundan sonra hangi adımı
atacağımız, ne yapacağımız konusunda Kuzey Kıbrıs Türk Cumhuriyeti’yle de
hemfikir olduk. Şimdi güneyde ve kuzeyde seçimler var, seçim öncesi zaten
bunları tartışmanın bir anlamı yok, seçim malzemesi yapılamaz, bu millî bir
politikadır. Dolayısıyla, özellikle KKTC’deki seçimlerden sonra oturacağız,
konuşacağız, birlikte neler yapacağımızı inşallah değerlendireceğiz. Ama bu süreçte
tabii ki KKTC’nin tanıtımı için adım atmamız lazım ama Kuzey Kıbrıs Türk
Cumhuriyeti’ni zaten Türkiye tanıyor, Meclisten yeni bir tanıma kararı
çıkarmaya gerek yok ama pasaportunun daha fazla ülkede geçerli olması için,
daha fazla ülkede, şehirde temsilcilik açılması için hep birlikte -iktidar,
muhalefet- çalışalım çünkü Kuzey Kıbrıs Türk Cumhuriyeti üzerindeki
izolasyonların kalkması gerekiyor, Avrupa Birliği bu konuda da sözünde durmadı.

Değerli
arkadaşlar, Türkiye bugün MIKTA’nın Dönem Başkanlığını yürütüyor, Asya
Parlamenterler Asamblesinin Dönem Başkanlığını yürütüyor İslam İşbirliği
Teşkilatının Zirve Başkanlığını Cumhurbaşkanımız yürütüyor, D8 Dönem
Başkanlığını yürütüyor. Elbette tüm bu örgütlerin daha faal, daha aktif olması
gerekiyor. Bunların reforme edilmesi için de yoğun çaba sarf ediyoruz ve aktif
dönem başkanlıklarını arkadaşlarımızla yoğun çalışarak başarılı bir şekilde
sürdürmeye çalışıyoruz ve insani dış politikamızı tüm dünya geneline yaymaya
çalışıyoruz. Bakınız, Rohingya’daki ve Bangladeş’teki o Müslüman kardeşlerimize
biz elimizi uzatmasaydık kimse oraya gitmezdi. Cumhurbaşkanımız gür sesiyle
onların sorunlarını dünyanın huzuruna yani Birleşmiş Milletlere ve tüm dünya
kamuoyuna duyurmasaydı dünya hâlâ görmezden gelecekti. Sayın Cumhurbaşkanımızın
talimatıyla, Sayın Emine Erdoğan Hanımefendi’yle beraber oraya gittik, o
insanların hangi şartlarda olduğunu gördük. Gelecek hafta Başbakanımız Binali
Yıldırım Bey de inşallah oraya gidecek. Başbakan Yardımcımız Recep Akdağ da
gitti. Bir taraftan hem Myanmar hem Bangladeş’teki bu kardeşlerimize insani
yardımları götürüyoruz hem de kalıcı bir çözüm bulmak için uluslararası
camiayla beraber yoğun çaba sarf ediyoruz. 
Değerli
arkadaşlar, iki tane konuyu sizlerle beraber -sizler de gündeme getirdiniz-
değerlendirmek istiyorum. Bunlardan bir tanesi, Kudüs konusu. Kudüs, maalesef,
İsrail’in işgali altında, hem de uzun bir zamandır. Cumhurbaşkanımız tüm
konuşmalarında haritada gösteriyor. Bugün Amerika’nın aldığı karar,
uluslararası hukuka aykırıdır, Birleşmiş Milletler kararlarına aykırıdır ve bu
konuda da zaten Meclisimizde de görüş ayrılığı yoktur; Amerika’nın bu yanlış
adımdan vazgeçmesi lazım, geri adım atması lazım. Amerika’nın attığı bu adım,
esasen bölgede kaosa yol açtı ve sorunları daha da karmaşık hâle getirdi. 
Biz İslam
İşbirliği Teşkilatı Zirve Başkanı olarak Cumhurbaşkanımızın çağrısıyla çok
önemli bir zirve gerçekleştirdik. Ekmeleddin İhsanoğlu Bey de eski Genel
Sekreteri olarak ki bana göre gelmiş geçmiş en başarılı İslam İşbirliği Teşkilatı
Genel Sekreteriydi, tüm çalışmalarından dolayı kendisini bir kere daha tebrik
ediyoruz. (AK PARTİ ve MHP sıralarından alkışlar) Kendisinin de katılımıyla
çok…
MUSA ÇAM (İzmir)
– Cumhurbaşkanı adayı seçildiğinde bunları söylemiyordunuz ama Sayın Bakan. 
FEVZİ ŞANVERDİ
(Hatay) – Sen adını ezberleyemedin. 
DIŞİŞLERİ BAKANI
MEVLÜT ÇAVUŞOĞLU (Devamla) – Adaylıkta karşı karşıya kaldığın zaman
yarışabilirsin ama Mevlüt Çavuşoğlu’nu bilen herkes bilir, Antalya’da da A
partisi, B partisi değil, doğru yapan herkesi destekliyoruz, Antalya'da
Cumhuriyet Halk Partili belediye başkanlarını da destekliyoruz, MHP’li
arkadaşlarımızı da destekliyoruz. Doğruları söylemek lazım Musa Bey.
MUSA ÇAM (İzmir)
– Cumhurbaşkanı adayıyken söylemedik laf bırakmadınız. 
BAŞKAN – Musa
Bey, çam deviriyorsun, ona göre. 
ERTUĞRUL KÜRKCÜ
(İzmir) – Onlara destek, bize kayyumlar, değil mi?
DIŞİŞLERİ BAKANI
MEVLÜT ÇAVUŞOĞLU (Devamla) – Şimdi, orada çok önemli kararlar aldık ve
aldığımız bu kararların uygulanması için de hep birlikte çalışmamız lazım. Bir,
Amerika’yı bu kararından vazgeçirmemiz lazım; iki, bağımsız bir Filistin
Devleti’nin yani Doğu Kudüs’ün başkenti olduğu bağımsız bir Filistin
Devleti’nin tanıtımı için yoğun çaba sarf etmemiz lazım. 
LEZGİN BOTAN
(Van) – Kudüs’ü niye ikiye bölüyorsunuz ki?
DIŞİŞLERİ BAKANI
MEVLÜT ÇAVUŞOĞLU (Devamla) – Arkadaşlar, bizim aldığımız kararlar -Amerika o
kararı alır, bu kararı alır, hukuk dışıdır- Birleşmiş Milletler kararlarına,
Güvenlik Konseyi kararlarına uygundur, uluslararası hukuka uygundur. Şu anda
Kudüs işgal altındadır ve Kudüs'te bizim başkonsolosluğumuz var. Esasen 1925
yılında kurulmuştur. Osmanlı zamanında ve yine İngiliz mandası döneminde 9 tane
başkonsolosluk kurulmuş, 1 tane de Vatikan temsilciliği. O günden bu yana
maalesef, İsrail işgali olduğu için hiçbir ülkenin başkonsolosluğunun
açılmasına izin verilmemiştir. Biz 2005 yılından bu yana buraya büyükelçi
düzeyinde başkonsolosluk gönderiyoruz ve 2012 Birleşmiş Milletlerde gözlemci
üye statüsünden sonra da Filistin’in, büyükelçi başkonsolosumuz güven mektubunu
Filistin Devlet Başkanı Abbas’a sunmaktadır Ramallah’taki sarayında ve biz
Filistin mücadelesini ve Kudüs mücadelesini sonuna kadar hep birlikte inşallah
arkadaşlar, sürdüreceğiz, sürdürmemiz lazım. Bu konularda aldığımız kararların
takipçisi olalım ama lütfen Amerika’nın aldığı bir kararda bile iktidarı böyle
boşa düşürmek, ofsayta düşürmek ya da köşeye sıkıştırmak için bu tip şeyleri
kullanmayalım. 
Bu söylediklerim
aynı şekilde Ege adaları için de geçerlidir. Bakınız, CHP Genel Başkan
Yardımcısı bizim de eski mensubumuzdur ve kendisi de söyledi, “AK PARTİ
iktidarında bu adalar şöyle oldu, fiilî durum oldu diyemeyiz." dedi. Doğru
söyledi ve geçmişinden de bazı örnekler verdi, ben detaylara girmek istemiyorum
çünkü bu, hassas bir konu. Daha önce bu konu açıldığı zaman genel başkan
yardımcılarına dedim ki: Bu bir millî politikadır, hassas bir konudur, bu
konuda hamaset yapmayalım. Bu konuda iktidarı zora düşürmeye çalışmayalım, bunu
yaparsanız hiç zararlı çıkmayan iktidar partisi olur ve zararlı çıkan da
geçmişte buna göz yuman partiler olur dedim, dostane söyledim, Bütçede de
söyledim ve kapalı oturumsa kapalı oturum, aynı şekilde genel başkanlara gelip
bilgi verebilirim dedim. Davet ettiniz, tarih verdiniz de gelmedim mi?
ÖZTÜRK YILMAZ
(Ardahan) – Yok, biz 5-6 defa size ulaşamadık.
DIŞİŞLERİ BAKANI
MEVLÜT ÇAVUŞOĞLU (Devamla) – Ben size dedim ki: Ne zaman genel başkan çağırırsa
gelmeye hazırım. Ben genel başkana tarih vermem, ben Dışişleri Bakanıyım, gelen
muhalefet de olsa, görüşünü paylaşmasak da yer yer ağır da eleştirsek bir
partinin genel başkanına saygı duyarız. Ne zaman bizi çağırırsa, gerek MHP
Genel Başkanı gerekse CHP Genel Başkanı ne zaman çağırırsa geliriz. Hiç… 
AHMET YILDIRIM
(Muş) – Edirne’ye gidebilir misiniz? 
DIŞİŞLERİ BAKANI
MEVLÜT ÇAVUŞOĞLU (Devamla) – Bilmiyorum, sizde genel başkan var mı bilmiyorum
da…
ERTUĞRUL KÜRKCÜ
(İzmir) – 2 tane vardı, içeri attılar.
AHMET YILDIRIM
(Muş) – Edirne Cezaevine gidebilir misiniz?
DIŞİŞLERİ BAKANI
MEVLÜT ÇAVUŞOĞLU (Devamla) – Cezaevine gidemeyiz. (AK PARTİ sıralarından
alkışlar) 
ERTUĞRUL KÜRKCÜ
(İzmir) – Bunu alkışlayacak ne var Allah’ını seversiniz?
AHMET YILDIRIM
(Muş) – İnsan biraz mahcup olur, kızarır ya! Gülüyorsunuz.
DIŞİŞLERİ BAKANI
MEVLÜT ÇAVUŞOĞLU (Devamla) – Şimdi, arkadaşlar, bakınız…
AHMET YILDIRIM
(Muş) – Edirne Cezaevine de gider misiniz?
DIŞİŞLERİ BAKANI
MEVLÜT ÇAVUŞOĞLU (Devamla) – Bir saniye lütfen…
Bakınız, bu
konunun, bu sorunun sebebi nedir biliyor musunuz? Bu sorunun sebebi, 1914’te 6
devletin imzaladığı bir anlaşma var. 6 devlet kararı, hani adalar ona verildi,
buna verildi. 1923 Lozan Barış Anlaşması var, 1947 Paris Barış Anlaşması. Bu
anlaşmalarla Ege’de karasuları, kıta sahanlığı, uçuş, hava sahası, FIR hattı
dediğimiz hatlar belirlenmediği için bazı adacıklar konusunda boşluklar olmuş.
Türkiye “Bizim.” demiş, Yunanistan “Bizim.” demiş. Esasen 1996’ya kadar bu
sorun devam etmiş. Kardak sorunundan sonra Türkiye, bu sefer, Yunanistan’a
yazdığı yazılarla bu sorunu dile getirmiş. Kardak sorununa kadar, 1996’ya kadar
ne olduysa olmuştur. Tekrar ediyorum ve altını çiziyorum: 1996 Kardak krizinden
sonra adaların fiilî ve hukuki durumunda hiçbir değişiklik olmamıştır, ne
olduysa önce olmuştur. 
ÖZTÜRK YILMAZ
(Ardahan) – Ama işgal var, işgal, işgal sonuçta.
DIŞİŞLERİ BAKANI
MEVLÜT ÇAVUŞOĞLU (Devamla) – Ne olduysa önce olmuştur. 
ÖZTÜRK YILMAZ
(Ardahan) – E ne olursa olsun.
DIŞİŞLERİ BAKANI
MEVLÜT ÇAVUŞOĞLU (Devamla) – Bunun da sorumlusu AK PARTİ değildir. 
ÖZTÜRK YILMAZ
(Ardahan) – Ya siz hükûmetsiniz.
DIŞİŞLERİ BAKANI
MEVLÜT ÇAVUŞOĞLU (Devamla) – AK PARTİ’den önce iktidarda olan partilerdir. Sen
de söyledin ki “Atatürk’e kadar gider.” dedin. 
HAYDAR AKAR
(Kocaeli) – O başka bir şey. 
ÖZTÜRK YILMAZ
(Ardahan) – Ne ise ama bunu çözmek gerekiyor.
GÖKCEN ÖZDOĞAN
ENÇ (Antalya) – Karşılıklı konuşmasın Sayın Başkan, hiçbir şey anlamıyoruz. 
DIŞİŞLERİ BAKANI
MEVLÜT ÇAVUŞOĞLU (Devamla) – Evet, çözelim, bunu da çözelim ama lütfen AK PARTİ
döneminde işgal edilmiş gibi yalan bilgiler sunmayın. 
ÖZTÜRK YILMAZ
(Ardahan) – Biz hiçbir zaman…
DIŞİŞLERİ BAKANI
MEVLÜT ÇAVUŞOĞLU (Devamla) – Sizlere hangi bilgiler, yanlış bilgiler nereden
geliyor, biz bunları da biliyoruz. Dolayısıyla AK PARTİ’yi köşeye sıkıştırmak
için bu tür konuları suistimal etmeyin arkadaşlar. Size, Öztürk Bey’e şunu da söyledim:
Gelin oturum da yapalım, gelin Bakanlığa -çünkü arşivlerimizi alıp da sağa sola
götüremeyiz- arşivlerimizi gösterelim, kimin ne zaman ne sorumluluğu var,
bunları görsün. Bunları defalarca söyledim. Bunu yapmak yerine iktidarı köşeye
sıkıştırmaya çalışmayın.
(Mikrofon
otomatik cihaz tarafından kapatıldı) 
DIŞİŞLERİ BAKANI
MEVLÜT ÇAVUŞOĞLU (Devamla) – Sayın Başkanım, üç dakika daha…
BAŞKAN – Lütfen,
iki dakikada toparlayın.
DIŞİŞLERİ BAKANI
MEVLÜT ÇAVUŞOĞLU (Devamla) – Ulaştırma Bakanımıza üç dakika verdiniz.
Peki, ben size
şunu sormak istiyorum…
TÜRABİ KAYAN
(Kırklareli) – Bugüne kadar niye işgal edilmedi Sayın Bakan?
DIŞİŞLERİ BAKANI
MEVLÜT ÇAVUŞOĞLU (Devamla) – Daha önce işgal edildi beyefendi, 1996’dan önce!
Duymuyor musun! Anlamıyor musun! Sağır mısın! 
ENGİN ÖZKOÇ
(Sakarya) – Ama böyle olmaz ki!
DIŞİŞLERİ BAKANI
MEVLÜT ÇAVUŞOĞLU (Devamla) – 1996’dan önce işgal edildi beyefendi! (AK PARTİ
sıralarından alkışlar, CHP sıralarından gürültüler) 1996’dan önce, 1996’dan
sonra değil!
NİYAZİ NEFİ KARA
(Antalya) – Ne zamandır maden çıkarıyorlardı? Ne zamandır tatbikat
yapıyorlardı?
DIŞİŞLERİ BAKANI
MEVLÜT ÇAVUŞOĞLU (Devamla) – El kol hareketi yaparak konuşma be! El kol
hareketi yaparak konuşma! Adam gibi konuş!
ENGİN ÖZKOÇ
(Sakarya) – Sayın Başkan, lütfen…
BAŞKAN – Sayın
milletvekilleri, müdahale etmeyelim…
ENGİN ÖZKOÇ
(Sakarya) – Sayın Bakan, size hakaret eden yok, kesinlikle yanlış.
DIŞİŞLERİ BAKANI
MEVLÜT ÇAVUŞOĞLU (Devamla) – On defa söyledim, duymuyor musun! Duymuyor musun
1996’dan önce! Kendi genel başkan yardımcınız söyledi “Atatürk döneminde işgal
edilmiştir.” diye, ben söylemedim. 
ÖZTÜRK YILMAZ
(Ardahan) – Atatürk demedim.
HAYDAR AKAR
(Kocaeli) – Sayın Bakan, çok güzel gittiniz ama son dakikada…
DIŞİŞLERİ BAKANI
MEVLÜT ÇAVUŞOĞLU (Devamla) – Ama söylüyorum, anlatıyorum…
ENGİN ÖZKOÇ
(Sakarya) – Ama böyle davranılmaz.
HAYDAR AKAR
(Kocaeli) – Sayın Bakan, böyle olmaz ama.
DIŞİŞLERİ BAKANI
MEVLÜT ÇAVUŞOĞLU (Devamla) – Tamam, sussunlar, anlatayım o zaman.
BAŞKAN – Tamam
sayın milletvekilleri, istirham ediyorum… Bakın, güzel güzel gidiyordu,
hepinizin de katılacağı şeyler ifade ediyordu. Lütfen, müdahale etmeyelim.
ERTUĞRUL KÜRKCÜ
(İzmir) – Lastik patladı!
DIŞİŞLERİ BAKANI
MEVLÜT ÇAVUŞOĞLU (Devamla) – Peki, ben şimdi size bir soru sormak istiyorum:
İstikşafi görüşmeler ne zaman başladı? Rahmetli İsmail Cem döneminde.
Reddimiras yapacaksanız, ayrı bir şey. Neden? Çünkü Kardak sorunundan sonra
kıta sahanlığı, kara suları, ekonomik bilmem alanlar, hava sahası ve aidiyeti
belli olmayan adacıklar, adalar. Bunlar Yunanistan’la görüşmek için başlatıldı.
Yani bu sorunları bir bütün içinde, bir paket içinde Yunanistan’la görüşerek
nasıl çözeceğimize karar vermemiz lazım. Yani bunun alternatifleri var:
Diplomasi yoluyla çözebilirsiniz, uluslararası mahkemeye götürebilirsiniz,
asker gönderip adaların hepsini alabilirsiniz. 
HAYDAR AKAR
(Kocaeli) – Hadi alalım hep beraber!
DIŞİŞLERİ BAKANI
MEVLÜT ÇAVUŞOĞLU (Devamla) – Yani seçenekleri söylüyorum ben. 
HAYDAR AKAR
(Kocaeli) – Tamam, biliyorum.
DIŞİŞLERİ BAKANI
MEVLÜT ÇAVUŞOĞLU (Devamla) – Ama İsmail Cem döneminde –Allah rahmet eylesin-
diplomasi yolu seçilmiş. İstikşafi görüşmeler 7 tur yapılmış bizden önce, biz
de bu istikşafi görüşmelerin devam ettirilmesi kararı aldık ki Yunanistan’la
diplomasiyi sürdürüyoruz, bunlara bir çözüm bulmamız lazım. Sonuçta buradan
anlaşma çıkmazsa… 
(Mikrofon
otomatik cihaz tarafından kapatıldı) 
BAŞKAN – Lütfen,
bir dakikada toparlayın. Sayın Ulaştırma Bakanımızla aynı şeye ulaştırmış
olalım sizi de. 
DIŞİŞLERİ BAKANI
MEVLÜT ÇAVUŞOĞLU (Devamla) – Anlaşma çıkmazsa değerli arkadaşlar, yani biz
burada gene, biraz önce söylediğim gibi, istediğimiz alternatifi -yüce Meclis
karar alır- kullanırız ama bu, millî bir politikadır. Bu, sokakta konuşulacak
ve onu bunu zor durumda bırakacak bir konu değildir. Defalarca söylüyorum bakın
size, burada bizim hiçbir günahımız yok, ne olduysa 1996’dan önce oldu
arkadaşlar. Gelin, arşivlerle, belgelerle size bunları anlatalım. Çağırın,
genel başkanlar çağırsın gelip bizzat ben anlatayım arkadaşlar. Anlatalım ki… Biz,
şimdi, bir çalışma grubu kurduk askerlerle beraber, Millî Savunma Bakanlığında.
Ve oturuyoruz, konuşuyoruz; bu sorun nedir, ne adım atabiliriz? Gerginliği
artırmakta mı fayda var, azaltmakta mı fayda var? Biz bunların hepsini detaylı,
titiz çalışıyoruz ya. Bunlar millî konular. Biz de hamaset yaparız. Sizi
suçlamak çok kolay; açarım belgeleri veririm basına, kimin imzası var, kim
suistimal… 
KADİM DURMAZ
(Tokat) – Ver Sayın Bakan. 
ÖZTÜRK YILMAZ
(Ardahan) – Verin, verin.
DIŞİŞLERİ BAKANI
MEVLÜT ÇAVUŞOĞLU (Devamla) – Veririm yani ama bunlar doğru şey değil. 
ÖZTÜRK YILMAZ
(Ardahan) – Bizi tehdit etmeyin. 
DIŞİŞLERİ BAKANI
MEVLÜT ÇAVUŞOĞLU (Devamla) – Tehdit etmek için söylemiyorum ama doğru değil
diyorum. Bakın, bundan biz zarar görürüz Türkiye olarak sonuçta arkadaşlar.
Sonuçta, değerli arkadaşlar…
(Mikrofon
otomatik cihaz tarafından kapatıldı) 
BAŞKAN –
Teşekkür ediyorum Sayın Bakan. 
DIŞİŞLERİ BAKANI
MEVLÜT ÇAVUŞOĞLU (Devamla) – Açarsanız bir teşekkür edeyim efendim,
bitiriyorum. 
BAŞKAN –
Teşekkür edin efendim. 
DIŞİŞLERİ BAKANI
MEVLÜT ÇAVUŞOĞLU (Devamla) – Çok teşekkür ediyorum arkadaşlar özellikle
bütçemizi desteklediğiniz için. CHP grup başkan vekili, “Türkiye yüzde 11
büyüdü, işçiye de, emekliye de, onlara da pay düşsün.” dedi. Ben de diyorum ki:
Bizim Bakanlığın bütçesine de biraz pay düşsün. Bütçemizin artması gerekiyor
ama “Buna da şükür.” diyoruz. 
Çok teşekkür
ediyorum, saygılar sunuyorum. (AK PARTİ sıralarından alkışlar) 
BAŞKAN –
Teşekkür ediyoruz.
ENGİN ÖZKOÇ
(Sakarya) – Sayın Başkan… 
AHMET YILDIRIM
(Muş) – Sayın Başkan…
BAŞKAN – Bir
saniye, sırayla. 
Sayın Özkoç…
ENGİN ÖZKOÇ
(Sakarya) – Sayın Başkan, sayın hatip konuşması esnasında Sayın Öztürk Bey’in
adını da vererek…
BAŞKAN – Buyurun
Sayın Yılmaz. (CHP sıralarından alkışlar)
İki dakika süreyle…

Lütfen, yeni bir
sataşmaya mahal vermeyelim. 
IV.- SATAŞMALARA İLİŞKİN KONUŞMALAR (Devam)
11.- Ardahan Milletvekili Öztürk Yılmaz’ın, Dışişleri Bakanı
Mevlüt Çavuşoğlu’nun 503 sıra sayılı 2018 Yılı Bütçe Kanunu Tasarısı ile 504
sıra sayılı 2016 Yılı Kesin Hesap Kanunu Tasarısı’nın altıncı tur
görüşmelerinde Hükûmet adına yaptığı konuşması sırasında şahsına sataşması
nedeniyle konuşması
ÖZTÜRK YILMAZ
(Ardahan) – Sayın Başkan, değerli milletvekilleri; Sayın Bakanımız söyledi ama
ben şunu söyleyeyim: Ben en az iki defa Bakanlığı aradım, kendim aradım.
GÖKCEN ÖZDOĞAN
ENÇ (Antalya) – Arayınca ne oldu?
ÖZTÜRK YILMAZ
(Devamla) - İki, kaldı ki burada gizli saklı olacak bir şey yok. Siz hiç
kimseden korkmuyorsunuz. Burada gerekirse kapalı oturum yapmak gerekiyor ve bu
konu millî bir konuysa biz bunu tartışacağız. 
DIŞİŞLERİ BAKANI
MEVLÜT ÇAVUŞOĞLU (Antalya) – Tamam, yapalım.
ÖZTÜRK YILMAZ
(Devamla) – Siz işgalin devam etmesini örtüyorsunuz çünkü işgal devam ediyor,
adalarda işgal devam ediyor. Ne ise konuşalım. 
Biz size illa
“Siz şunu yaptınız, bunu yaptınız.” diye bir suçlama getirmiyoruz ama…
DIŞİŞLERİ BAKANI
MEVLÜT ÇAVUŞOĞLU (Antalya) – “Örtüyorsunuz.” Ne demek? Ne demek “Örtüyorsunuz.”
Ne biçim konuşuyorsun? Ne demek “Örtüyorsun.”?
ÖZTÜRK YILMAZ
(Devamla) – Niye peki çıkarıp söylemiyorsunuz, niye millete açıklamıyorsunuz?
Korkacak ne var burada, burada korkacak ne var?
BAŞKAN – Genel
Kurula hitap edin lütfen. 
HÜSNÜYE ERDOĞAN
(Konya) – Sen bir avuç insana sahip çıkamadın.
DIŞİŞLERİ BAKANI
MEVLÜT ÇAVUŞOĞLU (Antalya) – Bu işler “Başkonsolos ben değildim aslında.”
demeye benzemez. 
ÖZTÜRK YILMAZ
(Devamla) – Lütfen… (AK PARTİ sıralarından gürültüler)
BAŞKAN – Şimdi,
sayın milletvekilleri, lütfen…
ÖZTÜRK YILMAZ
(Devamla) – Siz, bana neyi konuşacağımı tarif etmeyin, benim söylediğim açık.
Siz istiyorsanız bu adaları, 156 tane ada, adacık ve kayalığı getirirsiniz, bu
Mecliste isim isim açıklar, dünyaya deklare edersiniz, biz sizin arkanızda
oluruz. Biz size demiyoruz ki savaş açın. 
HÜSNÜYE ERDOĞAN
(Konya) – CHP’nin geçmişine bak, ne yaptığına o adalara, sonra gel burada hesap
ver. 
ÖZTÜRK YILMAZ
(Devamla) – O adalar bugün işgal altında. O adalara bugün sahip çıkmıyorsak
hiçbir zaman sahip çıkamayız. Efendim, falan devirde olmuş, şu devirde olmuş,
neyse ne. Ama biz bu kendi toprağımıza, kendi karasularımıza, kendi
alanlarımıza sahip çıkmayacak mıyız yani ne olursa olsun, biz buraya sahip
çıkamayacak mıyız? 
Efendim,
istikşafi görüşmeler devam ediyor. 
DIŞİŞLERİ BAKANI
MEVLÜT ÇAVUŞOĞLU (Antalya) – Evet. 
ÖZTÜRK YILMAZ (Devamla)
– Yüz yıl mı devam edecek, bin yıl mı devam edecek? Vermiyor Yunanistan. Gelip
Genelkurmay Başkanı oraları silahlandırıyor, oralar üzerinde uçuyor, oralarda
âdeta şov yapıyor. Biz buna göz mü yumacağız, buna göz mü yumacağız biz, buna
göz mü yumacağız? (AK PARTİ sıralarından gürültüler) Bizim buna göz yummamamız
lazım. Biz gerçeği öğrenmek istiyoruz. Açarsınız, neyse onu konuşuruz ve ortaya
çıkar. Ondan sonra da…
(Mikrofon
otomatik cihaz tarafından kapatıldı) 
BAŞKAN –
Teşekkür ederim. 
ÖZTÜRK YILMAZ
(Devamla) – …sahip çıkmamız gereken ne varsa biz muhalefet partisi olarak size
destek oluruz. 
Teşekkür
ediyoruz. (CHP sıralarından alkışlar)
BAŞKAN –
Teşekkür ediyoruz, çok sağ olun. 
İMRAN KILIÇ
(Kahramanmaraş) – 1947’de On İki Adalara niçin sahip çıkmadınız?
ÖZTÜRK YILMAZ
(Ardahan) – Siz bir kere…
BAŞKAN – Sayın
milletvekilleri, lütfen… İstirham ediyorum. 
AHMET YILDIRIM
(Muş) – Sayın Başkan…
BAŞKAN – Buyurun
Sayın Yıldırım. 
AHMET YILDIRIM
(Muş) – Sayın Bakan “Sizde genel başkan var mı?” diye sorarak bütün grubumuzu
töhmet altında bırakmıştır. 
BAŞKAN – Tamam,
buyurun. 
Size de iki
dakika süre veriyorum. 
DIŞİŞLERİ BAKANI
MEVLÜT ÇAVUŞOĞLU (Antalya) – Bilmiyordum. 
BAŞKAN – Yani,
“eş başkan” “genel başkan” belki…
ERTUĞRUL KÜRKCÜ
(İzmir) – Partiler Kanunu’nu da mı bilmiyorsunuz?
DIŞİŞLERİ BAKANI
MEVLÜT ÇAVUŞOĞLU (Antalya) – Bilmiyorum, vallahi bilmiyorum.
BAŞKAN –
Buyurun. 
12.- Muş Milletvekili Ahmet Yıldırım’ın, Dışişleri Bakanı
Mevlüt Çavuşoğlu’nun 503 sıra sayılı 2018 Yılı Bütçe Kanunu Tasarısı ile 504
sıra sayılı 2016 Yılı Kesin Hesap Kanunu Tasarısı’nın altıncı tur
görüşmelerinde Hükûmet adına yaptığı konuşması sırasında Halkların Demokratik
Partisine sataşması nedeniyle konuşması
AHMET YILDIRIM
(Muş) – Sayın Bakan, o kadar ucuz değil bu iş. Bir siyasi parti, Parlamentonun
üçüncü büyük grubu, ikinci büyük muhalefet partisi ne grup başkansız ne de
genel başkansız olmaz. 
Ama şunu
soruyorsanız söyleyelim: Biz tek adam rejimine de tek adam partisine de karşı
olduğumuz için bizde genel başkan yok, bizde eş genel başkanlık var ve 2 tane
var. Ama bunlar, siyasi soykırım operasyonları kapsamında şu anda biri Edirne,
biri Kandıra Cezaevinde iktidarınızca rehin tutuluyor.
Bakın, siz
konuşma akışınızda iki defa tıkandınız. Birincisi, “Biz, CHP’li belediyeler, MHP’li
belediyeler…” dediniz; DBP ve HDP’li belediyelere gelince kendi siyasi
emellerinizin önünüze çıkarmış olduğu engeller maalesef boğazınızın
düğümlenmesine sebep oldu.
DIŞİŞLERİ BAKANI
MEVLÜT ÇAVUŞOĞLU (Antalya) – Antalya’da yok ki.
AHMET YILDIRIM
(Devamla) – Aynı şey, bu genel başkanlık mevzusunda da böyledir. Biz dış
politikada zikzaklar çizen değil -açık söylüyoruz- bütün devletler için geçerli
olan genel bir evrensel doktrinden söz ediyoruz. Kendi içinde ilkesel tutumunu
o ülkeyi oluşturan halklara, kültürlere, inançlara karşı tesis etmemiş
olanların ellerinin uluslararası toplum nezdinde güçlü olabilmesi mümkün
değildir. 
Bakın, İsrail’e,
Yunanistan’a, Amerika’ya, Rusya’ya, İran’a, Irak’a ve bilcümle bütün
uluslararası toplumda kullandığınız cümlelerin size dönebilecek içteki
defektleri vardır. 
Biz açık,
mesela, bu konunun özeti olarak soruyoruz: İsrail bir terör devleti ise ivedi
olarak ticari, askerî, diplomatik, siyasi bütün ilişkilerinizi kesersiniz.
Beklediğimiz budur, yapabilene.
Teşekkürler. (HDP
sıralarından alkışlar) 
BAŞKAN – Sayın
Usta, siz de sisteme girmişsiniz. 
60’a göre söz
veriyorum, buyurun.
III.- AÇIKLAMALAR (Devam)
15.- Samsun Milletvekili Erhan Usta’nın, Ulaştırma,
Denizcilik ve Haberleşme Bakanı Ahmet Arslan’ın 503 sıra sayılı 2018 Yılı Bütçe
Kanunu Tasarısı ile 504 sıra sayılı 2016 Yılı Kesin Hesap Kanunu Tasarısı’nın
altıncı tur görüşmelerinde Hükûmet adına yaptığı konuşmasındaki bazı
ifadelerine ilişkin açıklaması
ERHAN USTA
(Samsun) – Teşekkür ederim Sayın Başkan.
Sayın Ulaştırma
Bakanı konuşmasında, milletvekilimiz Oktay Vural Bey’in konuşmasına atfen,
bakım harcamalarının artmasını “Bakım ihmal edilmişti. Biz bakıma daha fazla
kaynak harcadık.” şeklinde açıkladı. Orada Oktay Vural Bey’in aslında ifade
ettiği husus… Birim maliyetlerin yani kilometre başına bakım birim
maliyetlerinin çok fazla arttığını ifade etmişti. Notlarından ben şimdi
söylüyorum, mesela şunu söylemişti: 2006 ile 2016 mukayesesi yaparak otoyol
bakım maliyeti 2006’da 27.286 lirayken 1 kilometre için 2016’da 159 bin liraya,
yüzde 480’lik bir artış; devlet ve il yollarında emanet usulünde 9 bin liradan
25 bin liraya, yüzde 165’lik bir artış; ihaleli bakımlarda da 2.166 liradan
21.241 liraya, yüzde 880’lik bir artış olduğunu ifade etti ve buna ilişkin
kendisi sizden aslında bir açıklama talep etmişti. Eğer bu konuda Sayın Bakan
bir açıklama yaparsa seviniriz.
Teşekkür ederim.
BAŞKAN –
Teşekkür ediyoruz. 
Sayın Özkoç,
buyurun.
60’a göre…
16.- Sakarya Milletvekili Engin Özkoç’un, Dışişleri Bakanı
Mevlüt Çavuşoğlu’nun 503 sıra sayılı 2018 Yılı Bütçe Kanunu Tasarısı ile 504
sıra sayılı 2016 Yılı Kesin Hesap Kanunu Tasarısı’nın altıncı tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
ENGİN ÖZKOÇ
(Sakarya) – Sayın Bakanım, çok açık ve net bir şeyi ifade etmek
istiyoruz. Beni dinliyor musunuz, duyabiliyor musunuz, bilmiyorum ama Sayın
Genel Başkanımızdan bizi bilgilendirmekle ilgili herhangi bir randevu
isterseniz bu randevuya her zaman kapımız açık. Sayın Genel Başkan Yardımcımız
sizden iki defa randevu istedi, size ulaştırılmadıysa özel kaleminize lütfen
sorunuz. 
Bir şeyi daha
ifade etmek istiyorum Sayın Bakanım. Bizim uluslararası ilişkilerimizde millî
birlik ve beraberlik içerisinde olmamız gerekir. Bizim her türlü tehdide karşı
iktidarıyla, muhalefetiyle birlikte olmamız gerekiyor ama sizden gerçekten bir
şey rica ediyoruz: Bunun için hazırız, bilgilendirilmeye hazırız, ortak hareket
etmeye hazırız ama kürsüde bize gösterdiğiniz tavrı lütfen dışarıda bizi tehdit
edenlere de gösterin.
Teşekkür
ediyorum.
BAŞKAN –
Teşekkür ediyoruz.
DIŞİŞLERİ BAKANI
MEVLÜT ÇAVUŞOĞLU (Antalya) – Ne gösterdim ya?
II.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
A) DIŞİŞLERİ BAKANLIĞI (Devam) 
1) Dışişleri Bakanlığı 2018 Yılı Merkezî Yönetim Bütçesi
2) Dışişleri Bakanlığı 2016 Yılı Merkezî Yönetim Kesin
Hesabı
B) EKONOMİ BAKANLIĞI (Devam)
1) Ekonomi Bakanlığı 2018 Yılı Merkezî Yönetim Bütçesi
2) Ekonomi Bakanlığı 2016 Yılı Merkezî Yönetim Kesin Hesabı
C) SAĞLIK BAKANLIĞI (Devam)
1) Sağlık Bakanlığı 2018 Yılı Merkezî Yönetim Bütçesi
2) Sağlık Bakanlığı 2016 Yılı Merkezî Yönetim Kesin Hesabı
Ç) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2018
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2016
Yılı Merkezî Yönetim Kesin Hesabı
D) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2018 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2016 Yılı Merkezî
Yönetim Kesin Hesabı
E) TÜRKİYE SAĞLIK ENSTİTÜLERİ BAŞKANLIĞI (Devam) 
1) Türkiye Sağlık Enstitüleri Başkanlığı 2018 Yılı Merkezî
Yönetim Bütçesi
2) Türkiye Sağlık Enstitüleri Başkanlığı 2016 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2016 Yılı Merkezî Yönetim
Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2016 Yılı Merkezî Yönetim
Kesin Hesabı
Ğ) ULAŞTIRMA, DENİZCİLİK VE HABERLEŞME BAKANLIĞI (Devam) 
1) Ulaştırma, Denizcilik ve Haberleşme Bakanlığı 2018 Yılı
Merkezî Yönetim Bütçesi
2) Ulaştırma, Denizcilik ve Haberleşme Bakanlığı 2016 Yılı
Merkezî Yönetim Kesin Hesabı
H) KARAYOLLARI GENEL MÜDÜRLÜĞÜ (Devam)
1) Karayolları Genel Müdürlüğü 2018 Yılı Merkezî Yönetim
Bütçesi
2) Karayolları Genel Müdürlüğü 2016 Yılı Merkezî Yönetim
Kesin Hesabı
I) BİLGİ TEKNOLOJİLERİ VE İLETİŞİM KURUMU (Devam)
1) Bilgi Teknolojileri ve İletişim Kurumu 2018 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2016 Yılı Merkezî
Yönetim Kesin Hesabı
İ) SİVİL HAVACILIK GENEL MÜDÜRLÜĞÜ (Devam)
1) Sivil Havacılık Genel Müdürlüğü 2018 Yılı Merkezî Yönetim
Bütçesi
2) Sivil Havacılık Genel Müdürlüğü 2016 Yılı Merkezî Yönetim
Kesin Hesabı
BAŞKAN – Şimdi,
şahıslar adına son söz aleyhinde olmak üzere İzmir Milletvekili Ali Yiğit’e
aittir.
Sayın Yiğit,
buyurun. (CHP sıralarından alkışlar)
Süreniz beş
dakikadır.
ALİ YİĞİT
(İzmir) - Sayın Başkan, değerli milletvekilleri; görüşmekte olduğumuz bütçe
tasarısı üzerine aleyhte kişisel görüşlerimi sunmak için söz almış bulunuyorum.
Yüce heyetinizi saygıyla selamlarım. 
Değerli
arkadaşlar, genel olarak bütçeler geçmişin hesabının, geleceğin de
planlamasının yapılmış olduğu görüşmelerdir. Ancak ne yazık ki ülkemizin ve
çocuklarımızın geleceğini ilgilendiren bu kadar önemli bir tasarıda,
muhalefetin düşünceleri, uyarıları, önerileri hiç dikkate alınmamaktadır.
Türkiye Büyük Millet Meclisi, âdeta Hükûmetin gönderdiği her tasarıyı kabul
eden, onaylayan bir kurum hâline dönüştürülmüştür. Oysa herkes yanılabilir,
herkes aldatılabilir. Bunu, acı da olsa öğrenmiş olmanız gerekir. Devamlı şunu
söylediniz: “Allah bizi affetsin.” Bir daha sakın demeyin çünkü doğruları
yapmaya çalışın.
Değerli
milletvekilleri, bütçe görüşmeleri başladığından beri kürsüye çıkan bütün
Hükûmet yetkilileri ve iktidar partisi milletvekilleri dünyanın en büyük ilk 20
ekonomisi içinde olduğumuzdan, büyüme rakamlarından söz etmekte, neredeyse
Türkiye’ye çağ atlattıklarını iddia etmektedirler ama inanın, gerçekler böyle
değildir. Enflasyon, işsizlik çift haneli rakamlara ulaşmış, ekonomik daralma
nedeniyle açılan her 3 işletmeden 1’i kapanmıştır. İnsanlar yarınından
vazgeçmiş, bugünü kurtarma derdine düşmüşlerdir. Bu çalışanlar, bu üretenler,
emekliler hiçbiri hâlinden memnun değil. Dolayısıyla, bu güçlü ekonomi ve
büyüme masalları hiç kimseye inandırıcı gelmiyor. 
Bakınız değerli
arkadaşlar, İngiltere kökenli Legatum Enstitü diye bir enstitü var. Bu enstitü
her yıl ülkelerin refah seviyesiyle, insanların memnuniyetiyle ilgili bir
araştırma yapıyor. Bu araştırmada, ekonomi, adalet, sağlık, özgürlük, eğitim,
işsizlik, iş ortamı, sosyal güvence gibi sekiz alt başlık yer almakta ve bu alt
başlıkların altında da 104 değişken göz önüne alınarak değerlendirmeler
yapılmaktadır. Bu enstütünün geçen hafta açıkladığı 2017 raporuna göre Türkiye
149 ülke arasında ne yazık ki 88’inci ülke. Dünyanın en büyük ilk 20
ekonomisinin içinde olmakla övünen ve çağ atlattığını söyleyen ülkemiz –lütfen
dikkat edin- güvenlikte 133’üncü, kişisel özgürlüklerde 105’inci, sosyal
sermayede 96’ncı, iş ortamında 91’inci, eğitimde 80’inci, yönetimde 70,
ekonomik nitelikte 55, doğal çevrede 54 ve en iyisi ne biliyor musunuz değerli
arkadaşlar? Sağlıkta 53’üncü sıradayız Sayın Bakanım yani yine de kutluyorum
Sağlık Bakanımızı, bu konuda iyiyiz demektir. 
SAĞLIK BAKANI
AHMET DEMİRCAN (Samsun) – Teşekkür ederiz. 
ALİ YİĞİT
(Devamla) - Oysa dünyanın ilk 20 ekonomisi içinde yer alan diğer ülkelerin
neredeyse tamamı, bu kriterlere göre de rapordaki ilk sıralarda yani ilk 20’nin
içinde yer almaktadır. Olması gereken de zaten budur değerli arkadaşlar. Demek
ki bir yerlerde yanlış yapılıyor, bu yanlışın bütün faturasını millete
çıkarıyorlar. Bunun en büyük örneği ise bu yılın bütçesine konulan koşullu
yükümlülüklerdir. 
“Koşullu
yükümlülükler” başlığı altında bütçe kalemine baktığımızda, toplam 6,2 milyar
TL ödenek konulacağı ve bu ödeneğin “kamu-özel iş birliği projeleri” diye
adlandırılan otoyol köprüleri ile şehir hastaneleri için kullanılacağı ifade
edilmektedir. Buna göre 2018 yılında ulaştırma projeleri için 3,6 milyar TL,
şehir hastaneleri için de 2,6 milyar TL ödenek konulmuştur.
Değerli
arkadaşlarım, Plan ve Bütçe Komisyonunda da söyledim, tekrarlamakta da yarar
var. Kamu yapar anlarım, özel yapar onu da anlarım ama bizdeki gibi kamu-özel
iş birliğini hiç anlamıyorum. Parayı devlet buluyor, krediyi devlet veriyor,
teminatı devlet veriyor, yıllık kazancı garanti ediyor, birilerine para
kazandırıyor. Az kazanmışsa devlet onu da telafi ediyor. Bunun için bu bütçeye
“koşullu yükümlülükler” diye bir kalem ekleniyor, kalıcı hâle getiriliyor. Bu
bağlamda, henüz bitirilmemiş projelere önümüzdeki yıllarda yenilerinin de
ekleneceği göz önüne alındığında, bu rakam giderek büyüyecek ve âdeta kara bir
deliğe dönüşecek, bunun altından ne devlet ne vatandaş kalkamaz. Taahhüt edilen
ödemelerin dolar ve ABD bazındaki enflasyon oranlarına göre yapılacağı da
düşünüldüğünden acilen bu konuda önlemlerin alınması gerekir. Onun için, biraz
olsun muhalefetin de sesine kulak verin ve bu yanlıştan dönün. Hükûmeti bu
konuda uyarıyor, geleceğimiz adına yeni bir planlama yapmaya davet ediyorum
çünkü bu gemi batarsa hepimiz altında kalacağız değerli arkadaşlar.
Bir daha, tekrar
“Allah bizi affetsin.” demeyin. Fakirleşen bir halk var, her gün değişen bir
dış politika var yani kötüye giden bir ülke durumundayız. Demokrasi ve insan
haklarında hiçbir şey değişmiyor, iflas etmiş bir ülkeyiz.
Hepinize
saygılar sunuyorum. 
Teşekkür ederim.
(CHP sıralarından alkışlar)
BAŞKAN –
Teşekkür ediyorum Sayın Yiğit.
Böylece altıncı
turdaki konuşmalar tamamlanmıştır.
Şimdi soru-cevap
işlemi gerçekleştireceğiz yirmi dakika süreyle. Bu sürenin on dakikasını soru
sormak üzere sayın milletvekillerine tevdi edeceğim, kalan on dakikayı da cevap
için sayın bakanlara söz vereceğim.
Sayın Özdemir,
buyurun.
SİBEL ÖZDEMİR
(İstanbul) – Teşekkür ederim Sayın Başkan. 
Öncelikle, bugün
Sakarya Caddesi’nde üniversiteli gençler yolsuzlukları protesto ettikleri için
gözaltına alındı. Hükûmetinizin görevi, yolsuzlukları protesto edenleri
gözaltına almak değil. 17 Aralık gibi anlamlı bir günde tekrar hatırlatmak
isteriz ki asıl yolsuzluklarla mücadele edin ve yolsuzlukları kontrol altına
alın. 
Sorularıma
geçmek istiyorum. Ekonomi Bakanına sormak istiyorum. Dünyanın en yüksek büyüme
oranlarıyla övünmekle meşgulken, TÜİK, Avrupa Birliği İstatistik Ofisi
verilerini paylaştı. Satın alma gücü paritesi, Gayrisafi Yurt İçi Hasıla
Endeksi’nin sonuçlarına göre, 28 Avrupa Birliği ülkesi ortalaması 100 iken bu
değer ülkemiz için 64 yani Avrupa Birliği ülkeleri ortalamasının yüzde 36
gerisinde kaldık. Bu durumu nasıl değerlendiriyorsunuz? Ekonomi büyürken
emeklinin, işçinin, çiftçinin, çalışanın satın alma gücünün, refah düzeyinin
düşmesini nasıl açıklıyorsunuz? 
Son olarak da
Ulaştırma Bakanına…
(Mikrofon
otomatik cihaz tarafından kapatıldı) 
BAŞKAN – Sayın
Doğan…
MÜSLÜM DOĞAN
(İzmir) – Sayın Sağlık Bakanına soruyorum: Bazı kamu kurum ve kuruluşlarına ait
sağlık birimlerinin Sağlık Bakanlığına devredilmesine ilişkin 5283 sayılı Kanun
gereği, Sosyal Sigortalar Kurumuna ait olan ve rayiç bedeli karşılığında
devredilmesi öngörülen 370 adet sağlık tesisinin bedeli niçin henüz ödenmedi?
Bunun, SSK’nın yani bugünkü SGK’nın finans dengesini olumsuz bir şekilde
etkilediği belirtilmektedir. 
Ayrıca, İçişleri
Bakanına soruyorum: Malatya’da evleri işaretlenen Alevi yurttaşlarımıza karşı
yapılan bu provokasyonla ilgili işlemin safahatını öğrenmek istedim. Hâlâ cevap
vermedi ve dönmedi, buradan cevap bekliyorum. 
Ayrıca, yatak
başı olmak üzere şehir hastanelerinin maliyeti neden kamuoyuyla
paylaşılamamaktadır? Kurumun bu konuda yaklaşık maliyet hesabı yok mudur?
Ayrıca, az önce
yine kürsüden Sayın Bakan…
(Mikrofon
otomatik cihaz tarafından kapatıldı)
BAŞKAN – Sayın
Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan. 
Dışişleri
Bakanına soruyorum: Kamuoyunu yıllardır meşgul eden 18 ada konusunda AKP
Hükûmeti hâlâ net bir açıklama ve bilgi vermemektedir. Lozan Barış Anlaşması
başta olmak üzere, çeşitli uluslararası egemenlik anlaşmalarıyla Türkiye
Cumhuriyeti egemenliğinde olan bu adalara Yunanlıların yerleştiği ve Yunan
bayrakları asıldığı yolunda bilgiler vardır. Hatta geçtiğimiz dönem Başbakan
olan Ahmet Davutoğlu’nun fiilen Yunan işgalinde, hukuken Aydın ilimize bağlı
Marathi Adası’nı ziyaret ettiği kamuoyuna yansımıştır. 
Türkiye’nin
16 Nisan Pazar günü referandum heyecanı yaşadığı sıralarda, Yunan Savunma
Bakanı Kara Kuvvetleri Komutanıyla birlikte Aydın’a bağlı Eşek Adası’na
helikopterle gitmiş, hatta Bakan ve beraberindeki heyetin gelişi sırasında
Yunan askerleri de Aydın Eşek Adası’nda kuzu çevirmiştir. Orkestra kuran
askerler de sözlü sazlı eğlence düzenlemiştir. 
4
Temmuz 2003’te askerlerimizin başına çuval geçirildiğinde “Müzik notası mı?”
diye dalga geçip, Rıza Sarraf gibi bir şarlatan için “Bizim vatandaşımız.”
deyip Amerika’ya anında nota verdiniz. 
(Mikrofon
otomatik cihaz tarafından kapatıldı) 
BAŞKAN
– Sayın Tanal… 
MAHMUT
TANAL (İstanbul) – Teşekkür ederim Sayın Başkan. 
Sorum
Dışişleri Bakanına. Birinci soru şu: Filistin devleti, Kuzey Kıbrıs Türk
Cumhuriyeti’ni tanımış mı?
Soru
iki: Filistin’e ekonomik ambargo uygulandığı zaman, insani yardım amacıyla Mavi
Marmara gemisiyle yardım götürüldüğünde 9 vatandaşımız şehit edilmişti. O dönem
biz İsrail’e “haydut devlet” dedik, “terörist devlet” dedik ama sonunda gidip
anlaşma yapıldı. Bugün için yine aynı şekilde “İsrail bir terör devletidir.”
deniyor. İsrail’le yaptığımız anlaşmaları iptal edecek misiniz? Eğer cevabınız
“Hayır.” ise bu durumda siz teröristlerle iş birliği yapmış olmuyor musunuz?
Yoksa yine, tekrar “Kandırıldık, bilmiyorduk.” deyip işin içinden çıkmaya mı
çalışacaksınız? 
Bir
başka sorum da Ulaştırma Bakanına, bunu Özkan Yalım arkadaşımızın talebiyle
soruyorum: Uşak çevre yolu ihalesi yapıldı. Yüzde 50’si bitti ancak henüz diğer
yüzde 50’si bitmedi. Ne zaman bitecek?
Başka
soru…
(Mikrofon
otomatik cihaz tarafından kapatıldı)
BAŞKAN
– Sayın Durmaz… 
KADİM
DURMAZ (Tokat) – Teşekkür ederim Sayın Başkanım. 
Sayın
Bakanım, üçüncü bütçedir soruyorum: Tokat-Niksar-Ünye-Akkuş yolu 2018’de
bitecek mi, programa alınacak mı? Devamında, Ankara’ya gideceğimiz, Turhal-Zile
çevre yolu programınızda var mı? 
Yine,
16 Nisana kadar 2 uçak indirdiğiniz Tokat Havalimanı’na, yenisi yapılana kadar,
Siirt’e bulduğunuz çözümle Tokat’a bir çözüm düşünüyor musunuz?
Yine, Sağlık
Bakanına sorum: Sayın Bakanım, ülkemizde ebe, hemşire, sağlık memuru ve doktor
ihtiyacı ortadayken bu çalışanlara, atama bekleyenlere verecek bir müjde
müjdeniz var mı?
Teşekkür ederim.
BAŞKAN – Sayın
Erdoğan…
MEHMET ERDOĞAN
(Muğla) – Teşekkür ediyorum Sayın Başkan.
Sayın Ulaştırma
Bakanına ilk sorum: Hükûmetimizin “Göcek Tüneli bedava olacak.” vaadi ne zaman
gerçekleşecek? Vatandaşlarımız Göcek Tüneli’nden ne zamandan itibaren bedava
geçecekler, birinci sorum bu.
İkinci sorum:
Ankara-Esenboğa Havalimanı arasında ne zaman metro yapılacak?
Sayın Sağlık
Bakanı, Ortaca Devlet Hastanesi yılan hikâyesine döndü, bunun inşaatı ne zaman
bitecek? Bir tarih verirseniz çok memnun oluruz.
Ayrıca, ataması
yapıldığı hâlde göreve başlayamayan sağlık personeli ne zaman görevine
başlayacak? Sağlık çalışanlarına uygulanan şiddetleri ne zaman önleyeceğiz?
Teşekkür ediyorum.
BAŞKAN – Sayın
Özdiş…
İBRAHİM ÖZDİŞ
(Adana) – Teşekkür ediyorum Sayın Başkan.
Az önce
Ulaştırma Bakanımız “sendika.org”un kapatılmasıyla ilgili çocuklara cinsel
taciz, müstehcenlik, fuhuş ve kumar oynanmasına dahli olarak imkân sağladığını
söyledi. Görüyoruz ki Sayın Bakan Hükûmet gibi yine kandırılmış oluyor.
“Sendika.org” yolsuzluklarla, çocuk istismarı yapan vakıflarla, IŞİD’çilerle
mücadele eden, yayın ilkesi olan bir internet sitesidir. Eğer bundan rahatsız
oluyorsanız direkt çıkıp bunu söylemeniz lazım Sayın Bakan, aksi takdirde
iftira atmış oluyorsunuz. Sizi derhâl “sendika.org” yöneticilerinden özür
dilemeye çağırıyorum.
Teşekkür
ediyorum Sayın Başkan.
BAŞKAN – Sayın
Çam’ın yerine Sayın Bircan…
İBRAHİM ÖZDİŞ
(Adana) – Yok böyle bir şey, “sendika.org”la ilgili böyle bir şey yok!
ERDİN BİRCAN
(Edirne) – Sorum Ulaştırma Bakanına: Sürekli dile getirdiğimiz bir yol var,
Keşan-Enez yolu. Bu yol referandum öncesi yatırım programına alındı.
İBRAHİM ÖZDİŞ
(Adana) – Sizi kandırmışlar Sayın Bakan, sizi kandırmışlar!
BAŞKAN – Belki
de sizi kandırıyorlardır Sayın Özdiş, niye bu kadar bağırıyorsunuz? Lütfen…
Sorunuzu sordunuz.
İBRAHİM ÖZDİŞ
(Adana) – Haksızlık yapılıyor.
NECİP KALKAN
(İzmir) – Adam ağzını açmadı ya.
ERDİN BİRCAN
(Edirne) - Ama ödenek tahsisi hâlen yapılamadı. Bu Keşan-Enez yolunu daha önce
de siz “Biliyoruz.” demiştiniz Sayın Bakanım, planları hâlâ ortada yok.
Keşan-Enez yolu için ödenek ne zaman serbest bırakılacak, çalışmalar ne zaman
başlayacak, yol ne zaman tamamen bitecek?
İkinci sorum: Keşan-Yayla
sahilinde dalgakıran, mühendislik hatası yüzünden doğayı, tarihî eserleri ve
yurttaşlarımızın evini tahrip etmeye devam ediyor. Dalgakıran hatalı yapıldığı
için sahil kullanılamamakta, limanın içine kum dolmakta, limanda su derinliği 1
metreye indiği için küçük balıkçı tekneleri dahi limana giriş çıkış
yapamamaktadır. Dalgakıranın yarattığı tahribatı neden gidermiyorsunuz?
BAŞKAN – Sayın
Şimşek…
BAKİ ŞİMŞEK
(Mersin) – Teşekkür ediyorum Sayın Başkan. 
Sorum Ulaştırma
Bakanına olacak. Sayın Bakanım, Adana-Mersin yolu toplam 60 kilometredir.
Seçimlerde bu yolun sekiz şerit olacağıyla ilgili sinevizyonlar bütün Mersin ve
Adana halkına gösterildi. Sadece 8 kilometrelik bir kısmın ihalesi yapıldı.
Burada da yolda bir çalışma görmemekteyiz, sadece bir köprülü kavşak ve
hemzemin geçit çalışması yapılmaktadır. Bu gidişle Adana-Mersin yolunun
bitmesini biz on beş yirmi yıla kadar göremeyeceğiz. Bunu, daha hızlı, daha
büyük ödenekler ayırarak ve ihalenin devamını yaparak -50 kilometrelik kısmında
henüz bir ihale yoktur- gündeminize almanızı bekliyoruz. 
İkinci sorum
Sağlık Bakanına. Sayın Bakanım, “Tarsus Devlet Hastanesinin ihalesi 15-20’si
arası yapılacak.” deniyordu. İnşallah, bir defa daha erteleme olmaz. 
Bir de Anamur
Devlet Hastanesi… İki müteahhit işi bıraktı, şu anda üçüncü müteahhit
çalışıyor; çok geç kalınmıştır. Bunlarla ilgili, Mersin’in iki ucundaki iki
büyük ilçemizle ilgili hastane projelerinin bir an önce bitirilmesini bekliyor,
saygılar sunuyorum. 
BAŞKAN – Sayın
Yıldırım’ın yerine Sayın Botan…
LEZGİN BOTAN
(Van) – Teşekkür ediyorum Sayın Başkan. 
Sorum Ulaştırma
Bakanına. Sayın Bakan az önce konuşmasında, büyük şehirlerin, 81 vilayetin
tümünün çevre yollarının yapıldığını söylüyor. Ancak Van büyükşehir statüsünde
olmasına rağmen yedi yıldır çevre yolu sıkıntısı yaşıyor ve buna bağlı olarak
ciddi bir mağduriyet var. 
Yine, Van ile
Urmiye arasında tren yoluyla yolcu taşımacılığının modernizasyonunu sağlama
konusunda bir çalışma var mı?
Yine,
Van-Urmiye, Van-Tahran arasında hava yoluyla birtakım imkânları sağlama
durumunda bir çalışma var mı?
Onun dışında,
Kuzgunkıran’da bir tüp geçit yapıldı; bir göz yapıldı, otuz yılda hâlen ikinci
bir göz yok. Bu konuda bir çalışma var mı?
Yine, bölgenin
iki büyük metropolü Van, Diyarbakır ve Urfa arasında hızlı tren seferleri için
bir çalışma var mı? Bu konuda bir çalışma yapmayı düşünüyor musunuz?
Teşekkür
ediyorum. 
BAŞKAN – Sayın
Kalaycı…
MUSTAFA KALAYCI
(Konya) – Teşekkürler Sayın Başkanım. 
Sorum Sayın
Ekonomi Bakanına. Ara malı ithalatı bu yılın ilk on aylık döneminde 140 milyar
dolara yükselerek 129 milyar dolarlık toplam ihracatı aşmış durumdadır. Bu
artış nereden kaynaklanmıştır? Teşvik sisteminin ara malı ithalatının
azaltılmasına bir faydası olmamış mıdır?
İkinci sorum:
İllerin ve ilçelerin güncel sosyoekonomik gelişmişlik durumu da belirlenerek
teşvik sisteminde bir değişikliğe gidilecek midir? Sektörel ve dar bölge teşvik
sistemine geçmeyi düşünüyor musunuz?
BAŞKAN – Sayın
Kayan, size de “Çok kısa, hemen ifade ederseniz söz vereceğim.” demiştim. 
TÜRABİ KAYAN
(Kırklareli) – Teşekkür ederim Sayın Başkan.
Sorum Sağlık
Bakanına ve bir sorum da Ulaştırma Bakanına. Kırklareli Devlet Hastanesinde
server çok ağır çalışmaktadır, bu nedenle de bir hastaya yaklaşık kırk beş
dakika gibi bir zaman ayırmak zorunda kalıyor doktorlarımız ve bu da büyük bir
sıkıntı yaratıyor. Özellikle bu hastaların kimliklerinin ortaya çıkması ve
reçete yazımında büyük sorunlar vardır. 
Ulaştırma
Bakanımıza soracağım soru ise Kırklareli’nin Pınarhisar ilçesinde iki tane
çimento fabrikası ve bir kireç fabrikası vardır. Bu fabrikalardan çimentoyu ve
kireci kamyonlar E5’e ve TEM’e ulaştırmak için 30 kilometrelik bir yolu
geçmektedirler ve bu yol da beş köyün içinden geçmektedir, büyük sıkıntı
yaratmaktadır. Bu köylerin çevre yolları ne zaman olacaktır?
Ayrıca,
Lüleburgaz-Hayrabolu ve Malkara yolu tek şerittir ve büyük bir sıkıntı
yaratmaktadır, bunun mutlaka duble yol olması lazımdır. 
Teşekkür
ediyorum. 
BAŞKAN – Sayın
Akar, siz de kısaca bir sorun, olmazsa Sayın Bakana ilave söz veririm. 
HAYDAR AKAR
(Kocaeli) – İlave verin Sayın Başkan. 
BAŞKAN –
Buyurun.
HAYDAR AKAR
(Kocaeli) – Teşekkür ediyorum Sayın Başkan. 
Sayın Ulaştırma
Bakanına sorum. 1.213 kilometre hızlı tren hattının yapıldığını ifade etti. Şu
an itibarıyla Ankara-İstanbul hattında hızlı tren çalışıyor ve
Konya-İstanbul-Ankara hattında tren çalışıyor. Bu 1.213 kilometrenin bana
nerede çalıştığını, hangi şehirler arasında olduğunu izah ederse çok mutlu
olurum. 
BAŞKAN
– Teşekkür ediyorum. 
Şimdi
soruları cevaplandırmak üzere sırayla, önce Dışişleri Bakanı Sayın Mevlüt
Çavuşoğlu’na söz veriyorum. 
Buyurun
Sayın Çavuşoğlu. 
DIŞİŞLERİ
BAKANI MEVLÜT ÇAVUŞOĞLU (Antalya) – Teşekkür ediyorum Sayın Başkanım.
Okan
Gaytancıoğlu 18 adaları sordu. Biraz önce konuşmamda da arkadaşlar bazı kelimeler
kullandı. İhtilaf 1996’ya kadar sürmüştür. 1996’dan sonra da bu ihtilafın
çözümü için istikşafi görüşmeler başlatılmıştır. 1996’ya kadar ihtilafta da
iktidarımızın hiçbir sorumluluğu yoktur, tam tersi CHP yönetimlerinin vardır. 
Ben
de buradan Sayın Gaytancıoğlu’na soru sormak istiyorum: Reddimiras mı
yapacaksınız ya da 1996 öncesi ihmallerinizden dolayı özür mü dileyeceksiniz?
Çünkü siz bana bunu sorarsanız ben de size karşı sorarım. 
OKAN
GAYTANCIOĞLU (Edirne) – Cevap verelim o zaman.
DIŞİŞLERİ
BAKANI MEVLÜT ÇAVUŞOĞLU (Antalya) – Sayın Tanal, İsrail’le ilişkileri düzeltmek
için üç şart koştuk. Birincisi özür, resmen özür dilendi Türkiye’den. Bir:
İsrail özür diledi ilişkileri düzeltmek için. İki: Tazminat ödedi. 
ZİYA
PİR (Diyarbakır) – Tazminat ödemedi. 
DIŞİŞLERİ
BAKANI MEVLÜT ÇAVUŞOĞLU (Antalya) – Hayır, ödedi. 
ZİYA
PİR (Diyarbakır) – Sadaka…
DIŞİŞLERİ
BAKANI MEVLÜT ÇAVUŞOĞLU (Antalya) – Aynı şekilde, insani yardımların önündeki
engelleri kaldırdı. Sayın Cumhurbaşkanımızın koyduğu üç şartı İsrail karşıladığı
için ilişkileri normalleştirdik ve o şartlar yerine gelinceye kadar da
normalleştirmedik. Bunu da söylemek isterim. 
Sorularınız
için de çok teşekkür ediyorum. 
MAHMUT
TANAL (İstanbul) – Cevap kalmadı ki.
BAŞKAN
– Evet, Ekonomi Bakanı Sayın Zeybekci, buyurun. 
EKONOMİ
BAKANI NİHAT ZEYBEKCİ (Denizli) – Teşekkür ediyorum Sayın Başkanım.
Sayın
Özdemir’in ekonomi dünyası, satın alma gücü paritesine göre, Avrupa Birliğiyle
ilgili sormuş olduğu sorudan dolayı teşekkür ediyorum. Çünkü AK PARTİ hükûmetlerinin
on beş yılda Türkiye’yi nereden nereye getirdiğinin en güzel göstergesi budur. 
2002
yılında Türkiye’de kişi başına düşen millî gelirimizin Avrupa Birliği
vatandaşlarına oranı Avrupa Birliğindeki vatandaşın yüzde 37’siydi. 2017’de
açıklanan rakamlara göre, satın alma gücü paritesine göre Türkiye’de kişi
başına düşen millî gelirimiz Avrupa Birliği vatandaşlarının yüzde 64’üne geldi.
Evet, yüzde 100’ünün de üzerine geçmekle ilgili yolculuğumuz devam edecek.
Ayrıca IMF’nin en son açıklamış olduğu rakamlara göre de -satın alma gücü
paritesine göre- Türkiye, dünyanın 15, Avrupa’nın da 5’inci büyük ekonomisi
hâline geldi. 
Sayın Mustafa
Kalaycı’nın sormuş olduğu soru… Evet, 2017 yılında ara malı ve ham madde
ithalatımız yüzde 27 arttı ve yüzde 11 seviyesindeki altın hariç ithalatımızın
artışının en önemli sebebidir. Çünkü dünyada enerji ve ham madde fiyatlarındaki
artıştan kaynaklanan bir artıştır bu. Peki, bunu telafi etmek için teşvik
sistemimizde bununla ilgili düzenleme var mı? Evet, birebir, şu anda Proje
Bazlı Yatırım Teşvik Sistemi’mize göre 70 milyar TL’lik yatırım bu alanlara
yapılacaktır. En büyük alan yani cari açık verdiğimiz, dış ticaret açığı
verdiğimiz alan petrokimya alanıdır. Burada üç dört tane büyük yatırım geliyor
ve diğer alanlarda yani bizim bu açığı verdiğimiz alanlarda da gerek
metalürjide gerek sağlık teknolojilerinde yatırımlar bu alanlarda yapılacak.
Aynı soru
içindeki diğer soru da… “İllerde ilçelere göre daha geniş kapsamlı, daha
daraltılmış alanlarla bölgesel teşviklerimiz yeniden değerlendirilecek mi?”
Hayır ama bununla ilgili yani normal, şu andaki bölgesel teşvikimizin yeniden
düzenlenmesiyle ilgili bir çalışma olabilir. Ama öncelikli olarak cazibe
merkezleriyle ilgili getirmiş olduğumuz teşvik sistemi şu anda Bakanlar Kurulu kararı
olarak yayımlanmak üzere sevk edildi. Diğer taraftan da Proje Bazlı Yatırım
Teşvik Sistemi’miz önümüzdeki yıl dünyanın en iyi sonuç alınan proje bazlı
teşvik sistemi olarak da devrede olacaktır.
Sayın Başkanım,
teşekkür ediyorum.
BAŞKAN –
Teşekkür ediyorum. 
Sağlık Bakanı
Sayın Demircan…
SAĞLIK BAKANI
AHMET DEMİRCAN (Samsun) – Teşekkür ediyorum.
Sayın Doğan’ın
SSK’yla ilgili… Sosyal Güvenlik Kurumuna ait iken Bakanlığımıza devredilen
binaların bedellerinin ödenmesi; devam ediyor bu peyderpey, daha bitmiş değil.
Şehir
hastanelerinin yatak başı maliyetine gelince, şehir hastanelerinin sabit
yatırım tutarları ihale aşamasına göre belirlendiği için bununla ilgili bir
teknik çalışma yapıyoruz. Bunu önümüzdeki günlerde sizlerle paylaşacağız.
Kadim Bey’in
sorusu vardı, atama bekleyenlere müjde olarak… 2018 bütçesinde biz, sağlık
çalışanları için -hedeflediğimiz atama sayısı- ebe, hemşire ve sağlık personeli
için 27 binlik bir atamayı hedefliyoruz, bunu inşallah 2018’de hedefine
ulaştırırız. Doktorlar biliyorsunuz, Mecburi Hizmet Yasası’na tabi olduğu için
mezun olunca kurasını çekiyor. 
Sayın Erdoğan’ın
sorusu var: Muğla’da Ortaca Devlet Hastanesi, bu, geçici kabul aşamasında, şu
anda bitmiş durumda, hastanemiz, geçici kabulü yapıldıktan sonra taşınacak. 
LEZGİN BOTAN
(Van) – Sayın Bakan, Erçiş Devlet Hastanesi ne olacak, o konuda da sormuştum;
gözü kulağı bizde milletin. 
SAĞLIK BAKANI
AHMET DEMİRCAN (Samsun) - Onlarla ilgili yazılı cevap vereceğim, onları merak
etmeyin. 
Mersin Tarsus
Devlet Hastanesi 600 yataklı, ihale aşamasında. Yine, Mersin Anamur Devlet
Hastanesi 150 yataklı, yüzde 60 inşaatı gerçekleşme aşamasında. 
Kırklareli’de,
devlet hastanesinde “server”ın yavaş çalışmasını not aldık, onu derhâl
yenileyeceğiz, değiştireceğiz. 
Ben teşekkür
ediyorum. 
Diğer
konulardaki soruları da yazılı olarak cevaplayacağız. 
MEHMET ERDOĞAN
(Muğla) – Güvenlik soruşturması sebebiyle atanamayanlar ne olacak? 
SAĞLIK BAKANI
AHMET DEMİRCAN (Samsun) – Yazılı olarak bildireceğiz Sayın Erdoğan. 
BAŞKAN –
Teşekkür ediyorum. 
Şimdi,
cevaplandırma sırası Ulaştırma, Denizcilik ve Haberleşme Bakanı Sayın Ahmet
Arslan’dadır. 
Sayın Arslan,
buyurun. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Değerli Başkanım, çok
teşekkür ediyorum. 
Sayın Erhan
Usta’nın hemen iki sorusuyla başlayayım. 
Birincisi:
Ayvacık-Taşova yoluyla ilgili soruları vardı. 1’inci kısım, 35 kilometrede
çalışma devam ediyor, diğer “Sıkıntı var.” dediği 42 kilometrede ihaleyi
tasfiye ediyoruz, yeniden ihale edeceğiz; onu çözmüş olacağız, ifade edeyim. 
Sayın Oktay
Vural’ın cevap vermemi istediği sorusuyla ilgili ise özellikle otoyollarda
yapısal takviye ve büyük güçlendirme çalışmaları artık bu dönemde yapıldığı
için belli bir süre geçti, onlardan kaynaklı olarak otoyollarda kilometre
başına yüksek, bölünmüş yollarda da özellikle -BSK onarımları belli bir süre
geçip BSK yenilenme ihtiyacı olması nedeniyle- münferit olarak bu iki kısımda
fiyat yüksek, dediğiniz doğru çünkü, zira, büyük güçlendirmeler ve onarımlar
var. 
Bir de yine,
Sayın Vural’ın özellikle personel temininde Sayıştayın “Rekabet yok diye bir
eleştirisi var.” demişti, o, gemilerdeki gemici personelle ilgili ihaledir.
Zira, yaklaşık 100 bin gemicimiz var ve uluslararası sularda çalışıyorlar.
Dolayısıyla biz gemilerde gemici bulmakta zorlanıyoruz. İhaleye çıktığımız
zaman da şirketler gemici bulamayacakları için çok fazla şirket bu işe teklif
vermiyor; ondan kaynaklanıyor, onu ifade edeyim. 
Sayın Pekşen,
“FETÖ uçakları şimdi bakanların altında.” dedi. Sayın Pekşen, TMSF iki tane
hava taksi işletmesini devralmış durumda; uçağın birini Jandarma Genel
Komutanlığına satmış, diğerini ise ticari olarak şu an işletiyor. Herhangi bir
şekilde, herhangi bir kimsenin kullanımı söz konusu değil. 
Son on beş yılda
batan şirketleri söylediniz. “Charter” sefer yapmak üzere yetki almış ancak
faaliyetini durdurmuş on üç tane şirket var. bu sektörde birçok kişi bu anlamda
yetki alıyor ancak daha sonra yetki belgesini iptal ediyor; o zaman onda da
yapabilecek bir şeyimiz yok.
Uşak çevre
yoluyla ilgili soru geldi. 30 kilometrenin ikmal ihale sürecini başlattık; onu
ifade edeyim. 
Sayın Durmaz’ın
Tokat Havaliman’ıyla ilgili ifadeleri vardı. Siirt’te çözüm bulduk Sayın Durmaz
ancak Tokat, Siirt gibi değil. 
(Mikrofon
otomatik cihaz tarafından kapatıldı) 
BAŞKAN –
Tamamlayın lütfen. 
ULAŞTIRMA,
DENİZCİLİK, HABERLEŞME BAKANI AHMET ARSLAN (Kars) – Tokat rüzgâr yönüne uygun
değil, ters olduğu için zaten yeniden havalimanı yapıyoruz. Siirt’teki çözüm
keşke Tokat’a uyabilseydi o zaman yeni havalimanı yapmaya gerek kalmazdı onu
söyleyeyim.
KADİM DURMAZ
(Tokat) – Çamlıbel Tüneli Sayın Bakanım…
ULAŞTIRMA,
DENİZCİLİK, HABERLEŞME BAKANI AHMET ARSLAN (Kars) – Şimdi, müsaadenizle onlara
yazılı cevap vereyim ama Sayın İbrahim Özdiş’e özellikle çok çok teşekkür
ediyorum çünkü tutanaklara baktığımda kullandığım ifade yanlış bir anlama
gelebiliyor. “Sendika.org”la ilgili engelleme 8/A maddesi yani millî güvenlik
ve kamu düzeniyle ilgilidir; onu özellikle vurgulayayım. Eğer farklı
anlaşılıyorsa direkt özür dileyim çünkü gerçekten önemli. (CHP sıralarından
alkışlar) Ancak bunun dışında 62 tane daha kapatma var ki onlar benim
söylediğim maddeler kapsamındaki o, 8’inci madde, 8/A değil. Buna açıklık
getirme şansı yakaladığım için teşekkür ediyorum. 
Van’la ilgili Kuskunkıran ikinci tüpün ihale süreci
gerçekleşti; onu ifade edelim. Van çevre yolu ne yazık ki daha önce imara
itirazdan kaynaklı kalmıştı, şimdi Mekânsal Planlama Genel Müdürlüğü 18’inci
madde uygulaması yapıyor, bitmek üzere; o biter bitmez -çünkü her şeyimiz
hazır, yatırım programında da var- onun gereğini yapacağız. 
BAŞKAN – Teşekkürler Sayın Bakan. Kalanları da yazılı
olarak cevaplarsınız.
ULAŞTIRMA, DENİZCİLİK, HABERLEŞME BAKANI AHMET ARSLAN
(Kars) – Değerli Başkanım, çok soru vardı ama müsaadenizle diğerlerine de,
inşallah, yazılı cevap verelim. 
BAŞKAN – Teşekkür ediyorum. 
Böylece sırasıyla altıncı turda yer alan bütçelerin
bölümlerine geçilmesi hususunu ve bölümlerini ayrı ayrı okutup oylarınıza
sunacağım. 
SİBEL ÖZDEMİR
(İstanbul) – Sayın Başkan… 
MEHMET DOĞAN
KUBAT (İstanbul) - Sayın Başkan, 60’a göre söz talebi var. 
BAŞKAN – Artık
oylamalara geçtik. 
Dışişleri
Bakanlığı 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri okutuyorum:
11) DIŞİŞLERİ BAKANLIĞI
1) Dışişleri Bakanlığı 2018 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 2.981.869.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 83.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 20.016.000'
BAŞKAN – Kabul
edenler... Etmeyenler... Kabul edilmiştir.
 08 Dinlenme, Kültür ve Din
Hizmetleri 126.328.000
BAŞKAN – Kabul
edenler... Etmeyenler... Kabul edilmiştir.
 09 Eğitim Hizmetleri 168.170.000
BAŞKAN – Kabul
edenler... Etmeyenler... Kabul edilmiştir.
 10 Sosyal Güvenlik ve Sosyal
Yardım Hizmetleri 13.914.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 3.310.380.000
BAŞKAN – Kabul
edenler... Etmeyenler... Kabul edilmiştir.
Dışişleri
Bakanlığı 2018 yılı merkezî yönetim bütçesinin bölümleri kabul edilmiştir.
Dışişleri
Bakanlığı 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Dışişleri Bakanlığı 2016 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 2.839.437.289,90
Bütçe Gideri 2.760.524.996,15
İptal Edilen Ödenek 50.354.958,35
Ertesi Yıla Devredilen Ödenek 28.557.335,40
BAŞKAN – (A)
cetvelini kabul edenler... Etmeyenler... Kabul edilmiştir.
Dışişleri
Bakanlığı 2016 yılı merkezî yönetim kesin hesabının bölümleri kabul edilmiştir.
Ekonomi
Bakanlığı 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
28) EKONOMİ BAKANLIĞI
1) Ekonomi Bakanlığı 2018 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 95.536.800
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 2.278.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve Hizmetler 4.316.099.200
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 4.413.914.000
BAŞKAN – Kabul
edenler... Etmeyenler... Kabul edilmiştir.
Ekonomi
Bakanlığı 2018 yılı merkezî yönetim bütçesinin bölümleri kabul edilmiştir.
Ekonomi
Bakanlığı 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Ekonomi Bakanlığı 2016 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 2.734.624.848,00
Bütçe Gideri 2.675.045.632,72
İptal Edilen Ödenek 59.579.215,28
BAŞKAN – (A)
cetvelini kabul edenler... Etmeyenler... Kabul edilmiştir.
Ekonomi
Bakanlığı 2016 yılı merkezî yönetim kesin hesabının bölümleri kabul edilmiştir.

Sağlık Bakanlığı
2018 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
15) SAĞLIK BAKANLIĞI
1) Sağlık Bakanlığı 2018 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 234.509.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 17.660.000
BAŞKAN – Kabul
edenler... Etmeyenler... Kabul edilmiştir.
 07 Sağlık Hizmetleri 37.319.217.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 37.571.386.000
BAŞKAN – Kabul
edenler... Etmeyenler... Kabul edilmiştir.
Sağlık Bakanlığı
2018 yılı merkezî yönetim bütçesinin bölümleri kabul edilmiştir.
Sağlık Bakanlığı
2016 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Sağlık Bakanlığı 2016 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 4.560.382.591,02
Bütçe Gideri 4.504.789.443,76
Ödenek Üstü Gider 25.092,14
İptal Edilen Ödenek 55.618.239,40
Ertesi Yıla Devredilen Ödenek 46.824.093,70
BAŞKAN – (A)
cetvelini kabul edenler... Etmeyenler... Kabul edilmiştir.
Sağlık Bakanlığı
2016 yılı merkezî yönetim kesin hesabının bölümleri kabul edilmiştir.
Türkiye Hudut ve
Sahiller Sağlık Genel Müdürlüğü 2018 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
40.19) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ
1) Türkiye Hudut ve Sahiller Sağlık Genel Müdürlüğü
2018 Yılı Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 15.286.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 1.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 2.885.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 137.139.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 155.311.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 01 Vergi Gelirleri 230.000.000
BAŞKAN – Kabul
edenler… Etmeyenler… Kabul edilmiştir.
 03 Teşebbüs ve Mülkiyet Gelirleri 749.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 21.886.000
BAŞKAN – Kabul
edenler… Etmeyenler… Kabul edilmiştir.
 TOPLAM 252.635.000
BAŞKAN – Kabul
edenler... Etmeyenler... Kabul edilmiştir.
Türkiye Hudut ve
Sahiller Sağlık Genel Müdürlüğü 2018 yılı merkezî yönetim bütçesinin bölümleri
kabul edilmiştir.
Türkiye Hudut ve
Sahiller Sağlık Genel Müdürlüğü 2016 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Türkiye Hudut ve Sahiller Sağlık Genel Müdürlüğü
2016 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 441.031.206,72
Bütçe Gideri 209.038.561,15
İptal Edilen Ödenek 231.992.645,57
Ertesi Yıla Devredilen Ödenek 173.112.300,00
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 208.860.000,00
Tahsilat 261.762.730,10
Ret ve İadeler 154.994,40
Net Tahsilat 261.607.735,70
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye Hudut ve
Sahiller Sağlık Genel Müdürlüğü 2016 yılı merkezî yönetim kesin hesabının
bölümleri kabul edilmiştir.
Türkiye İlaç ve
Tıbbi Cihaz Kurumu 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.59) TÜRKİYE İLAÇ VE TIBBİ CİHAZ
KURUMU
1) Türkiye İlaç ve Tıbbi Cihaz Kurumu 2018 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 59.099.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 641.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 74.985.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 134.725.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 92.720.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 40.005.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 2.000.000
BAŞKAN – Kabul
edenler… Etmeyenler… Kabul edilmiştir.
 TOPLAM 134.725.000
BAŞKAN – Kabul
edenler... Etmeyenler... Kabul edilmiştir.
Türkiye İlaç ve
Tıbbi Cihaz Kurumu 2018 yılı merkezî yönetim bütçesinin bölümleri kabul
edilmiştir.
Türkiye İlaç ve
Tıbbi Cihaz Kurumu 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Türkiye İlaç ve Tıbbi Cihaz Kurumu 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 124.496.562,66
Bütçe Gideri 109.330.463,87
İptal Edilen Ödenek 15.166.098,79
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Gelir Tahmini 112.364.000,00
Tahsilat 115.534.676,39
Ret ve İadeler 904.706,11
Net Tahsilat 114.629.970,28
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye İlaç ve
Tıbbi Cihaz Kurumu 2016 yılı merkezî yönetim kesin hesabının bölümleri kabul
edilmiştir.
Türkiye Sağlık
Enstitüleri Başkanlığı 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.62) TÜRKİYE SAĞLIK ENSTİTÜLERİ BAŞKANLIĞI

1) Türkiye Sağlık Enstitüleri Başkanlığı 2018 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 34.653.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 685.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 17.828.000
BAŞKAN – Kabul
edenler… Etmeyenler… Kabul edilmiştir.
 GENEL TOPLAM 53.166.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 1.000
BAŞKAN – Kabul edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 51.965.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 1.200.000
BAŞKAN – Kabul
edenler… Etmeyenler… Kabul edilmiştir.
 TOPLAM 53.166.000
BAŞKAN – Kabul
edenler... Etmeyenler... Kabul edilmiştir.
Türkiye Sağlık
Enstitüleri Başkanlığı 2018 yılı merkezî yönetim bütçesinin bölümleri kabul
edilmiştir.
Türkiye Sağlık
Enstitüleri Başkanlığı 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Türkiye Sağlık Enstitüleri Başkanlığı 2016 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 41.598.005,00
Bütçe Gideri 3.309.680,01
İptal Edilen Ödenek 38.288.324,99
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Gelir Tahmini 41.598.000,00
Tahsilat 4.447.565,91
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye Sağlık
Enstitüleri Başkanlığı 2016 yılı merkezî yönetim kesin hesabının bölümleri
kabul edilmiştir.
Türkiye Kamu
Hastaneleri Kurumu 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
15.75) TÜRKİYE KAMU HASTANELERİ
KURUMU
1) Türkiye Kamu Hastaneleri Kurumu 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 12.664.644.302,06
Bütçe Gideri 12.688.158.374,67
Ödenek Üstü Gider 56.188.872,75
İptal Edilen Ödenek 32.674.797,00
Ertesi Yıla Devredilen Ödenek 1.161.031,48
BAŞKAN – (A)
cetvelini kabul edenler... Etmeyenler... Kabul edilmiştir.
Türkiye Kamu
Hastaneleri Kurumu 2016 yılı merkezî yönetim kesin hesabının bölümleri kabul
edilmiştir.
Türkiye Halk
Sağlığı Kurumu 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
15.76) TÜRKİYE HALK SAĞLIĞI KURUMU
1) Türkiye Halk Sağlığı Kurumu 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 9.219.476.171,93
Bütçe Gideri 9.193.910.057,65
Ödenek Üstü Gider 88.130,30
İptal Edilen Ödenek 25.654.244,58
Ertesi Yıla Devredilen Ödenek 14.065.583,85
BAŞKAN – (A)
cetvelini kabul edenler... Etmeyenler... Kabul edilmiştir.
Türkiye Halk Sağlığı
Kurumu 2016 yılı merkezî yönetim kesin hesabının bölümleri kabul edilmiştir.
Ulaştırma,
Denizcilik ve Haberleşme Bakanlığı 2018 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Bölümleri
okutuyorum:
34) ULAŞTIRMA, DENİZCİLİK VE
HABERLEŞME BAKANLIĞI
1) Ulaştırma, Denizcilik ve Haberleşme Bakanlığı 2018
Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 16.429.156.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 1.642.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve Hizmetler 14.906.902.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 232.000
BAŞKAN – Kabul
edenler... Etmeyenler... Kabul edilmiştir.
 10 Sosyal Güvenlik ve Sosyal
Yardım Hizmetleri 104.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 31.338.036.000
BAŞKAN – Kabul
edenler... Etmeyenler... Kabul edilmiştir.
Ulaştırma,
Denizcilik ve Haberleşme Bakanlığı 2018 yılı merkezî yönetim bütçesinin
bölümleri kabul edilmiştir.
Ulaştırma,
Denizcilik ve Haberleşme Bakanlığı 2016 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
2) Ulaştırma, Denizcilik ve Haberleşme Bakanlığı 2016
Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 27.988.263.644,44
Bütçe Gideri 26.314.940.128,53
İptal Edilen Ödenek 1.673.323.515,91
Ertesi Yıla Devredilen Ödenek 1.479.679.962,40
BAŞKAN – (A)
cetvelini kabul edenler... Etmeyenler... Kabul edilmiştir.
Ulaştırma,
Denizcilik ve Haberleşme Bakanlığı 2016 yılı merkezî yönetim kesin hesabının
bölümleri kabul edilmiştir.
Karayolları
Genel Müdürlüğü 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.52) KARAYOLLARI GENEL MÜDÜRLÜĞÜ
1) Karayolları Genel Müdürlüğü 2018 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 217.624.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 25.008.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 17.860.063.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 1.568.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 18.104.263.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 1.662.298.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 16.392.285.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 49.295.000
BAŞKAN – Kabul
edenler… Etmeyenler… Kabul edilmiştir.
 06 Sermaye Gelirleri 385.000
BAŞKAN – Kabul
edenler… Etmeyenler… Kabul edilmiştir.
 TOPLAM 18.104.263.000
BAŞKAN – Kabul edenler...
Etmeyenler... Kabul edilmiştir.
Karayolları
Genel Müdürlüğü 2018 yılı merkezî yönetim bütçesinin bölümleri kabul
edilmiştir.
Karayolları
Genel Müdürlüğü 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Karayolları Genel Müdürlüğü 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 21.534.478.117,31
Bütçe Gideri 21.461.022.125,37
İptal Edilen Ödenek 24.431.271,42
Ertesi Yıla Devredilen Ödenek 49.024.720,52
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 12.369.075.000,00
Tahsilat 22.909.651.098,03
Ret ve İadeler 1.945.309,59
Net Tahsilat 22.907.705.788,44
BAŞKAN – (B)
cetvelini kabul edenler… Etmeyenler… Kabul edilmiştir.
Karayolları
Genel Müdürlüğü 2016 yılı merkezî yönetim kesin hesabının bölümleri kabul
edilmiştir.
Bilgi
Teknolojileri ve İletişim Kurumu 2018 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
42.02) BİLGİ TEKNOLOJİLERİ VE
İLETİŞİM KURUMU
1) Bilgi Teknolojileri ve İletişim Kurumu 2018 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 146.657.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 23.500.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 2.894.843.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 3.065.000.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 2.803.402.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 261.598.000
BAŞKAN – Kabul
edenler… Etmeyenler… Kabul edilmiştir.
 TOPLAM 3.065.000.000
BAŞKAN – Kabul
edenler... Etmeyenler... Kabul edilmiştir.
Bilgi Teknolojileri
ve İletişim Kurumu 2018 yılı merkezî yönetim bütçesinin bölümleri kabul
edilmiştir.
Bilgi
Teknolojileri ve İletişim Kurumu 2016 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Bilgi Teknolojileri ve İletişim Kurumu 2016 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 2.608.510.000,00
Bütçe Gideri 2.608.087.406,29
İptal Edilen Ödenek 422.593,71
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 2.518.210.000,00
Tahsilat 2.612.512.091,42
Ret ve İadeler 4.424.685,13
Net Tahsilat 2.608.087.406,29
BAŞKAN – (B)
cetvelini kabul edenler… Etmeyenler… Kabul edilmiştir.
Bilgi
Teknolojileri ve İletişim Kurumu 2016 yılı merkezî yönetim kesin hesabının
bölümleri kabul edilmiştir.
Sivil Havacılık
Genel Müdürlüğü 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.49) SİVİL HAVACILIK GENEL
MÜDÜRLÜĞÜ
1) Sivil Havacılık Genel Müdürlüğü 2018 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 4.836.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 677.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 37.292.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 42.805.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 49.387.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 25.113.000
BAŞKAN – Kabul
edenler… Etmeyenler… Kabul edilmiştir.
 TOPLAM 74.500.000
BAŞKAN – Kabul
edenler... Etmeyenler... Kabul edilmiştir.
Sivil Havacılık
Genel Müdürlüğü 2018 yılı merkezî yönetim bütçesinin bölümleri kabul
edilmiştir.
Sivil Havacılık
Genel Müdürlüğü 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Sivil Havacılık Genel Müdürlüğü 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 44.302.638,00
Bütçe Gideri 39.326.689,83
İptal Edilen Ödenek 4.975.948,17
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 72.750.000,00
Tahsilat 57.696.358,83
Ret ve İadeler 106.471,00
Net Tahsilat 57.589.887,83
BAŞKAN – (B)
cetvelini kabul edenler… Etmeyenler… Kabul edilmiştir.
Sivil Havacılık
Genel Müdürlüğü 2016 yılı merkezî yönetim kesin hesabının bölümleri kabul
edilmiştir.
Böylece, altıncı
turda yer alan kuruluşların bütçeleri ve kesin hesapları kabul edilmiştir,
hayırlı olmalarını temenni ediyorum.
Sayın
milletvekilleri, altıncı tur görüşmeleri tamamlanmıştır. Programa göre
kuruluşların bütçe ve kesin hesaplarını sırasıyla görüşmek için 18 Aralık 2017
Pazartesi günü saat 11.00’de toplanmak üzere birleşimi kapatıyor, hepinize
hayırlı geceler diliyorum.
Kapanma Saati: 21.54




(x) 503, 504 S. Sayılı Basmayazılar ve
Ödenek Cetvelleri 11.12.2017 tarihli 34’üncü Birleşim Tutanağı’na eklidir.


(x) Bu bölümlerde Hatip tarafından Türkçe
olmayan kelimeler ifade edildi.





(x) Bu bölümde hatip tarafından Türkçe
olmayan kelimeler ifade edildi.




