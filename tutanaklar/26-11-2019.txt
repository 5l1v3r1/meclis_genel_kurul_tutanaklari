



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 22’nci
Birleşim
 26
Kasım 2019 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Sivas Milletvekili Semiha Ekinci’nin, 25 Kasım Kadına Yönelik
Şiddete Karşı Uluslararası Mücadele Günü’ne ilişkin gündem dışı konuşması
2.- Bursa Milletvekili Lale Karabıyık’ın, 25 Kasım Kadına Yönelik
Şiddete Karşı Uluslararası Mücadele Günü’ne ilişkin gündem dışı konuşması
3.- Adana Milletvekili Tulay Hatımoğulları Oruç’un, 25 Kasım Kadına
Yönelik Şiddete Karşı Uluslararası Mücadele Günü’ne ilişkin gündem dışı
konuşması

IV.- AÇIKLAMALAR
1.- Niğde Milletvekili Ömer Fethi Gürer’in, Cumhuriyet Halk Partisi
olarak EYT’lilerin yanında olduklarına ve sorunlarını çözeceklerine ilişkin
açıklaması
2.- İzmir Milletvekili Mehmet Ali Çelebi’nin, itfaiye teşkilatlarının
tek çatı altında toplanarak çalışanlarının mağduriyetinin giderilmesi
gerektiğine ilişkin açıklaması
3.- Mersin Milletvekili Ali Cumhur Taşkın’ın, 25 Kasım Kadına Yönelik
Şiddete Karşı Uluslararası Mücadele Günü’ne ilişkin açıklaması
4.- Kocaeli Milletvekili İlyas Şeker’in, 25 Kasım Kadına Yönelik Şiddete
Karşı Uluslararası Mücadele Günü’ne ilişkin açıklaması
5.- Edirne Milletvekili Okan Gaytancıoğlu’nun, Edirne ilinde Vakıflar
Genel Müdürlüğünün uhdesinde bulunan gayrimenkullerin kira artışları yapılırken
hangi kriterlerin esas alındığını Kültür ve Turizm Bakanından öğrenmek
istediğine ilişkin açıklaması
6.- İstanbul Milletvekili Sibel Özdemir’in, AK PARTİ iktidarının 82
milyonun sorun ve taleplerini görmezden geldiğine ilişkin açıklaması
7.- Çanakkale Milletvekili Özgür Ceylan’ın, Çanakkale ili Eceabat ilçesi
TMO ofisinin kapatılması durumunda üreticinin zor durumda kalacağına ilişkin
açıklaması
8.- İstanbul Milletvekili Mahmut Tanal’ın, icra ilanlarının yerel
gazetelerde yayımlanması zorunluğunun kaldırılmasının yerel basını zor durumda
bırakacağına ilişkin açıklaması
9.- İstanbul Milletvekili Onursal Adıgüzel’in, Burgazada’da yaşanılan
sorunlara ilişkin açıklaması
10.- Afyonkarahisar Milletvekili Burcu Köksal’ın, öğretmenlerin 24 Kasım
Öğretmenler Günü’nü kutladığına ve her yıl öğrenci sayısı artarken atanan
öğretmen sayısının niçin azaldığını öğrenmek istediğine ilişkin açıklaması
11.- Adana Milletvekili Burhanettin Bulut’un, ülkede yaşanılan işsizlik
sorununa ilişkin açıklaması
12.- İstanbul Milletvekili Ali Kenanoğlu’nun, 23 Kasım Dersim Mebusu
Hasan Hayri Bey’in idam edilişinin 94’üncü yıl dönümüne ilişkin açıklaması
13.- Mersin Milletvekili Hacı Özkan’ın, 25 Kasım Kadına Yönelik Şiddete
Karşı Uluslararası Mücadele Günü’ne ilişkin açıklaması
14.- Mersin Milletvekili Baki Şimşek’in, 25 Kasım Başbuğ Alparslan
Türkeş’in doğumunun 102’nci yıl dönümüne ilişkin açıklaması
15.- Gaziantep Milletvekili İmam Hüseyin Filiz’in, 22 Kasım Türk Dünyası
Araştırmaları Vakfının kurucusu Prof. Dr. Turan Yazgan’ın vefatının 7’nci yıl
dönümüne ilişkin açıklaması
16.- Bursa Milletvekili Atilla Ödünç’ün, 18 Kasım millî halterci Naim
Süleymanoğlu’nu vefatının 2’nci yıl dönümünde rahmetle andığına ilişkin
açıklaması
17.- İstanbul Milletvekili Ali Şeker’in, yargının istismarına devam
edildiğine ve gerçeklerin cezalandırılamayacağına ilişkin açıklaması
18.- Bartın Milletvekili Aysu Bankoğlu’nun, 25 Kasım Kadına Yönelik
Şiddete Karşı Uluslararası Mücadele Günü’ne ilişkin açıklaması
19.- Uşak Milletvekili Özkan Yalım’ın, HGS geçiş ihlali cezalarının
zamanında tebliğ edilmemesi nedeniyle yaşanılan mağduriyete ilişkin açıklaması
20.- Artvin Milletvekili Uğur Bayraktutan’ın, Artvin Devlet
Hastanesindeki anjiyo ünitesi eksikliğinin giderilmesi gerektiğine ilişkin
açıklaması
21.- Şanlıurfa Milletvekili Ahmet Akay’ın, 24 Kasım Öğretmenler Günü’ne
ilişkin açıklaması
22.- İzmir Milletvekili Tamer Osmanağaoğlu’nun, Arnavutluk’un başkenti
Tiran’da meydana gelen deprem nedeniyle Arnavutluk halkına geçmiş olsun
dileğinde bulunduğuna ilişkin açıklaması
23.- İzmir Milletvekili Murat Çepni’nin, Kocaeli ili HDP il ve ilçe
binalarına polis tarafından düzenlenen baskınlarda gözaltına alınanların
serbest bırakılması gerektiğine ilişkin açıklaması
24.- Adana Milletvekili Orhan Sümer’in, Asgari Ücret Tespit Komisyonu
masasına oturacak Hükûmet ve işveren temsilcilerine 2020 yılı için yaşamayı
sağlayacak bir asgari ücretin tespit edilmesi gerektiği konusunda seslenmek
istediğine ilişkin açıklaması
25.- Mersin Milletvekili Cengiz Gökçel’in, AKP döneminde parası olana
sağlık parasıza zulüm sisteminin devam ettiğine ve hastaneler büyüdükçe sağlık
hizmetlerinin küçüldüğüne ilişkin açıklaması
26.- Kahramanmaraş Milletvekili Sefer Aycan’ın, 25 Kasım Kadına Yönelik
Şiddete Karşı Uluslararası Mücadele Günü’ne ilişkin açıklaması
27.- Gaziantep Milletvekili Bayram Yılmazkaya’nın, 2018 yılı vergi
rekortmenlerinin yayımlandığı mükellef listesine giren ilk 100 kişinin 57’sinin
isminin kamuoyundan neden gizlendiğini öğrenmek istediğine ilişkin açıklaması
28.- Aydın Milletvekili Süleyman Bülbül’ün, Bozdoğan Belediyesinin
çalışanlarını işten çıkarma dışında tasarrufa gidebileceği başka harcamasının
olup olmadığını ve yapılan haksız işten çıkarmaların vicdanları sızlatıp
sızlatmadığını Aile, Çalışma ve Sosyal Hizmetler Bakanından öğrenmek istediğine
ilişkin açıklaması
29.- Aksaray Milletvekili Ayhan Erel’in, 25 Kasım Başbuğ Alparslan
Türkeş’in doğumunun 102’nci yıl dönümüne ilişkin açıklaması
30.- Ağrı Milletvekili Dirayet Dilan Taşdemir’in, cezaevlerinde her
türlü hak ve hukukun devre dışı bırakılarak tutsaklara esir muamelesi
yapıldığına ilişkin açıklaması
31.- İstanbul Milletvekili Hayati Arkaz’ın, 25 Kasım Başbuğ Alparslan
Türkeş’in doğumunun 102’nci yıl dönümüne ilişkin açıklaması
32.- Mersin Milletvekili Olcay Kılavuz’un, Niğde ili Çiftlik ilçesinin
meslek yüksekokuluna kavuşmasının ilçenin gelişmesinde önemli rol oynayacağına
ilişkin açıklaması
33.- Ankara Milletvekili Servet Ünsal’ın, Konya ilinde 24 Kasım
Öğretmenler Günü etkinliğinde Konya Valisinin öğretmen sandığı gazeteciye
yönelik ifadelerine ilişkin açıklaması
34.- Samsun Milletvekili Neslihan Hancıoğlu’nun, vatandaşın gerçek
gündemi işsizlik, yoksulluk iken gündem sahteciliğinin bırakılması gerektiğine
ilişkin açıklaması
35.- Tekirdağ Milletvekili Candan Yüceer’in, 25 Kasım Kadına Yönelik
Şiddete Karşı Uluslararası Mücadele Günü’ne ilişkin açıklaması
36.- Adana Milletvekili Ayşe Sibel Ersoy’un, 25 Kasım Kadına Yönelik
Şiddete Karşı Uluslararası Mücadele Günü’ne ilişkin açıklaması
37.- Balıkesir Milletvekili Fikret Şahin’in, zor durumda olan zeytin
üreticisinin gerekli zirai mücadelenin yapılmasını talep ettiğine ilişkin
açıklaması
38.- İzmir Milletvekili Kani Beko’nun, 25 Kasım Kadına Yönelik Şiddete
Karşı Uluslararası Mücadele Günü’ne ilişkin açıklaması
39.- Gaziantep Milletekili İrfan Kaplan’ın, Hükûmetin görevinin çevre
sağlığını korumak ve çevrenin kirlenmesini önlemek olduğuna ilişkin açıklaması
40.- Yozgat Milletvekili Ali Keven’in, Yozgat ili Sarıkaya Fizyoterapi
ve Rehabilitasyon Yüksekokulunun eğitime kazandırılması gerektiğine ilişkin
açıklaması
41.- Osmaniye Milletvekili Mücahit Durmuşoğlu’nun, 25 Kasım Kadına
Yönelik Şiddete Karşı Uluslararası Mücadele Günü’ne ilişkin açıklaması
42.- Kahramanmaraş Milletvekili İmran Kılıç’ın, 24 Kasım Öğretmenler
Günü’ne ilişkin açıklaması
43.- Osmaniye Milletvekili Baha Ünlü’nün, Osmaniye ili esnafının zor
durumda olduğuna, Hükûmetin esnaf ve sanatkârları koruyucu ve destekleyici
önlemleri ivedi olarak alması gerektiğine ilişkin açıklaması
44.- Adana Milletvekili Ayhan Barut’un, 24 Kasım Öğretmenler Günü’ne
ilişkin açıklaması
45.- İzmir Milletvekili Dursun Müsavat Dervişoğlu’nun, 24 Kasım Öğretmenler
Günü’ne, 25 Kasım Başbuğ Alparslan Türkeş’in doğumunun 102’nci yıl dönümüne ve
25 Kasım Kadına Yönelik Şiddete Karşı Uluslararası Mücadele Günü münasebetiyle
sorunların aşılmasına katkı sağlayacak yol ve yöntemlerin kamuoyuyla
paylaşılması amacıyla düzenledikleri etkinliklerde Kayseri ilinde İYİ PARTİ’nin
standı ile parti binasına yapılan saldırıyı telin ettiklerine ilişkin
açıklaması
46.- Manisa Milletvekili Erkan Akçay’ın, 25 Kasım Başbuğ Alparslan
Türkeş’in doğumunun 102’nci yıl dönümü münasebetiyle Türk milliyetçiliğini
siyasi program hâline getiren Alparslan Türkeş’in ülkücülüğün siyasi çatısına
ilişkin ifadelerine, 23 Kasım ülkücü Ertuğrul Dursun Önkuzu’nun şehadetinin
49’uncu ölüm yıl dönümüne, 25 Kasım Sütçü İmam’ın vefatının 97’nci seneidevriyesi
vesileyle Halide Onbaşı, Gördesli Makbule, Yörük Ali Efe, Şahin Bey ile Mustafa
Kemal Atatürk ve silah arkadaşlarını rahmetle andığına, öğretmenlerimizin 24
Kasım Öğretmenler Günü’nü kutladığına ilişkin açıklaması
47.- İstanbul Milletvekili Hakkı Saruhan Oluç’un, Uluslararası Şeffaflık
Derneğinin Adalet Bakanlığının yayımladığı adli istatistiklerden yararlanarak
yapmış olduğu araştırmaya göre AK PARTİ iktidarları döneminde yolsuzluk, rüşvet
ve görevi kötüye kullanmanın normalleştiğine, TÜRK-İŞ’in açıkladığı kasım ayı
açlık ve yoksulluk sınırına, TÜİK’in rakamlarının inandırıcı olmadığına,
Engelsiz Bileşenler Federasyonunun talepleri ile engellilerin sorunlarına
duyarlı olunması gerektiğine ilişkin açıklaması
48.- İstanbul Milletvekili Engin Altay’ın, 24 Kasım Öğretmenler Günü
vesilesiyle Ankara Milletvekili Yıldırım Kaya ve arkadaşları tarafından
öğretmenlerimizin yaşadığı sorunların araştırılması amacıyla Türkiye Büyük
Millet Meclisi Başkanlığına verilmiş olan Meclis araştırması önergesinin
destekleneceğine inandığına, Arnavutluk’un başkenti Tiran’da meydana gelen
deprem nedeniyle Arnavutluk halkına geçmiş olsun dileğinde bulunduğuna,
Meclisimizin depreme hazırlık noktasında üstüne düşen görevleri yerine getirmesi
gerektiğine, 25 Kasım Kadına Yönelik Şiddete Karşı Uluslararası Mücadele Günü
münasebetiyle tüm kadın milletvekillerini dayanışmaya davet ettiğine ilişkin
açıklaması
49.- Çankırı Milletvekili Muhammet Emin Akbaşoğlu’nun, eğitim camiamızın
24 Kasım Öğretmenler Günü’nü tebrik ettiğine, 25 Kasım Kadına Yönelik Şiddete
Karşı Uluslararası Mücadele Günü’ne, 25 Kasım Edirne’nin düşman işgalinden
kurtuluşunun ve Kahramanmaraş’ın kahraman evladı Sütçü İmam’ın vefatının 97’nci
seneidevriyesi ile Başbuğ Alparslan Türkeş’in doğumunun 102’nci yıl dönümüne,
Cumhurbaşkanı Recep Tayyip Erdoğan’ın bir CHP’liyle görüştüğü ve kendisine CHP
Genel Başkanlığı teklif ettiği iddiasında bulunan Sözcü gazetesi yazarı Rahmi
Turan’ın bir yalanın parçası olduğu gerekçesiyle özür yazısı yayımladığına
ilişkin açıklaması
50.- Manisa Milletvekili Erkan Akçay’ın, Gaziantep Milletvekili İrfan
Kaplan’ın yaptığı açıklamasındaki bazı ifadelerine ilişkin açıklaması
51.- İstanbul Milletvekili Engin Altay’ın, Cumhurbaşkanı Recep Tayyip
Erdoğan’ın siyaset literatürüne kattığı kelimelere ilişkin açıklaması
52.- Çankırı Milletvekili Muhammet Emin Akbaşoğlu’nun, İstanbul
Milletvekili Engin Altay’ın AK PARTİ grup önerisi üzerinde CHP Grubu adına
yaptığı konuşmasındaki bazı ifadelerine ilişkin açıklaması
53.- İstanbul Milletvekili Engin Altay’ın, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
54.- Çankırı Milletvekili Muhammet Emin Akbaşoğlu’nun, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
55.- Çankırı Milletvekili Muhammet Emin Akbaşoğlu’nun, İstanbul
Milletvekili Hakkı Saruhan Oluç’un 144 sıra sayılı Kanun Teklifi’nin tümü
üzerinde HDP Grubu adına yaptığı konuşmasındaki bazı ifadelerine ve İçişleri
Bakanının halka düşman olduğu yönündeki yaklaşımının da kabul edilemez olduğuna
ilişkin açıklaması
56.- İstanbul Milletvekili Hakkı Saruhan Oluç’un, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ilişkin
açıklaması
57.- İstanbul Milletvekili Engin Altay’ın, İstanbul ilinde şiddete karşı
yürüyen kadınlara devletin şiddet kullandığına, demokrasinin Parlamentoda
korunacağına ilişkin açıklaması
58.- Çankırı Milletvekili Muhammet Emin Akbaşoğlu’nun, İstanbul
Milletvekili Engin Altay’ın yaptığı açıklamasındaki bazı ifadeleri ile
özgürlüklerin genişletilmesi noktasında on yedi yıllık AK PARTİ iktidarının
devrimlere ve reformlara imza attığının yadsınamaz bir gerçek olduğuna ilişkin
açıklaması
59.- Çankırı Milletvekili Muhammet Emin Akbaşoğlu’nun, Muş Milletvekili
Mensur Işık’ın 144 sıra sayılı Kanun Teklifi’nin birinci bölümü üzerinde HDP
Grubu adına yaptığı konuşmasındaki bazı beyanlarının gerçek dışı olduğuna,
Türkiye Cumhuriyeti devletinin demokratik bir hukuk devleti olduğuna ilişkin
açıklaması
60.- Çankırı Milletvekili Muhammet Emin Akbaşoğlu’nun, İstanbul
Milletvekili İbrahim Özden Kaboğlu’nun 144 sıra sayılı Kanun Teklifi’nin
birinci bölümü üzerinde şahsı adına yaptığı konuşmasındaki bazı ifadelerine
ilişkin açıklaması
61.- İstanbul Milletvekili İbrahim Özden Kaboğlu’nun, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
62.- Çankırı Milletvekili Muhammet Emin Akbaşoğlu’nun, İstanbul
Milletvekili İbrahim Özden Kaboğlu’nun yaptığı açıklamasındaki bazı ifadelerine
ve savunduğu şeyleri müdellel şekilde ortaya koyduğuna ilişkin açıklaması
63.- İstanbul Milletvekili Engin Altay’ın, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ve mülakat
sınavlarında kamera kaydı yapılması gerektiğine ilişkin açıklaması
64.- Çankırı Milletvekili Muhammet Emin Akbaşoğlu’nun, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
65.- İstanbul Milletvekili İbrahim Özden Kaboğlu’nun, kurumların
objektif çalışabilmesi için önerilerde bulunduklarına,144 sıra sayılı Kanun
Teklifi’nin 10’uncu ve 20’nci maddelerinin teknik anlamda Anayasa’ya aykırı
olduğunu ifade ettiğine ilişkin açıklaması
66.- İstanbul Milletvekili Engin Altay’ın, Erzurum Milletvekili Selami
Altınok’un 144 sıra sayılı Kanun Teklifi’nin birinci bölümü üzerinde şahsı
adına yaptığı konuşmasındaki bazı ifadelerine ilişkin açıklaması

V.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, TBMM Başkan Vekili
Levent Gök'ün Kazakistan Meclis Başkanı Nurlan Nigmatulin'in vaki davetine
icabetle “Başkanlığın Kazakistan Modeli” konulu Uluslararası Parlamenter
Konferansı vesilesiyle 25-28 Kasım 2019 tarihleri arasında Astana'ya resmî bir
ziyarette bulunmasına ilişkin tezkeresi (3/990)

B) Önergeler
1.- Antalya Milletvekili Aydın Özer’in (2/832) esas numaralı Çocuk Hakkı
İzleme Komisyonu Kurulmasına Dair Kanun Teklifi’nin doğrudan gündeme alınmasına
ilişkin önergesi (4/50)




VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, İstanbul Milletvekili Abdul Ahat Andican ve 21
milletvekili tarafından, Osmanlı arşivinin su ve nemden zarar gördüğü
iddialarının araştırılması ve varsa zararın giderilerek bu soruna yönelik
alınabilecek tedbirlerin belirlenmesi amacıyla 21/11/2019 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 26 Kasım 2019 Salı günkü birleşiminde
yapılmasına ilişkin önerisi
2.- HDP Grubunun, Diyarbakır Milletvekili Semra Güzel ve arkadaşları
tarafından, artan işsizlik rakamları ve bölgesel eşitsizliğin araştırılması
amacıyla 26/11/2019 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin ön görüşmelerinin, Genel Kurulun
26 Kasım 2019 Salı günkü birleşiminde yapılmasına ilişkin önerisi
3.- CHP Grubunun, Ankara Milletvekili Yıldırım Kaya ve arkadaşları
tarafından, öğretmenlerimizin yaşadığı sorunların araştırılması amacıyla
22/11/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 26 Kasım 2019
Salı günkü birleşiminde yapılmasına ilişkin önerisi
4.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; bastırılarak dağıtılan 144 sıra sayılı Kanun Teklifi’nin kırk
sekiz saat geçmeden Gündem’in “Kanun Teklifleri ile Komisyonlardan Gelen Diğer
İşler” kısmının 1'inci sırasına, 66 sıra sayılı Kanun Teklifi’nin ise yine bu
kısmın 2'nci sırasına alınmasına ve diğer işlerin sırasının buna göre teselsül
ettirilmesine; 144 sıra sayılı Kanun Teklifi’nin İç Tüzük’ün 91’inci maddesine
göre temel kanun olarak bölümler hâlinde görüşülmesine ilişkin önerisi 

VII.- SATAŞMALARA İLİŞKİN KONUŞMALAR
1.- İstanbul Milletvekili Engin Altay’ın, Çankırı Milletvekili Muhammet
Emin Akbaşoğlu’nun yaptığı açıklaması sırasında Cumhuriyet Halk Partisine
sataşması nedeniyle konuşması
2.- Çankırı Milletvekili Muhammet Emin Akbaşoğlu’nun, İstanbul
Milletvekili Engin Altay’ın yaptığı açıklaması sırasında şahsına sataşması
nedeniyle konuşması

VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) 
26 Kasım 2019 Salı
BİRİNCİ OTURUM
Açılma Saati: 15.00
BAŞKAN: Başkan Vekili Süreyya Sadi BİLGİÇ 
KÂTİP
ÜYELER: Nurhayat ALTACA KAYIŞOĞLU (Bursa), Şeyhmus DİNÇEL (Mardin)
-----0-----
BAŞKAN
– Türkiye Büyük Millet Meclisinin 22’nci Birleşimini açıyorum.
Toplantı
yeter sayısı vardır.
Görüşmelere
başlıyoruz.
Gündeme
geçmeden önce, 3 sayın milletvekiline gündem dışı söz vereceğim.
Gündem
dışı ilk söz, Kadına Yönelik Şiddete Karşı Uluslararası Mücadele Günü
münasebetiyle söz isteyen Sivas Milletvekili Semiha Ekinci’ye aittir ve diğer 2
gündem dışı söz talebi de aynı mahiyettedir, sırasıyla söz vereceğim.
Sayın
Ekinci Buyurun lütfen. (AK PARTİ sıralarından alkışlar)
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Sivas Milletvekili Semiha Ekinci’nin, 25 Kasım Kadına Yönelik
Şiddete Karşı Uluslararası Mücadele Günü’ne ilişkin gündem dışı konuşması
SEMİHA
EKİNCİ (Sivas) – Sayın Başkanım, değerli milletvekilleri; 25 Kasım Kadına
Yönelik Şiddete Karşı Uluslararası Mücadele Günü dolayısıyla Genel Kurulda
gündem dışı konuşma yapmak üzere söz almış bulunuyorum. Yüce heyetinizi ve aziz
milletimizi saygıyla selamlıyorum.
Uğradığı
şiddet sonucu hayatını kaybeden tüm kadınlarımızı rahmetle anıyorum.
“Kadınlara
karşı ayrımcılık ırkçılıktan beterdir.” diyen Cumhurbaşkanımıza, Genel
Başkanımız Sayın Recep Tayyip Erdoğan’a her platformda göstermiş olduğu samimi
duyarlılıkları için teşekkür ediyorum. 
Şiddetin
dini, inancı, kültürü ve milliyeti olmaz. Katliam, her yerde katliamdır, kimse
savunamaz ve sonuna kadar da katillerle mücadele şarttır. Bizler ak kadrolar
olarak, yeryüzünde Allah’ın verdiği canları korumak için her türlü mücadelede
yer alacağımızı yineliyoruz. 
Bugüne
kadar kadınların yaşadığı sorunlarla ilgili yapılmış yasal düzenlemelerle
kadınlarımızın ekonomi, siyaset, bilim ve eğitimde güçlendirilmesine önemli
katkılar sağlanmıştır fakat daha bu konuda yapacak çok işimiz olduğu da bir
gerçektir. Hâl böyle iken her kadın konusu gündeme geldiğinde veya acı bir
hadise yaşandığında, devletimizle dayanışma yerine birtakım çevrelerin bu
meseleyi istismar etmeleri de kendi çirkin siyasetlerine malzeme yapmaları da
bir o kadar üzücüdür. Dolayısıyla bugün, öncelikle herkesi genelgeçer
açıklamalar yapmak yerine samimiyete davet ediyorum. Yaşanan acıların,
cehaletin yurdumuzda ve dünyanın her yerinde son bulması için, kadınlar ve
erkekler olarak hep birlikte gerçek anlamda bir dayanışma içerisinde olmamız
gerekiyor. Bir annenin, bir genç kızın ya da sadece bir insan olarak yaşama
savaşı veren mazlum bir kadının köşesinde Allah’a yakarırken bir başkasından
yardım dahi alamadan can vermesi hiçbir siyasete malzeme yapılamaz. Söz konusu
insanın yaşam hakkı olduğunda, siyaset dâhil her şey ayaklarımız altındadır.
Dünyadaki hiçbir kazanım, güç ve makam bir kadının yaşam hakkından daha değerli
olamaz. 
Bugün
gerçekten bir dayanışmadan bahsedecek isek başta, HDP Diyarbakır İl Başkanlığı
önünde yavrularına kavuşma acısıyla gözyaşı döken analarımızın haykırışlarına
kulak verilmelidir. Her türlü terör örgütü lanetlenerek annelerimizin taleplerinin
karşılanması için dürüstçe somut adımlar atılmalıdır. 
Gerçekten
dayanışma gününden bahsedeceksek sokakta yürüyen tüm kadınların kılık ve
kıyafetlerine bakılmaksızın, yaşam tercihini veya inancını öne çıkarmadan, tüm
siyasi partiler tutarlı ve ortak bir tavır içerisinde olmalıdır. 
Bugün
kadına şiddet konusunda dayanışma mesajı verilecekse öncelikle, bir Grup Başkan
Vekilinin partisinden olmayan kadın Grup Başkan Vekiline haddini bildirmeye
kalkışmasına hangi partiden olduğuna bakılmaksızın gerekli tepki verilmelidir. 
Bizler,
dün olduğu gibi bugün de kadına yönelik her türlü şiddete karşı sessiz kalmadık
ve 25 Kasım Pazartesi günü 81 ilimizde yüz binlerce kadınımız, erkeğimiz,
çocuğumuzla yürüyerek şiddete karşı turuncu çizgimizi çektik. 
On
yedi yılı aşkın iktidarımızda, her daim ortaya koyduğumuz samimiyet ve
sorumluluk bilinciyle, şiddete sıfır tolerans ilkemizle, ülkemizde tek bir
kadın, çocuk ve canlının şiddet görmemesi için çalışmaya devam edeceğimizi
belirtiyor, sultan şehir, yiğitler diyarı, yiğidolar diyarı Sivaslılar adına
saygı ve sevgilerimi sunuyorum. 
Teşekkür
ediyorum. (AK PARTİ ve MHP sıralarından alkışlar) 
BAŞKAN
– Gündem dışı ikinci söz, Bursa Milletvekili Sayın Lale Karabıyık’a aittir. 
Sayın
Karabıyık, buyurun lütfen. (CHP sıralarından alkışlar)
2.- Bursa Milletvekili Lale Karabıyık’ın, 25 Kasım Kadına Yönelik
Şiddete Karşı Uluslararası Mücadele Günü’ne ilişkin gündem dışı konuşması
LALE
KARABIYIK (Bursa) – Sayın Başkan, değerli milletvekilleri; şu anda burada, 25
Kasım Kadına Yönelik Şiddete Karşı Uluslararası Mücadele Günü sebebiyle gündem
dışı konuşma yapıyorum. 
Ama
çok uzakta değil, belki bir arka sokakta ya da herhangi bir şehirde veya köyde
kadınlar şiddet görmeye devam ediyor; bazen babalarından, bazen ağabeyden,
bazen eşten, bazen sevgiliden, nişanlıdan ya da herhangi birisinden. Daha dün,
Kadına Yönelik Şiddete Karşı Uluslararası Mücadele Günü’nde bir kadın
Eskişehir’de toprağa verildi. Ayşe Tuba Arslan, korunma talebine rağmen, eski
eşi tarafından satırla yaralandı, kırk dört gün boyunca hayata tutunmaya
çalıştı ama olmadı. 
Mecliste
bizler, öncelikle bu sorunlara eğilmeliyiz, asıl sorumluluğumuzun bu olduğunu
unutmamalıyız. Bu, partilerüstü bir konudur. Unutmayınız ki İstanbul Sözleşmesi
bir kazanımdır, uygulanmalıdır ve arkasında kesinlikle duruyoruz. 
Değerli
vekiller, eminim sizlere de çığlıklarını duyurmak isteyen kadınlar ulaşıyordur.
Bu konuda söylenecek çok şey var ancak rakamlar vermeye, istatistiklerden
bahsetmeye gerek olmadığını düşünerek bana gelen bir mektuptan belli bir
kısmını, gerçek yaşamdan bir kesit olarak buraya getirmenin anlamlı olduğunu
düşündüğüm için burada paylaşmak istiyorum. 
Değerli
vekiller, bir kadının haykırışı şöyle: “Lale abla, Vekilim, biz babamızdan daha
3-4 yaşından itibaren dayak yemeye başladık. Kız kardeşimi 6 yaşında otlağa
hayvanların yanına gönderdi babam. Hiç unutmam, bir gün hayvanlardan biri
otlaktan kaçıp evimizin ahırına gelmiş. Babam ‘Otlaktan neden eve döndü bu
inek?’ diye 6 yaşındaki kardeşime elindeki küreği fırlattı, kafası yarıldı
kardeşimin. Annem çığlıklar içinde başındaki eşarbı saracaktı ki babam annemi
de dövdü, kardeşimi ise ahıra gönderdi. Babam evden çıkana kadar annem
kardeşimin yanına gidemedi, sonra aldı bezi kardeşime koştu. Köyde doktor da
yoktu, olsaydı babam bizi zaten göndermezdi. Babamdan hayvanlar için ya da
bakkaldan geç geldik diye her konuda hep dayak yerdik. Kablo, sopa, ne bulsa
döverdi babam bizi. Okul zamanı geldi. Öğretmen ve muhtar babama ‘Kızlarını
okula yazdıracaksın.’ dediği için babam bizi okula yazdırmıştı. Biz her sabah
okula giderken annem bizi giydirirken babam anneme de tekme atar, öğretmenlere
de hep küfür ederdi. Annem çok çaresizdi ‘Baban bizi evden atarsa ne yaparız?’
sözüyle büyüdük biz hep. Ailesi fakirdi annemin, cebinde 10 liradan fazla
parası hiç olmadı. Evlenirken anneme ‘Bu evden gelinlikle çıktın, ancak kefenle
dönersin.’ demişler. 2 kız kardeşiz, ikimiz de çok çalışkandık, ortaokulu
bitirdik. Annemin babama ‘Kızlar okumaya devam etmek istiyor.’ dediği gün,
babam inşaat demiriyle annemi dövdü. Öğretmenlerimiz geldi eve ‘Bu kızları biz
okutalım.’ dediler. Kapıyı onlara açtığım için ben de dayak yedim. Babama
şiddet eğilimi olduğu için tedavi olması gerektiğini söyledi öğretmenim ancak
kapıyı vuran babam, bizi yine dövdü. Evlenme çağımız gelince beni ilk isteyene
verdiler. Ben şanslıyım, eşim iyi birisi. 2 çocuğum var. Eşim küçük yaştayken
annesi babası ölmüş ve garip büyümüş. Ben iyiyim, kıt kanaat geçiniyoruz işte
ama kız kardeşim acı çekmeye devam ediyor. Küçüktü kız kardeşim, amcam ve babam
karar verdi, amcamın oğluyla evlensin istediler. Kardeşim okumak istediğini
babaanneme söylemişti, babaannem babam ve amcama ‘Bu kız daha küçük,
evermeyin.’ dedi. Babam gitti, dedeme dedi ki ‘Annem ne karışıyor baba? Biz ne
karar verdiysek o.’ Dedem ‘Karışma sen!’ diye ayağa kalktı, babaannemi itti,
yaşlı kadının ayak bileği kırıldı. Babam, sonuçta döve döve kardeşimi yeğeniyle
evlendirdi. 2 de ağabeyimiz var bizim. Birisi hep kurtardı bizi dayaktan.
Babama karşı gelirdi ‘Yapma baba!’ diye. Ama diğer ağabeyim “Biz erkeğiz, karı
gibi davranmasana!’ derdi diğer ağabeyime. Kız kardeşim amca oğlumuzla
evlendikten sonra çalışmaya başladı çünkü eşi işsizdi. Bir gün kardeşim açmadı
telefonunu, aradım, üç gün ulaşamadım, sonra duydum ki eşi dövmüş, yengemiz
yani kardeşimin kayınvalidesi elinden parasını istemiş, kardeşim parayı
vermeyince de kocası dövmüş, kardeşim intihara teşebbüs etmiş; çok şükür
kurtulmuş. Ben geç duydum. Kardeşim eşinden, evinden kaçtı, sığınmaevine gitti
sonrasında, kaçmasına çığlıklarını duyan komşuları yardım etmiş.” 
(Mikrofon
otomatik cihaz tarafından kapatıldı)
LALE
KARABIYIK (Devamla) – Süre rica edebilir miyim çok kısa, bitiyor. 
BAŞKAN
– Tamamlayın Sayın Karabıyık. 
LALE
KARABIYIK (Devamla) – Teşekkür ederim. 
“Ancak
nasıl oldu, bilmiyorum, ağabeyim ve babam gidip almışlar. Kardeşimi tekrar
telefonla aradığımda babamların yanındaydı. Ancak büyük ağabeyim dövüyormuş bu
defa da sürekli ‘Kocaya gittin, geri geldin.’ diye. Abla, benim elimden bir şey
gelmiyor, ne olur kardeşime yardım edin, kardeşimin yaşadıkları ölüp gittikten
sonra duyulmasın, bize yardım edin.” 
Değerli
vekiller, bu mektup yaşamın içinden bir kesit. Bu nedenle, kadına yönelik
şiddetle mücadeleyi partiler üstü bir konu olarak görelim ve kadına karşı
şiddete, kadın cinayetlerine de “Dur” diyelim. 
Teşekkürler
Sayın Başkan. (CHP sıralarından alkışlar)
BAŞKAN
– Gündem dışı üçüncü söz, Adana Milletvekili Tülay Hatimoğulları Oruç’a aittir.

Buyurun
Sayın Hatimoğulları Oruç. (HDP sıralarından alkışlar)
3.- Adana Milletvekili Tulay Hatımoğulları Oruç’un, 25 Kasım Kadına
Yönelik Şiddete Karşı Uluslararası Mücadele Günü’ne ilişkin gündem dışı
konuşması
TULAY
HATIMOĞULLARI ORUÇ (Adana) – Sayın Başkan, değerli milletvekilleri; dün 25
Kasım Kadına Yönelik Şiddetle Uluslararası Mücadele Günü’ydü ve Dominik
Cumhuriyeti’nde Faşist Trujillo diktatörü tarafından katledilen Mirabel kız
kardeşlerin kanlarıyla yazmış olduğu bir mücadele günüdür, bir tarihtir. Ben
burada, Mirabel kız kardeşler şahsında, erkek-devlet şiddeti sonucu katledilen
bütün kadınları; Hevrin Halef şahsında, savaşta yitirdiğimiz bütün kadınları
saygıyla, sevgiyle ve umutla anıyorum. 
Değerli
arkadaşlar, Türkiye’de “Kadın cinayetlerini durduracağız.” dedikçe cinayetlerin
arttığını görüyoruz. Sadece son on bir ayda 358 kadın katledildi ve son on
yılda çocuk istismarları yüzde 700 oranında artış göstermiş durumda. Peki,
bunlara karşı bizler, burada üç beş cümle konuşmak dışında, ne yapıyoruz?
İktidar açısından şu soruyu çok net yanıtlamak isterim: Koca bir hiç. Yapılan
şey, işte, Diyanetin yaptığı bir kamu spotu. Yani kadın-erkek eşitsizliğini
daha da derinleştirmek için, elinde çayıyla, kekiyle munis bir kadın ve bir
erkekten şefkat, sevgi bekleyen bir kadın çıka çıka spot olarak çıkabilmiş. Bu
anlayış ve bu zihniyetle kadın-erkek eşitsizliğiyle mücadele etmeye asla imkân
yoktur.
Yine,
aynı biçimde, bu iktidar zamanında, kadınların mücadele ederek bu ülkede
kazanmış olduğu haklar ellerinden tek tek alınmaya çalışılıyor. Neydi bunlar?
Şiddete uğrayan, uğrama ihtimali olan kadınlara, çocuklara, aile bireylerine
koruma sağlamayı hedefleyen 6284 sayılı Kanun. Bir diğer şey, nafaka hakkı;
nafaka hakkı konusunda şu an tartışma sürdürülüyor. Değerli arkadaşlar, bir de
yine bu iktidarın, imza atmış olduğu İstanbul Sözleşmesi’nden kaçma hâlleri.
Bütün bunlara karşı, biz şunu çok net ifade ediyoruz: Kadınlar arasında zaten
yasama, yürütme ve yargıda çeşitli bölücülükler yaratıyorsunuz; kadınlar
arasında bölücülüğü bu anlamda da yaratmayın. 
Bakın
“Cumartesi Annelerini biz dayakla, copla dizginleyemedik; bari Diyarbakır’da,
HDP’nin il binası önünde alternatif bir anne eylemi örelim.” dediniz. Yine,
aynı şekilde, kadınların yasayla kazanmış oldukları hakları ellerinden almak
için “Aileyi yıkan yasalardır bunlar. İstanbul Sözleşmesi uygulanmasın.” gibi,
kendinize göre sivil çalışmalar örgütlüyorsunuz. Şunu çok net bilesiniz ki: Bu
şekilde bir toplum mühendisliğiyle, burada ne kadına yönelik şiddeti ne kadın
cinayetlerini ne çocuk istismarlarını asla engelleyemezsiniz. Bakın, şiddetsiz,
eşit, adil bir toplum talebi, bir devleti yıkmayacağı gibi kadın ve erkeğin
birlikteliğini de yıkan bir şey değil, daha güzel bir ülke ve daha büyük, daha
mutlu bir hayatı tarif eder bunlar.
Buradan
biz bir öneri sunmak istiyoruz: Çaylı kekli, kadını sadece evinde yemek yapan,
hizmet eden bir özne olarak göstermekten ziyade bir kamu spotu yapın ki kadının
siyasetteki eşit temsiliyetini yansıtsın, bir kamu spotu yapın ki bugün
uğraştığınız eş başkanlık sistemini öne çıkarsın. Ben buradan, bu sıralarda bulunan
bütün kadınlara seslenmek istiyorum, toplumda bu mücadeleyi yürüten bütün
kadınlara seslenmek istiyorum: “Eş başkanlık, eş temsiliyet bizim siyasette
vazgeçilmezimiz.” demeliyiz ve biz kadınlar, bir erkek gibi partiyi
yönetebileceğimize, bu Mecliste şu kürsüyü yönetebileceğimize dair inancımızı
zerre yitirmeyelim. 
İşte,
değerli arkadaşlar, siyasi fikri ne olursa olsun, ideolojik geleneği ne olursa
olsun, kadın dediğimiz ortak paydada birleşerek taleplerimizi bu şekilde açığa
çıkarmak dışında hiçbir seçeneğimiz yoktur. Bakın, bizler, başta bu sıralardaki
vekiller olmak üzere, toplumda sesini çıkarabilme ihtimali olan kadınlar eğer
sessizliğe bürünürsek, eğer sesimizi çıkarmazsak daha çok kadın yaşamını
yitirecektir. Eğer bizler sesimizi çıkaramazsak daha çok çocuk istismara
uğrayacaktır.
Bakın,
İranlı sanatçı Füruğ’un bir sözünü sizlerle paylaşmak istiyorum. 
(Mikrofon
otomatik cihaz tarafından kapatıldı) 
TULAY
HATIMOĞULLARI ORUÇ (Devamla) – Başkanım, bir dakika daha rica ediyorum. 
BAŞKAN
– Tamamlayın sözlerinizi lütfen.
TULAY
HATIMOĞULLARI ORUÇ (Devamla) – İranlı sanatçı Füruğ: “İnsanı sessiz kalmaya
zorlayan acı, onu bağırmaya zorlayan acısından çok daha ağırdır.” der. O hâlde,
biz kadınlar, acıyı yaşamımızın her alanında hisseden biz kadınlar, daha çok
bağırmak zorundayız; daha çok bağırmalıyız ki herkes bizi duymalı, daha çok
bağırmalıyız ki istismara uğrayan çocukların da sesi olabilmeliyiz, daha çok
bağırmalıyız ki erkek şiddeti, devlet şiddeti son bulsun.
Teşekkür
ediyorum. (HDP sıralarından alkışlar)
BAŞKAN
– Sayın milletvekilleri, şimdi sisteme giriş yapan ilk 30 milletvekilimizin
tamamına yerlerinden birer dakika süreyle söz vereceğim.
Sayın
Gürer, buyurun.
IV.- AÇIKLAMALAR
1.- Niğde Milletvekili Ömer Fethi Gürer’in, Cumhuriyet Halk Partisi
olarak EYT’lilerin yanında olduklarına ve sorunlarını çözeceklerine ilişkin
açıklaması
ÖMER
FETHİ GÜRER (Niğde) – Teşekkür ederim Sayın Başkan.
Emeklilikte
yaşa takılanlar, Dernek Başkanlığının öncülüğünde Türkiye Büyük Millet
Meclisine geldiler, tüm partilere görüşme taleplerini ilettiler. Cumhuriyet
Halk Partisi Genel Başkanımız Kemal Kılıçdaroğlu EYT’lilerle görüşme öncesinde,
grup toplantımızda “Bugünü not edin. EYT sorununu çözeceğim.” dedi. İktidar EYT
sorununu çözmeyeceğini açıkladı, biz çözeceğiz. EYT’lilerin kamuya zararları
yoktur, anayasal haklarını istiyorlar. EYT mağdurları yük ve maliyet olarak
nitelenemez, yirmi beş yıldır ödedikleri primlerinin karşılığını istiyorlar.
Prim ve günü tamam olan, işsiz kalınca açlığa mahkûm olan EYT’linin sorunu mutlaka
çözülmelidir. Yaş değil, prim ve gün esaslı emeklilik sağlanmalıdır. Cumhuriyet
Halk Partisi olarak EYT’lilerin yanındayız ve emeklilikte yaşa takılanların
sorunlarını biz çözeceğiz.
Teşekkür
ediyorum Başkanım. (CHP sıralarından alkışlar)
BAŞKAN
– Sayın Çelebi…
2.- İzmir Milletvekili Mehmet Ali Çelebi’nin, itfaiye teşkilatlarının
tek çatı altında toplanarak çalışanlarının mağduriyetinin giderilmesi
gerektiğine ilişkin açıklaması
MEHMET
ALİ ÇELEBİ (İzmir) – Teşekkürler Sayın Başkan.
İtfaiye
teşkilatı çalışanları arasında statü, standart, özlük ve sosyal haklar gibi
birçok durumda farklılık görülebilmektedir. İtfaiye teşkilatları tek çatı
altında toplanmalıdır. İtfaiye istatistiki tutacak merkezî bir birim
oluşturulmalıdır. Köklü bir itfaiye yönetmeliği değişikliği yapılmalıdır.
Yıpranma hakkı doksan güne çıkarılmalıdır. İş riski ve güçlüğü tazminatı
itfaiyecilere en üst limitten verilmelidir. İtfaiye meslek hastalıkları
tanımlanmalıdır. İtfaiye erleri en fazla 1380 ek göstergeye, itfaiye
amirleriyse 2200 ek göstergeye kadar yükselmektedir; itfaiye unvanlı tüm
personelin ek göstergelerinin 3600’e çıkarılması gereklidir. Yükselme ve unvan
değişikliği sınavlarının açılması zorunlu tutulmalıdır diyorum, yüce Meclisi
saygıyla selamlıyorum. 
BAŞKAN
– Sayın Taşkın…
3.- Mersin Milletvekili Ali Cumhur Taşkın’ın, 25 Kasım Kadına Yönelik
Şiddete Karşı Uluslararası Mücadele Günü’ne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
25
Kasım Kadına Yönelik Şiddete Karşı Uluslararası Mücadele Günü çerçevesinde,
ülkemizde farkındalık ve duyarlılık oluşturmaya yönelik birçok etkinlik
düzenlendi. 
Yaratılmışların
en şereflisi olan insana, hele hele kadına yönelik şiddet asla kabul edilemez.
Bizim medeniyetimiz ve inanç değerlerimizde şiddetin yeri yoktur. 
AK
PARTİ olarak iktidara geldiğimiz günden beri, her alanda kadınlarımızın
önündeki engelleri kaldırmak için tarihî reformlar gerçekleştirdik. Aile
kurumunun güçlendirilmesi, ülkemiz için bir gelecek meselesidir, gündelik
siyasi kaygılara alet edilmeden ele alınması gerekmektedir. Kadına şiddeti uzun
vadede önleyecek en önemli yöntem eğitimdir. Yediden yetmişe toplumun her
kesiminde yapılacak eğitim çalışmaları artarak devam etmeli diyor, Genel Kurulu
saygıyla selamlıyorum. 
BAŞKAN
– Sayın Şeker… 
4.- Kocaeli Milletvekili İlyas Şeker’in, 25 Kasım Kadına Yönelik Şiddete
Karşı Uluslararası Mücadele Günü’ne ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
Dün,
Kadına Yönelik Şiddete Karşı Uluslararası Mücadele Günü idi. Seçim bölgem
Kocaeli’de kadın kollarımızın düzenlediği ve vatandaşlarımızın da yoğun
ilgisinin olduğu yürüyüşü “Kadına karşı her türlü şiddete turuncu çizgimizi
çekiyoruz.” sloganıyla gerçekleştirdik. 
Kadına
yönelik şiddete, istismara, tacize ve ayrımcılığa karşı mücadeleyi bu Meclisten
başlayarak yapmalıyız. 
Kadına
şiddet, fizikî müdahale olduğu gibi psikolojik şiddet şeklinde de olmaktadır.
Milletimiz 28 Şubatta başörtülü kızlarımıza yapılan psikolojik şiddeti
unutmadı. Milletimiz yine bu dönemde milletin oyuyla seçilmiş milletvekili
Merve Kavakçı’ya Türkiye Büyük Millet Meclisinde yapılan psikolojik şiddeti
unutmak isterken maalesef, aynı zihniyet yirmi bir yıl sonra yine bu Mecliste
hortladı. 
Kadına
şiddet meyline sahip zihniyetler öncelikle Türkiye Büyük Millet Meclisinden
temizlenmelidir diyor, Genel Kurulu saygıyla selamlıyorum. 
ÖZKAN
YALIM (Uşak) – Yuh! Yuh!
İLYAS
ŞEKER (Kocaeli) – Sana yuh! Sana yuh!
ÖZKAN
YALIM (Uşak) – Ne alakası var? Yazıklar olsun!
BAŞKAN
– Sayın Yalım, lütfen… Sayın Yalım…
İLYAS
ŞEKER (Kocaeli) – Burada kadına şiddet uygulayana “Yuh!” diyeceksin.
BAŞKAN
– Sayın Gaytancıoğlu, buyurun. 
5.- Edirne Milletvekili Okan Gaytancıoğlu’nun, Edirne ilinde Vakıflar
Genel Müdürlüğünün uhdesinde bulunan gayrimenkullerin kira artışları yapılırken
hangi kriterlerin esas alındığını Kültür ve Turizm Bakanından öğrenmek
istediğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan. 
Seçim
bölgem Edirne’de çok sayıda tarihî çarşı bulunmaktadır. Vakıflar Genel
Müdürlüğünden gelen kira artış yazılarında istenen rakamlar esnafımızı
şaşırtmış ve mağdur etmiştir; esnaftan yüzde 150’yi bulan miktarlarda kira
artışı istenmiştir. İstenen artışların kabul edilebilir bir yanı yoktur. Başka
hiçbir ilde bu artışlar yapılmamışken sadece Edirne’de yapılmıştır. Edirne,
Türkiye’nin Batı’ya açılan kapısı, cumhuriyetin öncü ilidir ancak sizin deneme
tahtanız değildir. 
Kültür
ve Turizm Bakanı Mehmet Nuri Ersoy’a soruyorum: Kira artışları yapılırken hangi
kriter esas alınmıştır? Artışlar yapılırken Hazine ve Maliye Bakanlığının
açıkladığı enflasyon rakamları dikkate alınmış mıdır? Vakıflar Genel
Müdürlüğünün başka illerde bulunan benzer nitelikli tarihî çarşılarda yaptığı…
(Mikrofon
otomatik cihaz tarafından kapatıldı) 
BAŞKAN
– Sayın Özdemir…
6.- İstanbul Milletvekili Sibel Özdemir’in, AK PARTİ iktidarının 82
milyonun sorun ve taleplerini görmezden geldiğine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
TÜRK-İŞ’in
yaptığı araştırmaya göre bugün Türkiye'de 4 kişilik bir ailenin sağlıklı,
dengeli ve yeterli beslenebilmesi için yapması gereken aylık gıda harcaması
tutarı yani açlık sınırı 2.102 TL. Gıda harcamasıyla birlikte elektrik, su,
doğal gaz faturaları; giyim, kira, ulaşım, eğitim, sağlık gibi zorunlu diğer
aylık harcamaların toplam tutarı yani yoksulluk sınırı 6.849 TL olarak
hesaplanmıştır. Peki, bu iktidarın asgari ücretle çalışanlara reva gördüğü maaş
ne kadar? Sadece 2.020 TL. İşte, bu tabloyla üretime, istihdama dayalı ekonomi
modeli yerine ülkeyi tüketime, ithalata, faizciliğe mahkûm eden, eğitimi
çökerten, ekonomik darboğazda olan vatandaşın sorunlarını öncelemeyen AK PARTİ
iktidarı ülkemizin, 82 milyonun sorun ve taleplerini görmezden gelmektedir. Tüm
başarısızlıklarına gerekçeler üretmekten başka bir çaba içerisinde değildir.
Teşekkürler.
BAŞKAN
– Sayın Ceylan…
7.- Çanakkale Milletvekili Özgür Ceylan’ın, Çanakkale ili Eceabat ilçesi
TMO ofisinin kapatılması durumunda üreticinin zor durumda kalacağına ilişkin
açıklaması
ÖZGÜR
CEYLAN (Çanakkale) – Sayın Başkan, 2015 yılından itibaren TMO’nun bazı
bölgelerdeki ofislerinin kapatılacağı yönündeki söylentiler Gelibolu
Yarımadası’nda tarım yapan çiftçileri kaygılandırmaktadır. Ofisin Eceabat’taki
birimlerinin kapatılma gerekçesi olarak zaman zaman Ofisin ilçeden yaptığı
alımların miktarının düşük olması ifade edilmektedir. Kurumun silo ve
ambarlarının bulunduğu Eceabat’taki arazisinin yaklaşık 28 dekar olduğu ve
özelleştirileceği söylentileri gerçek midir? Bu durum gerçek ise üretici hem
artan girdi maliyetlerine katlanacak hem de nakliye sorunu ve maliyetiyle karşı
karşıya kalacaktır; bunun yaratacağı ekonomik mağduriyet bölge üreticisini zor
durumda bırakacaktır. Zaten, Ofis kış aylarında kapalı durumdadır. Alımların
sürdüğü takvim içerisinde Ofisin ilçe merkezinden alımlarına devam etmesinin
sürdürülmesi bölgedeki üreticilerimizin korunması noktasında son derece
önemlidir. Bu konudaki çalışmalar ne aşamadadır?
BAŞKAN
– Sayın Tanal…
8.- İstanbul Milletvekili Mahmut Tanal’ın, icra ilanlarının yerel
gazetelerde yayımlanması zorunluğunun kaldırılmasının yerel basını zor durumda
bırakacağına ilişkin açıklaması
MAHMUT
TANAL (İstanbul) – Teşekkür ediyorum Sayın Başkan.
Türk
basını yargı reformunun ikinci paketini endişeyle bekliyor çünkü pakette, İcra
ve İflas Kanunu ilanlarının gazetelerde yayınlanmasını kaldıracak olan
düzenlemeler de yer alacak. Bu düzenlemenin hayata geçmesi, artan maliyetler
nedeniyle zaten zor günler geçiren basın için felaket olur, özellikle yerel
gazete diye bir şey kalmaz. Bakın, sadece bir yılda 200'ü aşkın yerel gazete ve
televizyon kapandı. Resmî ilan yayınlama haklarını ellerinden alırsanız yerel
gazeteler ayakta kalamaz. Sayın Cumhurbaşkanı ve Adalet Bakanına sesleniyorum:
Bürokratlar danışmanlarınızı, danışmanlarınız da sizi yanıltıyor. İcra ve iflas
ilanlarının gazetelerde yayınlanma zorunluğunun kaldırılması tasarruf anlamına
gelmez, ihaleleri mafyaya peşkeş çekersiniz, basını bitirirsiniz, işsizler
ordusuna yenilerini eklersiniz. Resmî ilanlardan elde edilen gelirler kamuya
geri dönüyor. Vergileriyle, Basın İlan Kurumu kesintileriyle...
(Mikrofon
otomatik cihaz tarafından kapatıldı) 
BAŞKAN
– Sayın Adıgüzel...
9.- İstanbul Milletvekili Onursal Adıgüzel’in, Burgazada’da yaşanılan
sorunlara ilişkin açıklaması
ONURSAL
ADIGÜZEL (İstanbul) – Teşekkürler Sayın Başkan.
Seçim
bölgem olan Burgazada’daki vatandaşlarımız yaşadıkları sorunlara ne yazık ki
muhatap bile bulamıyor. İlk olarak, Adalılar uzun yıllardır Burgazada’da hizmet
veren postanenin kapatılmasından dolayı ciddi bir mağduriyet yaşıyorlar. Görevi
kamu hizmeti sağlamak olan bir kurumun “Kâr etmiyoruz.” gerekçesiyle
kapatılması kabul edilemez. Kaldı ki Adalar Belediyesinin “Postane için yer
tahsis edelim.” demesine rağmen postanenin kapatılmasında ısrarcı olunması,
Adalıların siyasi tercihlerinin iktidar eliyle cezalandırılması anlamına
gelmektedir.
İkinci
konu ise Burgazada’daki okul sorunu. En temel insan hakkı olan eğitime erişim
ne yazık ki diğer bölgelerde olduğu gibi, İstanbul’un göbeğinde de kanayan bir
yara. Bilindiği üzere, Burgazada’daki ilkokulda 1, 2, 3 ve 4’üncü sınıflar aynı
sınıfta okumaktadır. Çocukların nitelikli bir eğitim almamasından şikâyetçi
olan veliler, birleştirilmiş sınıf uygulamasından vazgeçilmesini talep
etmektedir. Ben buradan “Eğitimde çağ atladık.” diyen...
(Mikrofon
otomatik cihaz tarafından kapatıldı) 
BAŞKAN
– Sayın Köksal...
10.- Afyonkarahisar Milletvekili Burcu Köksal’ın, öğretmenlerin 24 Kasım
Öğretmenler Günü’nü kutladığına ve her yıl öğrenci sayısı artarken atanan
öğretmen sayısının niçin azaldığını öğrenmek istediğine ilişkin açıklaması
BURCU
KÖKSAL (Afyonkarahisar) – Teşekkürler Sayın Başkan.
Geçtiğimiz
pazar Öğretmenler Günü’ydü. Öğretmenlerin “kadrolu” “sözleşmeli” “ücretli” diye
ayrılmadığı, 3600 ek göstergelerinin verildiği, ekonomik sıkıntılarının giderildiği,
hak edilen değerin verildiği, mobbinge maruz kalmadığı, atama bekleyen
öğretmenlerin öğrencilerine kavuştuğu bir Türkiye dileğiyle, başta anne babam
olmak üzere, tüm öğretmenlerin Öğretmenler Günü’nü kutluyorum ve Millî Eğitim
Bakanına soruyorum: 2012’de 56.102 öğretmen ataması yapılmışken yıllar içinde
bu sayı düşerek 2018’de 27.239 öğretmen atanmıştır. Öğrenci sayısı artarken
niçin atanan öğretmen sayısı azalmaktadır? FATİH Projesi’ne ayırdığınız 8,5
milyar lirayla 100 bin öğretmen atayabilecekken niçin bunu yapmadınız zira bu
para resmen çöpe gitti. Taşımalı eğitimde yaşanan sıkıntılara rağmen, 2020
yılında taşımalı eğitime ayırdığınız 4,5 milyar lirayla kapatılan 17 bin köy
okulunu açıp bu okullara atama bekleyen öğretmenleri atayabilecekken bunu niçin
yapmıyorsunuz? 
BAŞKAN
– Sayın Bulut…
11.- Adana Milletvekili Burhanettin Bulut’un, ülkede yaşanılan işsizlik
sorununa ilişkin açıklaması
BURHANETTİN
BULUT (Adana) – Sayın Başkan, gerçek işsiz sayısının 8 milyon kişiyi bulduğu
ülkemizde vatandaş evine ekmek götürememekte, işi olanlar da ayın sonunu zar
zor getirmektedir.
Hazine
ve Maliye Bakanlığının bu yılın başında vadettiği 2,5 milyon yeni istihdam sözü
ise lafta kalmıştır. Vatandaşlar iş bulmak için çaresizce İŞKUR kapılarını
aşındırmaktadır.
2005’te
918 bin olan kayıtlı işsiz sayısı, 2019’da 4 milyon 417 bine kadar çıkmıştır.
İŞKUR’un Toplum Yararına Programı’nda 2018 yılında 350 bin, 2019 yılı
ocak-mayıs dönemlerinde 190 bin kişi yararlanmıştır. Ancak program süresinin en
fazla dokuz ay olması nedeniyle vatandaşlar üç ay işten çıkartılmakta, yeni bir
programdan yararlanmak için üç ay beklemektedir. Programdan en fazla yirmi dört
ay yararlanabilen vatandaşlar, bu sürenin sonuna geldiğinde yeniden işsizlik
mücadelesine girmektedir. İşsizlik mücadelesi için bu program
yaygınlaştırılmalı…
(Mikrofon
otomatik cihaz tarafından kapatıldı) 
BAŞKAN
– Sayın Kenanoğlu…
12.- İstanbul Milletvekili Ali Kenanoğlu’nun, 23 Kasım Dersim Mebusu
Hasan Hayri Bey’in idam edilişinin 94’üncü yıl dönümüne ilişkin açıklaması
ALİ
KENANOĞLU (İstanbul) – Sayın Başkan, 1920-1923 yıllarında Dersim Milletvekili
olan Hasan Hayri Bey, İsmet İnönü’nün Lozan görüşmeleri esnasında Mecliste yer
alan Kürt mebuslardan Lozan’a Türk ve Kürt halkının birlik ve beraberlik
içerisinde yaşadıklarına dair bir telgraf çekmelerinin istenmesi üzerine bu
telgrafa imza atmış ve yine talep üzerine Meclise yerel kıyafet giyerek
gelmiştir. Ancak Hasan Hayri Bey özellikle Koçgiri’de Topal Osman’ın uyguladığı
kırım, tecavüz ve yağma uygulamalarına karşı durup bu vahşeti Mecliste teşhir
ettiği için Hükûmetin düşmanlığını kazanmıştır. Hasan Hayri Bey, 1923’te biten
milletvekilliği görevinden sonra da siyasetle uğraşmış ve bölge halkının
çeşitli hak ve taleplerini dile getirmiş olduğu için Hükûmetin düşmanlığından
kurtulamamıştır. Bu durumun sonucu olarak istiklal mahkemelerinde, bugünlerde
de çok bildiğimiz suçludan suça gitme, suç uydurma yöntemiyle cezalandırılarak
23 Kasım 1925’te -ilginçtir ki yerel kıyafetle Meclise gelmesi de gerekçe
gösterilerek- 44 yaşında idam edilmiştir. Bu Meclisin bir üyesi ve Dersim
halkının vekili olan Hasan Hayri Bey’i saygıyla anıyorum. 
BAŞKAN
– Sayın Özkan…
13.- Mersin Milletvekili Hacı Özkan’ın, 25 Kasım Kadına Yönelik Şiddete
Karşı Uluslararası Mücadele Günü’ne ilişkin açıklaması
HACI
ÖZKAN (Mersin) – 25 Kasım Kadına Yönelik Şiddete Karşı Uluslararası Mücadele
Günü’nün ülkemizde ve dünyada kadına yönelik şiddetin önlenmesine, kadının
haklarının korunup geliştirilmesine ve sorunlara karşı duyarlı olunmasına zemin
teşkil etmesini temenni ediyorum. Kadına yönelik işlenen her türlü şiddet,
insanlığa karış yapılan en büyük suçtur. Teşkilat mensuplarımız ve Mersinli
hemşehrilerimizle birlikte dün meydanlarda bir kez daha kadınlara yönelik
işlenen her türlü şiddete “Dur!” dedik. Hayatın her anında varlıklarını
yanımızda hissettiğimiz değerli kadınlarımıza herkesin gerekli sevgi ve saygıyı
göstermelerini; tüm kadınlarımızın mutlu, sağlıklı ve sevgi dolu bir dünyada
hiçbir şiddete maruz kalmadan yaşamalarını diliyor, Genel Kurulu saygıyla
selamlıyorum. 
BAŞKAN
– Sayın Şimşek…
14.- Mersin Milletvekili Baki Şimşek’in, 25 Kasım Başbuğ Alparslan
Türkeş’in doğumunun 102’nci yıl dönümüne ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Başkan, 25 Kasım 1917, Türk dünyasının son Başbuğ’u, Başbuğ’umuz Alparslan
Türkeş’in 102’nci doğum yıl dönümüdür. Başbuğ’umuzun 102’nci doğum yıl dönümünü
kutluyorum. 
Milyonlarca
ülkücü Türk genci yetiştiren, komünistlerin “Türkiye'de her şeyi hallettik ama
Alparslan Türkeş’in komandolarını aşamadık.” dediği Başbuğ’umuz, Türk
gençliğine yapmış olduğu bir seslenişte “Ben, sizleri Türklük gurur ve şuuruna,
İslam ahlak ve faziletine, adalette yarışa, yoksullukta savaşa; kısacası hak
yolu, hakikat yolu, Allah yoluna çağırıyorum.” diyen Başbuğ’umuzu rahmetle,
minnetle anıyorum. 
Teşekkür
ederim Sayın Başkan. (MHP ve AK PARTİ sıralarından alkışlar)
BAŞKAN
– Sayın Filiz…
15.- Gaziantep Milletvekili İmam Hüseyin Filiz’in, 22 Kasım Türk Dünyası
Araştırmaları Vakfının kurucusu Prof. Dr. Turan Yazgan’ın vefatının 7’nci yıl
dönümüne ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan. 
Geçtiğimiz
hafta, 22 Kasım, Türk dünyasının hizmetkârı, ömrünü Türk kültürüne, tarihine ve
medeniyetine adamış değerli dava ve ülkü adamı, Türk Dünyası Araştırmaları
Vakfının kurucusu Profesör Doktor Turan Yazgan’ın vefatının 7’nci yıl
dönümüydü. Saygı ve rahmetle anıyorum, mekânı cennet olsun. 
Turan
Yazgan, Türk dünyası idealini yaşatan Gaspıralı İsmail’den sonra okullar açarak
Türkçe konuşup Türkçe düşünen nesiller yetiştirmeye kendini adamıştır. Türk
dünyasında FETÖ’nün okullar kurmasının ardında büyük tehlikeler yattığını
açıkça beyan eden ilk yürekli sesti; bu yüzden de FETÖ, Turan Hocamızın eğitim
faaliyetlerinin bu coğrafyada sonlandırılması için bütün imkânları kullanmış
ancak başarılı olamamıştır. Türk Dünyası Çocuklar Şöleni, Türk dili eğitiminin
yaygınlaştırılması gibi büyük işlere ve sayısız eserlere imza atan Turan Yazgan
Hocaya tekrar Allah'tan rahmet diliyor, Genel Kurulu saygıyla selamlıyorum.
BAŞKAN
– Sayın Ödünç…
16.- Bursa Milletvekili Atilla Ödünç’ün, 18 Kasım millî halterci Naim
Süleymanoğlu’nu vefatının 2’nci yıl dönümünde rahmetle andığına ilişkin
açıklaması
ATİLLA
ÖDÜNÇ (Bursa) – Teşekkür ediyorum.
Sayın
Başkan, değerli milletvekilleri; Naim Süleymanoğlu Bulgaristan’dan ülkemize
göçmen olarak geldi, aziz milletimizin yüzünü ak etmek için var gücüyle
çalıştı, ülkemizi temsil ederek rekorlara imza attı. Halterde ülkemizi en
yüksek seviyelere çıkaran ve bütün zamanların en iyi haltercisi olarak kabul
edilen Naim Süleymanoğlu, milletimize armağan ettiği altın madalyalar ve dünya
rekorlarıyla gönüllerde taht kurmuştur. Sahip olduğu spor ahlakı ve millî
duruşuyla bütün Türk milletinin saygısını, sevgisini kazanmıştır. 
Tam
46 kez dünya rekoru kırdı. “Kendi ağırlığının 3 katını kaldıran halterci”
olarak tarihe geçen Türk halterinin efsanevi ismi Naim Süleymanoğlu’nu,
vefatının -18 Kasım 2019 tarihi itibarıyla- 2’nci yıl dönümünde rahmetle
anıyorum. 
Bu
aziz millet seni unutmayacak büyük şampiyon “Cep Herkülü”. 
BAŞKAN
– Sayın Şeker…
17.- İstanbul Milletvekili Ali Şeker’in, yargının istismarına devam
edildiğine ve gerçeklerin cezalandırılamayacağına ilişkin açıklaması
ALİ
ŞEKER (İstanbul) – Teşekkür ediyorum Sayın Başkan.
Yargı,
iktidarın sopası olarak istismar edilmeye devam ediliyor. Sinop’ta nükleer
santrale karşı toplanan, mücadele veren ve ÇED toplantısına katılmak isteyen
vatandaşlar orada toplantıya alınmamışlardı. Doğayı savunan, orada kesilen 650
bin ağacın ve orada yaşayan canlıların hakkını savunan bu kişilere karşı dava
açıldı ve bu davada, maalesef, bu vatandaşlarımız, doğaya sahip çıkan
vatandaşlarımız yargılanacak. Bu nükleer santralden kilovatsaati 13,5 dolar
sente elektrik almak zorunda bırakılacak Türkiye. Bu, rüzgâr ve güneş enerjisi
santrallerine göre 4 kat daha pahalı. Bunun bedelini çocuklarımız ödeyecek.
Gizli
tanık üzerinden kumpas davaları devam ediyor ve itirafçı bu gizli tanıklar
üzerinden davalar devam ederken bunları yazan gazetecilerden Erk Acarer de bu
konuda bir davaya muhatap edildi. Gerçekleri yazanları cezalandırma çabası
devam ediyor. Gerçekler cezalandırılamaz.
BAŞKAN
– Sayın Bankoğlu…
18.- Bartın Milletvekili Aysu Bankoğlu’nun, 25 Kasım Kadına Yönelik
Şiddete Karşı Uluslararası Mücadele Günü’ne ilişkin açıklaması
AYSU
BANKOĞLU (Bartın) – Dün, Kadına Yönelik Şiddete Karşı Uluslararası Mücadele ve
Dayanışma Günü’ydü. Kadın kuruluşları yurdumuzun dört bir yanında etkinlikler
düzenledi ve “Yaşasın kadınlar!” denildi ama Taksim’de şiddet gördüler. Şiddetin
önlenmesi için biz kadınların talepleri çok net: 6284 sayılı Yasa ve İstanbul
Sözleşmesi tam anlamıyla uygulansın ki kadınlarımız yaşasın diyoruz. 
Biz
diyoruz ki: Yasayı uygula, kadını yaşat çünkü kadınlar “Ölmek istemiyoruz.”
diye çığlık atıyor. Kadın cinayetlerini durdurmak için süregelen bu ataerkil
düzeni bozalım diyoruz. Neden mi? Çünkü kadına şiddeti hak görenlerle yaşamak
ve bunu kabullenmek bir ülkenin geri kalmışlıkta ısrar etmesinden başka bir şey
değildir. Kadını birey olarak görmeyen bu karanlık zihniyetten ancak kadınlar
ve erkekler birlikte hareket ederek kurtulabiliriz diyorum.
BAŞKAN
– Sayın Yalım, yalnız Sayın Gaytancıoğlu’nun on beş saniyesini demin aldınız,
on beş saniyenizi ona ekleyeceğim ben.
Buyurun.
19.- Uşak Milletvekili Özkan Yalım’ın, HGS geçiş ihlali cezalarının
zamanında tebliğ edilmemesi nedeniyle yaşanılan mağduriyete ilişkin açıklaması
ÖZKAN
YALIM (Uşak) – Teşekkür ederim Sayın Başkan. 
Sayın
Başkan, değerli arkadaşlar; Sayın Ulaştırma Bakanına özellikle seslenmek istiyorum:
Şu anda tüm muhtarlıklarımıza, 52 bin muhtarlığımıza, vatandaşlarımızın 2018
yılına ait -Temmuz, Ağustos, Eylül, Ekim, Kasım yani bir yılı geçmiş- HGS para
cezaları gelmektedir bir yıl sonra, on iki ay sonra; on üç, on dört, on beş ay
sonra. Hatta buna bir de 4 kat da gecikme cezası ekleniyor. Hem görevinizi
yapmıyorsunuz hem de 4 kat fazlasıyla vatandaşı cezalandırıyorsunuz. Bu
uygulamanın bir an önce düzeltilmesi, en azından cezaların…
(Mikrofon
otomatik cihaz tarafından kapatıldı) 
BAŞKAN
– Sayın Gaytancıoğlu… Yok. 
Sayın
Bayraktutan…
20.- Artvin Milletvekili Uğur Bayraktutan’ın, Artvin Devlet
Hastanesindeki anjiyo ünitesi eksikliğinin giderilmesi gerektiğine ilişkin
açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Bilindiği
üzere “Siyasal iktidar sağlıkta devrim yaptı.” deniyor ama benim seçim bölgem
Artvin’de, Artvin Devlet Hastanesinde ne yazık ki bir anjiyo ünitesi olmadığı
için en ufak bir kalp krizi geçiren bir kişiye hastanede müdahale yapılamıyor.
“Sevk” diye bir olay var; Artvin’e iki saat uzaklıkta olan ya Rize’ye ya
Trabzon’a veya Erzurum’a hastalar sevk ediliyor. Ne yazık ki Artvinli yollarda
ölüyor. Bu konuda bugüne kadar yapmış olduğumuz bütün girişimler başarısız
kaldı. Kalp krizinde dakikaların, hatta saniyelerin bile önemli olduğu bir
ortamda, iki-iki buçuk saatlik yolda bir ambulansta insanların öldüğü gerçeğini
ne yazık değiştiremiyoruz. 
Buradan
siyasal iktidara sesleniyorum: Artvin’de Devlet Hastanesinde veya diğer
ilçelerdeki hastanelerde en azından bir anjiyo ünitesinin kurulması için
gerekli girişimlerin yapılmasını, Sağlık Bakanlığının bu konuda gerekli
tedbirleri almasını Artvinli istiyor. Artvinli yollarda ölmek istemiyor. Bu
sorunun ne kadar önemli olduğunu bu kentte yaşayan insanlar biliyor. İnsanımızın
yollarda ölmesi…
(Mikrofon
otomatik cihaz tarafından kapatıldı) 
BAŞKAN
– Sayın Akay…
21.- Şanlıurfa Milletvekili Ahmet Akay’ın, 24 Kasım Öğretmenler Günü’ne
ilişkin açıklaması
AHMET
AKAY (Şanlıurfa) – Sayın Başkan, değerli milletvekilleri; medeniyetimizin
inşasını, Anadolu direnişinin ruhunu sağlayan, geçmişin öğreticisi ve geleceğin
kurucusu öğretmenlerimizin Öğretmenler Günü’nü 24 Kasım Pazar günü bütün yurtta
coşkuyla kutladık. Bir eğitimci olarak belirtmek isterim ki öğretmenlik kadim
bir meslektir. Öğretmenlik, bir meslek olmanın yanında kişiye şahsiyet ve yön
duygusu veren, millî ve manevi değerleri kazandıran, zihni ve ruhu
biçimlendiren, kutsiyeti olan bir iştir. Öğretmenlik, medeniyetimizin
yetiştirdiği büyük dava adamı Nurettin Topçu'nun ifade ettiği gibi, cephede
savaşmaktan daha değerli bir meslektir. Öğretmenlik, Fatih Sultan Mehmet'i
cihanda manevi olgunluğa ulaştıran, âlimin atının ayağından sıçrayan çamuru
bile şeref olarak gören Yavuz Sultan Selim'i yetiştiren bir mesleğin adıdır.
Öğretmenlik, medeniyetimizi inşa eden ve ihyasına katkı sağlayan, daha güçlü ve
daha müreffeh bir ülke için, ülkemizi muasır medeniyetler seviyesine çıkarmak
için nesilleri ilim, irfan, güzel ahlak ve bilgiyle donatarak, fikri hür,
vicdanı hür, irfanı hür nesiller yetiştiren…
(Mikrofon
otomatik cihaz tarafından kapatıldı) 
BAŞKAN
– Sayın Osmanağaoğlu…
22.- İzmir Milletvekili Tamer Osmanağaoğlu’nun, Arnavutluk’un başkenti
Tiran’da meydana gelen deprem nedeniyle Arnavutluk halkına geçmiş olsun
dileğinde bulunduğuna ilişkin açıklaması
TAMER
OSMANAĞAOĞLU (İzmir) – Teşekkür ediyorum Sayın Başkanım.
Arnavutluk’un
başkenti Tiran’da bugün sabah saatlerinde en az 6 kişinin hayatını kaybetmesine
ve 200’e yakın kişinin de yaralanmasına sebep olan 6,4 şiddetindeki deprem
dolayısıyla Arnavutluk halkına geçmiş olsun dileklerimi sunuyorum.
Yine
aynı elim hadisede 20 Türkiye Cumhuriyeti vatandaşımızın kaldığı otelin çöktüğü
haberi üzüntümüzü katlamış, hepimizi korkutmuştur. Ancak, Arnavutluk
Büyükelçimiz Sayın Ahmet Yörük Beyefendi’nin 20 Türk vatandaşımızın hepsinin
kurtarıldığını belirten açıklaması yüreklerimize su serpmiştir. 
Bu
vesileyle Arnavutluk halkına ve vatandaşlarımıza tekrar geçmiş olsun
dileklerimi sunuyor, daha büyük bir felaketin yaşanmamasını temenni ediyorum.
BAŞKAN
– Sayın Çepni…
23.- İzmir Milletvekili Murat Çepni’nin, Kocaeli ili HDP il ve ilçe
binalarına polis tarafından düzenlenen baskınlarda gözaltına alınanların
serbest bırakılması gerektiğine ilişkin açıklaması
MURAT
ÇEPNİ (İzmir) – Teşekkürler Başkan.
Bugün
yine HDP örgütlerine operasyonlarla güne başladık. Kocaeli Gebze il ve ilçe
parti binalarımız polis tarafından basılarak dağıtıldı; yetmedi, binamıza
bayrak asıldı. Bayrak, bir kez daha zorbalığın, kanunsuzluğun örtüsü hâline
getirilmiş oldu. Baskınlarda 30’a yakın partilimiz gözaltına alındı. HDP’ye,
kadınlara, emekçilere, demokrasi güçlerine saldırılar iktidarı yok olmaktan
kurtaramayacaktır. Zalimin zulmüne karşı kazanan, mutlaka, direnenler
olacaktır. Gözaltında olanlar derhâl serbest bırakılmalıdır.
BAŞKAN
– Sayın Sümer…
24.- Adana Milletvekili Orhan Sümer’in, Asgari Ücret Tespit Komisyonu
masasına oturacak Hükûmet ve işveren temsilcilerine 2020 yılı için yaşamayı
sağlayacak bir asgari ücretin tespit edilmesi gerektiği konusunda seslenmek
istediğine ilişkin açıklaması
ORHAN
SÜMER (Adana) – Teşekkür ederim Sayın Başkan.
Asgari
Ücret Tespit Komisyonu 2020 yılında geçerli olacak asgari ücreti belirlemek
üzere ilk toplantısını 2 Aralık Pazartesi günü yapacak. Dünyada asgari ücretler
hane halkı dikkate alınarak belirlenirken Türkiye'de sadece işçinin kendisinin
geçimine göre hesaplama yapılmaktadır. TÜİK verilerine göre, geçen yıl bir
işçinin aylık geçim tutarı 2.213 TL tespit edilmişti. 2019 yılı için verilen
asgari ücret bunun bile altında kalarak 2.020 TL olarak belirlenmişti.
Türkiye'de 14 milyon işçinin yaklaşık 10 milyonu asgari ücretle çalışmaktadır.
Asgari Ücret Tespit Komisyonu masasına oturacak Hükûmet
ve işveren temsilcilerine sesleniyorum: İşçilerin yararına olacak her şey
ülkemizin ve hepimizin yararına olacaktır. Yaşanabilir bir ülke yaşanabilir bir
asgari ücretle mümkündür. Gelin, bu krizin faturasını en fazla ödeyen
emekçileri biraz olsun güldürelim, 2020 için yaşanabilir bir asgari ücret
tespit edelim.
BAŞKAN – Sayın Başevirgen… Yok. 
Sayın Gökçel…
25.- Mersin Milletvekili Cengiz Gökçel’in, AKP döneminde parası olana
sağlık parasıza zulüm sisteminin devam ettiğine ve hastaneler büyüdükçe sağlık
hizmetlerinin küçüldüğüne ilişkin açıklaması
CENGİZ
GÖKÇEL (Mersin) – Teşekkür ederim Sayın Başkan.
AKP
döneminde, parası olana sağlık, parasıza zulüm sistemi devam ediyor. Adı
“şehir” yeri bayır Mersin Şehir Hastanesine gidebilmek için kilometrelerce yol
tepen vatandaş randevu alabilmek için de perişan oluyor. Büyüklüğüyle,
katlarıyla, heybetiyle övündüğünüz Şehir Hastanesinde sadece 1 hematoloji
uzmanı var. Hastalar dâhiliyeye kayıt yaptırmak zorunda, dâhiliye hastayı
hematolojiye sevk etmeli fakat eski Türkiye'de değiliz ya bir sevkle randevu
alınamıyor, vatandaş 182’yi aramak zorunda. 182, on beş gün içinde hematoloji
randevusu veremiyor çünkü yalnızca 1 doktor var; on beş günden sonraya da
randevu veremiyor çünkü yetkisi yok. Vatandaş haklı olarak tepki gösteriyor,
hastane büyüdükçe sağlık hizmetleri küçülüyor.
BAŞKAN
– Sayın Aycan…
26.- Kahramanmaraş Milletvekili Sefer Aycan’ın, 25 Kasım Kadına Yönelik
Şiddete Karşı Uluslararası Mücadele Günü’ne ilişkin açıklaması
SEFER
AYCAN (Kahramanmaraş) – Sayın Başkan, dün Kadına Yönelik Şiddete Karşı
Uluslararası Mücadele ve Dayanışma Günü’ydü. Kadına yönelik şiddet dünya
genelinde yaşanan bir sorundur. Ülkemizde de kadına yönelik şiddet bir türlü
önlenememektedir. Kadınların yüzde 35’i hayatlarının bir döneminde fiziksel
veya cinsel şiddete ya da cinsel saldırıya uğramaktadır. Türkiye'de de 2019
yılında ilk on ayda 390 kadın cinayeti işlenmiştir. Cinayetlerin yüzde 50’si eş
veya eski eşler tarafından işlenmiştir. Öfke kontrolü olmayan bir toplum hâline
geldik. Bahanelerin arkasına sığınmadan kadına yönelik her türlü şiddeti
önlemeliyiz. Erkek adam kadına şiddet uygulamaz diyorum.
Teşekkür
ederim.
BAŞKAN
- Sayın Yılmazkaya…
27.- Gaziantep Milletvekili Bayram Yılmazkaya’nın, 2018 yılı vergi
rekortmenlerinin yayımlandığı mükellef listesine giren ilk 100 kişinin 57’sinin
isminin kamuoyundan neden gizlendiğini öğrenmek istediğine ilişkin açıklaması
BAYRAM
YILMAZKAYA (Gaziantep) – Sayın Başkan, Gaziantep ilimizde önemli yatırımlar
yapmış, bölgemiz ve ülkemize büyük katma değer sağlayan birçok iş insanımız hem
kazanıyor hem kazandırıyor hem devlete vergi ödüyor hem de millete iş imkânı
sağlayarak çok önemli bir vatandaşlık görevini gururla ve onurla yerine
getiriyor. Bu köklü aileyi ve sanayicilerimizi kutluyorum. 
Ancak
geçtiğimiz günlerde 2018 yılı vergi rekortmenlerinin yayınlandığı mükellef
listesine giren ilk 100 kişinin 57’sinin ismini kamuoyundan gizlemesinin
amacını anlamış değiliz. İlk 10’da 1’inci, 2’nci ve 10’uncu isim gizli. Önceki
seneler iş insanları için vergi rekortmenleri listesine girmek gurur verici,
onur duyulan bir durumken artık bu isimlerin gizlenmesi hem kamuoyu nezdinde
hem de bizlerde “Şaibeli isimler mi listeye girdi?” sorusunu akıllara
getirmektedir. Listede ismi açıklanan vergi rekortmeni iş insanlarımıza ülkeye
kattıkları katma değerlerden dolayı teşekkürü bir borç bilir, bu gururlu ve
onurlu tablodan ötürü kendilerini tebrik ederim. 
İsmini
gizleyen vergi rekortmenlerine de üzerlerindeki şaibeyi kaldırmaları adına
buradan çağrıda bulunuyorum: İsimlerinizi bu gurur duyulan tablodan neden
gizliyorsunuz?
BAŞKAN
– Sayın Bülbül…
28.- Aydın Milletvekili Süleyman Bülbül’ün, Bozdoğan Belediyesinin
çalışanlarını işten çıkarma dışında tasarrufa gidebileceği başka harcamasının
olup olmadığını ve yapılan haksız işten çıkarmaların vicdanları sızlatıp
sızlatmadığını Aile, Çalışma ve Sosyal Hizmetler Bakanından öğrenmek istediğine
ilişkin açıklaması
SÜLEYMAN
BÜLBÜL (Aydın) – Sayın Başkan, teşekkür ederim.
Dün
Bozdoğan Belediyesi Meclis toplantısında Belediyenin içinde bulunduğu mali
durum nedeniyle maliyeti yüksek olan kadrolu işçilerin tamamının veya bir
kısmının belirsiz süreli hizmet akitlerinin feshedilmesi konusunda karar
alınmıştır. Bugün ise yaklaşık 500 kişiyi etkileyecek 93 kadrolu emekçinin 27
Aralıkta toplu olarak işten çıkarılacakları yazısı iş yeri sendika temsilcisine
Belediye Başkanı imzasıyla tebliğ edilmiştir. 
Sayın
Aile, Çalışma ve Sosyal Hizmetler Bakanına sormak istiyorum: Çalışanları işten
çıkararak tasarrufa gidileceğini iddia eden Belediyenin tasarrufa gideceği
başka harcaması yok muydu? “İtibardan tasarruf etmiyoruz.” diyen siyasi
iktidarın tasarruf önlemi emekçilerin maaşı mı olacak? Maliyet giderlerinin
arttığı, çocukların okula gönderildiği bu dönemde yapılan haksız işten
çıkarmalar ailelerin yaşamını altüst edecektir. Bu durum vicdanlarınızı
sızlatmıyor mu?
Teşekkür
ederim.
BAŞKAN
– Sayın Ali Muhittin Taşdoğan… Yok.
Sayın
Ayhan Erel…
29.- Aksaray Milletvekili Ayhan Erel’in, 25 Kasım Başbuğ Alparslan
Türkeş’in doğumunun 102’nci yıl dönümüne ilişkin açıklaması
AYHAN
EREL (Aksaray) – “Ben Türk milletini, sokaklarda ıspanak fiyatına satılan demokrasiye;
rüşvet ve hileyle çiğnenen, çiğnetilen hukuk düzenlerine, ahlaktan mahrum bir
hürriyete; tefeciliğe, karaborsaya yer veren bir iktisadi yapıya çağırmıyorum.
Türklük şuur ve gururuna, İslâm ahlak ve faziletine, yoksullukla savaşa,
adalette yarışa, birliğe, kardeşliğe; kısacası hak yolu, hakikat yolu, Allah
yoluna çağırıyorum. Ne yaptımsa bilerek, isteyerek yaptım, Türkiye ve Türk
milleti için yaptım. Milliyetçiliği suç olarak kabul ediyorsanız ölünceye kadar
bu suçun faili olacağım. Mevzu vatansa hepimiz ölelim, mevzu makamsa hepiniz
ölün.” diyen, Türk’ün son Başbuğ’u Alparslan Türkeş’i 102’nci doğum yıl
dönümünde rahmetle, minnetle, şükranla anıyorum. (İYİ PARTİ sıralarından
alkışlar)
BAŞKAN
– Sayın Taşdemir…
30.- Ağrı Milletvekili Dirayet Dilan Taşdemir’in, cezaevlerinde her
türlü hak ve hukukun devre dışı bırakılarak tutsaklara esir muamelesi
yapıldığına ilişkin açıklaması
DİRAYET
DİLAN TAŞDEMİR (Ağrı) – Teşekkür ederim Sayın Başkan.
Son
dönemlerde cezaevlerinde her türlü hak, hukuk devre dışı bırakılarak tutsaklara
resmen esir muamelesi yapılıyor. Tutsakların bu müdahalelere karşı yaptıkları
suç duyuruları işleme alınmıyor, üstelik tutsaklara disiplin cezası veriliyor.
Spor, atölye ve sohbet gibi aktiviteler uydurma gerekçelerle engelleniyor, “koğuş
araması” adı altında tutsakların eşyaları dağıtılıyor. Cezaevinde benzer bir
uygulamaya yaptıkları itiraza cezaevi müdürü tarafından “Elimde olsa kafanıza
sıkardım.” denilerek tutsaklar tehdit edilmiştir. Dolayısıyla tutsakların can
güvenliği tehlikededir. 
Yine
Patnos Cezaevinde hak ihlali had safhada. Hasta tutsaklar sevk edilemiyor. Son
bir ayda 2 kişi yaşamını yitirdi. Vedat Kalın isimli hasta tutsağın sevki tüm
müdahalelerimize rağmen, maalesef, yapılamıyor. Yine su sorunu gerçekten yılan
hikâyesine döndü. İdarenin bile “Lağım kokuyor.” dediği suyu tutsaklar içmek
zorunda kalıyor, bundan kaynaklı ciddi sağlık sorunları yaşanıyor. 
Türkoğlu
Cezaevi de sık sık işkenceyle gündeme geliyor…
(Mikrofon
otomatik cihaz tarafından kapatıldı)
BAŞKAN
– Teşekkür ediyorum.
Değerli
arkadaşlar, 30 milletvekilimizin söz talebi karşılandı. Şu an sisteme giren 17
milletvekilimiz daha var, onların da söz taleplerini karşılayacağım ama ondan
sonra İç Tüzük 60’a göre bugün bir daha söz vermeyeceğim. 
Sayın
Arkaz, buyurun lütfen.
31.- İstanbul Milletvekili Hayati Arkaz’ın, 25 Kasım Başbuğ Alparslan
Türkeş’in doğumunun 102’nci yıl dönümüne ilişkin açıklaması
HAYATİ
ARKAZ (İstanbul) – Teşekkür ederim Sayın Başkan.
25
Kasım 1917’de dünyaya gelen, ömrünü ülkülerine adayan, varlığını Türk
milletinin bekasına ve devamlılığına harcayan, fani hayati mücadeleler içinde
geçmiş, seksen yıllık yaşamında zorluklardan asla yılmamış; derecesi, seviyesi
ve boyutu ne olursa olsun hiçbir tehditten korkmamış; inandığı doğrulardan,
tertemiz hedeflerinden taviz vermemiş; Türk siyasetine yeni bir soluk, yeni bir
yorum ve yeni bir vizyon getirmeyi başarmış olan fikir ve dava adamı, Türk
dünyasının lideri, Milliyetçi Hareket Partisi Kurucu Genel Başkanımız,
Başbuğ’umuz Alparslan Türkeş’in 102’nci yaşı kutlu olsun. 
Aklımızdasın,
gönlümüzdesin, rehberimizsin. Ruhun şad, mekânın cennet olsun. 
BAŞKAN
– Sayın Kılavuz…
32.- Mersin Milletvekili Olcay Kılavuz’un, Niğde ili Çiftlik ilçesinin
meslek yüksekokuluna kavuşmasının ilçenin gelişmesinde önemli rol oynayacağına
ilişkin açıklaması
OLCAY
KILAVUZ (Mersin) – Teşekkür ediyorum Sayın Başkanım. 
Doğduğum
topraklar olan Niğde Çiftlik ilçemizde meslek yüksekokulu bulunmuyor. Bölgenin
dağlık olması hasebiyle tarım ve sanayinin gelişmediği ilçemizde bir meslek yüksekokulunun
bulunması ilçe ekonomisine ve ilçenin gelişmesine doğrudan katkı sağlayacaktır.

Malumunuz
olduğu üzere, meslek yüksekokulu bir ilçenin gelişmesinde çok önemli bir role
sahiptir. Meslek yüksekokulu hem ilçenin sosyalleşmesine, kültürel alışverişin
artmasına hem de yüksekokula yönelik yatırımların ilçeye gelmesine vesile
olacaktır. Çiftlik halkımız da ilçelerinde bir yüksekokulun derhâl faaliyete
geçmesinin özlemi ve beklentisi içindedir. Çiftlik’in yüksekokuluna kavuşması
için ilçe belediyemiz üzerine düşeni yerine getirmeye hazırdır. Bu konuda
gereken çalışmaların ortaya konulmasını rica ediyor, konuyu ilgililerin
dikkatine sunuyorum. 
BAŞKAN
– Sayın Ünsal…
33.- Ankara Milletvekili Servet Ünsal’ın, Konya ilinde 24 Kasım
Öğretmenler Günü etkinliğinde Konya Valisinin öğretmen sandığı gazeteciye
yönelik ifadelerine ilişkin açıklaması
SERVET
ÜNSAL (Ankara) – Teşekkür ederim Sayın Başkan. 
Evet,
arkadaşlar, dün Konya’da Öğretmenler Günü için bir program düzenlendi fakat bu
programdan, oradaki konuşmadan bahsetmeden önce bir şey söylemek istiyorum. 
Değerli
arkadaşlar, bir gün Pir Sultan yanında müridi Hızır Paşa’yla oturuyor. Hızır
Paşa diyor ki: “Mürşidim, yeter artık, ben İstanbul’a saraya gideceğim.”
Yalnız, Pir Sultan diyor ki ona: “Hızır, sen gidersin ama adam olamazsın.”
Günler geçiyor, Hızır Paşa Sivas’a Vali oluyor, geliyor, Pir Sultan’ı astıracak
ama Pir Sultan’a diyor ki: “Bak, Vali oldum Hocam.” Pir Sultan da ona “Ben sana
vali olamazsın demedim, adam olamazsın dedim.” diyor. 
Değerli
arkadaşlar, bir şehrin valisi de kendinde büyük bir hak görerek öğretmen
sandığı bir gazeteciyi azarlıyor. Bu olaya maruz kalan kişinin öğretmen değil
de gazeteci olması bu olayın çıkışı değildir. Aynı vali 14 Ocak 2019’da
Konya’nın ekonomisi için Konya’ya gittiğimde de bana randevu vermedi. 
(Mikrofon
otomatik cihaz tarafından kapatıldı) 
BAŞKAN
– Sayın Hancıoğlu...
34.- Samsun Milletvekili Neslihan Hancıoğlu’nun, vatandaşın gerçek
gündemi işsizlik, yoksulluk iken gündem sahteciliğinin bırakılması gerektiğine
ilişkin açıklaması
NESLİHAN
HANCIOĞLU (Samsun) – Sayın Başkan, teşekkür ederim. 
Ülkemizin
gerçek sorunlarını hasıraltı edip sahte gündem imalatı yapan bir avuç zavallı
ve kaderini bunlara bağlayacak kadar alçalabilenlere sesleniyoruz: Ülkenin her
yeri yangın yeri, bırakın artık gündem sahteciliğini. Vatandaşımızın gerçek
gündemi işsizliktir, yoksulluktur, siftahsız iş yeri kapatan esnafın durumudur,
oğluna pantolon alamadığı için intihar eden babalardır, parasızlıktan eşini
pazar alışverişine çıkaramayan kocalardır. Çığ gibi büyüyen işsizliği “iş
gücüne katılım artışı” diye çarpıtmakla, zamları “güncelleme” diye
ambalajlamakla artık milletimizi daha fazla kandıramazsınız. Her suçu örtbas
edecek, sahte gündem imal edecek araçları ve tetikçileri bugün kumanda edebilirsiniz
ama bunun yarını olmayacak. Bu gerçeği görün ve buna göre hizmet edin. 
BAŞKAN
– Sayın Yüceer… 
35.- Tekirdağ Milletvekili Candan Yüceer’in, 25 Kasım Kadına Yönelik
Şiddete Karşı Uluslararası Mücadele Günü’ne ilişkin açıklaması
CANDAN
YÜCEER (Tekirdağ) – 25 Kasım Kadına Yönelik Şiddete Karşı Uluslararası Mücadele
Günü’nü yine yasaklarla, engellemelerle, kadın cinayeti haberlerinin gölgesinde
geride bıraktık. Birçok ilimizle beraber dün, Taksim’de Kadına Yönelik Şiddete
Karşı Uluslararası Mücadele Günü’nde “Erkek şiddeti, yoksulluk, kriz değil
yaşamak istiyoruz.” “Bir kişi daha eksilmeye tahammülümüz yok.” “Kadına şiddete
hayır!” diyen kadınlara plastik mermi ve biber gazıyla saldırıldı. 
25
Kasım Kadına Yönelik Şiddete Karşı Uluslararası Mücadele Günü’nü
yasaklayanların “Kadına şiddete hayır.” diye yürüyen kadınlara saldıranların
konuşacak, savunacak bir şeyi olamaz. Bu, aslında iktidarın kadın sorununa
bakışını ve duyarsızlığını gösteriyor. Anlaşılan, kadın sorunları, özellikle
şiddet sorunu konusunda bir arpa boyu yol katedilmediği gözlerden saklanmak
isteniyor. İktidarın görevi sarayda “Kadınlar haklarını arayabiliyor.” deyip
gerçekte ise hakkını arayan kadınlara “Ölmek istemiyoruz.” diyen kadınlara
yasaklarla, şiddetle… 
(Mikrofon
otomatik cihaz tarafından kapatıldı) 
BAŞKAN
– Sayın Ersoy…
36.- Adana Milletvekili Ayşe Sibel Ersoy’un, 25 Kasım Kadına Yönelik
Şiddete Karşı Uluslararası Mücadele Günü’ne ilişkin açıklaması
AYŞE
SİBEL ERSOY (Adana) – Teşekkür ediyorum Sayın Başkanım. 
25
Kasım günü, her yıl Kadına Yönelik Şiddete Karşı Uluslararası Mücadele Günü
olarak anılıyor. İçişleri Bakanı Sayın Süleyman Soylu yaptığı bir açıklamada
2019’da öldürülen kadın sayısının 299 olduğunu ve faillerinin yüzde 95’inin eş
ya da akraba olduğunu söyledi. Bu şiddetin önlenmesi için toplum olarak her
alanda topyekûn mücadele edilmesi şart olmuştur. Aileden başlayıp okul, sosyal
medya, diziler ve hayatın her yerinden şiddeti çıkaracak çalışmalara öncelik
vermeliyiz. Sadece kanun ve yasalarla sonuca ulaşamayacak bu sorunumuzun
toplumsal bilincin artırılmasıyla aşılabileceği aşikârdır.
Son
olarak aramızdan ayrılan kadınlarımızı rahmetle anıyor, başta kadına olan
şiddet olmak üzere her türlü şiddeti kınıyorum.
BAŞKAN
– Sayın Şahin…
37.- Balıkesir Milletvekili Fikret Şahin’in, zor durumda olan zeytin
üreticisinin gerekli zirai mücadelenin yapılmasını talep ettiğine ilişkin
açıklaması
FİKRET
ŞAHİN (Balıkesir) – Teşekkür ederim Sayın Başkan.
Son
sekiz yıldır Edremit Körfezi’nde zeytin sineğine karşı havadan ilaçlama Balıkesir
Belediyesi tarafından yapılırken bu sezon, üreticilerin yoğun isteğine rağmen,
bütçe yetersizliği gerekçesiyle ilaçlama yapılmamış, zeytin sineğiyle yeterince
mücadele edilmemiş ve zirai zararlılardan zedelenen zeytinlerden elde edilen
zeytinyağlarının asit oranı yükselmiş, kalitesi düşmüş, dolayısıyla da üretici
yüzde 25-30’a varan oranda zarar görmüştür. Ayrıca bu yıl elde edilen düşük
asit oranlı sızma zeytinyağı üretimi çok sınırlı miktarda kalmıştır. Zeytin
üreticisinin bu hasat sezonunda 150 milyon civarında zararı vardır. Gelecek
sezon da bu olumsuzlukların yaşanmaması ve ülke ekonomisinin zarar görmemesi
için zeytin üreticisinin isteği olan gerekli zirai mücadelenin yapılmasını
yetkililerden sizin nezdinizde talep ediyorum.
Teşekkür
ederim, sağ olun.
BAŞKAN
– Sayın Beko…
38.- İzmir Milletvekili Kani Beko’nun, 25 Kasım Kadına Yönelik Şiddete
Karşı Uluslararası Mücadele Günü’ne ilişkin açıklaması
KANİ
BEKO (İzmir) – Sayın Başkan, değerli milletvekilleri; Dünya Sağlık Örgütünün
verilerine göre, dünyada her 3 kadından 1’i hayatının herhangi bir döneminde
cinsel veya fiziksel şiddete maruz kalmıştır. Türkiye'de ise durum daha da
vahimdir. Erkekler bu yıl 1 Ocak-20 Kasım tarihleri arasında en az 302 kadını
öldürmüştür, aynı dönemde en az 532 kadına şiddet uygulamıştır. Ülkede 833 bin
kadın çalışan erkek şiddetine maruz bırakıldı. Kadınlara dönük erkek şiddetine
“Dur!” demek için, eşit işe eşit ücret çalışma hakkı için, sendikal haklar
için; sağlık, eğitim ve sosyal güvenlik haklarının güvence altına alınması
için; kreşler, bakımevleri ile- ev işlerinin toplumsallaştırılması için,
kadınların toplumsal yaşama eşit biçimde katılımı için bizler de mücadeleye
devam edeceğiz. 
Son
olarak dün akşam İstanbul’da toplanan kadınlara uygulanan şiddeti kınıyorum.
BAŞKAN
- Sayın Kaplan…
39.- Gaziantep Milletekili İrfan Kaplan’ın, Hükûmetin görevinin çevre
sağlığını korumak ve çevrenin kirlenmesini önlemek olduğuna ilişkin açıklaması
İRFAN
KAPLAN (Gaziantep) – Teşekkürler Sayın Başkan.
Geçtiğimiz
hafta, torba kanun teklifinin 50’inci maddesi üzerine yaptığımız tüm itirazlara
rağmen, yaklaşık 15 termik santralin baca filtrelerinin takılmasını iki buçuk
yıl daha erteleyen kanun maddesi AK PARTİ ve Milliyetçi Hareket Partisi
oylarıyla kabul edildi. Halkımızın sağlığını bozacak, gelecek nesillerin
sağlığını tehlikeye atacak bu kanuna kabul oyu verenler bilsinler ki termik
santrallerin bulunduğu bölgelerdeki sağlığı bozulan tüm vatandaşlarımızın
sorumlusu sizlersiniz. Bu kanuna kabul oyu verenler milletimizin sağlığına ve
geleceğine suikastı hak görmüştür.
“Çevreyi
koruyalım.” diye plastik poşeti paralı yapan ancak termik santrallerden zehir
solumamızı kabul eden bu zihniyeti halkımızın vicdanına emanet ediyorum.
Çevreyi geliştirmek, çevre sağlığını korumak ve çevrenin kirlenmesini önlemek
Hükûmetin görevidir.
BAŞKAN
– Sayın Keven…
40.- Yozgat Milletvekili Ali Keven’in, Yozgat ili Sarıkaya Fizyoterapi
ve Rehabilitasyon Yüksekokulunun eğitime kazandırılması gerektiğine ilişkin
açıklaması
ALİ
KEVEN (Yozgat) – Teşekkür ederim Sayın Başkan.
Yozgat
Sarıkaya, Roma döneminden kalan tarihî termal kaynaklarıyla büyük bir mirasa
sahiptir. Sarıkaya ilçemizde bulunan termal kaynaklar uzunca bir süredir fizik
tedavi alanında bir yüksekokula kavuşmayı bekliyordu. Vali, Rektör ve
siyasilerce Bozok Üniversitesine bağlı Sarıkaya Fizyoterapi ve Rehabilitasyon
Yüksekokulu Sarıkaya halkına devamlı müjde olarak açıklanıyordu. Ancak bu
lisans bölümü daha sonra ön lisans bölümü olarak değiştirildi. 2017’de öğrenci
alınacağını dönemin Valisi duyurmuşken şu an ortada ne yüksek okul var, ne
öğrenci var ne de öğretim görevlisi var. Müjde diye açıkladığınız vaatlerinizin
hiçbirinin peşine düşüp akıbetini merak etmiyorsunuz. Sarıkaya halkını daha
fazla oyalamaya hakkınız yok. Sarıkaya Fizyoterapi ve Rehabilitasyon
Yüksekokulunun lisans bölümü olarak eğitime kazandırılması gerekiyor. Akademik
personel için bir an önce kadro temin edilmeli ve ilana çıkılmalıdır.
Sarıkayalıları üzmeyin, kızdırmayın, onlarla oynamayın; yoksa hesabı ağır olur.
(Mikrofon
otomatik cihaz tarafından kapatıldı) 
BAŞKAN
– Sayın Durmuşoğlu…
41.- Osmaniye Milletvekili Mücahit Durmuşoğlu’nun, 25 Kasım Kadına
Yönelik Şiddete Karşı Uluslararası Mücadele Günü’ne ilişkin açıklaması
MÜCAHİT
DURMUŞOĞLU (Osmaniye) – Teşekkür ediyorum Sayın Başkanım.
25
Kasım Kadına Yönelik Şiddete Karşı Uluslararası Mücadele Günü. Bizler; anaya,
babaya, eşine hayırlı olanın toplumun en hayırlı kişisi olduğuna inanan bir
kültürün mirasçısıyız. Dedelerimiz cephelerde savaşırken evlerinde çocuklarını
besleyen, büyüten annelerimiz, ninelerimiz Kara Fatmalar, Şerife Bacılar, Nene
Hatunlar olmasaydı bugün bu al bayrağımız altında bu konuşmayı yapamayacaktık. 
Sayın
Cumhurbaşkanımız Recep Tayyip Erdoğan’ın önderliğinde, AK PARTİ hükûmetleri
olarak kadına yönelik şiddetin önlenmesi, kadınlarımızın sosyoekonomik
konumlarının güçlendirilmesi, toplumsal yaşama aktif katılımlarının sağlanması,
mesleki eğitimlerine ağırlık verilmesi ve kamusal alanlarda varlık
göstermelerine dair birçok alanda çalışmalar yapıldı ve yapılmaya devam ediliyor.

Kadını
Allah’ın emaneti olarak gören bir dinin mensupları olarak bir anne, bir eş, bir
evlat, bir kardeş, komşu, arkadaş olan kadına yönelik yapılan her türlü
saldırıyı tüm insanlığa yapılmış olarak görüyor, Genel Kurulu saygıyla
selamlıyorum.
BAŞKAN
– Sayın Kılıç…
42.- Kahramanmaraş Milletvekili İmran Kılıç’ın, 24 Kasım Öğretmenler
Günü’ne ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
24
Kasımda Öğretmenler Günü’nü kutladık. İnsanoğlu fıtratı gereği her an öğrenmeye
açık bir varlıktır çünkü bu, olmazsa olmaz bir ihtiyaçtır. Eğer bu ihtiyaç
gerektiği zamanda ve gerektiği şekilde karşılanmazsa en başta ferdin kendisini,
sonra da bütün bir toplumu derinden sarsar. Kur'an-ı Kerim’in ilk emri “Oku!”
olduğu gibi, Peygamberimizin kendisi de bir muallim ve mürebbiye olup ilmi,
bilgiyi, okumayı teşvik etmiştir. 
Nurettin
Topçu’ya göre yeryüzünün gerçek fatihleri kalpleri kazananlardır ve bu da
eğitimle olur ve yine, ona göre, içimizde bir büyük kesim hâlâ her şeyden bihaber
olma gafletini gösteriyorlarsa bunun temeli maarifte aranmalıdır. Bu anlamda,
Anadolu’nun kurtuluş savaşı ruh cephesinde henüz yapılmadı. Bu savaş, maarif
davamızın temelini teşkil etmektedir. Bu ruh amelelerinin ilk ve esaslı işi,
insan yetiştirmektir. 
BAŞKAN
– Sayın Ünlü…
43.- Osmaniye Milletvekili Baha Ünlü’nün, Osmaniye ili esnafının zor
durumda olduğuna, Hükûmetin esnaf ve sanatkârları koruyucu ve destekleyici
önlemleri ivedi olarak alması gerektiğine ilişkin açıklaması
BAHA
ÜNLÜ (Osmaniye) – Teşekkür ederim Sayın Başkanım.
Tüm
Türkiye'de olduğu gibi seçim bölgem Osmaniye’de de esnafımız yaşanan ekonomik
krizden ciddi anlamda etkilenmiştir. Kira, stopaj, vergi, elektrik, su, doğal
gaz ve iş gücü gibi temel giderlerindeki artış sonucu esnafımız kepenk
kapatmaya başlamış, bankalara ve toptancılara olan borçlarını ödeyemez hâle
gelmiştir. Ayrıca, Suriyeli mültecilerin ruhsatsız, vergi vermeden, kayıt dışı
iş yeri açmaları ve bu kayıt dışı ticari faaliyetlerinin denetiminin tam
yapılmaması haksız rekabeti ortaya çıkarmış ve zaten zor durumdaki esnafımızın
ciddi sorunlar yaşamasına neden olmuştur.
Bu
sebeple, Hükûmetin ivedi olarak esnaf ve sanatkârları koruyucu ve destekleyici
önlemler alması gerekmektedir. Aksi takdirde esnafımız her geçen gün yok olmaya
devam edecektir.
Teşekkür
ederim.
BAŞKAN
– Sayın Barut…
44.- Adana Milletvekili Ayhan Barut’un, 24 Kasım Öğretmenler Günü’ne
ilişkin açıklaması
AYHAN
BARUT (Adana) – Sayın Başkan, Türkiye Cumhuriyeti’ni gençlere, gençleri de
öğretmenlere emanet eden Başöğretmenimiz Atatürk’ün şahsında tüm
öğretmenlerimizin 24 Kasım Öğretmenler Günü’nü kutlarım.
Çağdaş
ve aydınlık bir gelecek, gelişmiş bir toplum ve güçlü ekonomi için
öğretmenlerimizin önemini unutmamamız gerekir. Eğitimde öğretmen ve öğrenciyi
merkeze alan bilimsel, laik, nitelikli, kamusal ve parasız bir model uygulanmak
zorundadır. Bunu sağlayacak olan öğretmenlerimizin sorunlarını ortadan kaldırıp
insanca yaşam koşullarını sunmak iktidarın en önemli görevi olmalıdır. 
Ülkemizde
eğitim camiasında çalışan öğretmenler geçinemiyor. Atanamayan öğretmenlerimiz
ise ne yazık ki canına kıyıyor. On yedi yıldır ülkeyi yöneten AKP döneminde
eğitim de âdeta yazboz tahtasına döndürülmüş, her dönem sorunlar derinleşerek
içinden çıkılmaz bir hâl almıştır. Fikri hür, vicdanı hür bireyler yetişmesini
hedeflemiş Atatürk cumhuriyetinde öğretmenlerimizi baş üstünde tutmalı,
atamaları yapmalı, sözleşmeli ücretli… 
(Mikrofon
otomatik cihaz tarafından kapatıldı) 
BAŞKAN
– Teşekkür ederim.
Değerli
arkadaşlar, milletvekillerinin İç Tüzük 60’a göre söz talepleri karşılanmıştır.
Bundan sonra milletvekillerimize bugün İç Tüzük 60’a göre tekrar söz
vermeyeceğim. 
Şimdi
Sayın Grup Başkan Vekillerinin söz taleplerini karşılayacağım. 
Buyurun
Sayın Dervişoğlu.
45.- İzmir Milletvekili Dursun Müsavat Dervişoğlu’nun, 24 Kasım
Öğretmenler Günü’ne, 25 Kasım Başbuğ Alparslan Türkeş’in doğumunun 102’nci yıl
dönümüne ve 25 Kasım Kadına Yönelik Şiddete Karşı Uluslararası Mücadele Günü
münasebetiyle sorunların aşılmasına katkı sağlayacak yol ve yöntemlerin
kamuoyuyla paylaşılması amacıyla düzenledikleri etkinliklerde Kayseri ilinde
İYİ PARTİ’nin standı ile parti binasına yapılan saldırıyı telin ettiklerine
ilişkin açıklaması
DURSUN
MÜSAVAT DERVİŞOĞLU (İzmir) – Çok teşekkür ederim Sayın Başkanım.
Genel
Kurulu saygılarımla selamlıyorum. 
Ben
de diğer milletvekili arkadaşlarımız gibi geçtiğimiz hafta sonu idrak ettiğimiz
24 Kasım Öğretmenler Günü’nü kutluyorum. Başta Başöğretmen Gazi Mustafa Kemal
Atatürk olmak üzere bütün şehit öğretmenlerimizi de şükran ve minnet duygusuyla
anıyorum. Yaşayan öğretmenlerimize uzun ömür, ebediyete intikal etmiş olanlara
da Allah’tan rahmet diliyorum. 
Bilindiği
gibi öğretmenlerimiz hak ettiği değeri görmemektedir. On yedi yıldır iş başında
bulunan Adalet ve Kalkınma Partisi iktidarında öğretmenlerin sorunları her
geçen gün büyümektedir. Sayıları neredeyse yarım milyonu aşmış atanamayan
öğretmenler ile düşük ücretle zor şartlarda çalışan ücretli ve sözleşmeli
öğretmenler konusunun Hükûmet tarafından zaman kaybedilmeden çözülmesine
yönelik adımlar atılmasını temenni ediyorum. 
Ayrıca,
dün, yine, Türk siyasetine damgasını vuran, büyük dava ve fikir adamı,
Milliyetçi Hareket Partisinin kurucusu, Türk milliyetçiliği davasını bir siyasi
organizasyona çeviren Başbuğ Alparslan Türkeş’in doğumunun 102’nci yılını idrak
ettik. Türklük davası adına her türlü çetin mücadeleyi veren ve yeri geldiğinde
ağır bedeller ödemekten kaçınmayan merhum Başbuğ’umuz Alparslan Türkeş Bey’i
rahmet, minnet ve şükranla yâd ediyorum. Mekânı cennet, ruhu şad olsun. 
Yine,
dün, Kadına Şiddete Karşı Uluslararası Mücadele Günü’ydü. Türkiye'nin en önemli
toplumsal sorunlarından biri olan kadına şiddet maalesef her geçen gün
artmaktadır. 
(Mikrofon
otomatik cihaz tarafından kapatıldı) 
BAŞKAN
– Buyurun. 
DURSUN
MÜSAVAT DERVİŞOĞLU (İzmir) – Alınamayan tedbirler, yetersiz kalan ve
caydırıcılığı olmayan cezalar kadına şiddet vakalarını artırmaktadır. Bu konuda
Adalet Bakanlığının açıkladığı rakamlar vahim bir tabloyu da gözler önüne
sermektedir. Kadına şiddetle ilgili rakamları ve daha detaylı açıklamayı
birazdan yapacağım İçişleri Bakanlığı kanun teklifiyle ilgili konuşmamda
ayrıntılı olarak dile getireceğim. 
25
Kasım Kadına Şiddete Karşı Mücadele Günü münasebetiyle Türkiye'nin her yerinde
çeşitli etkinlikler düzenlemiş, sorunların aşılmasına katkı sağlayacak yol ve
yöntemleri kamuoyuyla paylaşmayı amaçlamıştık. Şiddete Karşı Mücadele Günü’nde
Kayseri ilimizde şiddetten nemalanmaya kalkışan grupların menfur saldırılarıyla
karşılaşmış olmanın derin üzüntüsü içindeyim. Partili kadınlarımızın kurduğu
standa ve Kayseri İl Başkanlığımıza yapılan saldırıyı şiddetle telin ediyorum. 
(Mikrofon
otomatik cihaz tarafından kapatıldı) 
BAŞKAN
– Buyurun. 
DURSUN
MÜSAVAT DERVİŞOĞLU (İzmir) – Sorumlularını ayıpladığımı dile getiriyorum.
Ayrıca, Türkiye’de herkesin güvenliğinden mesul gördüğümüz Hükûmet
yetkililerini de uyarıyorum. Hiç kimsenin kendini suç işleme imtiyazına
sahipmiş gibi hissetmesi kabul edilebilir değildir. Buna vesile olanlar iyi
bilsinler ki bugün silah olarak kullandıkları, yarın kendilerini de hedef
alabilir. Bilinmelidir ki hiçbir silah sahibine sadık değildir.
Hükûmeti
görevini yapmaya davet ediyor, Genel Kurulu saygılarımla selamlıyorum efendim.
BAŞKAN
– Sayın Akçay, buyurun lütfen. 
46.- Manisa Milletvekili Erkan Akçay’ın, 25 Kasım Başbuğ Alparslan
Türkeş’in doğumunun 102’nci yıl dönümü münasebetiyle Türk milliyetçiliğini
siyasi program hâline getiren Alparslan Türkeş’in ülkücülüğün siyasi çatısına
ilişkin ifadelerine, 23 Kasım ülkücü Ertuğrul Dursun Önkuzu’nun şehadetinin
49’uncu ölüm yıl dönümüne, 25 Kasım Sütçü İmam’ın vefatının 97’nci
seneidevriyesi vesileyle Halide Onbaşı, Gördesli Makbule, Yörük Ali Efe, Şahin
Bey ile Mustafa Kemal Atatürk ve silah arkadaşlarını rahmetle andığına,
öğretmenlerimizin 24 Kasım Öğretmenler Günü’nü kutladığına ilişkin açıklaması
ERKAN
AKÇAY (Manisa) – Teşekkür ederim Sayın Başkan.
25
Kasım, partimizin Kurucu Genel Başkanı, Başbuğ’umuz Alparslan Türkeş’in
doğumunun 102’nci yıl dönümüdür. Başbuğ Türkeş’in çocukluk döneminden itibaren
başlayan vatan ve millet sevdası, ilerleyen yaşlarında yazıya ve aksiyona
geçmiş, siyasi platforma taşınmış ve “Dokuz Işık” doktriniyle bir düşünce ve
kalkınma modeli hâlini almıştır.
Başbuğ
Türkeş, Türklük gurur ve şuurunun, İslam ahlak ve faziletinin, cesaretin,
ferasetin ve dirayetin ete kemiğe bürünmüş hâli, fikir ve hareket adamıdır. O
“devlet ebet müddet” ilkesi çerçevesinde, Türkiye Cumhuriyeti’nin, Türk
milletinin ve Türk vatanının ebediyen var olması için yorulmadan, yılmadan
gayret göstermiştir. 
Başbuğ
Türkeş Türk milliyetçiliğini siyasi bir program hâline getirmiş ve ülkücülüğün
siyasi çatısını şu sözlerle ifade etmiştir: “Ülkücü MHP’de olur. MHP’de
bulunmayan ülkücü değildir, gittiği yerin damgasını yer, oradaki genel başkanın
görüşüne göre yaşar, oradaki genel başkanın görüşüne göre hareket eder. Onun
ülkücülüğü kalmamıştır. Bunu böyle bilmeliyiz.” demiştir.
Milliyetçi
Hareket Partisi, Alparslan Türkeş’in tarihin her devrine açıklık getirecek ve
bugün içerisinde bulunduğumuz karanlık bunalım dönemlerinden çıkışı gösteren
ışığıyla yoluna devam etmektedir. Milyonlarca seveni “Başbuğ Türkeş”
nidalarıyla, yüreklerinde Yesevi ateşi, gönüllerinde Yunus sevgisi,
bakışlarında Fatih bakışı ve duruşlarında Atatürk duruşuyla kutlu yolu takip
ediyor. 
Mekânı
nur olsun “şahidimdir” dediği şehitler yoldaşı olsun.
(Mikrofon
otomatik cihaz tarafından kapatıldı) 
BAŞKAN
– Buyurun lütfen.
ERKAN
AKÇAY (Manisa) – 23 Kasım Cumartesi günü, kısa süren ömrü unutulmayacak bir
zalimlikle son bulan ülkücü Dursun Önkuzu’nun da şehadetinin 49’uncu
seneidevriyesidir. Önkuzu, ülkücü hareketin alnı açık, başı dik tarihinin
abidelerinden birisidir; şehadeti millet uğruna, gözlerini kırpmadan tercih
etmiştir, onunla ve daha nice şehitlerimizle ne kadar iftihar etsek azdır. Bu
vesileyle Dursun Önkuzu’yu ve ülkücü hareketin binlerce şehidini rahmet ve
şükran hislerimle yâd ediyorum. 
Yine,
25 Kasım Pazartesi günü, Kurtuluş Savaşı’mızın simge isimlerinden,
Kahramanmaraş’tan başlayarak istiklal ve istikbal ülküsünün Misakımillî’ye dalga
dalga yayılmasına vesile olan, Türk'ün haysiyet ve onurunu Fransız
işgalcilerine sıktığı kurşunla yedi düvele ilan eden ve 1922 yılında hayatını
kaybeden Kahramanmaraş’ın kahraman evladı Sütçü İmam’ın vefatının
seneidevriyesidir. 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlıyorum Sayın Başkan.
BAŞKAN
– Tamamlayın lütfen. 
Buyurun.

ERKAN
AKÇAY (Manisa) – Bu vesileyle Sütçü İmam, Halide Onbaşı, Gördesli Makbule,
Yörük Ali, Şahin Bey ve nice millî mücadele kahramanlarını, aziz Mustafa Kemal
Atatürk’ü ve silah arkadaşlarını, şehitlerimizi rahmet ve şükranla anıyorum. 
24
Kasım Pazar günü, aynı zamanda Öğretmenler Günü’ydü ve bugünü kutladık. Her ne
kadar öğretmenlerimizin bir günü olsa da onlar her an hatırlanması ve saygı duyulması
gereken değerlerimizdir. 
(Mikrofon
otomatik cihaz tarafından kapatıldı) 
BAŞKAN
– Sayın Akçay, sözlerinizi tamamlayın lütfen. 
Buyurun.

ERKAN
AKÇAY (Manisa) - Öğretmen, aydınlanmış zihinlerin mimarı, cehaletin kara
perdesini yakan ışık, vicdanlara erdem aşılayan rehberdir. Öğretmenlerimizin
ülkemiz için önemi, Gazi Mustafa Kemal Atatürk’ün “Milletleri kurtaranlar
yalnız ve ancak öğretmenlerdir.” veciz sözünde gizlidir. Bu vesileyle tüm
öğretmenlerimizin 24 Kasım Öğretmenler Günü’nü kutluyor, her birine sevgi ve
saygılarımızı sunuyorum. 
Bu
vesileyle, terör saldırılarında şehit olan Necmettin, Aybüke öğretmenleri ve
nice şehit öğretmenlerimizi rahmet ve saygıyla anıyoruz.
Teşekkür
ederim Sayın Başkan.
BAŞKAN
– Sayın Oluç, buyurun.
47.- İstanbul Milletvekili Hakkı Saruhan Oluç’un, Uluslararası Şeffaflık
Derneğinin Adalet Bakanlığının yayımladığı adli istatistiklerden yararlanarak
yapmış olduğu araştırmaya göre AK PARTİ iktidarları döneminde yolsuzluk, rüşvet
ve görevi kötüye kullanmanın normalleştiğine, TÜRK-İŞ’in açıkladığı kasım ayı
açlık ve yoksulluk sınırına, TÜİK’in rakamlarının inandırıcı olmadığına,
Engelsiz Bileşenler Federasyonunun talepleri ile engellilerin sorunlarına
duyarlı olunması gerektiğine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, Uluslararası Şeffaflık Derneği var, Adalet Bakanlığının yayımladığı
adli istatistiklerden yararlanarak bir araştırma yapmış; yolsuzluk suçlarını
içeren çeşitli maddeler uyarınca açılan davaları ve alınan kararları derlemiş.
Bu istatistiklere göre, 2009 ile 2018 yılları arasında kamu güvenine karşı
işlenen suçlarda -yani parada sahtecilik, evrakta sahtecilik, mühür bozma gibi
suçlar- “Kovuşturmaya yer yoktur.” kararları yüzde 23’ten yüzde 45’e çıkmış, işlendiği
iddia edilen suçlara yönelik açılan kamu davaları ise yüzde 44’den yüzde 29’a
düşmüş. Yine, kamu idaresinin güvenilirliğine ve işleyişine karşı suçlara
baktığımızda -ki rüşvet, nüfuz ticareti, görevi kötüye kullanma gibi suçlar
var- burada da “Kovuşturmaya yer yoktur.” kararları yüzde 44’ten yüzde 54’e
yükselmiş, kamu davaları yüzde 40’tan yüzde 30’a düşmüş. Ekonomi, sanayi ve
ticarete ilişkin suçlarda ise -yani ihaleye fesat karıştırma ağırlıklı olarak-
“Kovuşturmaya yer yoktur.” kararları yüzde 33’den yüzde 47’ye yükselmiş, kamu
davaları ise yüzde 43’ten yüzde 29’a düşmüş. 
Bu
istatistikler şuna işaret ediyor elbette: Maalesef bu iktidar döneminde
yolsuzluk, rüşvet, görevini kötüye kullanma normalleşmiş gözüküyor ve yargı,
iktidarın direktifleriyle hareket ediyor, yürütmenin güdümünde hareket ediyor
ve bu istatistikler, maalesef, kamudaki rüşvetin, yolsuzluğun düştüğünü değil,
yolsuzlukların gizlendiğini gösteren istatistikler. Biz söylüyorduk toplumda
yargıya güven kalmadı diye; sadece siyasi davalarla ilgili değil, aynı zamanda
ticari davalarla da ilgili son derece ciddi bir sorun yaşanıyor. Buna bir kez
daha işaret etmiş olalım diyoruz. 
İkinci
değinmek istediğim konu: TÜRK-İŞ, kasım ayı açlık ve yoksulluk sınırını
açıkladı. 
(Mikrofon
otomatik cihaz tarafından kapatıldı) 
BAŞKAN
– Buyurun. 
HAKKI
SARUHAN OLUÇ (İstanbul) - Buna, bu açıklanan rakamlara hep “açlık ve yoksulluk
sınırı” deniyor ama aslında bir “vicdansızlık sınırı” demek daha doğru olur
herhâlde çünkü TÜRK-İŞ’in hesaplamalarına göre, 4 kişilik bir ailenin açlık
sınırı 2.103 Türk lirası, yoksulluk sınırı ise 6.850 Türk lirası. Asgari
ücretle çalışanlara baktığımızda -ki yine TÜRK-İŞ’in rakamlarına göre- 14
milyon ücretli çalışanın içinde yaklaşık 10 milyon kişinin asgari ücretle
çalıştığına işaret ediyor TÜRK-İŞ yani yaklaşık 10 milyon kişi aylık 2.020
lirayla kirasını ödemeye, evine ekmek götürmeye, yaşamaya çalışıyor. Vahim bir
durum bu tablo elbette ki. 
Baktığımızda
TÜİK’in rakamları inandırıcı değil. Bunu her zaman söylüyoruz ama buna rağmen,
inandırıcı olmayan rakamlara bile baktığımızda, mutfak enflasyonuna
baktığımızda, geçtiğimiz ay yayımlanan rakamlara göre gıdada yüzde 22, konutta
yüzde 16, sağlıkta yüzde 28 gibi rakamlarla karşı karşıya kalıyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) – Yani sokaktaki hayat pahalılığıyla TÜİK’in açıkladığı
enflasyon rakamlarının çok fazla bir bağı olmadığını biliyoruz. Bu kadar ciddi
bir sorun yaşanıyor ve bugün toplumda görülen intiharlar, cinayetler, zaman
zaman lince dönüşen cinnet hâlleri; bunların hepsi aslında adaletsizlik,
eşitsizlik, yoksulluktan kaynaklanan, toplumsal adaletin bu iktidar döneminde
yerle bir edilmiş olmasından kaynaklanan sonuçlardır diye düşünüyoruz. 
Değinmek
istediğim üçüncü konu: Engelsiz Bileşenler Federasyonuyla görüştük. Engelsiz
Bileşenler Federasyonu demokratik sivil toplum faaliyetlerinin
etkinleştirilmesini ve geliştirilmesini sağlamak ve bu konuda çalışmalar yapmak
amacıyla bir araya gelen derneklerden oluşuyor. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen. 
HAKKI
SARUHAN OLUÇ (İstanbul) – Biliyorsunuz Türkiye’de engelli olmak sistematik ve
çok boyutlu bir ayrımcılığa maruz kalmak anlamını da taşıyor ve tüm engel
gruplarına yönelen ötekileştirme evde, sokakta, iş yerinde yaşanıyor, her gün
yaşanan bir sorun olarak karşımıza çıkıyor. Şimdi kamu kurum ve kuruluşlarında
çalışan yaklaşık 57 bin engelli memurun yalnızca dörtte 1’i eğitim durumuna
göre yetkin oldukları alanlarda çalışabiliyor ve Engelsiz Bileşenler
Federasyonu da buna işaret ediyor, geri kalanlar ise zorunlu kotayla
belirlenmiş kadrolarda çalışabiliyor, ağırlıklı olarak mavi yakalı
pozisyonlarda istihdam ediliyor. Engelli Kamu Personeli Seçme Sınavı’yla devlet
memurluğuna atanan birçok engelli için mezuniyetlerine uygun kadrolar
açılamıyor. Engelsiz Bileşenler Federasyonu, bu alandaki eşitsizliklere işaret
edip taleplerini ilettiler. Yetkin olmadıkları alanlarda çalışmak zorunda kalan
engelliler, verimliliklerinin azalmasından ve âciz bireyler gibi görülmekten ve
ayrımcılıktan da son derece rahatsızlar. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın lütfen.
HAKKI
SARUHAN OLUÇ (İstanbul) – Meclisteki bütün partilere çağrımız, bu konuda,
engellilerin sorunlarına ilişkin daha duyarlı davranmaktır. 
Teşekkür
ediyorum. 
BAŞKAN
– Sayın Altay…
48.- İstanbul Milletvekili Engin Altay’ın, 24 Kasım Öğretmenler Günü
vesilesiyle Ankara Milletvekili Yıldırım Kaya ve arkadaşları tarafından öğretmenlerimizin
yaşadığı sorunların araştırılması amacıyla Türkiye Büyük Millet Meclisi
Başkanlığına verilmiş olan Meclis araştırması önergesinin destekleneceğine
inandığına, Arnavutluk’un başkenti Tiran’da meydana gelen deprem nedeniyle
Arnavutluk halkına geçmiş olsun dileğinde bulunduğuna, Meclisimizin depreme
hazırlık noktasında üstüne düşen görevleri yerine getirmesi gerektiğine, 25
Kasım Kadına Yönelik Şiddete Karşı Uluslararası Mücadele Günü münasebetiyle tüm
kadın milletvekillerini dayanışmaya davet ettiğine ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Sizi
ve yüce Genel Kurulu saygıyla selamlıyorum efendim.
Sayın
Başkan, sayın milletvekilleri; geçtiğimiz pazar günü 24 Kasım Öğretmenler
Günü’nü -kutlamak denilirse- kutladık. Ben de bir öğretmen olarak,
meslektaşlarımın içinde bulunduğu sosyal, ekonomik, özlük hakları dâhil birçok
sorunu yaşarken Türk millî eğitim sisteminin başarı grafiğinde çok büyük artış
beklemenin mümkün olmadığını bilenlerdenim. Bu vesileyle başta Başöğretmenimiz
Gazi Mustafa Kemal Atatürk olmak üzere, ebediyete irtihal etmiş tüm
öğretmenlerimizi rahmet, minnet ve şükran duygularıyla anıyoruz. 
An
itibarıyla, emekli olan öğretmen ağabeylerimize, ablalarımıza huzur, refah ve
esenlik diliyorum. Zor koşullarda yaşamlarını sürdürürken onlara sadece direnç
ve inanç tavsiye ediyorum. 
Çalışan
öğretmenlerimize başarılar diliyorum. Zor koşullarda, ekonomik sorunlarla
boğuşurken onlara emanet ettiğimiz genç kuşaklarımızı Türkiye'nin geleceğine
hazırlamaları konusunda verdikleri gayretli çalışma ve özveriden dolayı hepsine
Cumhuriyet Halk Partisi Türkiye Büyük Millet Meclisi Grubu olarak şükran ve
minnet duygularımızı iletiyoruz.
Sayın
Başkan, tabii, atanmayan öğretmenlerimize söyleyecek söz bulamıyorum. Bu Parlamentonun
şu an itibarıyla birinci partisinin Sayın Genel Başkanı 3 Kasım 2002
seçimlerine giderken Türkiye'nin 5-6 büyük şehrindeki -aklıma ilk gelenleri
söyleyeyim; Gaziantep, İstanbul, Kocaeli gibi- mitinglerinde “Bizim
iktidarımızda ‘atanmayan öğretmen’ kavramı Türkiye’de silinecek.” demişti. O
gün 68 bin atanmayan öğretmen vardı, bugün 500 bine yaklaşan bir sayıyla karşı
karşıyayız. Siyasette söz vermek kolay, tutmak da kolay olmalıdır.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
ENGİN
ALTAY (İstanbul) – Bu vesileyle, AK PARTİ Genel Başkanı ve Cumhurbaşkanı Sayın
Recep Tayyip Erdoğan’a 2002’de verdiği ve hâlâ yerine getirmediği sözü de
anımsatmayı bir görev sayıyorum.
Bugün,
Cumhuriyet Halk Partimiz, Genel Başkan Yardımcımız ve Ankara Milletvekilimiz
Sayın Yıldırım Kaya’nın Meclisimize verdiği bir araştırma önergesini grup
önerisi olarak Genel Kurulun takdirine sunacaktır. Ben bugün, 24 Kasımı iki gün
önce idrak ettiğimiz bu dönemde tüm Meclisin oy birliğiyle öğretmenlerimizin
sorunlarının araştırılıp çözüm önerilerinin tespit edilmesi amacıyla bir
komisyon kurulması iradesini ortaya koyacağına da yürekten inanıyorum.
Sayın
Başkan, Arnavutluk bizim direkt komşu ülkemiz olmamakla beraber bizim için
kıymetli ve önemli ülkelerden biridir. Bugün Arnavutluk’ta yaşanan deprem
vesilesiyle hem oradaki soydaşlarımıza…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
ENGİN
ALTAY (İstanbul) - …hem de Arnavutluk halkına büyük geçmiş olsun diyorum.
Bildiğimiz kadarıyla hayatını kaybedenler var. Yaşamını yitirenlere rahmet
diliyorum.
Ancak
bu vesileyle bir kere daha şu soruyu sormak da gerekir diye düşünüyorum:
Türkiye’de yaşadığımız Kocaeli, Düzce, Gölcük depremleri daha hafızalarda
olmasına rağmen, şunu merak ediyorum, her sayın milletvekilinin de merak
ettiğini düşünüyorum: Türkiye uzun yıllardan beri, son on beş yıldır deprem
vergisi almak dışında, toplamak dışında depreme yönelik, depreme hazırlık
noktasında -başta metropol büyük şehirler olmak üzere- hangi hazırlığı yaptı?
Bu sorunun cevabı yok Sayın Başkan, sayın milletvekilleri. Bir gün -Allah’ım
esirgesin- böyle bir afetle karşılaştığımızda her şey çok geç olacak ve verilen
kayıpların büyük kısmı iktidarın, Hükûmetin ve Parlamentonun ihmalinden dolayı
olacak ve bu bizim için ebedî bir vicdan azabına dönüşecek.
(Mikrofon
otomatik cihaz tarafından kapatıldı)
BAŞKAN
– Sözlerinizi toparlayın lütfen.
ENGİN
ALTAY (İstanbul) – Bu vesileyle de yürütmenin ve Meclisimizin depreme hazırlık
noktasında Türkiye’de gerekli, üstüne düşen görevleri bir an önce yapmasını
bekliyor, temenni ediyor ve talep ediyoruz. Tekrar ediyorum, Hükûmet deprem
vergisi toplamak dışında depremle ilgili bir cümle “Şu hazırlığı yaptık.”
diyemeyecek noktadır. Bunu doğru bulmadığımızı ve samimi ve yapıcı olarak bu
konuda tekrar uyarmayı bir görev sayıyorum. 
Sayın
Başkan, 25 Kasım, dün, Kadına Yönelik Şiddete Karşı Uluslararası Mücadele
Günü’ydü. Bu yılın sadece ilk üç yüz yirmi dört gününde 302 kadın cinayete
kurban gitti, 532 kadına da şiddet uygulandı ve bu yolla hayatları kaybedildi.
Dünya Ekonomik Forumu 2018 Cinsiyet Eşitliği Raporu’na göre Türkiye 149 ülke
arasında 130’uncu sırada. Bugün bütün partilerin konuşmacıları gündem dışı
konuşmada kadına yönelik şiddete konuyu ayırdılar.
(Mikrofon
otomatik cihaz tarafından kapatıldı) 
BAŞKAN
– Sayın Altay, lütfen toparlayın.
ENGİN
ALTAY (İstanbul) – Madem öyleyse gelin bu konuda da bir başlangıç yapalım ve
Türkiye’yi bu ayıptan kurtaralım. 149 ülke içerisinde 130’uncu sırada olmak bu
Parlamentonun da bir ayıbıdır. Özelde de AK PARTİ’deki kadın milletvekilleri
dâhil, bütün kadın milletvekillerinin bu konuda parti ayrımı yapmaksızın ortaya
bir sorumlulukla, bir proje ve öneriyi koyabilmesi lazım. Bu vesileyle
Meclisteki kadın milletvekillerini parti ayrımı yapmaksızın bu konuda bir
dayanışma, iş ve güç birliğine davet etmeyi de bir zorunluluk sayıyorum. 
Genel
Kurulu ve sizi saygıyla selamlıyorum efendim. (CHP sıralarından alkışlar)
BAŞKAN
– Sayın Akbaşoğlu, buyurun lütfen.
49.- Çankırı Milletvekili Muhammet Emin Akbaşoğlu’nun, eğitim camiamızın
24 Kasım Öğretmenler Günü’nü tebrik ettiğine, 25 Kasım Kadına Yönelik Şiddete
Karşı Uluslararası Mücadele Günü’ne, 25 Kasım Edirne’nin düşman işgalinden
kurtuluşunun ve Kahramanmaraş’ın kahraman evladı Sütçü İmam’ın vefatının 97’nci
seneidevriyesi ile Başbuğ Alparslan Türkeş’in doğumunun 102’nci yıl dönümüne,
Cumhurbaşkanı Recep Tayyip Erdoğan’ın bir CHP’liyle görüştüğü ve kendisine CHP
Genel Başkanlığı teklif ettiği iddiasında bulunan Sözcü gazetesi yazarı Rahmi
Turan’ın bir yalanın parçası olduğu gerekçesiyle özür yazısı yayımladığına
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Değerli
milletvekilleri, mutlu, huzurlu, müreffeh, güçlü ve büyük Türkiye, adil ve
merhametli yeni bir dünya hedefimize bizleri taşıyacak olan çocuklarımızın
yetişmesi için yurt içinde ve yurt dışında görev yapan tüm öğretmenlerimize
şükranlarımızı sunuyor, eğitim camiamızın 24 Kasım Öğretmenler Günü’nü gönülden
tebrik ediyorum.
Görevi
başında şehit düşen ve ahirete irtihal eden öğretmenlerimize Rabb’imizden
rahmet ve mağfiret, hayatta olanlara sağlıklı, hayırlı, uzun ömürler diliyorum.

Dün,
25 Kasım Kadına Şiddetle Mücadele Günü’nü hep beraber idrak ettik. Kadına
şiddet asla ve kata kabul edilemez. “Cennet annelerin ayakları altındadır.”
diyen bir rahmet Peygamberinin izinde, kendisinin kadınlara verdiği değeri
örnek almalı ve bu konuda çok duyarlı davranmalıyız. Büyük Usta Neşet Ertaş’ın
dediği gibi “Kadınlar insandır, bizler de insanoğlu.” Bu vesileyle kadın,
erkek, çocuk, her birinin hak ve hukukunu gözeten ve toplumumuzun temeli olan
aileyi her zaman güçlü kılmanın gerektiğini bir kez daha vurgulayarak kadına
şiddetin insanlığa bir kötülük olduğunu ve şiddetle sonuna kadar mücadele
edeceğimizi belirtmek isterim. 
Evet,
dün, Milliyetçi Hareket Partisi Kurucu Lideri ve eski Başbakan Yardımcımız,
devlet adamı Sayın Alparslan Türkeş’in doğum yıl dönümüydü. Bu münasebetle,
ahirete irtihal eden Alparslan Türkeş’i rahmetle ve minnetle yâd ediyorum. 
(Mikrofon
otomatik cihaz tarafından kapatıldı)
BAŞKAN
– Buyurun. 
MUHAMMET
EMİN AKBAŞOĞLU (Çankırı) - Değerli arkadaşlar, yine, dün, Anadolu’nun Avrupa’ya
açılan kapısı Edirne’nin düşman işgalinden kurtuluşunun yıl dönümüydü. Buram
buram tarih kokan Edirne’mizin kurtuluşunda şehadet şerbetini içen
şehitlerimizi rahmetle yâd ediyorum.
25
Kasım 1922, Maraş’ta işgal güçlerine karşı ilk kurşunu atan ve millî bilincin
oluşmasını sağlayan, millî mücadelenin timsali olan Sütçü İmam’ı ölüm yıl
dönümünde rahmetle yâd ettik. Bu vesileyle tekrar belirtmek isterim ki Mustafa
Kemal Paşa’nın liderliğinde cumhuriyetimizin temellerini atan bu ruh ve manayı
bir kez daha hatırlarken bugün de bu duygu ve düşüncelerle, aynı ruhla hareket
ettiğimizi büyük bir kararlılıkla ifade etmek isterim. 
(Mikrofon
otomatik cihaz tarafından kapatıldı) 
BAŞKAN
– Sistemi açalım lütfen. 
MUHAMMET
EMİN AKBAŞOĞLU (Çankırı) – Sayın Başkan, değerli milletvekilleri; bir haftadır,
Sayın Cumhurbaşkanımızın bir CHP’liyle görüştüğü ve kendisine genel başkanlık teklif
ettiği yalanıyla ilgili ismi açıklanmayan CHP’li bir ismin kaynak gösterildiği,
bir köşe yazarı üzerinden yapılmaya çalışılan ama tersine dönen kumpasa, algı
operasyonuna hep beraber şahit olduk, oluyoruz. İddianın sahibi Sözcü yazarı
Rahmi Turan böyle bir yalanın parçası olduğu için bugün köşesinden özür yazısı
yayınladı ve Sayın Cumhurbaşkanımızdan, Sayın İnce’den ve okurlarından özür
diledi. İddianın sahibi Rahmi Turan özür diledi ancak yalanın üretildiği yer
olarak gösterilen CHP Genel Merkezi ve Genel Başkan Kemal Kılıçdaroğlu iftirayı
ve kumpası hâlâ sürdürmeye ne yazık ki devam ediyor. 
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Toparlayacağım Sayın Başkanım. 
BAŞKAN
– Toparlayın lütfen sözlerinizi Sayın Akbaşoğlu. 
MUHAMMET
EMİN AKBAŞOĞLU (Çankırı) – CHP yönetimi ve Sayın Kılıçdaroğlu böyle bir yalan
ve iftiraya dayalı kumpasla bir haftadır gündemi meşgul ettikleri için Sayın
Cumhurbaşkanımızdan ve aziz milletimizden özür dilemelidir. Kendilerini gerçeği
açıklamaya ve özür dilemeye davet ediyor, yüce Meclisi saygıyla selamlıyorum.
(AK PARTİ sıralarından alkışlar) 
BAŞKAN
– Sayın Akçay… 
50.- Manisa Milletvekili Erkan Akçay’ın, Gaziantep Milletvekili İrfan
Kaplan’ın yaptığı açıklamasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Biraz
önce sayın milletvekillerinin yerinden söz alması esnasında konuşan Cumhuriyet
Halk Partisi Yozgat Milletvekili Sayın Ali Keven konuşması esnasında, geçen
hafta perşembe günü kabul edilen ve tümünün oylaması yapılan ve aynı zamanda
termik santrallere ilişkin düzenlemeyi de içeren kanunun AK PARTİ ve Milliyetçi
Hareket Partisi oylarıyla kabul edildiğini ve bu termik santrallere baca gazı
filtresi yapılması için gereken hassasiyeti göstermedikleri için kınama
mahiyetinde bazı cümleler sarf etti. Şimdi “El insaf!” demek lazım, samimi ve
tutarlı olmak lazım. Biraz evvel tespit ettim ki, bu CHP’li milletvekili
arkadaşımız Ali Keven bu oylamaya kendisi katılmamış, bir. 
İkincisi:
Cumhuriyet Halk Partisinin 139 milletvekilinden de sadece 25 milletvekili
katılarak “Ret” oyu vermiş. 
(Mikrofon
otomatik cihaz tarafından kapatıldı)
ERKAN
AKÇAY (Manisa) – Tamamlıyorum Sayın Başkan.
BAŞKAN
– Tamamlayın lütfen. 
ERKAN
AKÇAY (Manisa) – 114 CHP milletvekili de oylamaya katılmamış. Dolayısıyla,
Sayın Ali Keven’in bu konuşmasını samimiyetsiz ve tutarsız bulduğumu ifade
ediyorum. Gereken hassasiyeti gösterseydi kendisi oylamaya da katılırdı,
gerekli oyunu da kullanırdı. Katılmadığına göre, bu konuda bir samimiyet
noksanlığı vardır. 
Ayrıca,
Milliyetçi Hareket Partisine ve AK PARTİ’ye yönelik bu tutumunu da reddettiğimi
ifade etmek istiyorum. 
Teşekkür
ederim. 
BAŞKAN
– Teşekkür ederim. 
Sayın
Altay, buyurun. 
ENGİN
ALTAY (İstanbul) – Sayın Akçay’ın ifadeleri için 60’a göre bir izahta bulunmam
gerekir ama Sayın Akbaşoğlu’nun Cumhuriyet Halk Partisine…
BAŞKAN
– Siz birleştirirsiniz nasıl olsa ikisini. 
ENGİN
ALTAY (İstanbul) – Hayır, bu sataşma, bu açıklamayı gerektiren, ikisi ayrı iş.
BAŞKAN
– Ayakta, yerinizden mi?
ENGİN
ALTAY (İstanbul) – Burada da konuşabilirim ama yavaş yavaş, Divanda şunu
görüyorum: Sataşmadan söz vermek…
BAŞKAN
– Sayın Altay, buyurun. 
ENGİN
ALTAY (İstanbul) – Hayır, hayır. Ben de sizi kırmayayım ama bu da bir yol
olmasın. 
BAŞKAN
– Burada süreniz iki dakikayla sınırlı olacak, ben sizi iki dakikanın içine
hapsetmek istemedim. 
Buyurun.

51.- İstanbul Milletvekili Engin Altay’ın, Cumhurbaşkanı Recep Tayyip
Erdoğan’ın siyaset literatürüne kattığı kelimelere ilişkin açıklaması
ENGİN
ALTAY (İstanbul) – İki dakika burası için yeterli Başkanım. 
Şimdi
önce şunu söyleyeyim: Siyasette polemik güzel şeydir, fırsatı buldu mu rakibine
geçirmek iyidir. Ama bu iddia, bu tartışma çıktığı anda…
MİHRİMAH
BELMA SATIR (İstanbul) – Kelime kötü oldu, kelimeyi tashih edin bence, kötü bir
kelime. Engin Bey, düzeltin o kelimeyi. 
BAŞKAN
– Efendim?
MİHRİMAH
BELMA SATIR (İstanbul) – Kelimeyi düzeltin, “geçirmek” ne demek? 
ENGİN
ALTAY (İstanbul) – Ne var düzeltecek? Siyasette bunlar var hanımefendi.
MİHRİMAH
BELMA SATIR (İstanbul) – Mecliste “geçirmek…”
ENGİN
ALTAY (İstanbul) – “Laf geçirme” “gol atma…” Bunlar var, yapmayın Allah aşkına!
Bu kadar evhamlı olmayın ya! 
MİHRİMAH
BELMA SATIR (İstanbul) – Yapmayın ya!
BAŞKAN
– Arkadaşlar, Sayın Başkan Vekiline lütfen müdahale etmeyin, lütfen!
Sayın
Satır, rica ediyorum, lütfen…
ENGİN
ALTAY (İstanbul) – Benim aklım öyle çalışmıyor. “Gol atma” deriz, her şey
deriz. Bunlar olur. La ilahe illallah! 
MİHRİMAH
BELMA SATIR (İstanbul) – Ama…
YELDA
EROL GÖKCAN (Muğla) – Yakışmıyor ama, daha kibar bir dil kullanabilirsiniz,
size hiç yakışmıyor.
MİHRİMAH
BELMA SATIR (İstanbul) – Başkanım, argo bir kelime. 
YELDA
EROL GÖKCAN (Muğla) – Size yakışmıyor, o yüzden söylüyoruz, sizin şahsınıza
yakışmıyor. 
MAHMUT
TANAL (İstanbul) – Siz ne argo kelimeler kullanıyorsunuz! 
ENGİN
ALTAY (İstanbul) – Ya, Allah aşkına. Ben şimdi şuradan, cebimden… Bak, bunu
istediniz, bunu siz istediniz. Dur şimdi. Madem öyle, tamam… 
YELDA
EROL GÖKCAN (Muğla) - Biz size yakışmadığı için söylüyoruz Sayın Başkan.
Yakışmaz sizin şahsınıza; daha kibar, daha duru bir dil kullanabilirsiniz. 
ENGİN
ALTAY (İstanbul) – Hah, şimdi…
YELDA
EROL GÖKCAN (Muğla) - Yoksa konuşuluyor yani. 
BAŞKAN
– Arkadaşlar, bu tarz ifadeler ilk defa kullanılmıyor; lütfen, bu hassasiyete gerek
yok. 
MİHRİMAH
BELMA SATIR (İstanbul) – Bundan sonra kullanılmasın Başkanım. 
BAŞKAN
- Buyurun.
ENGİN
ALTAY (İstanbul) – Şimdi, “Ulan ahlaksızlar...” 
ALİ
ÖZKAYA (Afyonkarahisar) - Sensin o! 
ENGİN
ALTAY (İstanbul) – Bunun da düzeltilmesi lazım.
ALİ
ÖZKAYA (Afyonkarahisar) - Sensin o, öyle dersen bize. Dersen sensin Başkan.
Ayıp oluyor ama!
ENGİN
ALTAY (İstanbul) – Tayyip Erdoğan demiş bunu; Tayyip Erdoğan mı bu şimdi,
Tayyip Erdoğan mı bu? (CHP sıralarından alkışlar) 
“…adiler…”

ALİ
ÖZKAYA (Afyonkarahisar) – Allah Allah! Sen şimdi sordun. Tayyip Erdoğan kime
demiş, kime demiş? Hak eden birisine demiştir. 
ENGİN
ALTAY (İstanbul) – Ha, Tayyip deyince “Hak etti.” oluyor, değil mi? Ayıp ya! 
ALİ
ÖZKAYA (Afyonkarahisar) – Hak eden birisine demiştir. 
FARUK
SARIASLAN (Nevşehir) - Ayıp, ayıp! 
ENGİN
ALTAY (İstanbul) – Ayıp ya! Sen de hak ediyorsun o zaman!
ALİ
ÖZKAYA (Afyonkarahisar) – Sen hak ediyorsun!
ENGİN
ALTAY (İstanbul) – Sen de hak ediyorsun!
ALİ
ÖZKAYA (Afyonkarahisar) – Sen hak ediyorsun! Ahlaksızın önde gidenisin! 
ENGİN
ALTAY (İstanbul) – “…cibilliyetsiz…” Sayacağım şimdi, “düzeltme” dediniz ya. 
FARUK
SARIASLAN (Nevşehir) – Şu tipe bak, tipe! Yani, utan!
ALİ
ÖZKAYA (Afyonkarahisar) – Ne var? 
ENGİN
ALTAY (İstanbul) – “…zürriyetsiz, tezek, mankafa, alçak -affedersiniz- Ermeni…”

ALİ
ÖZKAYA (Afyonkarahisar) – Ne var?
KEMAL
ZEYBEK (Samsun) – Utan! 
ALİ
ŞEKER (İstanbul) – Utan!
ALİ
ÖZTUNÇ (Kahramanmaraş) – Konuşma!
ALİ
ÖZKAYA (Afyonkarahisar) – Gel konuşuyorum, gel! Gel, konuşuyorum! Sana mı
soracağım? Sana mı soracağım? 
ALİ
ÖZTUNÇ (Kahramanmaraş) – Otur!
ALİ
ÖZKAYA (Afyonkarahisar) – Oturmuyorum! Oturmuyorum!
ENGİN
ALTAY (İstanbul) – Sayın Başkan, müdahale etmeyecek misiniz? 
(Mikrofon
otomatik cihaz tarafından kapatıldı)
KEMAL
ZEYBEK (Samsun) – Otur yerine!
ALİ
ÖZKAYA (Afyonkarahisar) - Oturmuyorum! Gel buraya, gel!
BAŞKAN
– Sayın Özkaya, lütfen… Sayın Öztunç… Sayın Özkaya…
ALİ
ÖZKAYA (Afyonkarahisar) – Beni kızdırma bak! Kızdırma benim canımı! Soytarı!
Kızdırma beni!
MEHMET
GÖKER (Burdur) - Sen kime “soytarı” diyorsun? 
ALİ
ÖZKAYA (Afyonkarahisar) – Soytarı tabii, değil mi? Aynen…
MEHMET
GÖKER (Burdur) - Kime “soytarı” diyorsun?
ALİ
ÖZKAYA (Afyonkarahisar) – Söyleyene.
BAŞKAN
- Sayın Altay, buyurun lütfen.
ENGİN
ALTAY (İstanbul) – “…şerefsiz, edepsiz, yalaka, geri zekâlı.” Bunların hepsi
Tayyip Erdoğan’ın, siyaset literatürüne kattığı kelimelerdir, tamam mı? Ama
“Nasıl geçirdik ama?” bir spor müsabakasında da olur, bilgi yarışmasında da,
her yerde olur ya. Benim aklım sizin gibi çalışmıyor. Sizin aklınız nasıl
çalışıyor, ben bilmiyorum. (CHP sıralarından alkışlar) Ne demek? Ne var bunda?
Düzeltecekse Türkiye Cumhurbaşkanı yukarıdan aşağıya sıraladığım bunları bir
düzeltecek.
Sayın
Vekil, size gelince, etten önce çömleğe atlamayın bir daha.
ALİ
ÖZKAYA (Afyonkarahisar) – Sen hep çömleğin içindesin Başkan.
ENGİN
ALTAY (İstanbul) – Böyle yaparsanız ben de size derim ki: Sen hakikaten bir
edepsizsin. (CHP sıralarından alkışlar)
(Mikrofon
otomatik cihaz tarafından kapatıldı)
ALİ
ÖZKAYA (Afyonkarahisar) – Edepsiz sensin! Edepsizin önde gidenisin! Edepsizin
önde gidenisin! 
ENGİN
ALTAY (İstanbul) – Sen ne olduğunu bilmeden “Sensin!” diyorsun. 
ALİ
ÖZKAYA (Afyonkarahisar) – Edepsiz olduğun belli zaten! Az önce gösterdin o
edepsizliğini!
ENGİN
ALTAY (İstanbul) – “Sensin!” diyorsun. “Ulan ahlaksız…” diyorum…
ALİ
ÖZKAYA (Afyonkarahisar) – Edepsizliğini gösterdin az önce. 
ENGİN
ALTAY (İstanbul) – …lafın peşini beklemeden “Sensin!” diyorsan sen bir
edepsizsin! Sen bir edepsizsin! 
ALİ
ÖZKAYA (Afyonkarahisar) – Grup Başkan Vekili olman edepsiz olmana engel değil. 
ENGİN
ALTAY (İstanbul) – Otur yerine!
ALİ
ÖZKAYA (Afyonkarahisar) - Kes sesini! Edepsiz olmana engel değil! 
BAŞKAN
– Değerli arkadaşlar, birleşime beş dakika ara veriyorum.
Kapanma Saati: 16.32
İKİNCİ OTURUM
Açılma Saati: 16.43
BAŞKAN: Başkan Vekili Süreyya Sadi BİLGİÇ
KÂTİP ÜYELER: Barış KARADENİZ (Sinop), Şeyhmus
DİNÇEL (Mardin) 
-----0-----
BAŞKAN
– Türkiye Büyük Millet Meclisinin 22’nci Birleşiminin İkinci Oturumunu
açıyorum.
Gündeme
geçiyoruz.
Başkanlığın
Genel Kurula sunuşları vardır. 
Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım.
V.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, TBMM Başkan Vekili
Levent Gök'ün Kazakistan Meclis Başkanı Nurlan Nigmatulin'in vaki davetine
icabetle “Başkanlığın Kazakistan Modeli” konulu Uluslararası Parlamenter
Konferansı vesilesiyle 25-28 Kasım 2019 tarihleri arasında Astana'ya resmî bir
ziyarette bulunmasına ilişkin tezkeresi (3/990)
21/11/2019
Türkiye Büyük Millet Meclisi Genel Kuruluna
TBMM
Başkan Vekili Sayın Levent Gök'ün 25-28 Kasım 2019 tarihleri arasında
Kazakistan Meclis Başkanı Nurlan Nigmatulin'in vaki davetine icabetle
“Başkanlığın Kazakistan Modeli” konulu uluslararası Parlamento konferansı
vesilesiyle Astana'ya resmî bir ziyarette bulunmaları hususu Türkiye Büyük
Millet Meclisinin Dış İlişkilerinin Düzenlenmesi Hakkında 3620 sayılı Kanun'un
9’uncu maddesi uyarınca Genel Kurulun tasviplerine sunulur.
 Mustafa
Şentop
 Türkiye
Büyük Millet Meclisi 
 Başkanı
BAŞKAN
– Kabul edenler… Etmeyenler… Kabul edilmiştir.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, İstanbul Milletvekili Abdul Ahat Andican ve 21
milletvekili tarafından, Osmanlı arşivinin su ve nemden zarar gördüğü
iddialarının araştırılması ve varsa zararın giderilerek bu soruna yönelik
alınabilecek tedbirlerin belirlenmesi amacıyla 21/11/2019 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 26 Kasım 2019 Salı günkü birleşiminde
yapılmasına ilişkin önerisi
26/11/2019
Türkiye Büyük Millet Meclisi Başkanlığına
Danışma
Kurulu 26/11/2019 Salı günü (bugün) toplanamadığından grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Dursun
Müsavat Dervişoğlu
 İzmir
 Grup
Başkan Vekili
Öneri:

İstanbul
Milletvekili Ahat Andican ve 21 milletvekili tarafından Osmanlı arşivinin su ve
nemden zarar gördüğü iddialarının araştırılması ve varsa zararın giderilerek bu
soruna yönelik alınabilecek tedbirlerin belirlenmesi amacıyla 21/11/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin diğer önergelerin önüne alınarak görüşmelerin
26/11/2019 Salı günkü birleşimde yapılması önerilmiştir.
BAŞKAN
– Önerinin gerekçesini açıklamak üzere İYİ PARTİ Grubu adına Sayın Abdul Ahat
Andican.
Buyurun.
(İYİ PARTİ sıralarından alkışlar)
İYİ
PARTİ GRUBU ADINA ABDUL AHAT ANDİCAN (İstanbul) – Sayın Başkan, değerli
milletvekilleri; hepinizin bildiği gibi, tarihî arşivler bir milletin, bir
devletin en değerli hazineleridir. Osmanlı arşivleri özellikle sadece
Türkiye’nin değil, Osmanlı İmparatorluğu topraklarından çıkan yaklaşık 60’a
yakın ülkenin de tarihini yakından ilgilendirdiği için çok daha önemlidir, çok
daha değerlidir. Osmanlı arşivleri dediğimizde yaklaşık 100 milyon belgeden
bahsediyoruz, 370 bin civarında defterden bahsediyoruz, bu kadar kapsamlı bir
arşiv. 
2010
yılına kadar bu arşiv Babıali’deki tarihî binada saklanıyor ve çok doğru ve
haklı olarak, saklama sorunları, yer darlığı olduğu için, o dönemde Hükûmet,
arşivi yeni bir bina yaparak oraya taşıma kararı alıyor -çok doğru ve yerinde
bir karar- fakat seçilen yer ilginç, seçilen yer ilginç. Kâğıthane’de Cendere
Deresi ya da Cendere Vadisi denilen bir dere yatağında yer seçiliyor. Yerin
orada seçildiği anlaşılınca kamuoyunda itirazlar başlıyor, uyarılar başlıyor.
Özellikle Mimarlar Odası, şehir planlamacıları, Mühendisler Odası vesaire hatta
ve hatta Devlet Su işleri “Bu bölgede baskın tehlikesi vardır, taşkın tehlikesi
vardır.” diyor ve daha da önemlisi “Su toprak içerisinde emilir ve bütün vadiyi
nemli hâle dönüştürür.” diyorlar. Bunları söylüyorlar. Sonuç: Dere yatağına
arşiv binası yapılamaz; söylenen şey bu.
Şimdi,
yer seçimini kimin yaptığını bilmiyoruz, buna kimin onay verdiğini de bilmiyoruz
ama Sayın Cumhurbaşkanının kupon araziler konusundaki hassasiyetini hatırlarsak
ya da daha sonra Bakan olan Sayın Bayraktar’ın “Ben ne yaptıysam Sayın
Başbakanın emriyle yaptım ve bilgisi dâhilinde yaptım.” dediğini hatırlarsak
Sayın Başbakanın o dönemde bu konuda bilgisi olduğunu düşünebiliriz. Bütün
itirazlara rağmen, sonunda, TOKİ ihaleyi yapıyor, Siyahkalem İnşaat diye bir
inşaat firması 165 milyon bedelle alıyor ve 13 bloktan oluşan arşiv binasını
inşa ediyor. 
Açılış
töreninde, dönemin TOKİ Başkanı Erdoğan Bayraktar “Cendere Vadisi’ne yapılan
Millî Arşiv Külliyesi’nin deprem ve sel başta olmak üzere her türlü doğal afete
dayanıklı olduğunu” söylüyor, bir de hızını alamıyor “Nükleer ve biyolojik,
kimyasal saldırılara karşı bile dirençlidir.” diyor. Sayın Cumhurbaşkanı da, bu
itirazları hatırlatarak “Kâğıthane’de böyle bir şey yapılmasına niye karşı
çıkılıyor anlamıyorum; gerek mimarlarımız ve mühendislerimiz ve bu işin
projesini yapanlar bir sıkıntı yaşanmaması için hassasiyet içerisinde bu işi ele
alıyorlar.” diyor ve daha sonra Mimar Hilmi Şenalp’e dönerek “İndi İlahî’de
bunun hesabını verirsin eğer bir sorun çıkarsa; biz önce Allah’a, sonra da sana
inanarak yola çıktık.” diyor. 
Tabii
ki kimse Sayın Cumhurbaşkanına “Efendim, bu belgeler zarar görürse müteahhidin
indi İlahî’de hesap vermesi yetmez, onunla birlikte siz de Türk milleti önünde
hesap vermek zorunda kalabilirsiniz.” demiyor; belki de söylüyorlar ama Sayın
Cumhurbaşkanı bu işte biraz şerbetli. Hatırlayacaksınız İstanbul’daki Onaltı
Dokuz kulelerini, İstanbul’un o tarihî silueti estetik minarelerin arasından
göğe doğru yükselen o ikiz kuleleri. O kuleler için mahkeme kararıyla yıkılma
kararı alındı fakat müteahhit yıkmadı. Daha sonra Sayın Cumhurbaşkanına
sordular, Cumhurbaşkanımız -o zaman Başbakan, yine söylüyorum- dedi ki: “Ben
ona küstüm, konuşmuyorum.” Şimdi, bu meselede de böyle bir şey
söyleyebileceğini düşünmüş olabilir. 
Beş
yıl bile geçmeden arşiv binası dere yatağından sızan sudan etkileniyor,
depolarda rutubet kokusu yayılmaya başlıyor, araştırmacıların önüne getirilen
bazı evrakların ıslak olduğu ortaya çıkıyor. “Bunlar iddia” diyebilirsiniz. 
(Mikrofon
otomatik cihaz tarafından kapatıldı)
BAŞKAN
– Sayın Andican, sözlerinizi tamamlayın lütfen. 
ABDUL
AHAT ANDİCAN (Devamla) - Bu yılın Ocak ayında, 2019’un Ocak ayında TOKİ
“İstanbul ili Kâğıthane ilçesi Talatpaşa Mahallesi vesaire…” diyerek
susuzlaştırma ihalesi açıyor. Ne demek susuzlaştırma? Temel altı susuzlaştırma
tedbirlerinin alınması, ihale bu. Yani söylenen doğru. Şu anda susuzlaştırma
ihalesi sözde kasımda tamamlanacaktı ama devam ediyor. 
Değerli
arkadaşlar, burada, Cumhurbaşkanlığı başarılı bir arşiv verememiştir. Bu
noktada Meclisi göreve davet ediyorum. Bu mesele partilerüstü bir meseledir.
TBMM olaya el koymalıdır, durumu saptamalıdır, alınacak önlemler varsa
almalıdır. Önlemlerle çözümlenemiyorsa yeni bir binaya taşınma konusunu gündeme
getirmeliyiz. Biliyorum, muhalefetten gelen her teklife asker gibi el
kaldırıyorsunuz, reddediyorsunuz fakat arkadaşlar, 1990’dan beri siyasette
olan, birkaç dönem milletvekilliği, bir dönem bakanlık yapmış bir arkadaşınız
olarak bir şeyi söylüyorum: Milletvekilliği geçici, geride, milletin yararı
işler için el kaldırdıysanız gurur, zararına işlere el kaldırdıysanız utanç
kalıyor.
(Mikrofon
otomatik cihaz tarafından kapatıldı) 
ABDUL
AHAT ANDİCAN (Devamla) – Sayın Başkanım, son cümlem.
BAŞKAN
– Son cümlenizi alayım.
Buyurun.
ABDUL
AHAT ANDİCAN (Devamla) - Ben burada, gurur da utanç da kalbinizde ve ruhunuzda,
ömrünüz boyunca sizinle beraber gidiyor; hangisini seçeceğinize siz karar verin
diyorum. Umuyorum gururu seçersiniz.
Saygılar
sunuyorum. (İYİ PARTİ ve CHP sıralarından alkışlar) 
BAŞKAN
– Cumhuriyet Halk Partisi Grubu adına Sayın Faruk Sarıaslan.
Buyurun.
CHP
GRUBU ADINA FARUK SARIASLAN (Nevşehir) – Sayın Başkan, değerli milletvekilleri;
hepinizi saygıyla selamlıyorum. 
Bir
insanın genetik kodlaması aileden çocuklarına nasıl geçerse bir milletin
genetik kodlamaları da o şekilde devam eder. Türk milletinin genetik kodlaması
yazılı iki bin yıllık bir tarihe sahiptir. Orta Asya’dan günümüze; Köktürkler,
Selçuklu, Anadolu Selçuklu, Osmanlı ve Türkiye Cumhuriyeti’dir. Şimdiki anlamda
arşivleme metodu olmadığı tarihlerde Türkler, Orhun Abidesi’ni, kendinden sonra
geleceklerin öğrenmesi adına taşlara yazarak günümüze aktarmışlardır. II.
Köktürk Kağanlığı döneminin kağan ve kumandanları tarafından diktirilen ve Türk
milletinin tarihi, yaşayışı ve inanışı hakkında değerli bilgiler içeren Orhun
Yazıtları, Türk dilinin tarihlendirilmesi söz konusu olduğunda, genelde
araştırmacılar tarafından en eski yazılı belgeler olarak gösterilir. Şayet o
yazıtlar olmasaydı bugün Türk tarihine daha flu bakmak durumunda kalacaktık,
belki de birtakım yanlış varsayımlar gerçekmiş gibi kabul edilecekti. İşte,
Türk tarihi açısından o taşlar birer arşiv vesikasıdır ve bir milletin
varlığına, kimliğine, geleceğine etki edecek derecede önem arz etmektedir.
Tarih ve kültür arşivciliğinin önemini bundan daha iyi anlatacak bir durumun
olmaması gerekir. Bütün bu nedenlerle, bugün, tarih, kültür, folklor
arşivciliğini çağdaş, bilimsel yöntem ve araçları kullanarak en ileri düzeyde
kurumsallaştırmak ülkeyi yönetenler için tarihsel bir ödev ve sorumluluktur.
Selçuklular
okuma yazma oranının çok az olduğu dönemde sözlü kültüre önem vermişler; bu
alanda şairler, ozanlar ve âlimler yetiştirerek kendisinden sonra gelecek
nesillere geçmişi anlatma olanağı sağlamışlardır. 
Osmanlı
İmparatorluğu da Selçukluların devamıdır. Osmanlı, geçmişinden getirdiği
kültürü çağının koşullarına uyarlayarak günümüz anlamında olmasa da daha
kuruluşundan itibaren bir arşiv fikri oluşturmuştur. Bu, gerek kayıtların
defter şeklinde tanzimiyle ilgili emirlerden gerekse günümüze kadar gelen
belgelerin tanzim ediliş tarzından ve titizlikle korunmuş olmalarından
anlaşılmaktadır.
Cumhuriyeti
kuran irade tarih bilincinin ve tarihî hafızanın önemini bildiği için arşive
önem vermiş, bu konuda uzman kişilerden yararlanarak Osmanlı arşivlerini
kurumsal kimliğe büründürmüş ve Türk Tarih Kurumunu kurmuştur.
Bugünkü
iktidar, her zaman yaptığı gibi, yeteri kadar araştırma yapmadan, uzman
kişilerin görüşlerini almadan arşiv binası yaptırmış. Bunu Cumhurbaşkanının şu
sözünden de anlıyoruz. 
(Mikrofon
otomatik cihaz tarafından kapatıldı) 
BAŞKAN
– Sayın Sarıaslan, sözlerinizi tamamlayın lütfen.
FARUK
SARIASLAN (Devamla) – Eleştirilere cevaben “Eğer böyle bir şey olursa Hilmi
Şahap -bahsettiği Hilmi Şahap o zamanın mimarı- indi İlahî’de bunun hesabını
sen verirsin. Biz önce Allah’a, sonra sana inandık.” demektedir. 
Sayın
milletvekilleri, Allah’a inanmak tamam da kişilere güvenerek dünyanın en önemli
arşivlerinin konulacağı bir binayı nasıl yaptırırsınız? Devleti kişilere göre
değil; akla, bilime, araştırmaya göre yönetirseniz başarılı olursunuz. Böyle
yönetmezseniz yaptığınız bina aradan altı yıl geçmeden tartışılır hâle gelir. 
Size
Mustafa Kemal Atatürk’ün arşivlerle ilgili bir sözünü hatırlatarak sözlerime
son vermek istiyorum: “Büyük devletler kuran ecdadımız büyük ve şümullü
medeniyetlere de sahip olmuştur. Bunu aramak, tetkik etmek, Türklüğe ve cihana
bildirmek bizler için bir borçtur. Türk çocuğu ecdadını tanıdıkça daha büyük
işler yapmak için kendinde kuvvet bulacaktır.”
Teşekkür
ediyorum, saygılar sunuyorum. (CHP ve İYİ PARTİ sıralarından alkışlar) 
BAŞKAN
– Adalet ve Kalkınma Partisi Grubu adına Sayın Hacı Ahmet Özdemir. 
Buyurun.
(AK PARTİ sıralarından alkışlar) 
AK
PARTİ GRUBU ADINA HACI AHMET ÖZDEMİR (Konya) – Teşekkür ederim Sayın Başkan. 
Sizi,
heyetinizi, Meclisi ve bizleri televizyonları başından izleyen vatandaşlarımızı
selamlayarak sözlerime başlıyorum. 
Ahat
Bey tıp profesörü olmasının yanında tarihe de ilgi duyan, tarih mevzusunda
fevkalade kendisini yetiştirmiş, kitaplarını okuduğumuz bir insan. Aslında, bu
önergeyi verene kadar Cumhurbaşkanlığı Arşivleri Başkanımızı ve İstanbul’daki
Başbakanlık Osmanlı Arşivleri Başkanımızı arasaydı sorularının cevaplarını
alacaktı. Nitekim ben her ikisiyle de görüşmelerimi yaptım, cevaplarımı aldım,
kısa bilgi notlarım da burada. 
ENGİN
ALTAY (İstanbul) – Onlara vermiyorlar. 
HACI
AHMET ÖZDEMİR (Devamla) – Verirler efendim, size de verirler. Bilginin
kıskançlığı olmaz, yapılan işlerin hiçbir şekilde saklanması söz konusu
değildir. 
Şimdi,
bakın, ben Osmanlı arşivinin nerelerde saklandığını sizlere söyleyeyim.
Bakanlıkların Ankara’ya taşınmasıyla beraber, bakanlıkların arşivleri dağınık
biçimde, İstanbul’da değişik binalarda, artı, Sultanahmet Medresesi’nde,
Süleymaniye Tabhane Medresesi’nde, Fuat Paşa Konağı’nda, Hasdal’da bulunan
metruk binalarda muhafaza ediliyordu -1931’lerde satıldığını falan dünya âlem
biliyor, ben onlara değinmeyeceğim- 20 kilometre öteden -tarihî antik bina
olarak nitelendirilen bina 1980’de otel olarak yapılmış bir binadır, 1984’de
Arşivlere Özal’ın gayretleriyle tahsis edilmiştir- taa Bağcılar’dan belgeler
getiriliyordu. Şimdi, benim asıl şaşırdığım nokta -buradaki iklimlendirme,
konservasyon falan, onlardan bahsetmeye vaktimizin yetmeyeceğini biliyorum- şu,
galiba biraz medyadan bilgilenmişiz, şöyle: Islak belgelerin araştırmacıların
ellerine ulaştığından bahsediliyor. Böyle bir şey yok, zira bugün o modern
Osmanlı arşivinde biz artık arşivi dijital olarak veriyoruz. Ben çok merak
ediyorum, hangi araştırmacılarmış bu ellerine ıslak belgeler verilmiş olanlar
ve ıslaklığı tespit etmiş olanlar? Çünkü böyle bir şey yok. Şöyle derler:
“Madûm üzerine -yani yok olan üzerine, var olmayan üzerine- hüküm bina
edilmez.” Bina edilirse bu çürük olur. Dolayısıyla, madûm üzerine hüküm bina
etmekle biz büyük bir yanlış yapıyoruz. Sultanahmet’teki binanın otel kompleksi
içindeki 3 otelden 1 tanesi olduğunu ve burada geçici bir tahsisle hizmet
verdiğini, daha sonra da yeni arşivin yapılmasıyla buraya taşınılması üzerine
amacına uygun olarak tekrar otele dönüştürüldüğünü de burada, öneride
olmamasına rağmen, çokça basında yer alması sebebiyle tashih amacıyla
söylüyorum. Dolayısıyla, gönlünüz rahat olsun, Osmanlı arşivleri emin
ellerdedir. Osmanlı arşivlerine gereken önem, AK PARTİ iktidarları zamanında,
Cumhurbaşkanımızın önderliğinde, liderliğinde hakikaten tavan yapmıştır. 
(Mikrofon
otomatik cihaz tarafından kapatıldı)
BAŞKAN
– Sayın Özdemir, sözlerinizi tamamlayın lütfen.
HACI
AHMET ÖZDEMİR (Devamla) – Tamamlıyorum. 
Belgelerde
bugün nasıl bir ilerleme kaydedildiğini de elimdeki rakamlardan ben size kısaca
şöyle arz edeyim: Buraya taşınmayla beraber, daha önce dijitalleştirme oranları
yıllık 500 bin iken, bugün 8 milyona çıkmıştır. Burada hakikaten nasıl bir
çalışma yapıldığının en güzel örneklerinden bir tanesidir. Eski eserlerin
restorasyonu diye -malum, Ahat Bey de bilir bunu- bir şey söz konusudur. Eski
eserlerin restorasyonu noktasında da eskiden bir odada çalışılırken şimdi
onlarca odada çalışılmaktadır. Dolayısıyla, kısa bir telefon konuşmasıyla sizin
de elde edebileceğiniz bilgiler bunlardan ibarettir. Gönlünüz rahat olsun. 
Son
cümle olarak şunu söyleyeyim: Ben size Vatan Caddesi’nin de dere olduğunu
söyleyeyim, Ayvansaray’ın da zamanında dere olduğunu söyleyeyim.
(Mikrofon
otomatik cihaz tarafından kapatıldı) 
BAŞKAN
– Son cümlenizi alayım.
HACI
AHMET ÖZDEMİR (Devamla) – Hemen bitiriyorum.
Bugün
Vatan Caddesi’nde dereden bahsetmek nasıl bir tuhaflıksa Osmanlı arşivlerinin
üzerine oturduğu yerde de gerekli önlemler alınarak, deprem dayanıklılık
testleri yapılarak, düzenli binalaşma yapılarak, takviye edilmiş bir şekilde ve
tamir edilerek burası yapılmıştır. Son düzenleme de çevre ihata duvarlarıyla
yağmur sularından binanın zarar görmemesi, daha önceki ihalede eksik kalan
kısımların tamamlanmasıyla alakalıdır. Mesele bundan ibarettir. Gönlünüz rahat
olsun. İsteyen gelsin, ziyaret ettirebilirim; sözü de var Başkanımızın. 
Hürmetlerimi
arz ediyorum, saygılar sunuyorum. (AK PARTİ sıralarından alkışlar) 
FAHRETTİN
YOKUŞ (Konya) – Gönlümüz rahat değil.
BAŞKAN
- Teşekkür ediyorum. 
Öneriyi
oylarınıza sunuyorum: Kabul edenler... Etmeyenler… Kabul edilmemiştir.
Halkların
Demokratik Partisi Grubunun İç Tüzük'ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
2.- HDP Grubunun, Diyarbakır Milletvekili Semra Güzel ve arkadaşları tarafından,
artan işsizlik rakamları ve bölgesel eşitsizliğin araştırılması amacıyla
26/11/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 26 Kasım 2019
Salı günkü birleşiminde yapılmasına ilişkin önerisi
26/11/2019
Türkiye Büyük Millet Meclisi Başkanlığına
Danışma
Kurulu 26/11/2019 Salı günü (bugün) toplanamadığından, grubumuzun aşağıdaki
önerisinin İç Tüzük'ün 19’uncu maddesi gereğince Genel Kurulun onayına
sunulmasını saygılarımla arz ederim.
 Hakkı
Saruhan Oluç
 İstanbul
 Grup
Başkan Vekili
Öneri:
26
Kasım 2019 tarihinde Diyarbakır Milletvekili Semra Güzel ve arkadaşları
tarafından, 4255 sıra numaralı, artan işsizlik rakamları ve bölgesel
eşitsizliğin araştırılması amacıyla Türkiye Büyük Millet Meclisine verilmiş
olan Meclis araştırması önergesinin diğer önergelerin önüne alınarak
görüşmelerinin 26/11/2019 Salı günkü birleşiminde yapılması önerilmiştir.
BAŞKAN
– Önerinin gerekçesini açıklamak üzere Halkların Demokratik Partisi Grubu adına
Sayın Necdet İpekyüz konuşacaktır.
Buyurun.
(HDP sıralarından alkışlar) 
HDP
GRUBU ADINA NECDET İPEKYÜZ (Batman) – Sayın Başkan, değerli vekiller; hepinizi
saygıyla selamlıyorum.
Cumhurbaşkanlığı
hükûmet sistemine, diğer adıyla tek adam rejimine geçtiğimiz günden bu yana
siyasi, ekonomik, hukuki açıdan krizi konuşuyoruz ve siyaset tümüyle krize
bürünmüş. İşsizliği, yoksulluğu, iflasları, artan iş cinayetlerini, işsizlik
sebebiyle yaşanan intiharları konuşuyoruz ve her konuştuğumuzda kimi itirazlar
gelse bile kimse geçmişle, bu olan bitenle yüzleşmek istemiyor. En son, cebinde
1,5 lira parası olan insanların yaşamlarını yitirmelerine tanık olduk. 
Şüphesiz
ki bu sorunlar Türkiye'nin her bölgesinde geçerli ancak Kürt coğrafyasında daha
can yakıcı şekilde yaşanıyor bunlar. Bölgenin uzun yıllar temel geçim kaynağı
olan tarım ve hayvancılık giderek azalıyor ve güvenlikçi politikalar nedeniyle
insanlar bunu yapamadığı için, göç etmek zorunda kalıyor ve topraklar,
hayvanlar sahipsiz kalıyor. Ticaret koşulları hemen hemen yok. Zaten ticaret
riskli bölgelerde olmuyor, güvenlikçi politikanın olduğu yerde olmuyor. Ve
ekonomik kaynaklar yeterince eşitlikçi bir şekilde paylaşılmadığı sürece
sorunlar daha da derinleşiyor.
Bakın,
Hazine Bakanı demişti ki: “Yıl sonuna kadar 2,5 milyon kişiye istihdam alanı
yaratacağız.” Otuz gün var 1’inci yılın son bulmasına. Çıkan rakam, değil 2,5
milyon işsizliğe çözüm, 1 milyona yakın yeni işsiz ve çoğunluğu da genç,
çoğunluğu da üniversite mezunu. Bunlara yönelmediğiniz sürece olmaz.
Peki,
bu rakamları biraz analiz edersek ne olur? 2018 yılında işsizliğin en yüksek
olduğu iller; yüzde 25, hatta 25’i geçen: Mardin, Batman, Şırnak, Siirt. 2’nci
bir dilim, bundan sonra 2’nci en yüksek iller hangileri? Van, Muş, Bitlis,
Hakkâri. 3’üncüsüne geçelim. Oranlar var. 3’üncü en yüksek işsizliğin olduğu
yerler: Şanlıurfa, Diyarbakır. Şimdi, böyle baktığınızda, aslında Türkiye’de
işsizlik artıyor ama belli bir yerde işsizlik daha da artıyor ve bununla
beraber yeni istihdam alanları da yaratılmadığı sürece bu işsizlik daha da pik
yapmakta ve işsizlikle beraber yoksulluk artmakta, yoksulluk hayatın her
aşamasında her haneye tesir etmekte. 
Bölgeler
arası eşitsizliği dile getirdiğimizde sadece işsizlik ve istihdamı da ele
almamak lazım. Sağlıkta, Türkiye’de şu anda yaşam sürelerini ele aldığımızda,
65 yaşına ulaşmadan yaşamını yitirenlere baktığımızda karşımıza tekrar Batman,
Siirt, Mardin ve Diyarbakır gibi iller çıkmakta. Eğitime baktığımızda,
üniversite sınavlarında, lise sınavlarında en başarısız illere baktığımızda
karşımıza tekrar aynı iller çıkmakta. İnsanların seçimle belirlediği insanların
yerlerine kayyum atanmasına baktığımızda karşımıza tekrar aynı iller çıkmakta.
En fazla insan hakları ihlallerinin olduğu yerlere baktığımızda karşımıza
tekrar aynı iller çıkmakta. Eğer biz sorunların kökenine inmezsek, sorunların
kökeninde araştırma yapmazsak işsizlik artacak, problemler artacak ve bu sadece
bölgeye değil, bütün illere de yayılacak.
Bir
diğer problem: İşsizliğe, istihdama alternatifler düşünülürken, kanun hükmünde
kararnamelerden sonra yeni bir uygulama da arşiv taraması. Arkadaşlar, bölgede
yaşayan birinin arşiv taramasından, bu mevcut yapılan taramalardan geçmesi çok
sıkıntılı. Biz bununla yüzleşmediğimiz sürece, buna çözüm bulmadığımız sürece
o, kader değildir, sistematik bir tercihtir; işsizlik de istihdam da yoksulluk
da yatırım da. 
Bölgedeki
tarım ve hayvancılık da giderek yok olduğu için mevsimlik işçilerle ilgili
sürekli görüşmekteyiz, sürekli gündeme getirmekteyiz. Bunlar da bir başka ayıp.

Bir
taraftan bölgede veya Türkiye’de bu sorunların giderilmesi için kalkınma
ajansları kuruldu. Kalkınma ajansları bile şu anda kayyumlar tarafından
yönetiliyor. Orada yerel yönetimlerin, belediye başkanlarının olması gerekirken
bir şapkası vali olan, bir şapkası şu anda belediye başkanı olan kişilerce aynı
merkezden yönetilmekte ve yerel yok olup yerele destekler geri plana düşmekte
ve son dönemde baktığınızda, bu krizle beraber, vergiler, SGK borçları, banka
borçları ödenemediği için bir yığın küçük düzeydeki esnafa takipler gelmekte,
esnaflar kendi işlerini zar zor idame ettirmekteler.
(Mikrofon
otomatik cihaz tarafından kapatıldı) 
BAŞKAN
– Sayın İpekyüz, sözlerinizi tamamlayın.
NECDET
İPEKYÜZ (Devamla) – İşsizlik var, yoksulluk var, bir katkı sağlayabilecek
insanlar da işlerinden giderek daha da uzaklaşmakta.
En
büyük sıkıntılardan biri, biraz önce saydığım bu iller, HDP’ye yüzde 60’tan
fazla oranda oy veren iller. İnsanlar şöyle diyor: “Sanki tercih sonucu biz
bununla karşı karşıyayız.”
Bakın
arkadaşlar, bu, TÜİK tarafından açıklanan bir harita ve bölgeler arası
eşitsizliği göstermekte; baktığınızda, şuradan itibaren giderek aslında
Türkiye'de işsizliğin, dezavantajlılığın, yoksulluğun, gayrisafi hasıladan
alınan payın oranını göstermekte. Türkiye'nin bu gerçekle yüzleşmesi lazım. Biz
bunu yapmadığımız sürece gerçekten geleceğimiz sıkıntıya düşmekte. 
Peki,
biz bunu, eşit yurttaşlığı nasıl yapabiliriz? Sorunların kökenine inerek,
sorunların çözümüne inerek. Bunun yolu da barıştan geçmekte, diyalogdan
geçmekte, müzakereden geçmekte.
Saygılarımı
sunuyorum.
Teşekkür
ediyorum. (HDP sıralarından alkışlar) 
BAŞKAN
– Cumhuriyet Halk Partisi Grubu adına Sayın Özgür Karabat. (CHP sıralarından
alkışlar) 
CHP
GRUBU ADINA ÖZGÜR KARABAT (İstanbul) – Sayın Başkan, değerli milletvekilleri;
yüce Meclisi saygıyla selamlıyorum.
Değerli
milletvekilleri, her ne kadar iktidar mensupları ve Sayın Bakan bizlere pembe
tablo çizse de durum hiç öyle değil. Günde ortalama 8 kişi intihar ediyor
arkadaşlar, ocaklar sönüyor. Bu 8 kişi bazen baba, bazen anne, bazen bir genç,
bazen bir kadın ama ölenler insan değerli arkadaşlar. “Bunlar niye ölüyor?”
diye sormamız gerekir.
Ekonomik
krizi aşmanın birinci yolu, ekonomik krizin olduğunu kabullenmektir, sorunu
kabullenmektir. Ben krizle ilgili bazı verileri sizinle paylaşmak isterim.
Değerli
milletvekilleri, hepinizin malumudur ki işsizlik temmuz ayı verilerine göre
yüzde 14, üniversiteyi bitiren her 4 gençten 1’i işsiz. Değerli
milletvekilleri, işsizlik rakamlarının tersine -siz öyle düşünüyorsanız eğer-
Türkiye’de sadece 100 kişiden 46’sı çalışıyor. İstihdamda olan kişi sayısı da
başka bir veri demek. Biz buna karşı ne diyoruz? Diyoruz ki: İş gücü talebinde
bir artma oldu, bu yüzden işsizlik artıyor. O zaman vizyonumuzu sorgulamamız
lazım. Türkiye’de iş gücü talebi artıyor, genç nüfus artıyor ve siz bunu
göremiyor ve kurgulayamıyorsanız, önceden tedbir almıyorsanız vizyonunuzu
sorgulamanız gerekir.
Değerli
arkadaşlar, her gün şirketler iflas ediyor ama ben size işsizlik rakamlarını
verirken işsiz kişilerden daha çok, bir şeyi daha belirtmek isterim: İnsanlar
işsiz ama artık Türkiye’de işsiz aileler var, işsiz aileler var değerli
arkadaşlar. Bu büyük bir krizdir. Evet, şirketler batıyor, şirketler konkordato
ilan ediyor ama artık Türkiye’de sektörler batıyor, sektörler; farkında
mısınız? Artık Türkiye’de sektörler batıyor, aileler batıyor, bu ülke batıyor;
farkında mısınız değerli arkadaşlar, farkında mısınız? Durum budur,
batırdığınız şey bir ülkedir; yok olan, o şirketlerle beraber sadece markalar
değil, bu ülkedir; Bunu sizinle de paylaşmak isterim. 
“Ekonomi
şaha kalkacak.” dediniz, kendinizi şah sandınız değerli arkadaşlar. Muhalefete
parmak sallayan bir anlayışla bunu çözemeyiz. Değerli arkadaşlar, yapmamız
gereken iş: Sorunu kabul edip bütün katılımcılarla; işverenler, işçiler,
muhalefet partileri; hep beraber çözümün reçetesini oluşturmaya katılımcı bir
anlayışla hazır olmanız gerekir, buna hazır olmanız gerekir. (CHP sıralarından
alkışlar) Şuradan başlamanız gerekir: Rantçı ekonomi anlayışı yerine üretimi
öne alan ve üretim yapımızı değiştiren bir anlayışı ve bir bütçe anlayışını
ortaya koymanız lazım.
Değerli
arkadaşlar, bizim ihracatımızın kilogramı 1,29 dolar ama değerli arkadaşlar, el
âlemin telefonunun bir kilogramı 2 bin dolar. İşte değiştirmemiz gereken yapı
bu. Bu ekonomik yapıyı, bu üretim yapısını -beraber- değiştirmeden çözemeyiz. 
(Mikrofon
otomatik cihaz tarafından kapatıldı) 
ÖZGÜR
KARABAT (Devamla) – Bir ufak zaman alabilir miyim Sayın Başkanım?
BAŞKAN
– Tamamlayın sözlerinizi.
ÖZGÜR
KARABAT (Devamla) – Değerli milletvekilleri, sizler, her ne kadar biz “Ekonomik
kriz var.” deyince “2+2, 5 eder.” deseniz de “2x2, 3 eder.” deseniz de ekonomik
kriz gerçekliği şudur: 2x2, 4’tür ve bunun gibi gerçek bir ekonomik kriz
vardır. Siz her ne kadar ekmek elden su gölden bir saray anlayışını savunsanız
da gün gelir değerli arkadaşlar, eloğlu ekmeğinizi de elinizden alır, o suları
da kurutur. 
O
yüzden, bir an önce çağrımıza kulak verin, hep beraber bir seferberlik ilan edelim.
Ama bu seferberlik sarayı kurtarma seferberliği değil ülkeyi ve vatandaşı
kurtarma seferberliği olsun diyorum, hepinizi saygıyla selamlıyorum. Sağ olun,
var olun. (CHP sıralarından alkışlar)
BAŞKAN
– Adalet ve Kalkınma Partisi Grubu adına Sayın Mehmet Şükrü Erdinç. (AK PARTİ
sıralarından alkışlar)
Buyurun.
AK
PARTİ GRUBU ADINA MEHMET ŞÜKRÜ ERDİNÇ (Adana) – Teşekkür ediyorum Sayın
Başkanım.
Değerli
milletvekilleri, Halkların Demokratik Partisi grup önerisi aleyhine AK PARTİ
Grubu adına söz almış bulunuyorum. Bu vesileyle, başta yüce heyetinizi ve
ekranları başında bizleri izleyen vatandaşlarımızı saygıyla selamlıyorum.
İşsizlik
meselesi, istihdam meselesi muhakkak ki hepimizin önemsediği, üzerinde her
birimizin ittifak edeceği birçok meselenin ortak noktası olan bir konu.
Özellikle, bu konuda dile getirilen çalışmaları hep birlikte izliyoruz, takip
ediyoruz. Burada, Hükûmetimizin yapmış olduğu çalışmalar, istihdama yönelik
olarak yapmış olduğu çalışmalar gerçekten önemli çalışmalar. Bir taraftan tarım
alanında, bir taraftan hayvancılık alanında, bir taraftan esnaflarımızın
desteklenmesi anlamında, sanayi anlamında yapılan yatırımlar, desteklenen
yatırımlar, istihdamı artırmaya yönelik çalışmalardır. Tabii, 2018-2019
yıllarında yaşamış olduğumuz, içeriden ve dışarıdan tetiklenen, özellikle
dövizin yükseltilmesine yönelik çabalar sonucunda ortaya çıkan tablolar
içerisinde istihdam konusunda belki istenen seviyelere ulaşılamadı ama yapılan
çalışmalar inşallah önümüzdeki dönemlerde bu istihdamın daha iyi noktalara
gideceğini hepimize göstermektedir.
Şimdi,
özellikle, Halkların Demokratik Partisi grup önerisini incelediğimde -bir
hukukçu olarak da söylemek isterim- burada grup önerisinin içerisinde bir
taraftan baktığınızda, olaya sadece bir bölge üzerinden bakmak veya sadece
CHP’nin bakış açısıyla bakmak doğru bir sonuca götürmez bizleri. 
Burada,
grup önerisinde SGK borçlarından, vergi borçlarından yapılan takibatlar sanki
sadece Diyarbakır’da yapılıyormuş gibi bir algı ortaya konulması da doğru
değil. Tüm Türkiye’de yükümlülüklerini yerine getirmeyen vatandaşlara yönelik
çalışmalar muhakkak surette yapılır ama özellikle şunu bilmekte fayda var:
Burada belirtildiği gibi sadece satış işlemi gibi göstermek yanlıştır. Bir
işlem yapılır ama bu satış değildir; icra işlemi yapılır, bir haciz konma
işlemi yapılır ama satış işlemi yapılmaz. 
Burada
şuna değinmekte fayda var: Doğu ve Güneydoğu Anadolu Bölgesi’ndeki
illerimizdeki bu işsizlik oranlarının kaynağını da araştırmakta fayda var.
Bakın, bugüne kadar o bölgede Hükûmet eliyle yapılacak birçok yatırım, özel
sektör eliyle yapılacak olan birçok yatırım PKK terör örgütü eliyle
engellenmiştir. Şantiyeler yakılmıştır, fabrikalar sabote edilmiştir ama
bunlara hiç değinilmeden, oradaki esnaflarımızın PKK terör örgütü eliyle kepenklerinin
kapatılmasına değinilmeden sadece işsizlik üzerinden polemik oluşturmak bence
doğru bir şey değil, buna bakmak lazım.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Erdinç. 
MEHMET
ŞÜKRÜ ERDİNÇ (Devamla) – Özellikle son dönemde bölgenin güven ortamının, huzur
ortamının düzeltilmesi sebebiyle bölgedeki yatırımlar günbegün artmaktadır.
Daha iki gün önce Ağrı ilinde yapılan tekstille ilgili yatırım, Van’da yapılan
yatırımlar, Şanlıurfa’da ve diğer illerde yapılan yatırımlar bölgenin
ekonomisine ve istihdamına katkı sağlayacak çok önemli yatırımlardır. 
Bakın,
bir taraftan bölgedeki üniversitelerdeki öğrenci sayıları artıyor, bir taraftan
turist sayıları artıyor ki yeni rakamlara baktığınızda bunlar da o bölgenin
ekonomisine ve istihdamına katkı sağlayan önemli unsurlardır. 
Burada
Hükûmetin yapmış olduğu çalışmalarla, AK PARTİ Grubunun yapmış olduğu
çalışmalarla Doğu ve Güneydoğu Anadolu Bölgesi başta olmak üzere tüm
Türkiye’deki istihdam sorununun tam olarak çözüleceğini hep birlikte göreceğiz
inşallah. 
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Öneriyi oylarınıza sunuyorum: Kabul edenler… Etmeyenler… Kabul edilmemiştir. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır; okutup işleme alacağım ve oylarınıza sunacağım. 
3.- CHP Grubunun, Ankara Milletvekili Yıldırım Kaya ve arkadaşları
tarafından, öğretmenlerimizin yaşadığı sorunların araştırılması amacıyla
22/11/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 26 Kasım 2019
Salı günkü birleşiminde yapılmasına ilişkin önerisi
26/11/2019
Türkiye Büyük Millet Meclisi Başkanlığına
Danışma
Kurulu 26//11/2019 Salı günü (bugün) toplanamadığından Grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Engin
Altay 
 İstanbul
 Grup
Başkan Vekili
Öneri:

Ankara
Milletvekili Yıldırım Kaya ve arkadaşları tarafından, öğretmenlerimizin
yaşadığı sorunların araştırılması amacıyla 22/11/2019 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin (1406
sıra no.lu) diğer önergelerin önüne alınarak görüşmelerinin 26/11/2019 Salı
günlü birleşimde yapılması önerilmiştir. 
BAŞKAN
– Önerinin gerekçesini açıklamak üzere Cumhuriyet Halk Partisi Grubu adına
Sayın Yıldırım Kaya. 
Buyurun.
(CHP sıralarından alkışlar) 
CHP
GRUBU ADINA YILDIRIM KAYA (Ankara) – Sayın Başkan, saygıdeğer milletvekilleri;
öncelikle hepinizi bir öğretmen olarak saygı ve sevgiyle selamlıyorum. 
Öğretmenlerin
en büyük eseri insandır. Bu eşsiz eseri yetiştirmek dünyanın en zor
işlerindendir, sabır gerekir, sevgi gerekir, yıllara dayanan fedakârlık
gerekir. İşte bu yüzden, her insan bir emektir. Bu emekte en büyük payı olanlar
da öğretmenlerimizdir. 24 Kasım Öğretmenler Günü nedeniyle, hem burada öğretmen
olanların hem de bizi dinleyen tüm öğretmenlerin günlerini kutluyorum. 
Türkiye’de
66 bin okulda 1 milyonu aşkın öğretmenimiz 18 milyon çocuğumuza hizmet
vermektedir. Millî Eğitim Bakanlığı bünyesinde 842.993 kadrolu 103.223
sözleşmeli ve TÜRK EĞİTİM-SEN’in yapmış olduğu araştırmaya göre de 81 ilde 90
bin ücretli öğretmen çalışmaktadır. Öğretmenlerimizin üzerindeki baskılar çok
ağırdır, çok şiddetlidir. Daha Öğretmenler Günü’nde, o şaşaalı gösterilerin
altında, öğretmen zannedilerek bir şoföre bir atanmış valinin yaptığı hakareti
unutmadık. Bu, şiddetlerin en büyüğüdür. Bir öğretmene… Daha sonra, “Ben bunu
öğretmen zannetmiştim.” diyor. Sayın Vali, asıl, öğretmenin önünde önünü
ilikleyeceksin, saygıya geçeceksin; o, emektir, emek, o, emeğin en yücesidir.
(CHP sıralarından alkışlar) Evet, 24 Kasım Öğretmenler Günü’nde, bu şiddet en
önemli şiddetlerdendir. 
2017
yılında fiziksel, sözlü, psikolojik ve cinsel şiddete maruz kalan öğretmenlerin
sayısı bir önceki yıla göre yüzde 4 artarak yüzde 45’in üzerine çıkmıştır.
Öğretmen intiharları hepimizin yüreğini dağlıyor. Atanmayan öğretmen
intiharlarının sayısı 56’yı buldu. İki ay önce sözleşmeli olarak göreve
başlayan Türkçe Öğretmeni Saadet, okul müdürünün mobbingine dayanamadığı için
intihar etti. Göreve başlayamayan, eşinden, çocuğundan ayrı olan sözleşmeli
öğretmenlerin intiharının bini bir para.
Atanmayan
öğretmenlerle ilgili Adalet ve Kalkınma Partisi iktidara geldiğinde, Adalet ve
Kalkınma Partisi Genel Başkanı Sayın Recep Tayyip Erdoğan’ın bir sözü var, “68
bin öğretmen atanmadı, Türkiye Cumhuriyeti’ne yakışmaz bu.” dedi. Soruyorum:
Sayı 700 bine çıktı, 10 kat arttı, bu, size yakışıyor mu Sayın Recep Tayyip
Erdoğan, yakışıyor mu? 700 bin atanmayan öğretmen var.
Öğretmenler
eşit işe eşit ücret ister, aynı emeği verir. Öğretmeni sözleşmeli, ücretli,
kadrolu diye ayıramazsınız, engelli öğretmenleri yok sayamazsınız. 
2002
yılında Adalet ve Kalkınma Partisi iktidara geldiğinde 9’un 1’inde olan bir
öğretmen 17,5 çeyrek altın alıyordu, bugün, yine sizin iktidarınızda, aynı
derecedeki bir öğretmen ne kadar çeyrek altın alıyor biliyor musunuz? 7,5
çeyrek altın alıyor. Öğretmeni getirdiğiniz nokta budur, öğretmenin seviyesini
getirdiğiniz nokta budur.
35
bin öğretmeni ihraç ettiniz. 35 bin öğretmen, mevcut öğretmenlerin yüzde
3,5’ine tekabül ediyor. Bu ihraç ettiğiniz öğretmenlere bugüne kadar ekmek
vermediniz, limon da sattırmadınız. 
Arkadaşlar,
sevgili arkadaşlar, engelli öğretmenler… 657 sayılı Kanun’a göre çalışanların
yüzde 4’ü kadar engelli çalıştırılmak zorunda. Peki, 946.216 öğretmene karşılık
gelen nedir? 37 bin engelli çalıştırılmak zorunda. Çalışan engelli sayısı kaç
biliyor musunuz? 6.956. Atama bekleyen engelli öğretmen sayısı 1.250. Yazıktır,
günahtır! 
Türkiye
genelinde rehabilitasyon merkezinde çalışan öğretmenler açlık sınırının altında
köleliğe mahkûm edildi çünkü siz, 2.650 özel okulun sahiplerini yoksulluğa
mahkûm ettiniz, öğretmenlerini de açlığa mahkûm ettiniz. 
“Öğretmen
meslek kanunu çıkartacağız.” dedik hep beraber…
(Mikrofon
otomatik cihaz tarafından kapatıldı) 
BAŞKAN
– Sayın Kaya, tamamlayın sözlerinizi.
YILDIRIM
KAYA (Devamla) – 23 Kasım 2018 tarihinde Cumhuriyet Halk Partisi Grubu olarak
bir önerge verdik, bekliyor. Gelin, öğretmen meslek kanununu çıkartalım.
3600
ek gösterge vaadi vermeyen bir siyasi parti var mı burada?
MAHMUT
TANAL (İstanbul) – Yok. 
YILDIRIM
KAYA (Devamla) – Niye gerçekleştirmiyoruz? 
MAHMUT
TANAL (İstanbul) – AK PARTİ yapmıyor.
YILDIRIM
KAYA (Devamla) – Gelin, hep beraber bunu da gerçekleştirelim.
Sevgili
arkadaşlar, TÜGVA ve Deniz Feneri, bunlar 1 milyon öğretmenin çalıştığı yerde
okullara hizmet vermeye çalışıyorlar. Deniz Fenerinin yolsuzluklarını
unutanınız varsa ben hatırlatayım. 
Gelin,
her önergeye ret demeyin. Hepimizi yetiştiren öğretmenlerin sorununu bu
Parlamentoda birlikte tartışalım, atama bekleyen 700 bin öğretmenden 60 binini
bu yıl atayalım ve buna “hayır” demeyin. Hepimizi yetiştiren öğretmenlere
saygınız varsa, eğer 24 Kasımda telefon ettiyseniz, elini öptüyseniz, burada
“hayır” oyu kullanmayın diyor, hepinize saygı ve sevgiler sunuyorum. (CHP ve
HDP sıralarından alkışlar)
BAŞKAN
– İYİ PARTİ Grubu adına Sayın İsmail Koncuk. (İYİ PARTİ sıralarından alkışlar)
İYİ
PARTİ GRUBU ADINA İSMAİL KONCUK (Adana) – Sayın Başkan, değerli
milletvekilleri; yüce heyetinizi saygıyla selamlıyorum. 
Bütün
öğretmenlerimizin, aslında bütün eğitim çalışanlarının 24 Kasım Öğretmenler
Günü’nü kutluyorum. 
Tabii,
üç dakikada öğretmen meselesini, eğitim meselesini anlatabilmemiz mümkün değil
ama ciddi problemler olduğunu hepiniz biliyorsunuz. 
Eğitim,
bir milletin gelecek davası ise -ki hepiniz kabul ediyorsunuz- en önemli enstrümanı
olan öğretmenin problemlerini çözmek, sadece öğretmenleri ilgilendiren bir
mesele değil o hâlde. Öğretmenlik mesleğiyle ilgili bir tanım bile ortaya
koyamıyorsunuz. Bakın, 1739 sayılı Milli Eğitim Temel Kanunu’nun 43’üncü
maddesinde öğretmenlik bir uzmanlık mesleği olarak tanımlanıyor ama siz, bu
tanıma uygun olmayan bir kast sistemi oluşturdunuz; kadrolu hâle getirdiniz,
sözleşmeli öğretmen icat ettiniz, ücretli öğretmenlik sistemini neredeyse asal
istihdam şekline dönüştürdünüz. 75 bin ücretli öğretmen var, bunu çözmeniz
şart. Bu çözülmeden öğretmene değer veremezsiniz, bu çözülmeden öğretmene değer
verdiğinizi gösteremezsiniz. Onun için, bu istihdam farklılıklarını mutlaka
çözmemiz lazım. Ücretli öğretmen meselesinin Türkiye’de artık tartışılmaması lazım.
Ya, nasıl yakıştırıyorsunuz? Bir ders karşılığı 16 lira vererek gençlerin
umudunu çalıyorsunuz ya. Asgari ücret tutarında olmayan bir ücretle -bin lira,
1.500 lira- gençlerimizi çalıştırıyorsunuz Türkiye'nin her bölgesinde, her
ilinde. Buna yüreğiniz nasıl tahammül ediyor bilmiyorum. Bu, kabul edilemez. 
Öğretmenlerle
ilgili ücret konusu son derece önemli. Gelişmiş Avrupa Birliği ülkelerine
bakmamız lazım. Onların aldığı ücretin beşte 1’ini bile almayan bir öğretmen
profili var. 9’uncu derecenin 1’inci kademesinde bir öğretmen 3.980 lira maaş
alıyor. Ek ders ücreti varsa 3.980 lira alıyor, yoksa onu da alamıyor. Yani 4
kişilik bir ailenin asgari geçim haddinin 7 bin TL olduğunu düşündüğümüzde
3.980 TL’yle çalıştırılan öğretmenlerle Türkiye'nin ve Türk milletinin
geleceğini inşa edebilmek mümkün görünmüyor. 
Değerli
milletvekilleri, ben, eğitim davasını gerçekten siyasetüstü bir dava olarak
görüyorum, hepinizin de öyle düşündüğünü zannediyorum. Onun için, bu
öğretmenler konusunda, 24 Kasım tarihinde Sayın Ziya Selçuk’un öğretmen ataması
sayısı telaffuz edememesi de düşündürücüdür. Yani 60 bin talebi var, bu taleple
ilgili Sayın Selçuk bugüne kadar 10 bin, 20 bin, 50 bin…
(Mikrofon
otomatik cihaz tarafından kapatıldı) 
İSMAİL
KONCUK (Devamla) – Sayın Başkan…
BAŞKAN
– Sayın Koncuk, tamamlayın sözlerinizi.
İSMAİL
KONCUK (Devamla) – Sayın Selçuk şu ana kadar herhangi bir sayı telaffuz
edemedi, enteresandır. Ben Sayın Selçuk’a güvenen bir insandım -eski Talim
Terbiye Kurulu Başkanımız- ama bakıyorum, kendi bilgisine, tecrübesine
yakışmayacak işler yapıyor. Ensar Vakfını okula sokuyor, TÜGVA’yı okula
sokuyor, Deniz Fenerini okula sokuyor. Bu kabul edilemez, eğitim unsurları
dışında kimse öğrencilerle muhatap kılınamaz. Bu, alenen Tevhidi Tedrisat
Kanunu’na da muhalefet etmektir. 15 Temmuzdan ağzınız hiç yanmamış, FETÖ’den
hiç ders almamışsınız. Aynı şeylere yani paralel yapılanma anlayışında bir
duruma Millî Eğitim Bakanlığında da göz yumuyorsunuz. Bunlar kabul edilemez
diyorum.
Zamanım
dar olduğu için derin konulara giremiyorum. 
Hepinizi
saygıyla selamlıyorum.
Teşekkür
ediyorum. (İYİ PARTİ sıralarından alkışlar)
BAŞKAN
– Halkların Demokratik Partisi Grubu adına Sayın Ali Kenanoğlu. (HDP
sıralarından alkışlar)
HDP
GRUBU ADINA ALİ KENANOĞLU (İstanbul) – Sayın Başkan, değerli milletvekilleri;
Genel Kurulu saygıyla selamlıyorum. Tüm öğretmenlerimizin de Öğretmenler
Günü’nü kutluyorum.
Öğretmenler
Günü dünyada 5 Ekimde kutlanıyor, biz ise cuntacıların almış olduğu bir kararla
24 Kasımda kutluyoruz. Tabii, hangi gün kutlandığının çok fazla önemi yok. Esas
önemli olan, öğretmenlerin sadece Öğretmenler Günü’nde hatırlanır olmasıdır.
Oysa öğretmenlerin toplumu yetiştiren kişiler olarak yaşadıkları birçok sorun
var ve bu sorunların giderilmesi gerekiyor. 
Türkiye’deki
öğretmenler, OECD ülkeleri arasında ekonomik, sosyal ve özlük hakları açısından
son sıralarda yer alıyor. Bu geçtiğimiz günlerde TÜİK, kasım ayı açlık ve
yoksulluk sınırlarını açıkladı. Bunlara baktığınız zaman 4 kişilik bir ailenin
açlık sınırı 2.103 lira, 4 kişilik bir ailenin yoksulluk sınırı da 6.850 lira.
Öğretmenlerimizin aldığı maaşların önemli bir kısmı bu açlık sınırının biraz
üzerinde ama tamamı da yoksulluk sınırının altında. Dolayısıyla bu koşullarda
çalışan öğretmenlerin hangi gün Öğretmenler Günü’nün kutlanacağı meselesinden
öte, bu koşulların daha yaşanılabilir, iyileştirilebilir bir hâle getirilmesi
gerekiyor. 
Ayrıca,
3600 ek gösterge sözü hemen hemen tüm siyasi partiler tarafından verildi ve 24
Haziran 2018 seçimlerinde AK PARTİ Genel Başkanı Recep Tayyip Erdoğan
tarafından da çokça dile getirildi ancak buna rağmen hâlâ bu söz yerine
getirilmedi. 
Ayrıca,
öğretmen atamalarında mülakat sistemi uygulanıyor arkadaşlar ve bu mülakat
sistemi siyasi torpil ve kayırmacılık anlamına geliyor. Bunun nasıl uygulandığını
da hepimiz çok iyi biliyoruz yani liyakat yerine sadakati esas alan ve siyasi
kayırmacılık üzerine kurulu bir atama sistemi oluşturulmuş durumda. 
Yine,
Allah’ın lütfu olarak görülen 15 Temmuz sonrasında OHAL uygulamalarıyla
birlikte öğretmenleri zora sokan birtakım uygulamalar getirildi. Bunların
başında da sözleşmeli öğretmenlik var. Sözleşmeli öğretmenlik, okul
müdürlerinin iki dudağı arasına öğretmenlerin kaderini terk eden bir
uygulamadır. En son Antep’te okul müdürünün mobbing uygulamasına dayanamayarak
intihar edenlerden birisi de maalesef ki 25 yaşındaki sözleşmeli öğretmenimiz
Saadet Harmancı’dır.
Diğer
taraftan, KHK’lerle işinden atılan, öğretmenlikten atılanlar var ve bu sayı da
oldukça yüksek. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
ALİ
KENANOĞLU (Devamla) – Millî Eğitim Bakanlığından 34.393 kişi, yükseköğretim
kurumlarından 7.312 kişi görevlerinden el çektirilmiş, atılmış durumdalar ve
bunlardan 56’sı yaşadıkları koşullara dayanamayarak intihar etmek zorunda
kalmış. 
Değerli
arkadaşlar, bu koşullar altında eğitim sisteminin iyileşemeyeceğini ve
öğretmenlerin de böyle göstermelik gün kutlamalarla bir yere gidemeyeceğini
bilmemiz gerekiyor. 
Son
olarak, demokratik, laik, parasız, ana dilde bilimsel eğitim talebiyle hepinizi
saygıyla selamlıyorum. (HDP sıralarından alkışlar)
BAŞKAN
– Adalet ve Kalkınma Partisi Grubu adına Sayın Nazım Maviş, buyurun. 
AK
PARTİ GRUBU ADINA NAZIM MAVİŞ (Sinop) – Sayın Başkan, değerli milletvekilleri;
Genel Kurulu saygıyla selamlıyorum. 
Bu
vesileyle, bütün öğretmenlerimizin 24 Kasım Öğretmenler Günü’nü bir kere daha
tebrik ediyorum. 
Ayrıca,
kadına şiddeti konuştuğumuz bugünlerde, Aybüke Öğretmenimizin şahsında bütün
öğretmenlere yapılmış olan şiddeti lanetliyorum ve Aybüke Öğretmenin şahsında,
mesleği başında şehit olmuş olan bütün öğretmenlerimizi de buradan hayırla yâd
ediyorum. 
Yine,
Öğretmenler Günü vesilesiyle, kendisi de bir öğretmen olan büyük mütefekkir
Nurettin Topçu’nun sözleriyle sevgili öğretmenlerimizi selamlamak istiyorum:
“Düşünülerek girilen kapı yalnızca sınıf kapısıdır. Şuna inanınız ki dünyada
hiçbir fetih, kaderin sırrına vâkıf olanlar için sınıf kapsısını açmak kadar
şerefli değildir. Bizim işimiz, sizin yalnız zekâlarınızı işlemekten ibaret
değildir; aynı zamanda, kalplerinizi yoğurmaktır. Biz, sizin birtakım dersleri
öğrenen zekâ makineleri olduğunuzu hiç düşünmedik. Şahsiyet ve hâlleriniz bizim
hünerimizin gerçek eseridir. Yükseltilen bir ruh, bir deha eserinden daha fazla
bir şeydir, bir âlemin yaratılışı gibidir. Bize ‘Siz ne iş yapar, ne vazife
görürsünüz?’ diye soranlar olursa onlara sonsuz bir sevinçle, içimiz taşarak
‘Bizim vazifemiz karakter yapmaktır, şahsiyet yaratmaktır.’ diye cevap vermekle
saadet buluruz.”
Bu
vesileyle, Nurettin Topçu’nun bu sözleriyle çok kıymetli öğretmenlerimizin
Öğretmenler Günü’nü bir kere daha tebrik ediyorum. 
Değerli
milletvekilleri, biz, eğitimin niteliğinin öğretmen niteliğiyle çok ilintili
olduğuna inanıyoruz. Hiçbir ülkenin eğitim sisteminin kalitesi öğretmeninin
niteliğini aşamaz. Bu nedenle, eğitimle ilgili iyileştirme politikalarımızın
odağında hep öğretmen olmuştur. Öğretmen niteliği yükseldikçe eğitimin niteliği
de yükselmiştir. Öğretmen mürebbiyedir, karakter yapıcıdır. Bütün eğitimsel
araç gereç, özne ve nesnenin ötesinde özel bir anlama sahiptir. Bunun için,
hükûmetlerimiz döneminde öğretmenlerimizin niteliğini iyileştirmek için çok
önemli adımlar atıldı. Bakın, 2002’deki öğretmen sayısıyla kıyasladığımızda,
bizim hükûmetlerimiz döneminde, 2003 yılından 2019 yılına kadar 651.609 yeni
öğretmen ataması yapılmıştır. Bu, oransal olarak baktığımızda çok ciddi bir
rakama tekabül etmekte ve toplam öğretmen sayısı içerisinde hükûmetlerimiz
döneminde atanan öğretmen sayısı yüzde 69’a tekabül etmektedir. Aynı zamanda,
bu atamalarla birlikte öğretmen nüfusumuz gençleşmiş ve 40 yaşın altındaki
öğretmen nüfusu toplam öğretmen sayısının içerisinde yüzde 65’lere erişmiştir. 
Yine,
burada Öğretmenler Günü münasebetiyle öğretmenlerin sorunları konuşuluyor.
Elbette ki öğretmenlerimize ne kadar hizmet etsek, öğretmenlerimizin haklarını
hukuklarını, özlük haklarını ne kadar iyileştirsek onların hakkını ödeme
şansımız yok. Hazreti Ali’nin söylediği gibi “Bana bir harf öğretenin kırkyıl
kölesi olurum.” 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Maviş.
NAZIM
MAVİŞ (Devamla) – Ancak şu rakamları da ifade etmekte fayda var: Bakın, 2002
yılında bir öğretmenin eline ek derslerle beraber geçen rakam ile bugün geçen
rakamı karşılaştırdığımızda AK PARTİ hükûmetleri döneminde yüzde 670’lik bir
artış olduğunu göreceğiz. 
YILDIRIM
KAYA (Ankara) – Yapma Allah aşkına, yapma ya!
NAZIM
MAVİŞ (Devamla) – Öğretmen başına düşen derslik sayısındaki artış ve bunun
dışında, özlük haklarında yapılan iyileştirmelerle birlikte önemli mesafeler
katedilmiştir. Önümüzde öğretmenlik meslek kanunu var; inşallah, bu Genel
Kurula gelecek ve öğretmenlerle ilgili çok daha fazla iyileştirmeler
yapılacaktır. 
YILDIRIM
KAYA (Ankara) – 3600?
NAZIM
MAVİŞ (Devamla) – Bu vesileyle, sözleşmeli öğretmenlerle ilgili de iki hususu
paylaşmak istiyorum. Bakın, değerli arkadaşlar, sözleşmeli öğretmenliği biz
birlikte çıkardık, komisyonda birlikte çalıştık. Sözleşmeli öğretmenler
Türkiye’de bir ihtiyaçtan doğmuştur. İlk atamasındaki görev süresini doldurur
doldurmaz öğretmenlerin önemli bir kısmı özellikle dezavantajlı bölgelerde
öğretmenlik yapmaktan imtina etmektedirler. Dolayısıyla öğretmen sirkülasyonunu
ve hareketliliğini sabit hâle getirebilmek ve eğitim kalitesini artırabilmek
açısından sözleşmeli öğretmenlik Türkiye'nin bugünkü ihtiyaçları açısından
önemli bir adımdır. 
(Mikrofon
otomatik cihaz tarafından kapatıldı)
NAZIM
MAVİŞ (Devamla) - Tabii ki öğretmenler arasında kadrolu, sözleşmeli ve ücretli
öğretmen ayrımının olmamasını biz de istiyoruz ancak ihtiyaçlar bunu zorunlu
hâle getiriyor.
Bu
vesileyle bir kere daha Genel Kurulu selamlıyor ve bütün öğretmenlerimize
saygılar sunuyorum. (AK PARTİ sıralarından alkışlar)
BAŞKAN
– Öneriyi oylarınıza sunuyorum: Kabul edenler… Etmeyenler… Kabul edilmemiştir.
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım:
4.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; bastırılarak dağıtılan 144 sıra sayılı Kanun Teklifi’nin kırk
sekiz saat geçmeden Gündem’in “Kanun Teklifleri ile Komisyonlardan Gelen Diğer
İşler” kısmının 1'inci sırasına, 66 sıra sayılı Kanun Teklifi’nin ise yine bu
kısmın 2'nci sırasına alınmasına ve diğer işlerin sırasının buna göre teselsül
ettirilmesine; 144 sıra sayılı Kanun Teklifi’nin İç Tüzük’ün 91’inci maddesine
göre temel kanun olarak bölümler hâlinde görüşülmesine ilişkin önerisi 
Türkiye Büyük Millet Meclisi Başkanlığına
Danışma
Kurulu 26/11/2019 Salı günü (bugün) toplanamadığından İç Tüzük’ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim.
 Muhammet
Emin Akbaşoğlu
 Çankırı
 AK
PARTİ Grubu Başkan Vekili
Öneri:
Bastırılarak
dağıtılan 144 sıra sayılı Kanun Teklifi’nin kırk sekiz saat geçmeden gündemin
“Kanun Teklifleri ile Komisyonlardan Gelen Diğer İşler” kısmının 1'inci
sırasına, 66 sıra sayılı Kanun Teklifi’nin ise yine bu kısmın 2'nci sırasına
alınması ve diğer işlerin sırasının buna göre teselsül ettirilmesi,
Genel
Kurulun;
26
Kasım 2019 Salı günkü (bugün) birleşiminde 144 sıra sayılı Kanun Teklifi'nin
birinci bölüm görüşmelerinin tamamlanmasına kadar;
27
Kasım 2019 Çarşamba günkü birleşiminde 144 sıra sayılı Kanun Teklifi'nin üçüncü
bölüm görüşmelerinin tamamlanmasına kadar;
28
Kasım 2019 Perşembe günkü birleşiminde 144 sıra sayılı Kanun Teklifi'nin
görüşmelerinin tamamlanmasına kadar;
28
Kasım 2019 Perşembe günkü birleşiminde 144 sıra sayılı Kanun Teklifi'nin
görüşmelerinin tamamlanamaması hâlinde haftalık çalışma günlerinin dışında 29
Kasım 2019 Cuma günü saat 14.00'te toplanması ve bu birleşiminde denetim
konularının görüşülmeyerek gündemin “Kanun Teklifleri ile Komisyonlardan Gelen
Diğer İşler” kısmında bulunan işlerin görüşülmesi ve bu birleşiminde 144 sıra
sayılı Kanun Teklifi'nin görüşmelerinin tamamlanmasına kadar;
29
Kasım 2019 Cuma günkü birleşiminde 144 sıra sayılı Kanun Teklifi'nin
görüşmelerinin tamamlanamaması hâlinde haftalık çalışma günlerinin dışında 30
Kasım 2019 Cumartesi günü saat 14.00'te toplanması ve bu birleşiminde denetim
konularının görüşülmeyerek gündemin “Kanun Teklifleri ile Komisyonlardan Gelen
Diğer İşler” kısmında bulunan işlerin görüşülmesi ve bu birleşiminde 144 sıra
sayılı Kanun Teklifi'nin görüşmelerinin tamamlanmasına kadar; 
30
Kasım 2019 Cumartesi günkü birleşiminde 144 sıra sayılı Kanun Teklifi'nin
görüşmelerinin tamamlanamaması hâlinde haftalık çalışma günlerinin dışında 1
Aralık 2019 Pazar günü saat 14.00’te toplanması ve bu birleşiminde denetim
konularının görüşülmeyerek gündemin “Kanun Teklifleri ile Komisyonlardan Gelen
Diğer İşler” kısmında bulunan işlerin görüşülmesi ve bu birleşiminde 144 sıra
sayılı Kanun Teklifi'nin görüşmelerinin tamamlanmasına kadar çalışmalarını
sürdürmesi;
144
sıra sayılı Kanun Teklifi'nin İç Tüzük'ün 91’inci maddesine göre temel kanun
olarak görüşülmesi ve bölümlerinin ekteki cetveldeki şekliyle olması;
Önerilmiştir.

144 sıra sayılı Antalya Milletvekili Kemal Çelik ile
104 Milletvekilinin Bazı Kanunlarda ve 375 Sayılı Kanun Hükmünde Kararnamede
Değişiklik Yapılması Hakkında Kanun Teklifi (2/2368) ile Tekirdağ
Milletvekili Mustafa Şentop’un Türk Vatandaşlığı
Kanununda Değişiklik Yapılması Hakkında Kanun Teklifi (2/2385)




Bölümler


Bölüm Maddeleri


Bölümdeki Madde Sayısı




1. Bölüm 


1 ila 28’inci maddeler


28




2. Bölüm


29 ila 52’nci maddeler


24




3. Bölüm


53 ila 72’nci maddeler


20




4. Bölüm


73 ila 98’inci maddeler


26




Toplam Madde Sayısı 





98





BAŞKAN
– Öneri üzerinde Cumhuriyet Halk Partisi Grubu adına Sayın Engin Altay
konuşacak. 
Buyurun
Sayın Altay. (CHP sıralarından alkışlar)
CHP
GRUBU ADINA ENGİN ALTAY (İstanbul) – Teşekkür ederim Sayın Başkan.
Sizi
ve yüce Genel Kurulu saygıyla selamlıyorum.
Sayın
Başkan, AK PARTİ grup önerisiyle 144 sıra sayılı Kanun Teklifi bitene kadar,
aralıksız Meclisin çalışması öngörülüyor. Meclis çalışmasın diyen yok, olmaz
zaten. Şimdi, bu 144 sıra sayılı Kanun Teklifi’ni Komisyon üyesi arkadaşlarımız
ve uzmanlarımızla değerlendirdik. İktidarın “Bu kanunu bitirirseniz
bitirirsiniz, bitirmezseniz cuma, cumartesi, pazar da çalışırız.” yaklaşımı
aslında hoş bir yaklaşım değil. Yani Meclisin gündemini büyük partinin
belirlemesini ben doğal karşılarım. Ama ben, bu Mecliste, bu dönem, bu yasama
yılında Meclisin salı günü çalışıp, çarşamba çalışıp, perşembe “Hadi gidelim.”
dediğiniz çok günleri, haftaları da biliyorum. 
Şimdi,
getirdiniz “144 sıra sayılı Kanun Teklifi’ni bitireceğiz…” Bitirebilirsiniz,
gerekli çoğunluğu, Türkiye Büyük Millet Meclisinin öngördüğü çoğunluğu burada
toplarsınız, tutarsınız biz de kanun teklifinin maddeleriyle ilgili
düşüncelerimizi söyleriz; neticede, demokrasi var diyorsak -ki topal da olsa
var- Parlamentonun iradesi hepimizin başının üstünde. 
Benim
AK PARTİ Grubuna bir teklifim var, Sayın Akbaşoğlu, teklifim şu, okunuyor mu
oradan: Efendim, burada 98 yazıyor, altında 19 yazıyor, çizdik 79. Bu 98
maddelik bir teklif değerli arkadaşlar. Bu teklifin 79 maddesi olması gereken
bir iş -bak, 79 madde- yapılması lazım; uyarlama, düzenleme, vesaire vesaire...
Şimdi, bu 19 madde şu, isterseniz not alın hem milletvekillerimiz hem Genel
Kurul hem kamuoyu bilsin: 1, 11, 22, 32, 47, 55, 59, 61, 62, 67, 74, 75, 78,
79, 81, 83, 84, 85, 90; 19 madde. Sayın Akbaşoğlu, bunların da bir kısmı muğlak
olduğu için rezervimiz var, yanlış demiyoruz, muğlak yazmışsınız, doğru
yazmamış size bunu dayatanlar. Bu bürokratlar imza atmaya korktuğu için, artık
her konuda “Meclisten kanun getirin.” diyorlar size. Bunu yazanlar kanun yapma
tekniğinden bihaber. Çerçeve kanunlar vardır ama burada bir kanunun bir maddesi
esneyemez; somuttur, nettir. Örnek vereyim, sizin 81, 83 ve 90’ıncı
maddeleriniz muğlak olduğu için karşı çıkıyoruz, kötü, yanlış olduğu için
değil. İşte, yapıcı muhalefet budur arkadaşlar. (CHP sıralarından alkışlar)
Eğriye eğri, doğruya doğru. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi Sayın Altay. 
ENGİN
ALTAY (Devamla) - Şimdi, şunu yapmak sizin hakkınız: “Efendim, bizim 290
milletvekilimiz var, Milliyetçi Hareket Partisi de uygun görür, destek verirse biz
bunu böylece geçiririz.” Geçirirsiniz ama biz de o zaman size buradan diyoruz
ki peşinen: Türkiye Büyük Millet Meclisi İçtüzüğü’nün bize verdiği bütün imkân
ve obstrüksiyonları sonuna kadar kullanırız. Şimdi “Sapına kadar kullanırız.”
diyeceğim, yine “Argo dediniz.” diyeceksiniz. Sonuna kadar kullanırız.
Dolayısıyla
gelin, maksat üzüm yemek, milletvekillerimizi de 200 milletvekilini de burada
beş gün böyle geç saatlere kadar kulisten içeri, içeriden kulise, bahçeye
gezeletmeye gerek yok. Harbiden, yapıcı, samimi diyoruz ki: Değerli arkadaşlar,
bu kanunda hakikaten yapılması gereken işler var yani bunların bir kısmı
olmazsa olmaz; yanlış da değil. Ama mesela şunu merak ediyorum ya: Jandarma ve
Sahil Güvenlik İçişleri Bakanlığına bağlandı diye “Bunların sosyal tesislerini
kısmen ya da tümüyle kiralarız.” ne demek, kime kiralayacaksınız? Tank Palet
Fabrikası gibi peşkeş çekeceğinize kiralasanız amenna, Tank Palet Fabrikası
gibi peşkeş çekeceksiniz! (CHP sıralarından alkışlar) Onun için… Ha, şunu kabul
ediyorum: Siyaset açık kapı ve müzakere işidir. 
(Mikrofon
otomatik cihaz tarafından kapatıldı) 
ENGİN
ALTAY (Devamla) – Başkanım, önemli bir konu, bir daha söz almam. 
BAŞKAN
– Sayın Başkanım, pozitif ayrım yerinizden var ama kürsüden yok. 
ENGİN
ALTAY (Devamla) – Ama bu Meclisin mesaisine de çok katkı sunacak bir şey yani
mesaiyle ilgili de tasarruf edilecek. 
BAŞKAN
– Peki, sözlerinizi tamamlayın o zaman. 
Buyurun.

ENGİN
ALTAY (Devamla) – Şimdi “Bir Jandarma tesisinin içindeki kuaförü işletmeciye
vereceğiz.” diyorsanız bunu anlarım. Türk askeri gidip komutanın saçını
kesmesin kardeşim, buna bir itirazım yok; Türk askeri gidip komutanın
ayakkabısını boyamasın, buna bir itirazım yok ama sen bilmem neredeki koca
tesisi bir yandaşa “kiralama” adı altında peşkeş çekersin diye korkum var çünkü
sicilin bozuk! (CHP sıralarından alkışlar) 
Bu
bakımdan, kanun teklifini müzakere etsin bizim arkadaşlarımız burada. Ben
anlamam, ben bilmediğini bilenlerdenim, teknik konular var burada. Teğmen
Mehmet Ali Çelebi burada, İçişleri Komisyonu üyeleri Ali Bey burada, Yaşar Bey,
diğer arkadaşlar burada, oturun konuşun. Aha söylüyorum, 98 eksi 19; 79. Pazara
gerek yok, perşembe akşamı bitirelim. Güzel teklif değil mi bu? 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum Sayın Altay. 
Sayın
Akbaşoğlu, sataşma var, kürsüden mi, yerinizden mi?
ENGİN
ALTAY (İstanbul) – Sataşma mı? 
MUHAMMET
EMİN AKBAŞOĞLU (Çankırı) – Yerimden Sayın Başkan. 
ENGİN
ALTAY (İstanbul) – Bu sataşmaysa eyvah ya!
BAŞKAN
– Buyurun.
IV.- AÇIKLAMALAR (Devam)
52.- Çankırı Milletvekili Muhammet Emin Akbaşoğlu’nun, İstanbul
Milletvekili Engin Altay’ın AK PARTİ grup önerisi üzerinde CHP Grubu adına
yaptığı konuşmasındaki bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Şimdi, öncelikli olarak tabii “yapıcı muhalefet”
kelimesi hoş bir kelime, güzel. Yapıcı muhalefetten dolayı teşekkür ederiz,
yani muhalefetin yapıcı olmasından memnuniyet duyarız ve…
BAŞKAN
– Ama biraz da yakıcıydı söyledikleri. 
MUHAMMET
EMİN AKBAŞOĞLU (Çankırı) – Oraya geleceğim. 
Şöyle:
Şimdi, her zaman olduğu gibi, her türlü öneriye, bütün partilerimizin
önerilerine açık olduğumuzu, her zaman önerileri değerlendireceğimizi ifade
etmek isterim öncelikli olarak. 
Biraz
evvel Sayın Altay’ın da ifade ettiği gibi, hakikaten bu tamamen
uyumlulaştırmaya yönelik bir teknik ele alış. Dolayısıyla, maddelerin
çokluğunun -bunların- bizim gözümüzü korkutmasına sebebiyet vermemesi
gerekiyor. Hepsi bir kelimenin, bir kavramın uyumlulaştırılmasına ilişkin. Dolayısıyla,
böyle, hafta sonunu da içine alacak şekilde başlamışken bitirelim yeknesak bir
şekilde.
(Mikrofon
otomatik cihaz tarafından kapatıldı)
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Önümüzde zaten bütçe görüşmeleri söz konusu ve bu
konuda, Meclisin iradesiyle, bundan sonraki çalışma günlerini de ona göre
ayarlayalım beraber uzlaşarak diye düşündüğümüzdendir. 
İkinci
olarak: Biz hiçbir şeyi peşkeş çekmedik ne yandaşa ne paydaşa ne başka
birisine. Dolayısıyla, Tank Paletle ilgili dilimizde tüy bitti anlata anlata. 
ENGİN
ALTAY (İstanbul) – Anlat, bir daha anlat.
MUHAMMET
EMİN AKBAŞOĞLU (Çankırı) – Yani, ana sınıfına göre anlatıyoruz anlamıyorsunuz,
ilkokula göre anlatıyoruz anlamıyorsunuz, üniversiteye göre anlatıyoruz
anlamıyorsunuz. 
HAYDAR
AKAR (Kocaeli) – Bilal’e göre anlat, Bilal’e göre. 
MURAT
EMİR (Ankara) – Hangi ihale yöntemiyle verdiniz?
MUHAMMET
EMİN AKBAŞOĞLU (Çankırı) – Bakınız, Tank Paletle ilgili burada detaylı açıklama
var. Ben bundan bir önceki hafta, Tank Paletle ilgili, Meclis zabıtlarına,
bedihi bir şekilde, açık bir şekilde, meseleyi vuzuha kavuşturulmuş bir şekilde
kayıtlara geçirmiştim. Ancak bu konuyla ilgili…
(Mikrofon
otomatik cihaz tarafından kapatıldı)
MURAT
EMİR (Ankara) – Hangi ihale yöntemiyle verdiniz?
HAYDAR
AKAR (Kocaeli) – Hangi ihale yöntemiyle yaptınız?
BAŞKAN
– Sayın Emir, müsaade eder misiniz, Grup Başkan Vekili konuşuyor.
Buyurun
Sayın Akbaşoğlu. 
MUHAMMET
EMİN AKBAŞOĞLU (Çankırı) – Değerli arkadaşlar, biraz evvel Engin Altay Bey
konuştular, biz sükûnetle dinledik, aynı şekilde… 
ENGİN
ALTAY (İstanbul) – Ben de öyle…
MUHAMMET
EMİN AKBAŞOĞLU (Çankırı) – Yok, bir şey demiyorum. Yani, herkes birbirini
sükûnetle dinlesin, rahat olun yani, vakit var; anlatmaya da, anlaşmaya da
imkân var ama hakikatler üzerinden; yalan üzerinden, iftira üzerinden, dolar
üzerinden değil; bunu ortaya koymak istiyorum. Ve bizim de sicilimiz
tertemizdir, bunun herkesçe böyle bilinmesi gerekir.
Tank
Palet Fabrikası gündeme geldiği için şunu ifade ediyorum: Bakınız, 2000’li
yıllardan bu yana yerli ve millî tankımızı üretmek için mücadele veriyoruz,
biliyorsunuz. İlk aşamada ALTAY tankı tasarım ve prototip üretimi için Otokar
AŞ görevlendirildi ve bu kapsamda 5 adet prototip üretildi. Bu süreçte, Arifiye
Tank Palet Fabrikasının belirli alanları 2012-2015 yılları arasında Otokar
firmasına tahsis edildi.
(Mikrofon
otomatik cihaz tarafından kapatıldı) 
BAŞKAN
– Son sözlerinizi alayım Sayın Akbaşoğlu. 
MUHAMMET
EMİN AKBAŞOĞLU (Çankırı) - Bu prototiplerin kule ve gövdeleri fabrikada
üretildi. Fabrikanın test altyapısı firmaya kullandırıldı, Otokar firmasına bu
fabrika kullandırıldı. Bu süreçte Arifiye Tank Palet Fabrikasının belirli
alanları 2012-2015’te Otokar’a kullandırıldı, bunu kaydediyorum. ALTAY tankının
seri üretim ihalesi 2018 yılında Savunma Sanayii Başkanlığı tarafından
gerçekleştirildi; ihaleye katılan 3 firmadan en uygun teklifi veren BMC AŞ ile
Savunma Sanayii Başkanlığı arasında, tankın seri üretimine ilişkin sözleşme
imzalandı. Dolayısıyla, tank yapmak için 2000’li yıllardan bu yana devam eden
çabamız bu şekilde son aşamaya geldi. Burada amaç, ALTAY tankının en hızlı
şekilde Türk Silahlı Kuvvetlerine kazandırılması ve tüm imkânların seferber
edilerek teröristlerin başının bu tankla, bu ALTAY tankıyla imha edilmesi. (AK
PARTİ sıralarından alkışlar) Dolayısıyla, 14 Mayıs 2019 tarihli
Cumhurbaşkanlığı Kararı’yla…
(Mikrofon
otomatik cihaz tarafından kapatıldı) 
ENGİN
ALTAY (İstanbul) - On altı dakika oldu ya.
BAŞKAN
– Son cümlelerinizi alayım Sayın Akbaşoğlu.
Buyurun.

MUHAMMET
EMİN AKBAŞOĞLU (Çankırı) – Biraz evvelki açıklamaya bakın, ben sataşmadan
gelmedim.
Fabrikanın
mülkiyeti Millî Savunma Bakanlığında kalmak üzere işletmesinin Askeri Fabrika
ve Tersane İşletme Anonim Şirketine yani ASFAT AŞ’ye devredilmesine; fabrikada
çalışan askerî personel ile memurların, ilgili mevzuat çerçevesinde, Millî
Savunma Bakanlığı bünyesinde çalışmaya devam etmesine; fabrikadan “işçi”
statüsünde personelin, her türlü özlük haklarının korunması kaydıyla, ASFAT
AŞ’ye devredilmesine karar verildi. Burada yapılan şey nedir? İşletme
verimliliğini artırmak bakımından, ihracatı artırmak bakımından devlete
herhangi bir ek yük getirmeden BMC bu fabrikayı -Otokar’a kullandırdığımız gibi
BMC’ye de- çağın gereklerine uygun şekilde modernize edecek, yirmi beş yıl boyunca
fabrikada ihtiyaç duyulacak bütün yenileme yatırımlarını gerçekleştirecek ve
kapasite geliştirmeye dönük belirlenecek alanlarda da her türlü makine,
teçhizat, inşaat ve benzerlerini ilk aşamada en az 50 milyon Amerikan doları
tutarında ilave yatırım yapacaktır. 
(Mikrofon
otomatik cihaz tarafından kapatıldı) 
BAŞKAN
– Evet, son cümlenizi alayım.
MUHAMMET
EMİN AKBAŞOĞLU (Çankırı) – Son olarak, evet... 
Dolayısıyla
Danıştay İdari Dava Daireleri Kurulu bu konuyla ilgili davayı da işlemin hukuka
uygun olduğu şekliyle reddetmiştir. 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Akbaşoğlu.
MUHAMMET
EMİN AKBAŞOĞLU (Çankırı) – Son olarak efendim, son olarak... 
Anlaşılacağı
üzere, bu temcit pilavı gibi ısıtılıp ısıtılıp yeniden CHP tarafından gündeme
getirilen Tank Palet Fabrikasıyla ilgili iddiaların tümü asılsızdır, gerçek
dışıdır, aynen bu, Cumhurbaşkanımızın bir CHP’liyle görüşüp kendisine genel
başkanlık teklif ettiği gibi yalan ve iftiradır. 
Evet,
dolayısıyla yalancılıkla siyaset olmaz ancak Hitler’in Propaganda Bakanı
Goebbels’in taktiğini güdenler tabii ki bunu da maalesef anlamazlar. Bu konuda
söylemleri doğrultmak, doğru siyaseti, gerçekleri ortaya koymak gerekir diyor,
hepinizi saygıyla selamlıyorum. 
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Şimdi, Sayın Başkanım, bir kere sataşma var ama sataşmadan,
yalan…
BAŞKAN
– Evet, Goebbels’e benzetti sizi, buradan vereyim.
ENGİN
ALTAY (İstanbul) – Efendim, hayır, sataşmadan söz talebi kullanmayacağım, 60’a
göre ben de on altı dakika konuşmak istiyorum efendim, uygun görürseniz.
MUHAMMET
EMİN AKBAŞOĞLU (Çankırı) – Yok, on altı dakika olur mu canım. Hayır, hayır,
sizin kadar konuştum, rica ederim.
ENGİN
ALTAY (İstanbul) – Tam on altı dakika ya. 
MUHAMMET
EMİN AKBAŞOĞLU (Çankırı) – Yok, yok.
ENGİN
ALTAY (İstanbul) – Verdiniz mi efendim?
BAŞKAN
– Yok, on altı dakika olmadı ama buyurun siz.
MEHMET
DOĞAN KUBAT (İstanbul) – Yok, sekiz dakika.
MUHAMMET
EMİN AKBAŞOĞLU (Çankırı) - Yani sizin kadar konuştum Engin Bey hakikaten.
ENGİN
ALTAY (İstanbul) – Ben üç dakika konuştum orada.
MUHAMMET
EMİN AKBAŞOĞLU (Çankırı) - Ama 3 kere artırdınız.
53.- İstanbul Milletvekili Engin Altay’ın, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
ENGİN
ALTAY (İstanbul) – Şimdi, siyasetin kendini savunma refleksini çok doğal
karşılamak lazım. Bu Tank Paletle ilgili 19 adımda… Bunu size vereceğim, eğer
lütfederseniz, almak isterseniz…
MUHAMMET
EMİN AKBAŞOĞLU (Çankırı) – Estağfurullah, ben de bunu size verebilirim, evet.
ENGİN
ALTAY (İstanbul) – Bak buradan başlıyor, 19 adımda ne olduğu burada yazıyor.
Ama önce bir şeyi bilmek lazım. “Bilmek lazım” derken siz bilmiyorsunuz
anlamında söylemiyorum. BMC’ye 2013’te el konuldu, 2014’te Ethem Sancak’a BMC
verildi, hikâye…
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ALTAY (İstanbul) – Boyuna bunu beş dakika yapın kurtulalım Başkanım.
BAŞKAN
– Efendim, sizin on altı dakika saymanız gibi bizde de zaman biraz çabuk
geçiyor, hızlı.
ENGİN
ALTAY (İstanbul) – Peki efendim.
BAŞKAN
– Buyurun.
ENGİN
ALTAY (İstanbul) – Ethem Sancak’a BMC verildi. 
Şimdi
mesele şu, buradaki çelişki şu, Sayın Mevkidaşım dedi ki: “İhale yapıldı.”
Yapılan ihale, BMC ve Otokar’ın girdiği ihale tank üretim ihalesi. Vallahi de
billahi de Sakarya’daki fabrikayla ilgili ihale yapılmadı. Kur’an-ı Kerim’i
getirelim, ikimiz de el basalım, var mısın? Yapılmadı. Var mısın? Yoksun. (CHP
sıralarından alkışlar) 
Şimdi,
Otokar bu fabrikada prototip üretti, BMC de üretsin. Kim itiraz etti? Ama bu
BMC’nin sahibi diyor ki: “Liderimiz bana ‘Sen o otomotiv şirketinin altından
kalkabilir misin?’ dedi. ‘Katar’la neredeyse tek millet iki devlet hâline
geldik. Emir de sizi kırmaz…”
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ALTAY (İstanbul) – “…Katar devletini ve Silahlı Kuvvetleri bana ortak ederseniz
bu işin altından kalkarız.’ dedim. Sağ olsun Sayın Emir’i de aradı, o da
kırmadı.” 
Şimdi,
arkadaşlar, ben bir şeyi söylüyorum: “Türkiye tank üretmesin.” diyen yok. Türk
Silahlı Kuvvetlerini başka bir ülkenin patronajına teslim etmenize bizim
vicdanımız el vermiyor ve bu fabrikanın ne kiralanması ne işletme devriyle
ilgili, bunlarla ilgili bir tane evrak yok. Bir tane evrak var ama o şu: Gizli
bir özelleştirme kararnamesi var. CK’ler halka açık. Bu özelleştirme
kararnamesi nerede? Niye bu saklanıyor? Niye bu Resmî Gazete’de yok? Ve bir şey
daha, Tank Palet Fabrikası 17 Eylül 2019 itibarıyla SGK kayıtlarındaki adını da
değiştirerek ASFAT AŞ olarak, SGK oradakilerin kayıtlarını buna göre yeniden
yapmış. Şimdi, bunlar da olur…
(Mikrofon
otomatik cihaz tarafından kapatıldı)
BAŞKAN
– Buyurun.
ENGİN
ALTAY (İstanbul) – …bak, ben olmaz demiyorum. Millet size devleti idare yetkisi
verdi, devletin malını peşkeş çekin yetkisi vermedi. (CHP sıralarından
alkışlar) Siz devletin malını kiralayabilirsiniz, yandaşınız da alabilir; deriz
ki: “Kitabına uydurdu; lanet olsun.” Ya bu, kitaba da uymuyor arkadaşlar,
kitaba da uydurmamışsınız. Ne kiralama var ne satma var; hiçbir şey yok. Bunun
resmî adı peşkeştir. Peşkeş çekilen yerde rütbeli subayımız var; var mı?
Astsubayımız var, vatan görevi yapan askerimiz var. Kime peşkeş çekiyorsunuz?
Ethem Sancak’a, Ethem Sancak; artık herkes biliyor. Kime peşkeş çekiyorsun?
Hadi Ethem Sancak bu milletin evladı diyelim, yandaş diyelim. 
ASUMAN
ERDOĞAN (Ankara) – O peşkeş mi oluyor?
ENGİN
ALTAY (İstanbul) - Ya, vallahi billahi, sabaha cenaze namazımı kılın; bunun adı
peşkeştir. (CHP sıralarından alkışlar) Peşkeş değilse Allah’ım benim canımı
alsın. Bu başka bir şey değil arkadaşlar.
(Mikrofon
otomatik cihaz tarafından kapatıldı)
BAŞKAN
– Teşekkür ediyorum Sayın Altay. 
ENGİN
ALTAY (İstanbul) – Bitmedi Başkanım, müsaadenizle…
BAŞKAN
– Sayın Altay, son sözlerinizi alayım lütfen. 
ENGİN
ALTAY (İstanbul) – Şuna cevap verirse Sayın Akbaşoğlu “Tank Palet Fabrikasının
ihalesi şu tarihte, şurada yapıldı; şu, şu, şu firmalar girdi.” derse, çıkıp
kendisinden özür dileyeceğim bana bunun belgesini de verirse; vermezse siyasi
parti, siyasi aidiyet gereği bu peşkeşi savunmak zorunda kalmasından dolayı
kendisine sadece bir dostu ve arkadaşı olarak üzüleceğim. 
Genel
Kurulu saygıyla selamlarım. (CHP sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan… 
BAŞKAN
– Sayın Akbaşoğlu, buyurun. 
54.- Çankırı Milletvekili Muhammet Emin Akbaşoğlu’nun, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Efendim, çok teşekkür ediyorum. 
Değerli
Başkanım, değerli milletvekilleri; tabii biraz evvel hakikaten aslında bir
çarpıtma örneğini hep beraber gördük, önemli bir çarpıtma. Hani Sayın
Cumhurbaşkanımız diyor ya “Ben Cumhurbaşkanlığını koyuyorum Sayın Kılıçdaroğlu,
sen de Genel Başkanlığını koyar mısın?”
ENGİN
ALTAY (İstanbul) – Oradan ekmek yok!
MUHAMMET
EMİN AKBAŞOĞLU (Çankırı) – O da diyor ki: “Söylediğin doğru mu, yanlış mı
açıkla.” Sayın Cumhurbaşkanımız İzmir’den açıklıyor “Bu yalandır, iftiradır.”
diyor. Sayın İnce de “CHP’nin içerisinde bir çete bunu tezgâhlamıştır.” diyor
ancak diyor ki ondan sonra “Sizin…”
BAŞKAN
– Teşekkür ediyorum Sayın Akbaşoğlu.
MUHAMMET
EMİN AKBAŞOĞLU (Çankırı) – Bir dakika… Bir dakika… Açıklama yapmadık daha.
Konuya geliyoruz. Bir dakika… Bir dakika…
Şöyle,
ancak ben benzetme yapıyorum. Nasıl Sayın Kılıçdaroğlu topu taca atıyorsa
“İstediğin televizyonda konuşalım.” falan filan, bir ton laf söylüyor ama
hiçbir tane yararlı ve olayın özüne ilişkin bir cümle yok. Burada da ben Tank
Palet Fabrikasının ihale edildiğini mi söyledim? Yok, öyle bir şey söylemedim.
Başka bir ihale var. [CHP sıralarından alkışlar(!)] 
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Bir dakika… Başka bir ihale var. 
HAYDAR
AKAR (Kocaeli) – Alkışlıyoruz. 
BAŞKAN
– Sistemi açalım arkadaşlar, lütfen.
MUHAMMET
EMİN AKBAŞOĞLU (Çankırı) – Değerli arkadaşlar, bakın, tutanaklar ortada.
Okuduğum burada, daha önce bu fabrikanın, Tank Palet Fabrikasının Otokar AŞ’ye
tahsis edildiğini ve kullandırıldığını söyledim. 
HAYDAR
AKAR (Kocaeli) – Fabrika tahsis edilmedi.
MUHAMMET
EMİN AKBAŞOĞLU (Çankırı) – Evet, burada açık, net. Resmî bilgi olarak
söylüyorum. 
Aynı
şekilde bu ALTAY tanklarının yapım ihalesiyle ilgili bir ihale açılıyor… 
HAYDAR
AKAR (Kocaeli) – Tamam. 
MUHAMMET
EMİN AKBAŞOĞLU (Çankırı) – …ve bu ihaleye herkes katılıyor. 
HAYDAR
AKAR (Kocaeli) – Evet.
MUHAMMET
EMİN AKBAŞOĞLU (Çankırı) – Bunu BMC, Katar ortaklığıyla beraber alıyor; 3,5
milyar dolarlık bir ihale. Bunun yapımı için de Tank Palet Fabrikası BMC
firmasına tahsis ediliyor, tahsis ediliyor. Söylediğim bu, okuduğum bu.
Zabıtlara bakın. Kulaklarınızla duymuyorsanız kendiniz uydurmayın, çarpıtmayın.

HAYDAR
AKAR (Kocaeli) – İhalede böyle bir şey yok Sayın Grup Başkan Vekili. 
BAŞKAN
– Teşekkür ediyorum. 
MUHAMMET
EMİN AKBAŞOĞLU (Çankırı) – Biz, hiçbir şeyi peşkeş çekmeyiz, her şeyi hukuka
uygun bir şekilde ortaya koyarız. Nitekim…
(Mikrofon
otomatik cihaz tarafından kapatıldı)
BAŞKAN
– Sistemi açın, Sayın Akbaşoğlu’nun sistemini açalım arkadaşlar. 
HAYDAR
AKAR (Kocaeli) – İhalede böyle bir şey yok, “Tahsis edilir.” diye. 
MUHAMMET
EMİN AKBAŞOĞLU (Çankırı) – Evet, nitekim, Tank Palet Fabrikasının işletme
hakkının devredilmesine ilişkin Danıştayda açılan bir dava var. Bu davada da
Danıştay İdari Dava Daireleri Kurulu son kararı vererek bu tahsis işleminin
hukuka uygun olduğunu ortaya koymuştur. Bu kadar bedihi bir hakikat varken, bir
Danıştay İdari Dava Daireleri Kurulu kararı varken bunu tanımazlık, hukuku yok
saymak ve “Bildiğim bildik, çaldığım düdük.” diyerek yalan, iftira siyasetine
devam etmektir! (AK PARTİ sıralarından “Bravo” sesleri, alkışlar) 
ENGİN
ALTAY (İstanbul) – Sayın Başkan…
BAŞKAN
– Sayın Altay, devam edecek miyiz?
ENGİN
ALTAY (İstanbul) – Efendim, şimdi son cümlesi “Yalan, iftira siyaseti...”
deyince, artık etmesek ayıp olur. Son cümlesi olmasaydı…
BAŞKAN
– Peki, size söz vereyim, buyurun.
ENGİN
ALTAY (İstanbul) – Sataşmadan söz istiyorum Başkan.
BAŞKAN
– İki dakika. Uzatma yapmayacağım ama.
Buyurun
Sayın Altay. (CHP sıralarından alkışlar) 
VII.- SATAŞMALARA İLİŞKİN KONUŞMALAR
1.- İstanbul Milletvekili Engin Altay’ın, Çankırı Milletvekili Muhammet
Emin Akbaşoğlu’nun yaptığı açıklaması sırasında Cumhuriyet Halk Partisine
sataşması nedeniyle konuşması
ENGİN
ALTAY (İstanbul) – Sayın Akbaşoğlu’nun heyecanı gerçekten takdire şayan ama,
tabii, inanmadığı şeyleri söylerken…
MUHAMMET
EMİN AKBAŞOĞLU (Çankırı) – Yok!
ENGİN
ALTAY (Devamla) –…biz eski heyecanından aldığımız o pozitif şeyi alamıyoruz. 
Ben,
Sayın Akbaşoğlu konuşurken sefere çıkmış bir yeniçeri gibi kendimi hissederdim.
(CHP sıralarından alkışlar, gülüşmeler) Fakat, şimdi, bugün çok öyle
hissetmedim. Bugün Sayın Akbaşoğlu konuşurken ilk defa kendimi sefere çıkmış
bir asker psikolojisine sokamadım. 
Değerli
arkadaşlar, elbette iddiayla ilgili herkesin kendi bulunduğu pencereden
olayları değerlendirmesini normal karşılarım ama tekrar ediyorum: Otokar orada
prototip üretirken oranın adı “Millî Savunma Bakanlığı 1. Ana Bakım Fabrikası”
idi. Devletin bütün kayıtlarında da öyleydi, SGK kayıtlarında da öyleydi. Şimdi
ise oranın adı “ASFAT AŞ” oldu. Orada çalışan personel de SGK ilişkisi
noktasında ASFAT AŞ’nin çalışanı noktasına geldi.
Ben
tekrar ediyorum: Sayın Akbaşoğlu, bu bir peşkeştir; kiralama, devir, kısmi
zamanlı bir kullanma hakkı değildir. Çünkü alım garantisi veriyorsun on yıllık
ve yüzde 12,5 kâr garantisi veriyorsun tıpkı bu şehir hastaneleri gibi. Yani
adamlara hem devletin yerini peşkeş çektiniz bir de şehir hastanelerinde olduğu
gibi kâr garantisi, bir nevi “Savaş çıkacak, bu tankları kullanacağız…”
Herhâlde bu adamın kâr garantisini karşılamak için bir de savaş çıkaracaksınız.
(CHP sıralarından “Bravo” sesleri, alkışlar) Herhâlde öyle oluyor yani.
Gerçekler
ortada. Bu konuyu merak eden Sakaryalılar başta olmak üzere, TSK mensupları
başta olmak üzere, 82 milyon yurttaşımıza sesleniyorum: İşte, 19 adımda Tank
Palet Fabrikasının hikâyesi. Cumhuriyet Halk Partisi Grubundan, il ve ilçe
başkanlıklarımızdan bu belgeyi temin etmeniz mümkündür. Bir nüshasını da Sayın
Akbaşoğlu’na -uygun görürse- takdim edeceğim. 
Akbaşoğlu,
istersen artık bitirelim. Takdir sizin.
Genel
Kurulu saygıyla selamlıyorum efendim. (CHP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Akbaşoğlu. 
MUHAMMET
EMİN AKBAŞOĞLU (Çankırı) – Ben de aynı şekilde, ismimi vererek söylediğinin
dışında başka şeyler… 
BÜLENT
TURAN (Çanakkale) – 5 defa verdi ismini.
ENGİN
ALTAY (İstanbul) – Sataşma yapmadım. “Eski heyecanı bulamadım.” dedim. 
BAŞKAN
–Sayın Akbaşoğlu, nasıl olsa geleceksiniz, buyurun. 
2.- Çankırı Milletvekili Muhammet Emin Akbaşoğlu’nun, İstanbul
Milletvekili Engin Altay’ın yaptığı açıklaması sırasında şahsına sataşması
nedeniyle konuşması
MUHAMMET
EMİN AKBAŞOĞLU (Çankırı) – Sayın Başkan, değerli milletvekilleri; hepinizi
hürmetle, muhabbetle selamlıyorum. 
Evet,
hakikaten gereksiz bir tartışmayı devam ettiriyoruz, bu aynen bir haftadır bir
yalan haber peşine düşen CHP’li arkadaşlarımızın Türkiye’yi meşgul etmesi gibi.
(CHP sıralarından “Olma.” sesleri)
HAŞİM
TEOMAN SANCAR (Denizli) – Ne alakası var!
MUHAMMET
EMİN AKBAŞOĞLU (Devamla) – Yani yazan kişi özür diledi, Rahmi Turan bugün
Sözcü’de Cumhurbaşkanımızdan özür diledi. 
ALİ
ÖZTUNÇ (Kahramanmaraş) – Sana ne!
BAŞKAN
– Arkadaşlar, lütfen müsaade edin. 
MUHAMMET
EMİN AKBAŞOĞLU (Devamla) – Sayın Muharrem İnce’den özür diledi. 
ENGİN
ALTAY (İstanbul) – Ya, konu ne, bu ne! Oradan ekmek yok.
ALİ
ÖZTUNÇ (Kahramanmaraş) – Söyleyecek lafın yok.
HAYDAR
AKAR (Kocaeli) – Sayın Akbaşoğlu, ne anlatıyorsun?
MUHAMMET
EMİN AKBAŞOĞLU (Devamla) – Bütün milletimizden, CHP’lilerden özür diledi.
Dolayısıyla, sonuç itibarıyla, aynı olay aynı şekilde devam ediyor. 
ALİ
ŞEKER (İstanbul) – Palete gel, palete!
MUHAMMET
EMİN AKBAŞOĞLU (Devamla) – Goebbels taktiği… Buna Hitler’in propaganda
bakanının Goebbels taktiği derler arkadaşlar. 
SALİHA
SERA KADIGİL SÜTLÜ (İstanbul) – Çok iyi bilirsiniz!
MUHAMMET
EMİN AKBAŞOĞLU (Devamla) – Bu, literatürde böyle geçer. “Bir yalanı ne kadar
devamlı söylerseniz mutlaka inanan çıkar.” diye bir yaklaşımı vardır
Goebbels’in. Yalan olduğunu herkes biliyor ama “Olsun.” diyor, yalan siyasetine
devam ediliyor. (CHP sıralarından gürültüler) 
ALİ
ÖZTUNÇ (Kahramanmaraş) – Söyleyecek sözün yok, edecek lafın yok ya!
MUHAMMET
EMİN AKBAŞOĞLU (Devamla) – Değerli arkadaşlar, söylediğimiz çok açıktır. 3,5
milyar dolarlık bir ALTAY tankı ihalesi yapılmıştır, BMC’yle beraber bir Katar
şirketi buna ortak bir şekilde talip olmuştur ve bu konuyla ilgili de bu
Arifiye’deki Tank Palet Fabrikası bu şirkete tahsis edilmiştir daha önce başka
şirketlere tahsis edildiği gibi.
HAYDAR
AKAR (Kocaeli) – Bu şartnamede tank paletin verileceği var mıdır? Tahsis
edileceği var mı o şartnamede? Kiralanacağı var mıdır? 
BAŞKAN
– Sayın Akar, lütfen, yakışmıyor ama. 
HAYDAR
AKAR (Kocaeli) – Soruma cevap versin. Sayın Başkan, yarım saattir aynı şeyi
dinliyoruz. 
BAŞKAN
– Bakın, Sayın Grup Başkan Vekili konuşuyor, lütfen. 
HAYDAR
AKAR (Kocaeli) – Böyle şey olmaz ya! Aynı şeyi tekrar ediyor.
BAŞKAN
–Lütfen, sizin yaptığınız olmuyor. 
HAYDAR
AKAR (Kocaeli) - Bir tek soruya cevap verecek: İhale şartnamesinde var mı, yok
mu?
BAŞKAN
- Sayın Altay, müdahale edin lütfen. 
HAYDAR
AKAR (Kocaeli) – Aynı şeyleri söylüyor. 
MUHAMMET
EMİN AKBAŞOĞLU (Devamla) – Kesinlikle şunu ifade etmek istiyorum ki hâlihazırda,
fabrikada yürütülen bakım onarım, palet ve optik üretimi gibi hiçbir faaliyet
aksatılmadan ve devlete hiçbir ilave maliyet getirilmeksizin Türk Silahlı
Kuvvetlerinin ihtiyaçlarının karşılanmasına devam edilecektir. İşçi personelin
her türlü özlük ve toplu sözleşmeden kaynaklı diğer ekonomik hakları
korunacaktır. Ana Bakım Fabrika Müdürlüğünün işletme hakkının devredilmesine
ilişkin 4046 sayılı Özelleştirme Uygulamaları Hakkında Kanun’un 2/i maddesi
kapsamında tesis edilen 14 Mayıs 2019 tarihli 1105 sayılı Cumhurbaşkanlığı
Kararı iddia edildiği gibi bir gizli kararname değil karardır.
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Devamla) - Bir cümleyle bitiriyorum.
BAŞKAN
– Peki, bir cümle için açalım lütfen.
MUHAMMET
EMİN AKBAŞOĞLU (Devamla) - Birçok Cumhurbaşkanlığı kararında olduğu gibi ilgili
mevzuat hükümleri uyarınca Resmî Gazete’de yayımlanma zorunluluğu da
bulunmamaktadır. Buna rağmen, bu kararın içeriğine ilişkin tüm bilgiler de
kamuoyuyla paylaşılmıştır. 
BAŞKAN
– Teşekkür ediyorum Sayın Akbaşoğlu.
MUHAMMET
EMİN AKBAŞOĞLU (Devamla) - Dolayısıyla Danıştay İdari Dava Daireleri Genel
Kurulunun da açık kararı vardır. Hukuk herkesi bağlar. Dolayısıyla hukuka uygun
yaklaşılmasında hepimiz için fayda var.
BAŞKAN
– Teşekkür ediyorum.
MUHAMMET
EMİN AKBAŞOĞLU (Devamla) - Ve biz bu ürettiklerimizle de inşallah ihracatımızı
artıracağız; Katar’a da, bütün dünyaya da millî tanklarımızı inşallah
satacağız. Bu konuda ekonomimize katkıda bulunacağız.
Teşekkür
ediyor, hepinizi hürmetle, muhabbetle selamlıyorum. (AK PARTİ ve MHP
sıralarından alkışlar) 
ENGİN
ALTAY (İstanbul) – Sayın Başkan…
BAŞKAN
- Kifayetimüzakere Sayın Altay.
VI.- ÖNERİLER (Devam)
A) Siyasi Parti Grubu Önerileri (Devam)
4.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; bastırılarak dağıtılan 144 sıra sayılı Kanun Teklifi’nin kırk
sekiz saat geçmeden Gündem’in “Kanun Teklifleri ile Komisyonlardan Gelen Diğer
İşler” kısmının 1'inci sırasına, 66 sıra sayılı Kanun Teklifi’nin ise yine bu kısmın
2'nci sırasına alınmasına ve diğer işlerin sırasının buna göre teselsül
ettirilmesine; 144 sıra sayılı Kanun Teklifi’nin İç Tüzük’ün 91’inci maddesine
göre temel kanun olarak bölümler hâlinde görüşülmesine ilişkin önerisi (Devam)
BAŞKAN
- Öneriyi oylarınıza sunuyorum: Kabul edenler... Etmeyenler... Kabul
edilmiştir. (CHP sıralarından gürültüler)
ALİ
ŞEKER (İstanbul) – Yok böyle bir şey ya!
BAŞKAN
- Müsaade edin arkadaşlar…
ENGİN
ALTAY (İstanbul) – Sayın Başkan…
BAŞKAN
- Sayın Altay, yani bunun sonu yok.
Buyurunuz.
ENGİN
ALTAY (İstanbul) – Sayın Başkan, bu tutumunuz hiç hoş değil.
BAŞKAN
– Yok, tutumumla ilgili bir sorun yok, bir sıkıntı da yok.
ENGİN
ALTAY (İstanbul) – Hiç hoş değil. Bir grup başkan vekili ayaktayken onu
gördüğünüz hâlde oylamaya geçemezsiniz.
BAŞKAN
– Geçerim. 
ENGİN
ALTAY (İstanbul) – Geçemezsiniz.
BAŞKAN
- Geçerim Sayın Altay yani bakın yarım saattir konuşuyorsunuz.
ENGİN
ALTAY (İstanbul) – Bu saygısızlıktır, nezaketsizliktir Sayın Başkan!
BAŞKAN
– Nezaketsizlik değil, sizin bu tavrınız nezaketsizlik.
ENGİN
ALTAY (İstanbul) – Böyle şey yok!
BAŞKAN
– Hayır, hayır, sizin yaptığınız şu an nezaketsizlik.
ENGİN
ALTAY (İstanbul) – Aynı toleransı, buraya gösterdiğinizi buraya da gösterin.
Nezaketsizliktir! Ayıptır! Böyle keyfine göre uygulama olmaz.
BAŞKAN
– Birleşime on dakika ara veriyorum.
Kapanma Saati: 18.09
ÜÇÜNCÜ OTURUM
Açılma Saati: 18.25
BAŞKAN: Başkan Vekili Süreyya Sadi BİLGİÇ 
KÂTİP
ÜYELER: Nurhayat ALTACA KAYIŞOĞLU (Bursa), Şeyhmus DİNÇEL (Mardin) 
-----0-----
BAŞKAN
– Türkiye Büyük Millet Meclisinin 22’nci Birleşiminin Üçüncü Oturumunu
açıyorum.
Görüşmelere
kaldığımız yerden devam edeceğiz.
Sayın
Grup Başkan Vekilinin bir söz talebi oldu ama ben onu atladım, oylamaya geçtim.
Şu an yeniden söz talebi olmadığı için devam edeceğim.
İç
Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım.
V.- BAŞKANLIĞIN GENEL KURULA SUNUŞLARI (Devam)
B) Önergeler
1.- Antalya Milletvekili Aydın Özer’in (2/832) esas numaralı Çocuk Hakkı
İzleme Komisyonu Kurulmasına Dair Kanun Teklifi’nin doğrudan gündeme alınmasına
ilişkin önergesi (4/50)
Türkiye Büyük Millet Meclisi Başkanlığına
Anayasa
Komisyonunda bulunan (2/832) esas numaralı Kanun Teklifi’m süresi içinde ilgili
Komisyonda gündeme alınmadığı için Türkiye Büyük Millet Meclisi İçtüzüğü madde
37’ye göre doğrudan Genel Kurul gündemine alınmasını saygılarımla arz ederim.
 Aydın
Özer
 Antalya
BAŞKAN
– Önerge üzerinde söz talebi var.
Sayın
Özer, buyurun. (CHP sıralarından alkışlar) 
AYDIN
ÖZER (Antalya) – Sayın Başkan, değerli arkadaşlar; bu vesileyle tüm
öğretmenlerimizin 24 Kasım Öğretmenler Günü’nü kutluyorum.
Söz
konusu talebimiz çocuklarla ilgili. Bu Meclis çatısı altında çocuk haklarının,
çocuklara dair tüm sorunların ele alınacağı daimî bir ihtisas komisyonu
kurulmasını talep ediyoruz. Görüldüğü gibi, konumuz siyasetin de bu salonda
bulunan partilerin de üzerinde. Dolayısıyla ideolojik bir tavır almaya gerek
yok; kendi çocuklarınızı, torunlarınızı, ailenizin küçük bireylerini düşünseniz
yeterli. 
Geçen
hafta Aile Bakanı Komisyondaki bütçe görüşmesinde şöyle söyledi: “Temel
hedefimiz, çocuğun üstün yararını ön planda tutarak çocuk hakları doğrultusunda
politikalar geliştirmek ve uygulamaktır.” Zaten böyle olmalı, aksini düşünmek
istemeyiz ancak öyle veriler var ki sanki Türkiye'de büyükler çocukları hiç
düşünmüyor.
Bugün
Türkiye'de yaşayan her 4 çocuktan 1’i yoksul, diğer bir deyimle her 4 çocuktan
1’i insana yakışır bir yaşam standardına erişim hakkından mahrum. Her 5
çocuktan 1’i çalışıyor yani her 5 çocuktan 1’i ekonomik sömürüden korunma
hakkından mahrum. Hatta çalışan her 10 çocuktan 8’i kayıt dışı. Bu yıl yaklaşık
1 milyon 930 bin çocuk okullaşamadı yani yaklaşık her 10 çocuktan 1’i kayıp,
yani bu yıl her 10 çocuktan 1’i eğitime erişim hakkından mahrum kaldı. Adalet
Bakanlığı verilerine göre, son on altı yılda 173.894 çocuk bedensel, zihinsel
veya ruhsal istismara uğradı yani son on altı yılda ülkemizde 173.894 çocuk
istismar ve ihmalden korunma hakkından mahrum kaldı.
Değerli
arkadaşlar, hukukçusundan gazetecisine, mesleki kuruluşlardan sivil toplum
kuruluşlarına birçok mekanizma, çocuk haklarına yönelik ihlalleri düzenli
olarak izlemekte ya da bu konularda bilgi vermektedir. Eğitimde, sağlıkta,
toplumsal yaşamda sorunlar ne yazık ki saymakla bitmiyor. Adalet Bakanı
Komisyondaki bütçe görüşmesinde “Çocuk adalet sistemini onarıcı adalet
yaklaşımı üzerine kuracağız.” diyor çünkü yıllardır uzmanların söylemesine
karşın hâlâ çocuk adalet sisteminde hak ihlalleri yaşanıyor, çünkü bu Meclis
çocuklarla yeterince ilgilenmiyor.
Gaziantep
Milletvekilimiz Sayın İrfan Kaplan’a teşekkür etmek istiyorum. Onun çabası
sayesinde İnsan Haklarını İnceleme Komisyonuna bağlı olarak bir Çocuk Hakları
Alt Komisyonu kuruldu. Ancak bu Komisyon daimî olmadığı gibi kendine ait bir
bütçesi de bulunmadığından yeterli ve gerekli çalışmayı gösteremeyebilir. Çocuk
hakları ekseninde çalışacak daimî bir ihtisas komisyonu ise çok daha güçlü
olacaktır. Böyle bir komisyon her türlü yasa teklifini çocuk haklarına uygunluk
açısından inceleme görevi ve yetkisine sahip olabilecek, yıllık bütçelerde
eğitimden sağlığa, spordan sanata çocuklara ayrılan kaynakların sorgulanmasını
sağlayabilecektir. 
Değerli
arkadaşlar, her çocuk yetişkinlerin hazırladığı ve kurallarını koyduğu bir
dünyaya doğar. Çocuğun doğduğu andan itibaren karşı karşıya kaldığı dünyada,
toplumsal yaşamda, hukuk sisteminde ve aile içerisinde çocuğun üstün yararına
ve lehine anlayış geliştirmek gerekir. Her çocuğun hakları vardır ve devlet her
çocuğunun esenliğini sağlamakla yükümlüdür. Çocuk haklarıyla ilgili konuların
ve bu haklara yönelik ihlallerin düzenli olarak izlenmesi ve bunların fark
edilmesi, tanınması ve ele alınması toplumsal bir önem taşımaktadır.
Değerli
milletvekilleri, biz diyoruz ki: Türkiye Büyük Millet Meclisinde çocuk
haklarının geliştirilmesi ve çocukların korunması alanında çalışacak daimî bir
ihtisas komisyonuna ihtiyaç vardır. Böyle bir komisyonun profesyoneller ve
sivil toplum kuruluşlarıyla iletişimde olması, her toplantısına çocuk hakları
konusunda uzman isimlerin devamlı katılımını sağlaması da aynı derecede
önemlidir; onların görüş ve önerileriyle Meclisteki çalışmaların yürütülmesi en
sağlıklı sonucu getirecektir. Biz, bu komisyonun, çocuğun yüksek yararı
düşüncesi doğrultusunda siyasi partilerin eşit temsiliyle kurulmasını teklif
ediyoruz. 
Değerli
arkadaşlar, siz de destek verin, Türkiye Büyük Millet Meclisi çocuğun üstün
yararını gözetsin ve çocuk hakları doğrultusunda daha verimli çalışsın.
Dinlediğiniz
için teşekkür ediyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Alınan
karar gereğince, gündemin “Kanun Teklifleri ile Komisyonlardan Gelen Diğer
İşler” kısmına geçiyoruz.
1’inci
sıraya alınan, Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi ile Tekirdağ Milletvekili Mustafa Şentop'un Türk Vatandaşlığı
Kanununda Değişiklik Yapılması Hakkında Kanun Teklifi ve İçişleri Komisyonu
Raporu’nun görüşmelerine başlayacağız.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (x)
BAŞKAN
- Komisyon? Yerinde.
Komisyon
Raporu 144 sıra sayısıyla bastırılıp dağıtılmıştır.
Sayın
milletvekilleri, alınan karar gereğince bu teklif İç Tüzük’ün 91’inci maddesi
kapsamında temel kanun olarak görüşülecektir. Bu nedenle, teklif, tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır. 
Teklifin
tümü üzerinde İYİ PARTİ Grubu adına Sayın Dursun Müsavat Dervişoğlu
konuşacaktır. 
Buyurun.
(İYİ PARTİ sıralarından alkışlar)
İYİ
PARTİ GRUBU ADINA DURSUN MÜSAVAT DERVİŞOĞLU (İzmir) – Sayın Başkan, değerli
milletvekilleri; Bazı Kanunlarda ve 375 sayılı Kanun Hükmünde Kararnamede
Değişiklik Yapılmasına Dair 98 maddelik Kanun Teklifi’ni değerlendirmek üzere
İYİ PARTİ adına söz almış bulunmaktayım. Yüce Meclisi saygılarımla
selamlıyorum.
Takdir
edersiniz ki 98 maddelik bir kanun teklifinin incelenmesi, değerlendirilmesi,
parti grupları tarafından görüş ve kanaatlerin ortaya konulması bir hayli zaman
almaktadır. Ancak, diğer tüm torba kanunlarda yapıldığı ve alışılageldiği gibi
iktidar partisi, ihtiyaç duyulan bu zamanı görmezden gelip bir an evvel
maddelerin kanunlaşması için çaba sarf etmekte ve aceleci davranmaktadır.
Buradan, iktidar partisinin milletvekillerine sormak istiyorum: Değerli
milletvekilleri, kıymetli arkadaşlar, bu kadar kısa bir sürede siz yeterince
hazırlanabildiniz mi? Öyle görünüyor ki sizlerin içinden de bu maddelerle
ilgili yeterli bilgiye sahip olmayan milletvekillerimiz vardır. Sizler, konunun
hassasiyetine aldırmadan, sipariş üzerine hazırlanan kanun tekliflerini üç beş
saatte komisyondan çıkarıp birkaç gün içerisinde Genel Kurulumuza getirmeye
alışmış olsanız da bizim buna hiçbir zaman müsamaha göstermeyeceğimizi ve bu
duruma alışamayacağımızı bilmenizi isterim.
Sizler
kanun teklifi yaparken, kanun tekliflerini değerlendirirken bürokrasiden de
yararlanabiliyorsunuz. Biz, sınırlı sayıda milletvekiliyle komisyonlar ile
Genel Kurul arasında koşuşturmak durumunda kalıyoruz. Bu arada grup
çalışanlarımız da gecelerini gündüzlerine katarak çabalıyorlar. Huzurunuzda
onlara da teşekkürü bir borç bildiğimi ifade etmek istiyorum. 
Bu
kanun yapma tekniğindeki aksaklığın diğer bir zararı da Türkiye Büyük Millet
Meclisinin bir noter kurumuna getirilmesidir, bu durum Gazi Meclisimizin
saygınlığına gölge düşürmekte ve bir asra dayanan tecrübesine halel
getirmektedir. 
İYİ
PARTİ Grubu olarak bu aksaklıkların bir an evvel giderilmesi ve bundan sonraki
kanun teklifi görüşmelerinde Türkiye Büyük Millet Meclisinin eski saygınlığına
ve işlevselliğine göre hareket etmeye kavuşturulması temennisindeyiz. 
Değerli
arkadaşlar, sizlere bir hikâye hatırlatmak istiyorum. Amerika Birleşik
Devletleri Yüksek Mahkemesi hâkimlerinden John Marshall emekli olduktan sonra
bir gün çalışırken kütüphanesinde bir kitap arar. Aradığı kitap üst raflardan
birindedir. Marshall kitaplığın merdivenine çıkar ve kitabı çeker, çekmesiyle
birlikte bütün kitaplar üstüne yıkılır, merdiven devrilir ve Hâkim Marshall
yere düşer. Gürültüyü duyan uşak koşar gelir. Bu arada Hâkim kitapların altında
kalmış ve katıla katıla gülmektedir. Uşak “Aman efendim, geçmiş olsun. Ne oldu
size böyle?” der. Emekli Hâkim bir yandan gülerken uşağı şöyle cevaplar: “Bunun
böyle olacağı belliydi. Ben yıllarca kanunları çiğnedim, şimdi kanunlar benden
öç aldı.” 
Bu
apar topar kanun yapma tekniğini benimseyen ve bundan rahatsız olmayan
arkadaşlarımızı uyarmakta fayda görüyorum. Hukukun, ekonominin, adaletin
genelgeçer kurallarını ve tarihî gerçekleri sıklıkla çiğnemekten çekinmeyen sizlerin
bir gün üzerine Millî Kütüphane yıkılırsa şaşırmayın. Dilerim ki sizler de
Yargıç Marshall gibi gülmeyi, kendinizle alay ederken olup bitenden ders
çıkarmayı becerebilirsiniz. 
Sayın
milletvekilleri, bildiğiniz üzere 16 Nisan referandumuyla Anayasa’mızın 18
maddesi değişmiş ve neticesinde dünyada örneklerine yalnızca Afrika ülkelerinde
rastlanılabilecek türden bir sistem getirilmiştir. Bu sistemin adına da hukuk
literatüründe yeri olmayan “Cumhurbaşkanlığı hükûmet sistemi” denilmiştir.
Yürürlüğe giren sistemin çağdaş örneklerinden oldukça geri ve ucube bir sistem
olduğunu, başkanlık sistemiyle uzaktan yakından alakasının bulunmadığını
yalnızca biz değil, anayasa hukukçuları da defaten ifade etmişlerdir. 
Sistemi
hem yüce Meclisimizde hem de halkın onayına sunarken kullandığınız argümanların
başında istikrar geliyordu ancak sistem değişikliğinden bu yana ekonomik
verilerin planladığınız gibi gitmediği de aşikârdır. 25 Haziran 2018’de dolar
4,64 lira, euro 5,41 lira, çeyrek altın da 312 lira iken 21 Kasım 2019’da dolar
5,69 lira, euro 6,31 lira, çeyrek altın ise 442 liraya ulaşmıştır. Aradan geçen
on yedi aylık sürede Türk lirası dolar karşısında yüzde 22, euro karşısında
yüzde 16, altın karşısında ise yüzde 41 değer kaybetmiştir. Haziran 2018’de
işsiz sayısı 3 milyon 315 bin iken son açıklanan ağustos verilerine göre bu
sayı 4 milyon 600 bin olmuş ve işsizlik oranı yüzde 10,2’den yüzde 14’e
yükselmiştir. Yine aynı dönemde genç işsizlik oranı yüzde 19,4’ten 27,4’e
çıkmıştır. Yani bu ülkede her 4 eğitimli gençten 1’i işsizdir, her 3 kadından
1’i de maalesef ve maatteessüf iş bulamamaktadır. Yeni sistem değişikliğinden
sonra ekonomik büyüme hızlıca azalmış, 2018’in son çeyreğinde Türkiye ekonomisi
2,8 küçülmüştür. 2019’un ilk çeyreğinde ise 2,4; ikinci çeyreğinde ise yüzde
1,5’luk bir küçülmeyle resesyon devam etmiştir. 
Sayın
milletvekilleri, bahse konu kötü gidişatın sebebi bellidir. Sözünü etmiş
olduğumuz ucube Cumhurbaşkanlığı hükûmet sisteminin yol açtığı siyasi
kutuplaşma, iktidarın şahsileşmesi ve devletin partileşmesi Türk toplumu
nezdinde telafisi güç yaralar açmaktadır. Bildiğiniz üzere bakanların ataması
da Cumhurbaşkanı tarafından yapılmaktadır. En iyi işleyen başkanlık
sistemlerinden biri olan Amerika Birleşik Devletleri’ndeki anayasal uygulamalara
baktığımızda, ilgili bakanların Başkan tarafından atanması Senatonun onayına
tabidir. Cumhurbaşkanlığı hükûmet sisteminde ise kabinenin tamamı ve üst düzey
bürokratlar herhangi bir kontrol mekanizması olmaksızın Cumhurbaşkanı
tarafından atanmaktadır. Ülkemizdeki uygulamada yüksek yargı hâkimleri de
Cumhurbaşkanı tarafından atanıyor. Bu husus dahi başlı başına hukukun
bağımsızlığı ilkesine aykırıdır. Çağdaş örneklerle kıyasladığımızda, bu
niteliği haiz atamaların her zaman Senatonun onayına tabi olduğunu görmekteyiz.
Ülkemizde ise bahse konu sistemin getirdiği ne olduğu belli olmayan ve tümüyle
hukuka aykırı uygulamalar Türkiye Büyük Millet Meclisinin fonksiyonunu da
ortadan kaldırmaktadır. Bahsetmiş olduğum tüm bu hususlar yalnızca yasamanın
faaliyet alanını kısıtlamamakta, aynı zamanda yargı bağımsızlığına da darbe
vurmaktadır. 
Sayın
milletvekilleri, eğer Montesquieu’yü de terör örgütü mensubu filan ilan
etmeyecekseniz 1748 yılında yayınlanan “Kanunların Ruhu” isimli eserinden bir
alıntı yapmak istiyorum: “Eğer aynı idarenin kişilik veya yapısında yasama erki
yürütme erkiyle birleşmişse hiçbir şekilde hürriyetten bahsedebilmek mümkün
değildir." diyor Montesquieu. Tüm bu hususların yanı sıra yargı
sistemimizin son yıllarda içinde bulunmuş olduğu durum da kabul edilebilir
değildir, zira her geçen gün yeni bir usulsüzlük ve hukuka aykırılık iddiasıyla
karşı karşıya geliyoruz. Hukuk sistemimizin almış olduğu bu yara anbean
derinleşmekte ve kamu vicdanında kalıcı eser bırakmaktadır.
Değerli
milletvekilleri, 25/11/2019 tarihinde yani dün, Adalet Bakanımız yapmış olduğu
açıklamayla 15 Temmuzdan bu yana 3.926 hâkim ve savcının görevinden ihraç
edildiğini dile getirmiştir. Bahse konu 3.926 hâkim ve savcının yıllar boyunca
vermiş oldukları kararlar ve hukuka aykırı her türlü faaliyetler başlı başına
bir soruşturma konusudur. Şimdi sormak istiyorum: Bu hâkimlerin işe giriş
süreçleri dikkate alındığında, vazifeleri boyunca terör örgütleri lehine yapmış
oldukları faaliyetlerin ve mağduriyetlerin sorumluları kimlerdir? Demokratik
bir yönetimin olmazsa olmazı, hukukun üstünlüğü ilkesine duyulan sarsılmaz
sadakattir. Hukukun iktidarın keyfî uygulamalarına maruz kaldığı ülkelerde
ekonomik istikrar ve kalkınma gerçekleşemez; bunun yanı sıra, başarılı
politikalar üretmek ve sürdürebilmek de imkânsız hâle gelir.
Sayın
milletvekilleri, asayiş sorununun maalesef gittikçe çığ gibi büyüdüğünü
görmekteyiz. Gazeteler, haber bültenleri, internet siteleri her gün gasp,
hırsızlık, dolandırıcılık, intihar vakaları, sağlık çalışanlarına şiddet,
kadına şiddet, çocuk istismarı ve uyuşturucu kullanımı gibi asayiş sorunlarıyla
dolup taşmaktadır. Cezaların yetersiz kalması ve caydırıcılıktan uzak olmasının
yanı sıra, sistem değişikliği neticesinde meydana gelen ekonomik buhran ve
siyasi dilin kutuplaştırıcı üslubu da toplumsal şiddeti âdeta teşvik
etmektedir.
Genç
işsizliğin cumhuriyet tarihinin rekor seviyesine çıkması gençlerimizde gelecek
kaygısı yaratmakta ve umutsuzluğa neden olmaktadır. İş bulamayan genç nüfus ile
madde kullanım oranlarının doğru orantılı bir biçimde görülmesi de dikkatlerden
kaçmamalıdır. Üzülerek ifade etmeliyim ki her nevi zararlı madde sokak
aralarında satılmaya başlanmış, kullanım yaşı da 12’ye düşmüştür. Narkotik
Suçlarla Mücadele Daire Başkanlığı 2019 Türkiye Uyuşturucu Raporu’na göre
Türkiye genelinde 2017 yılında toplam 118.482 uyuşturucu vakası görülmüşken
2018 yılında, bu rakam, yüzde 22 artış göstererek 144.819’a yükselmiştir. Bu
konuyla ilgili kapsamlı bir mücadele programı uygulanmalıdır. İYİ PARTİ olarak
her türlü sorumluluğu üstlenmeye ve bu konuda çözüm önerilerine katkı sağlamaya
hazırız. 
Değerli
milletvekilleri, hiç kuşkusuz, kanayan bir diğer yaramız da kadına şiddettir.
Başta şiddetin en ağır biçimi olan cinayet olmak üzere, kadınlar ve
çocuklarımız fiziksel, duygusal, cinsel, ekonomik şiddete ve istismara maruz
kalmışlardır. Bildiğiniz gibi, dün Kadına Yönelik Şiddete Karşı Uluslararası
Mücadele Günü’ydü. İYİ PARTİ, her zaman, kadınlarımıza ve çocuklarımıza yönelik
şiddet ve istismarın önlenmesi için hazırladığı ve yürüttüğü programlarla
mücadelenin bir parçası ve güvencesi olmaya devam edecektir. 
Sayın
milletvekilleri, ne yazık ki 2018 yılında 440 kadın cinayete kurban gitti. 2019
yılı başından itibaren içinde bulunduğumuz kasım ayına kadar ise 383 kadın öldürülmüştür.
Şiddetin nasıl duracağını bütün yönleriyle somut kurum ve yetkililere somut
görevler vererek gösteren İstanbul Sözleşmesi bu konuda dünyadaki en büyük
rehberdir. Bildiğiniz gibi, Türkiye bu sözleşmeye ilk imza atan ülkedir.
Sözleşmenin asıl anlamı, kadınların hayatının kurtarılmasıdır. Bu nedenle,
sözleşmeye her yönüyle sahip çıkılmalıdır fakat maalesef İstanbul
Sözleşmesi’nin gerektiği gibi uygulanmadığını birçok kez gördük. Kadın
cinayetlerinin önlenmesi ve faillerin cezalandırılması için yeterli
çalışmaların yapıldığı kanaatinde değiliz. 
Yine,
çocuk istismarında karşılaştığımız rakamlar da korkutucu boyutlara ulaşmıştır.
Adalet Bakanlığının açıkladığı raporlarda yer alan, çocuğun cinsel istismarı
suçuyla açılmış davalarda, istatistiklere göre 2010 yılı ile 2018 yılları
arasında toplam 153.250 yargılama yapılmıştır. Üstelik bu rakam sadece açılan
davaların sayısıdır. Şüphesiz, çocuk istismarına karşı da tavizsiz ve en ağır
cezalar uygulanmalı, bu sapkınlara asla ve asla iyi hâl indirimi uygulanmamalı,
mevcut cezaların da artırılması sağlanmalıdır.
Türkiye,
1951 Birleşmiş Milletler Mültecilerin Hukuki Statüsüne İlişkin Cenevre
Sözleşmesi’ni 1961 yılında imzalamış, Sözleşme’nin kapsamını genişleten 1967
tarihli New York Protokolü’ne de 1968 yılında katılmış ancak Sözleşme’ye taraf
olurken coğrafi sınırlama şerhi koymuş ve bu sınırlamayı günümüze kadar da
muhafaza etmiştir. Türkiye, bu konudaki deklarasyonunu açıklarken Sözleşme’nin
kapsamını “Avrupa’da meydana gelen olaylar nedeniyle” şeklinde anladığını ve
kabul ettiğini ifade etmiştir. Şimdi, Türkiye 1951 Sözleşmesi’ni coğrafi
sınırlamayla kabul etmişken yani yalnızca Avrupa’dan gelenleri mülteci olarak
kabul edebilirken Türkiye'nin her tarafında uluslararası hukuk sözleşmeleri de
yok sayılarak Suriyeli sığınmacıların “misafir statüsünde” ifade edilmesinin
yanında, neredeyse mülteci olarak anılmasına zemin oluşturabilecek adımları
atmaktadır.
Değerli
arkadaşlar, veriler, Suriyeli sığınmacı sayısının, Türkiye'nin kültürel ve
demografik dokusunu değiştirebilecek bir hızla arttığını göstermektedir.
Türkiye'de bulunan Suriyeli sığınmacıların mevcut sayısı azalmazken, ülkemiz
sürekli yeni göç dalgalarına maruz kalmıştır. Eğer resmî rakamları kabul
edersek, Türkiye'de bulunan Suriyeli sığınmacı sayısı 3 milyon 800 bin
civarındadır. Bu rakamlara göre Türkiye'de yaşayan her 20 kişiden biri
Suriyelidir. İstatistikler göstermektedir ki 2040 yılına geldiğimizde Suriyeli
sığınmacıların nüfusu 7 milyon 500 bini aşacak ve bu ülkede yaşayan her
insandan 13’ü Suriyeli olacaktır. İktidar bu riskleri geç de olsa görmüştür
diye umut ediyorum ve bu risklerin bertaraf edilmesi için Suriye’nin kuzeyinde
bir yerleşim alanının hayata geçirilmesini düşünmesini de haklı ve yerinde
buluyorum ancak gelinen bu noktada hedefin yalnızca bir kısmına ulaşılabildiği
görülmektedir. Sürecin sonucunda hedeflenen 480 kilometre uzunluğundaki güvenli
bölge yerine, elimize sadece 120 kilometre uzunluğunda bir bölge geçmiştir;
hesaplananın tersine, Barış Pınarı Harekâtı bölgesinin doğusunda ve batısında
kalan 360 kilometrekarelik bölgeye ise Suriye ordusu girmiştir.
Öte
yandan, PKK/PYD’li teröristlerin tacizlerinin devam ettiğini bizzat Millî
Savunma Bakanı Hulusi Akar ifade etmiş, Rusya ile ABD’nin PKK/PYD terör
örgütünün Suriye’nin kuzeydoğusundan çekileceğine dair söz verdiğini ancak
terör örgütünün ihlallerinin de devam ettiğini kabullenmiştir. Geldiğimiz bu
noktada Barış Pınarı Harekâtı yarım kalmış ve en başta ifade edilen amaçlar
maalesef gerçekleştirilememiştir. 
Cumhurbaşkanlığı
hükûmet sistemi, ekonomide, iç ve dış politikada çökmüştür. Bu kapsamda
değerlendirdiğimizde, uygulanmakta olan sistemin özelliklerinden hiçbirinin
toplumun hiçbir kesiminin ihtiyacını karşılamadığı da aşikârdır. Yüz yıllık
hafıza ve birikim neticesinde şekillenmiş olan parlamenter geleneğimiz, şu an
içinde bulunduğumuz konjonktürde bize bir çıkış yolu göstermektedir. Bu çıkış
yolu, hiç vakit kaybetmeden, iyileştirilmiş demokratik parlamenter sisteme geri
dönüştür.
Değerli
milletvekillerini saygılarımla selamlıyorum ve görüşülmekte olan bu kanun
teklifinin ülkemize hayırlar getirmesini niyaz ediyor, saygılarımı arz
ediyorum. (İYİ PARTİ sıralarından alkışlar) 
BAŞKAN
– Milliyetçi Hareket Partisi Grubu adına Sayın Sermet Atay, buyurun. (MHP
sıralarından alkışlar) 
MHP
GRUBU ADINA SERMET ATAY (Gaziantep) – Sayın Başkan, değerli milletvekilleri;
Bazı Kanunlarda ve 375 sayılı Kanun Hükmünde Kararnamede Değişiklik Yapılmasına
Dair Kanun Teklifi’nin tümü üzerinde Milliyetçi Hareket Partisi Grubu adına söz
almış bulunmaktayım. Yüce Meclisimizi saygıyla selamlıyorum.
(2/2368)
esas numaralı Kanun Teklifi’yle yapılan değişikliklerin ümit edilen şekilde
beklentilere cevap vermesini umuyor, vatanımıza, milletimize hayırlı olmasını
diliyorum.
Sayın
Başkan, değerli milletvekilleri; teklife şöyle bir baktığımızda, Jandarma ve
Emniyet Genel Müdürlüğü personeli ile göç ve nüfus konularını içeren birçok
yeni düzenlemenin teklif içerisinde yer aldığını görüyoruz. 6755 sayılı
Olağanüstü Hal Kapsamında Alınması Gereken Tedbirler ile Bazı Kurum ve
Kuruluşlara Dair Düzenleme Yapılması Hakkında Kanun Hükmünde Kararnamenin
Değiştirilerek Kabul Edilmesine Dair Kanun’la Jandarma Genel Komutanlığı ve
Sahil Güvenlik Komutanlığı, Türk Silahlı Kuvvetleri kadro ve teşkilat
yapısından çıkarılarak silahlı bir genel kolluk kuvveti statüsü kazanmış ve bu
değişiklikle -Jandarma Genel Komutanlığı ve Sahil Güvenlik Komutanlığı, Emniyet
Genel Müdürlüğü gibi- İçişleri Bakanlığına doğrudan bağlanmıştır. Bu bağlamda,
Jandarma Genel Komutanlığı ve Sahil Güvenlik Komutanlığının, Genelkurmay
Başkanlığı ve Millî Savunma Bakanlığıyla hiçbir ilgisi ve bağı kalmamıştır. Bu
sebeple, Jandarma ve Sahil Güvenlik Komutanlığının daha önce tabi olduğu 926
sayılı Türk Silâhlı Kuvvetleri Personel Kanunu ve İç Hizmet Kanunu’yla
yönetilmesi fiilen mümkün olmadığından çeşitli yasal düzenleme gerekliliği
doğmuş ve bu önümüzdeki kanun teklifi bu sebeple hazırlanmıştır.
Önümüzdeki
kanun teklifinde yaklaşık 30 ayrı kanuna ekleme ve düzenleme yapılmaktadır.
4’üncü
maddede yapılan değişiklikle, ikinci sınıf emniyet müdürü terfi bekleme süresi
bir yıldan iki yıla çıkarılmış, “Rütbelerde terfi ettirilecek personelin
kurullarda görüşülmesi kıdem sırasına göre, rütbelerde terfi ise liyakate göre
yapılır.” hükmü getirilmiş olup şube müdürü seviyesinde olan müdür terfileri
için sözlü ve yazılı sınav kaldırılmış. Bu sınavın, sadece emniyet amiri
rütbesinde, dördüncü sınıf emniyet müdürlüğüne geçişte yapılacağı hüküm altına
alınmıştır. Kadro sayısını aşmamak kaydıyla, her amir rütbesinde bulunması
gereken toplam personel sayısı, hizmet ihtiyacına göre her yıl Yüksek
Değerlendirme Kurulu tarafından tespit edilecektir. Bu düzenlemeyle, bazı
rütbelerde biriken personel sayısının azaltılması ve her yıl yapılan şube
müdürü seviyesindeki yazılı ve sözlü sınav formalitesinin kaldırılmasıyla
ekonomimize katkıda bulunacağı ve zaman kaybını önleyeceği açıktır. 
5’inci
maddeyle, Jandarma Genel Komutanlığı, Sahil Güvenlik Komutanlığı ve Emniyet
Genel Müdürlüğü personelinin çeşitli ödüllerle taltif edilebilmesi, ödül ve
madalya verilecek durumların belirlenmesi, madalya, para ödülleri ve diğer
ödüllere ilişkin mali düzenlemelerin yapılması, her statüden personelin aynı
katsayı üzerinden hesaplanan miktarlarda ödül alabilmelerini sağlayarak daha
hakkaniyetli bir sistem tesis edilmesi amaçlanmaktadır.
6’ncı
maddede yapılan düzenlemeyle, Çevik Kuvvetin yanında genel kadroda hizmet
gören, kadroları dışında illere görevlendirilen diğer personelin beslenme,
barınma ihtiyaçlarının karşılanması sağlanmaktadır. Bu anlamda, çalıştığı ilden
başka bir ile görevlendirilen personelin bulunduğu yerde yemek, iaşe, barınma
gibi temel ihtiyaçlarının karşılanması ve bu personelin mağdur edilmemesi
sağlanmaktadır.
7’nci
maddeyle yapılan düzenlemeyle, il emniyet müdürü ile polis müfettişleri
arasındaki maaş farklılığını gidermek ve bu personel arasındaki yeknesaklığı
sağlamak amacıyla 3201 sayılı Kanun’a konulan ek maddeyle özlük haklarındaki
eşitsizlik giderilmiş ve eşitlik sağlanmıştır. 
9’uncu
maddede yapılan düzenlemeyle, Emniyet teşkilatı mensuplarından terörle mücadele
sırasında veya başka bir görevi sırasında kaybolan, alıkonulan personelin
ailesinin mağdur edilmemesi için aylıkların ödenmesi ve ailenin mağduriyetinin
önüne geçilmesi sağlanmıştır. 
10’uncu
maddeyle yapılan düzenlemeyle, Emniyet teşkilatının kanayan bir yarası olan A
ve B grubu polis amirleri arasındaki terfi sistemindeki eşitsizlik ortadan
kaldırılmış olup terfi için bekleme süreleri eşitlenmiştir. Bu sayede, A ve B
grubu polis amiri farkı ortadan kaldırılmıştır. Ancak bu haksızlık bugün
itibarıyla giderilmiş gibi görünse de A, B grubu terfi sisteminin 2015 yılında
Emniyet teşkilatına girdiği düşünüldüğünde geriye doğru bir haksızlık olacağı
kesindir. Bizim bu konudaki görüşümüz, bu kanun maddesinin, eşitsizliğin çıktığı
2015 yılından itibaren uygulanması, terfilerde hak kaybı yaşayan başpolislerin
ve polis amirlerinin bu mağduriyetlerinin giderilmesinin gerektiği yönündedir. 
11’inci
maddede yapılan düzenlemeyle -Milliyetçi Hareket Partisi olarak baştan beri
savunduğumuz ve bu konuda kanun teklifi verdiğimiz bir düzenleme- başpolis
memurları aleyhine bir hüküm olan 45 yaş sınırı kaldırılmış ve başpolislerin,
yapılacak yazılı, sözlü sınavda başarılı olanlarının komiser yardımcılığına
atanacağı hüküm altına alınmıştır. Bu düzenlemeyle, Emniyet teşkilatına
yıllarını veren ve “amir” sıfatında çalışan başpolislerin biraz olsun
mağduriyetleri giderilmiş olacaktır. 
12’nci
maddede yapılan düzenlemeyle, Emniyet Genel Müdürlüğü teşkilatına bağlı ikinci
sınıf emniyet müdürü olarak görev yapan müdürlerin yani müdür yardımcılarının
birinci sınıfa terfisinde kadrosuzluk sebebiyle terfi edememelerinin ve bu
sebeple mağdur olmalarının önüne geçilmiş olup birinci sınıf emniyet müdürleri
kadrosu on binde 25’ten on binde 35’e çıkarılmıştır. Aynı zamanda, ikinci sınıf
emniyet müdürü kadrosundaki kadro on binde 34’ten on binde 50’ye çıkarılmak
suretiyle, bu kadroda terfi bekleyen üçüncü sınıf emniyet müdürlerinin de
kadrosuzluk sebebiyle mağdur olmalarının önüne geçilmiştir. 
13’üncü
maddede yapılan düzenlemeyle, belli bir oranda ihracat yapan iş adamlarına
verilen yeşil pasaportun yani hususi pasaportun süresinin iki yıldan dört yıla
çıkarılması öngörülmüştür. İş adamlarının yurt dışına çıkışında ticari faaliyet
yapabilmesinin kolaylaşmasına olanak sağlayan bu düzenlemeyle iki yıl olan
pasaport süresi de dört yıla çıkarılmaktadır. Bu düzenlemenin ihracatçımızın
önünü açacağı ve olumlu katkı sunacağı düşüncesindeyiz. 
Jandarma
ve Sahil Güvenlik Komutanlığının İçişleri Bakanlığına bağlı bir kolluk gücü
olarak bağlanması sebebiyle çeşitli uyum yasalarına ihtiyaç duyulmuş; bu
sebeple, Jandarma Genel Komutanlığında bulunan er ve erbaşların harçlıklarının
ödenmesine ilişkin 1’inci ve 2’nci derecede kalkınmada öncelikli yörelerde
ödeme yapılacak birliklerin tespitinin yetkisi İçişleri Bakanlığına
tanınmıştır. Jandarma Genel Komutanlığı ve Sahil Güvenlik Komutanlığı namına
okutulan öğrenciler için yurt içinde mecburi hizmet getirilmesinin kanuni
düzenlemesi de bu kanun teklifiyle yapılmaktadır.
Yine,
Jandarma Genel Komutanlığı için ek tazminat ödenecek birliklerin belirlenmesi
hususunda İçişleri Bakanlığına yetki verilmiş; ayrıca, Sahil Güvenlik
Komutanlığı ve Jandarma Genel Komutanlığı envanterindeki ilaç ve tıbbi sarf
malzemesinin, herhangi bir ücret veya katılım payı alınmaksızın, tedavilerde
kullanılabilmesi için İçişleri Bakanlığına yetki verilmiştir.
Astsubaylıktan
subaylığa geçen ve uzman jandarmalıktan astsubaylığa geçen personelin rütbe ve
yaş hadleri yeniden düzenlenmiştir. Ancak yıllardan beri dile getirdiğimiz bir
husus bu kanun teklifinde de göz ardı edilmiştir. Emniyet Genel Müdürlüğünde
çalışan bir polis memurunun komiserliğe terfide yaş haddi 45 iken yine bir
kolluk gücü olan uzman jandarmadan astsubaylığa geçişte yaş haddi 35 olarak uygulanmaktadır.
Bu bir eşitsizliktir. Bir kolluk gücü olan Jandarma ve polis teşkilatı arasında
eşitliğin sağlanması, rütbe, terfi ve sosyal haklarda polis memuruna tanınan
hakların uzman jandarmalara ve uzman çavuşlara da eşit derecede sağlanması
gerektiği inancındayız. 
Subay
ve astsubayların Harp Okulu ve astsubay meslek yüksekokullarında geçen askerî
eğitim süreleri fiilî hizmet sürelerinden sayıldığı hâlde uzman jandarmaların
nasıptan önceki bir yıllık askerî eğitim süreleri fiilî hizmet süresinden sayılmamaktadır
dolayısıyla uzman jandarmaların aleyhine bir eşitsizlik yaşanmaktadır. Bu
eşitsizliğin giderilmesi gerekmektedir. Komisyon çalışmaları sırasındaki bu
eşitsizliği Komisyondaki üye arkadaşlarımızla görüştük, bunun Genel Kurulda
düzeltilebileceği inancındayız, inşallah, önümüzdeki saatlerde bu konuyla
ilgili düzenleme teklifi önümüze gelecektir.
Ayrıca,
bu kanun teklifinde yapılan düzenlemeyle Türk Silahlı Kuvvetlerinden ayrılan
Jandarma ve Sahil Güvenlik Komutanlığı bünyesindeki yatakhanelerin, gazinoların,
sosyal tesislerin, eğitim merkezleri ve kantinlerin hizmetine devam
edebilmeleri için yasal düzenleme yapılmaktadır. Esas olarak bu düzenleme, İç
Hizmet Kanunu’nda olan hükümlerin Jandarma ve Sahil Güvenlik güçlerine
uygulanmasından ibarettir. Yani bu, sanki, sadece Jandarma ve Sahil Güvenlikte
uygulanıyor gibi görünmesine rağmen, esas olarak Millî Savunma Bakanlığına
bağlı kuvvet komutanlıklarının yani Deniz, Hava ve Kara Kuvvetlerinin
tesislerinde bu kanun olduğu gibi uygulanmaktadır, aslında bu bir uyarlama
maddesidir. 
Geçmişte
uygulanagelen bu esaslardan biri de anılan tesislerin tamamının veya bir
kısmının kiraya verilebilmesine ilişkindir. Özellikle toplam meslek sahibi
erbaş ve er miktarının fazla olduğu geçmiş yıllarda bahse konu tesisler
faaliyetlerini kendi personeliyle sürdürebilirken, zaman içerisinde askerlik
süresinin kısalması -yeni askerlik kanunu- sebebiyle birliklerdeki er mevcudu
azalmış; ayrıca bu tesislerde görev yapacak mesleklere sahip er ihtiyacı
istenilen seviyelerde karşılanamaz hâle gelmiştir. 
Bunun
yanı sıra her iki komutanlıktaki erbaş ve er mevcudiyeti geçici hâle gelmiştir.
Bu nedenlerle tesislerin tamamının komutanlık imkânları kullanılarak
işletilmesi yerine bazı bölümlerin kiraya verilerek işletilmesi yöntemi tercih
edilmeye başlanmıştır. Bu yöntem özellikle personel sayısı az, bulunduğu
bölgenin imkânları kısıtlı birliklerde öncelikle kullanılmaya başlanmıştır.
Birlik personelinin alışverişini veya sosyal ihtiyaçlarını birlik dışından
karşılamasının mahrumiyet ve güvenlik gerekçeleriyle uygun olmadığı yerlerde
-özellikle Güneydoğuda- kantin ve sosyal tesislerin faaliyetini sürdürebilmesi
zorunludur. Bu mecburiyet ancak kiralama yöntemiyle sağlanabilmektedir.
Mahrum
olmayan yerlerdeki tesisler için ise bu yöntem daha çok teknik bilgi gerektiren
veya ekipman kurulum ve idame maliyeti yüksek olan üniteler için tercih
edilmektedir. Bu şekilde pastane, lokanta, kuru temizleme, bayan kuaförü gibi
üniteler tüm ekipmanı ve personeliyle birlikte sözleşme yapılan firma tarafından
sağlanmakta; birlikler açısından ise personel, emek ve kaynak tasarrufunun yanı
sıra, tesislerin diğer üniteleri için kullanabileceği bir gelir söz konusu
olmaktadır. Bu maddeyle ilgili düzenleme askerlerin getirmiş olduğu bir
düzenlemedir. Yani bu teklif bizzat kuvvet komutanlıkları, Jandarma Genel
Komutanlığı ve Sahil Güvenlik Komutanlığının kendilerinin istediği bir
düzenlemedir. Yani kanunu düzenleyen arkadaşlara bu teklif Jandarma Genel
Komutanlığı ve Sahil Güvenlik Komutanlığı tarafından iletilmiş, kanun metni
hâline getirilmiştir. Bu konudaki yanlış anlaşılmanın giderilmesi açısından
bunun bilinmesinde fayda vardır. 
38’inci
maddede yapılan değişikle, 2803 sayılı Kanunu’na ek 17’nci madde eklenerek,
görevden uzaklaştırılan hakkında görevden uzaklaştırma veya tutuklama tedbiri
ortadan kaldırılmasına rağmen yargılamaları devam eden uzman erbaşların, subay
ve astsubaylarda olduğu gibi, terfi ve derece ilerlemesinin durdurulması
kanunlaştırılmıştır.
44’üncü
maddede yapılan değişikle geçiş üstünlüğüne sahip araçlar arasına görev ve
hizmet gerekleri veya güvenlik nedeniyle geçiş üstünlüğüne sahip olan araçlar
eklenmiş olup, bu hususta uygulama için İçişleri Bakanlığınca çıkarılacak
yönetmelikle düzenleneceği kanuni bir düzenleme şeklini almıştır. Yani kamuoyunda
bilindiği gibi herhangi bir şekilde birilerine bir imtiyaz tanınması söz konusu
değildir. Karayolları Trafik Kanunu’nun 71’inci maddesine bir ekleme yapmıştır
ve bunun da uygulamasını İçişleri Bakanlığına vermiştir. Kamuoyuna bu yanlış
aksettirilmiştir. Bu da gerekçeyi sunarken bir arkadaşımızın bu kelimeyi
kullanmasından kaynaklanmıştır. Doğrusu, kanun metninde böyle bir kelime mevcut
değildir. Yani bu, sadece 71’inci maddeye bir ektir.
59’uncu
maddede yapılan düzenlemeyle geçmişte kişilerin rızası ve bilgisi dışında
derneklere üye olarak kaydedildikleri veya dernek üyeliğinden istifa ettikleri
hâlde üyelikten çıkma işleminin kayıtlara işlenmediği gibi durumlarda
vatandaşın çeşitli mağduriyetleri meydana gelmektedir. 
Vatandaş,
bir derneğe bilgisi dışında üye olarak kaydedilip veya üyelikten ayrıldığı
hâlde derneğin kayıtlarının düzeltilip düzeltilmediğini mevcut durumda
öğrenememekte ve e-devlet üzerinden sorgulayamamaktadır. Diğer taraftan
katılımcı demokrasinin gereği olarak sivil toplum kuruluşlarının karar
süreçlerine dâhil edilebilmesi için, kamu kurumlarının ilgili mevzuat gereğince
oluşturdukları kurullarda, kendi görev alanları -yani sağlık, çevre, kadın,
gençlik, engelli, spor ve bunun gibi- çerçevesinde faaliyet gösteren ve en
fazla üyeye sahip olan dernek temsilcisine yer vermek suretiyle dernek üye
sayılarıyla ilgili bilgileri talep etmeleri nedeniyle, bu bilgilerin kısa bir
süre içerisinde verilebilmesi amacıyla, aynı zamanda İçişleri Bakanlığınca
derneklerin kamu yararı statüsü, izin almadan yardım toplama yetkisi ve
adlarına izne tabi kelime kullanma taleplerinin değerlendirilmesinde güncel üye
sayılarının bilinmesi gerekli olduğundan, derneklere üye olan ve üyelikten
çıkan, çıkarılan veya üyeliği kendiliğinden sona eren kişilerin bilgilerinin
bildirimlerinin zamanında doğru ve düzenli bir şekilde yapılması önem arz
etmektedir. 
5253
sayılı Dernekler Kanunu’nun 15’inci maddesi gereğince, derneklerin mahkeme
tarafından feshedilmesi durumunda derneğin tüm para, mal ve haklarının
aktarılacağı, derneğin amacına yakın ve kapatıldığı tarihte en fazla üyeye
sahip olan derneğin tespit edilmesi sağlanacaktır. Maddeyle, dernek üyelik
bilgilerinin doğru ve düzenli bir şekilde bildirilmesi dolayısıyla
vatandaşlarımızın, kendilerine ait bilgiler yönüyle e-devlet üzerinden
üyeliklerini sorgulayabilmesine ve kamu yararı açısından, hatalı kayıt
nedeniyle oluşabilecek mağduriyetlerin önüne geçilmesine imkân sağlanmaktadır. 
Avukat
olan arkadaşlarımız bilirler, özellikle önümüzdeki FETÖ dosyalarının birçoğunda
FETÖ’ye tabi derneklerde, insanların bilgisi dışında bu derneğe üye
kaydedildiği ve ilk defa yargılama sırasında buna vâkıf olduğunu görmüş olduk.
Hep beraber bu yargılama sırasında, sulh ceza mahkemelerindeki savunmalarında
“Bir derneğe üyesiniz.” diye önlerine belge çıkarıyoruz, o şahıs “Ben o derneğe
üye değilim.” diyor. Bunu ispatlaması aylar sürüyor. Üç ay, dört ay sonra
yargılama sırasında dernekten kayıt getirilip üye kayıt formu incelendiğinde, o
üyenin o kayıt formunda imzasının olmadığını görüyoruz ama o adam, o insan
FETÖ’ye üye olduğu gerekçesiyle dört ay, beş ay haksız yere tutuklu kaldı.
Binlerce insanımız bu derneklere kendi bilgileri dışında üye yapılması
sebebiyle mağdur edildi. Bu açıdan, bu kanuna bu maddenin konulmasının olumlu
olduğu düşüncesindeyiz. 
60’ıncı
maddede, toplumda sık sık önümüze çıkan birtakım derneklerin “şehit” “gazi”
gibi isimleri kullanarak bu isimleri suistimal ettikleri görülmektedir ve
uygulamada da bir kısım sorunların olduğu görülmektedir. Bu sıkıntıların giderilmesi
için “şehit” ve “gazi” ismi kullanacak derneklerin bu ismi kullanması
yasaklanmış ve izne tabi kılınmıştır.
Daha
önce yapılan bir düzenlemeyle, yanlış anlaşılabilecek ve anlamı farklı yerlere
çekilebilecek isim ve soy ismi değişikliğinde nüfus müdürlüğüne yapılacak
değişiklik süresini 3+3 yıl daha uzatarak vatandaşın bu faydalı uygulamadan
yararlanmasının önü açılmaktadır. Yine uygulamada, Türk vatandaşlığından
çıkarılan bir anne ve babanın çocuklarının anne ve babası gibi doğrudan
vatandaşlıktan çıkarılmasının önüne geçilmiş olup 68’inci maddedeki bu
uygulamayla bu husus açıklığa kavuşturulmuş ve mağduriyet giderilmiştir.
Faydalı
bir uygulama olan –televizyonlarda seyrettiğimiz- kamu yararına televizyon
kanallarında uyarı amaçlı zorunlu yayınlara, trafik, uyuşturucu, kadına şiddet,
düzensiz göç, suçun önlenmesi, afet yönetimi, nüfus hizmetleri gibi konular
eklenmiş yani kapsamı genişletilmiş ve bunların topluma daha fazla duyurulması
amaçlanmıştır, bu da olumlu bir gelişmedir.
Çevre
kirliliği suçlarında idari para cezasının tatbikini geçmişte sadece şehir
içinde belediye zabıtaları yapıyordu; şimdi şehir dışında, kolluk güçlerini de
bu kanuna konulan maddeyle yetkilendirmiş olduk. Yani şehir dışında yapılacak
çevre kirliliği içeren davranışlara kolluk gücümüz de bu kanunla getirdiğimiz
madde gereği ceza verebilecek. Ayrıca çevre kirliliğine verilecek para cezaları
da artırılmıştır. Bu da olumlu bir gelişmedir. Çevre kirliliği suçlarında idari
para cezasının tatbikinde şehir içinde belediye zabıtası, il dışında kolluk
görevlileri yetkilendirilmiştir dedik.
İlgili
kanunlarla ülkemizin büyük sorunu olan göçle ilgili bazı düzenlemeler
yapılmıştır. 911 kilometrelik Suriye sınırımızın tamamına yakını duvarlarla
örülmüştür. Ancak savaş sebebiyle ülkemize gelen ve ikamet eden yabancılarla
ilgili çeşitli yasal düzenlemeler yapılması bir gereklilik hâlini almıştır.
Şöyle ki: Ülkemizden gönüllü ayrılmak isteyen yabancıların önü açılmalı,
kolaylık sağlanmalı ve bunların gidişinde eğer bir yardım edilebilecekse bunu kanun
altına almak gerekiyordu. Bununla ilgili de buraya bir madde konuldu, kendisi
ülkesine gönüllü dönmek isteyen göçmenlere verilecek destek kanunlaştırılmış
oldu. 
Yine,
ülkemizde büyük bir sorun olan göçmen kaçakçılığı suçuyla ilgili düzenleme
yapılmış, bu suçla ilgili cezalar artırılmış ve katalog suç kapsamına
alınmıştır. Bunu geçtiğimiz günlerde gördük. Özellikle Ege kıyılarında bu
insanların mağduriyetini kullanmak isteyen göçmen kaçakçılarının haddinden
fazla insanı bir bota bindirerek çocukların, kadınların ölmesine sebebiyet
verdiği açık bir şekilde görüldü. Bu kanunla hem bu suça verilecek ceza
artırılmış oldu hem de yasal düzenleme şekline getirilmiş oldu. Ayrıca, katalog
suçu olup tutuklamaların önü de açılmış oldu. 
Yasal
giriş çıkış hükümlerini ihlal edenlerle ilgili sınır dışı edilmeyle ilgili
yasal düzenlemeler yapılmış, sınır dışı kararına karşı itiraz süresi on beş
günden yedi güne düşürülmüştür. 
Uluslararası
koruma başvurularının hızlı sonuçlandırılabilmesi için yetki genel müdürlükten
alınıp valiliklere verilmiştir. 
87’nci
maddede yapılan düzenlemeyle genel sağlık sigortası, uluslararası koruma
statüsü başvuru sahiplerine uygulanan genel sağlık sigortası bir yılla
sınırlandırılmaktadır. Bu uygulama hak suistimaline neden olunmasına ve kamu
bütçesine gelen büyük zararın kısmen ortadan kaldırılmasına katkı
sağlayacaktır. 
Bütün
bu yasal düzenlemeler yapılırken yıllardır kanayan bir yara hâlini alan uzman
çavuşların sorunları her geçen gün çıkmaza girmektedir. Türk Silahlı
Kuvvetlerinin ve Jandarmanın profesyonelleşmesi çalışmaları, uzman çavuşları
Silahlı Kuvvetler ve Jandarma Genel Komutanlığında personelin bel kemiği hâline
getirmiştir. Her operasyonda önde giden kahraman uzman çavuşlarımız özlük
haklarını alırken hep ötelenmiştir. Bir hak istendiğinde onların sözleşmeli
olduğu önümüze getirilmiştir. Oysa ülkemizin ve milletimizin savunmasında
kahramanca rol üstlenen uzman çavuşlarımızın öncelikle kadrosunun, iş
güvencesinin sağlanması moral ve motivasyon açısından bir gerekliliktir. Uzman çavuşlar
yıllarca çalıştıktan sonra sivil memur emeklisi değil, uzman çavuş emeklisi
olmayı hak etmişlerdir. 
Uzman
çavuşlar özlük haklarının iyileştirilmesini, subay ve astsubaylara verilen
bedelsiz beylik tabancaların kendilerine de verilmesini…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
SERMET
ATAY (Devamla) – …yeni işe başlayan uzman çavuş ile yirmi yıllık uzman çavuş
arasında kıdem farkı olmasını ve çeşitli sebeplerle, iş güvencesi olmadığı için
her an işten atılma korkusuyla baskı altında tutulma durumunun ortadan
kaldırılmasını istemektedir. 
Türk
Silahlı Kuvvetlerimizin ve Jandarmamızın bir silahlı mensubu olarak
orduevlerinden faydalanmak uzman çavuşlarımızın da hakkıdır. Eğer bu sosyal
tesisler yeterli değil ise uzman çavuşlara yönelik sosyal tesisler inşa
edilmesi bir gerekliliktir. 
Bu
saydıklarımız birer zarurettir. Türk Silahlı Kuvvetlerinin en çok şehit veren
zümresi bunları çoktan hak etmiştir. Asker için moral ve motivasyon her şeyden
önemlidir. Uzman çavuşlarımız yurt dışında ve yurt içinde kendilerine verilen
her görevi başarılı bir şekilde ifa etmiştir. Umuyoruz ve istiyoruz ki bu
kahramanlarla ilgili yasal düzenleme bir an önce Mecliste ele alınacak, hak
ettikleri özlük haklarına kavuşacaklardır. 
İlgili
düzenlemelerin vatanımıza, milletimize, devletimize, İçişleri Bakanlığı
bünyesinde görev yapan Emniyet, Jandarma ve Sahil Güvenlik personeline hayırlı
uğurlu olmasını diler, Genel Kurulu saygıyla selamlarım. (MHP sıralarından
alkışlar) 
BAŞKAN
– Halkların Demokratik Partisi Grubu adına Sayın Hakkı Saruhan Oluç, buyurun
lütfen. (HDP sıralarından alkışlar) 
HDP
GRUBU ADINA HAKKI SARUHAN OLUÇ (İstanbul) – Sayın Başkan, sayın vekiller; evet,
bugün, İçişleri Komisyonundan gelen teklifi konuşuyoruz, görüşüyoruz, önümüzdeki
günlerde de tartışmaya devam edeceğiz. Önce bu kanun yapım süreci üzerine
birkaç kelime etmek istiyorum doğrusu. Yani artık usulsüzlüğü usul hâline
getiren bir kanun yapım sürecini benimsediniz ve bunu böyle sürdürüyorsunuz;
iktidara söylüyorum. Meclise sunulan bu kanun teklifi, siyasi iktidarın genel
olarak yasama sürecini toplumdan, sivil toplum kuruluşlarından, toplumsal ve
siyasal muhalefetten kaçırma tutumunun bir devamıdır. Özellikle bu kanun
teklifiyle ilgili bakarsak da hukuk ve insan haklarıyla ilgili sivil toplum
kuruluşlarından ve barolardan özellikle kaçırarak, danışma ve ortaklaşma
süreçlerini işletmeyerek gerçekleştirme tavrının bir devamıdır. Bu yönüyle,
iktidarın şeklî usuller açısından çoğunluğuna dayanarak kanun tekliflerini yasalaştırması
tabii ki mümkündür, bu da gerçekleşiyor ama bunun meşruluk dairesinden
çıktığını unutmamak gerekir ve böyle bir tarz yasa yapım süreci aynı zamanda
sorunlara çözüm getirmeyecek bir uygulamaya yol açmaktadır; bunu bir kez daha
vurgulamış olalım.
Nitekim
bu kanun teklifinin Komisyon aşaması da meşruluğu sorun hâline getiren bir
süreç olarak işletilmiştir. Komisyona 21 Kasım Perşembe günü saat on bir
itibarıyla gelmiş ve görüşmelerine başlanmıştır. Neredeyse sekiz dokuz saatte
95 maddelik bir teklif –ki o zaman 95 maddeydi Komisyona geldiğinde- bitirilmiş
ve sonuçlandırılmıştır. Yani bu tutumun bir yasama süreci açısından sağlıklı
olduğunu söylemek mümkün değil. Yasama erkinin meşruluğunu halktan aldığı
gerçekliğinden hareketle, yasa yapma süreçleri en az içerikleri kadar meşruluk
testine tabidir, bunu unutmamak gerekiyor. Dolayısıyla bu yönüyle de
baktığımızda, söz konusu kanun teklifi kendi meşruluğunu da tartışmalı hâle
getirmiştir. Bu söylenenler elbette ki hukukun üstünlüğünün geçerli olduğu durumlar
için geçerlidir, demokrasinin olduğu durumlar için geçerlidir; bizim durumumuz
buna pek uygun değil. 
Şimdi,
kanun teklifleri sadece hukuki teknik açısından değil kanun teklifini
hazırlayan iktidarın siyasal yönelimini de ortaya koyması açısından önem taşır.
Dönemin ruhunu oluşturan iktidar politikaları kanun tekliflerine de yansır
kaçınılmaz olarak ve bu teklifler aracılığıyla bağlayıcı kurallara döner.
Dönemin ruhu otoriterleşmedir, baskıdır; demokrasiden, hukuktan ve adaletten
uzaklaşma ruhudur; tek kişi yönetimi ruhudur. Kurumsal işleyiş ve hukukun
üstünlüğü ilkeleri yürütmenin insafına terk edilmiştir, yürütme de tek kişinin
eline bırakılmıştır, işte dönemin ruhu budur. “Cumhurbaşkanlığı hükûmet
sistemi” adıyla yürürlüğe girmiş olan sisteme baktığımızda yürürlük anından
itibaren Türkiye’de tarihsel, siyasal ve ekonomik sorunlar ve sosyal sorunlar
derinleşmiştir, kriz yükselmiştir. İddia ve vaatlerin aksine bu sistem
sorunların çözümü değil, etkin bir parçası hâline gelmiştir. Toplumsal
taleplerin baskı araçlarıyla sindirilmeye çalışılması, yargının yürütmeye
bağımlılığı, yürütmenin direktifleriyle hareket ediyor olması ve taraflı
tutumu, hukukun üstünlüğü yerine parti-devlet ilişkisinin tahkim edilmiş
olması, yasama süreçlerinin prosedürel ve kalitesiz bir şekilde yerine
getirilmeye çalışılması birçok antidemokratik uygulamayla karşı karşıya
kalmamıza yol açmıştır. 
İktidar
yöneldiği otoriter yönetim anlayışına, baskıcı ve hukuksuz yönetim anlayışına
uyumlu şekilde bu kanun teklifini de gündeme getirmiştir. İktidarın bu
yaklaşımı İçişleri Komisyonunda kabul edilen bu kanun teklifinin içeriğine de
yansımıştır üstelik ve kanun teklifinin birçok maddesinde de kendini
göstermektedir. Konu İçişleri Komisyonu ve İçişleri Bakanlığı olunca, tabii,
kaçınılmaz olarak insan hakları ve hukuk açısından ağır ihlaller, geri
dönülemez ve ağır nitelikte sonuçlar yaratacak bir teklifle de karşı
karşıyayız, özellikle teklifin bazı maddeleri gerçekten son derece sorunludur
ama normal yani. Nedir? İçişleri Bakanlığından söz ediyoruz. 
İçişleri
Bakanlığı üzerine de birkaç söz söylemeden bu kanun teklifini tartışmak elbette
ki mümkün değil çünkü insan hakları, adalet, hukukun üstünlüğü, evrensel ve
demokrasi ilkeleri söz konusu olduğu zaman bunların hiçbir tanesinin İçişleri
Bakanlığıyla kurum olarak ve İçişleri Bakanıyla kişi olarak alakası olmayan
kavramlar olduğunu ve işleyişler olduğunu biliyoruz. 
Bakın,
dün 25 Kasımdı, burada çeşitli konuşmalar da yapıldı o konuda. 25 Kasım Kadına
Yönelik Şiddete Karşı Uluslararası Mücadele Günü ve bu 25 Kasımda birçok ilde,
her 25 Kasımda olduğu gibi kadınlar meydanlara çıktılar, sokaklara çıktılar ve
kadına yönelik şiddetin vardığı boyutları protesto ettiler ve iktidarın
görmezden geldiği uygulamalara dikkat çektiler. Örneğin, İstanbul Taksim’de
basın açıklaması sonrası polis, kadınlara biber gazıyla saldırdı. Geçen sene de
aynı şey olmuştu, geçen sene de bu engellemelerle karşı karşıya kalınmıştı.
Yeni değil, 8 Martta da bu İçişleri Bakanı kadınların üzerine Uluslararası
Kadın Günü’nde kolluk kuvvetini gönderip gaz sıktırmıştı, su sıktırmıştı
hatırlarsanız. Yani öyle ilginç işlerle karşı karşıya kalınıyor. Mesela, bizim
arkadaşlarımız -HDP’liler- Esenyurt’ta meydanda bildiri dağıtıyorlardı 25
Kasıma çağrı yapmak için, 6’sı kadın 7 kişi tutuklandı. Tutuklanma gerekçesi ne
biliyor musunuz? Bildiride yer alan “erkek devlet şiddeti” sözü. “Erkek devlet
şiddeti” sözü kullanıldığı için bildiride, onu dağıtanlar tutuklandılar. Van’da
kadın arkadaşlarımız meydanda 25 Kasımla ilgili açıklama yapmak istiyorlar,
İstanbul Sözleşmesi’nden söz ediliyor, Emniyet gelip diyor ki “Ya İstanbul
Sözleşmesi’nin kadınlarla ne ilgisi var da İstanbul Sözleşmesi’ni
konuşuyorsunuz?” Van’daki Emniyetin İstanbul Sözleşmesi hakkındaki bilgisi bu.
Yürüyüşlere izin verilmedi, fiilî basın açıklamaları yapıldı. 
Şimdi,
neden bahsediyoruz? Kadına yönelik şiddetten. Bu yılın başından beri yani ilk
on ayda 383 kadın, erkekler tarafından öldürülmüş. Bu kadınların sesi olmaya
çalışanlara yapılan saldırılardan söz ediyoruz. Geçen yıl, 2018’de 440 kadın
öldürülmüş erkekler tarafından. Şimdi, bunu protesto etmeye çalışanlara
saldıranlara ne demek lazım? Aslında bunu sizin takdirinize bırakmak isterdim
ama pek bir şey söylemeyeceğinizi düşünerek o konuda da birkaç cümle etmek
istiyorum. 
Şimdi,
bu İçişleri Bakanının zihniyeti nedir? Bu İçişleri Bakanının zihniyeti şu, dedi
ki geçen günlerde: “Efendim, ‘kadın cinayetleri’ diyerek sokağa çıkan terör
örgütlerine müsamaha etmeyeceğiz.” İşte, yani bu anlayış, İçişleri Bakanı,
kadın düşmanı bu anlayışta olduğu için 25 Kasımda sokağa çıkan kadınlara karşı
biber gazı sıkılıyor, anlayışı bu yani bir toplumsal muhalefetin, bir kadın
muhalefetinin karşısındaki yaklaşımı bu. 
Ama
sadece bu değil, bir başka örnek vereyim: Kayyum atamaları. Burada hep konuşuyoruz,
burada defalarca bunu dile getirdik ve dile getirmeye de devam edeceğiz.
Biliyorsunuz, 19 Ağustostan 16 Kasıma kadar 3’ü büyükşehir, 1’i il, 19’u ilçe,
1’i belde belediyesi olmak üzere 24 HDP belediye eş başkanı İçişleri Bakanının
talimatıyla görevden uzaklaştırıldı, yerlerine vali ve kaymakamlar kayyum
olarak atandı. 
Şimdi,
biz bunu hep eleştirdik, eleştirmeye devam ediyoruz. 36 belediye eş başkanımız
gözaltına alındı bu süreçte, 15’i tutuklu, 3’ü -Savur, Mazıdağı ve Derik
belediye eş başkanlarımız- 3 kadın arkadaşımız şu anda gözaltındalar, tutuklama
talebiyle sevk edildiler, onun sonucunu bekliyoruz. 15 kişi tutuklu, artı 3
olacak büyük ihtimalle. 
Şimdi,
bu hukuksuzluk, bu adaletsizlik, halkın iradesini tanımama, halkın iradesini
çiğneme, sandık hukukunu ve adaletini yok sayma, seçimleri yok sayma tutumu
İçişleri Bakanlığının esas itibarıyla sürdürdüğü bir tutum. 
Kayyumlukta
bir model yaratmaya çalışıyorlar, bunu söylüyoruz. Mesele sadece kayyum
atamaları değil, bir model geliştirmeye çalışıyorlar. Nereden çıkarıyoruz?
İçişleri Bakanlığı mülkiye müfettişlerinin hazırladığı bir rapor ortaya çıktı.
Eylül 2019’da Mardin’e gidiyor bu müfettişler ve bir rapor hazırlıyorlar ve
diyorlar ki o raporda, bir öneride bulunuyorlar 400 sayfalık raporun sonunda:
“Kayyumlukta Mardin modeli yaratmak gerekir.” Mardin modelini de şöyle tarif
ediyor müfettiş, diyor ki: “Merkezî Hükûmetin temsilcisi olan valinin yerel
yönetimin de başı olacağı bir sistemin oluşması için çalışmalar yapılmalıdır.”
Yani, raporun önerdiği model diyor ki: “Belediye meclisi seçimle kurulsun, halk
oy versin ama belediye başkanını Cumhurbaşkanı atasın.” 
Bir
atanmışlar rejimi oluşturmaya çalışıyor işte bu rejim. Bizim eleştirdiğimiz
esas itibarıyla budur yani dikkat çekmeye çalıştığımız, hukuksuzluk açısından,
demokrasi düşmanlığı açısından dikkat çekmeye çalıştığımız budur. Bizim bunları
anlattığımız kayyum raporunu İçişleri Bakanlığı toplattı ama Sayıştay
raporlarını toplatamadı tabii. Sayıştay raporlarında kayyumların yaptığı bütün
yolsuzluklar, usulsüz harcamalar, hırsızlıklar ortaya çıktı. Sadece 2017
yılında Sayıştay Başkanı dedi ki: “31 tane müzekkere gönderdik, suç duyurusunda
bulunduk kayyumlarla ilgili.” Herhangi bir işlem yapılmış değil ama bu İçişleri
Bakanı bunların hiçbiri yokmuş gibi davranıp Plan ve Bütçe Komisyonunda yalan
üzerine yalan anlatmaktan da asla vazgeçmedi. 
Bakın,
kayyumları atadınız. Mesela, Diyarbakır Büyükşehir Belediye Eş Başkanımız
Selçuk Mızraklı şimdi Kayseri Bünyan Cezaevinde kalıyor; biliyorsunuz, tutuklandı;
burada milletvekiliydi 27’nci Dönem ve nasıl tutuklandı bu arkadaşımız? Bir
gizli tanık ifadesiyle. Bu gizli tanığa demişler ki: “Sen yalandan bir şey
uydur -o gizli tanık da çünkü cezaevinde- biz seni salacağız.” Uydurmuş,
salmışlar ama uydurduğu yalan o kadar bariz bir yalan ki. Sözde, cerrah olan
bizim Büyükşehir Belediye Eş Başkanımız günün birinde bir ameliyat yapmış bir
akşam, bir kişinin bağırsaklarını kesmiş, sonra ertesi sabah da o kişi taburcu
edilmiş, yürüyerek çıkıp gitmiş. Yani çocuklar bile güler bu yalana ama işte
bunu bu gizli tanık sayesinde düzenledikleri iddianameyle Selçuk Mızraklı’yı
tutukladılar.
Adamın
bir yalanı daha ortaya çıktı. Adam diyor ki: “Ben şu tarihlerde o hastanede
çalışıyordum.” Şimdi dosya üzerindeki gizlilik kalktı, o tarihlerde hastanede
çalışmadığı da SGK kayıtlarından ortaya çıktı. Yani yalanın bu kadarı görülmüş
değil ama gizli tanık sever bir İçişleri Bakanı var, bütün her şeyini yalan,
iftira üzerine kuran bir İçişleri Bakanı var. İşte, gizli tanıklarla da bunu
yapıyorlar. İlk değil ama, şimdi cezaevinde olan bizim geçmiş dönem Eş Genel
Başkanımız Selahattin Demirtaş’ın da gizli tanık ifadesiyle tutuklandığını
burada defalarca söyledik. “Mercek” diye bir gizli tanık icat etiler, sonra
Diyarbakır Cumhuriyet Savcılığı “Böyle bir gizli tanık yok.” diye cevap verdi
ama o fezlekeyi gönderen savcı Uğur Özcan FETÖ’ye üye olmak nedeniyle
tutuklandı. Yani işiniz gücünüz bu tür gizli tanıklarla, bu tür kumpaslarla
siyasete karşı mücadele etmeye çalışmak. 
Şimdi,
bakın, bize karşı mücadelenizi siyasi araçlarla yapmıyorsunuz; bize karşı
mücadelenizi kolluk güçleriyle ve Adalet Bakanlığıyla yapıyorsunuz. Neden bunu
söylüyorum? Şimdi, geçen hafta Antep’te -burada yine dile getirdik- bir
operasyon yaptınız, 54 kişi gözaltına alındı, 25’i tutuklandı. Neden? Ne
yapmıştı bu Antep’teki arkadaşlarımız? Antep’teki arkadaşlarımız bu Antep il
örgütünün kongresini hazırlıyorlardı, il kongresi yapılacaktı. İçişleri Bakanı
gözaltı ve tutuklamalarla bir siyasi partinin kongresini yapmasını engelledi.
Anayasal bir suç işliyor ama sadece Antep’te olmadı bu geçen hafta, dün ve
bugün itibarıyla Kocaeli’de bir operasyon yapılıyor ve şu anda Kocaeli’de çok
sayıda arkadaşımız, 20’den fazla arkadaşımız gözaltına alındı, büyük ihtimalle
bunların da bir kısmı tutuklanacak. Neden? Ne yapıyor arkadaşlarımız
Kocaeli’de? Kocaeli il örgütünün kongresini hazırlıyorlar. Siyasi partinin
faaliyetini sürdürmesini engelliyor, anayasal suç işliyor İçişleri Bakanı bunu
yaparak. Yani Halkların Demokratik Partisine karşı, sizin siyasi rakibiniz olan
partiye karşı siyasetle mücadele etmiyorsunuz; polisle, kolluk gücüyle, gizli
tanıklarla, sahte iddianamelerle, yalanlarla, baskıyla mücadele ediyorsunuz.
İşte budur esas durum, esas sorun budur ve bu İçişleri Bakanlığının tabii ki
merdiven altı yasalarla yönetme anlayışıdır bu, merdiven altı yasalarla. Yani
bir merdiven altı üretim var biliyorsunuz, bu da merdiven altı yasalarla
yönetiyor. Organize işler bakanı, İçişleri Bakanı değil, organize işler bakanı.
Bir darbe odağı olmuş, demokrasiye darbe, insan haklarına darbe, adalete darbe,
hukuka darbe, darbe odağı olmuş İçişleri Bakanlığı artık, böyle bir yer olarak
çalışıyor. Kadınlara düşman, emekçilere düşman, hukuka düşman -Kürt halkına
düşmanlığını burada defalarca ifade ettik- hiç tartışmasız Kürt halkına baş
düşman, halka düşman, halkın seçme seçilme hakkını çiğniyor çünkü, halka
düşman. 
Şimdi,
işte, bu teklif de bu anlayışla hazırlanmış. Yani nereden geliyorsa, hangi
bakanlıktan geliyorsa teklif o bakanlığın anlayışıyla hazırlanmış. Bakın, bu
teklifin teknik maddelerine değinmiyorum, teknik madde birçoğu, bunu
tartışmıyorum ama içinde gerçekten, bazı maddeler var ki bu maddeler son derece
sıkıntılı. Bakın, Anayasa’nın amir hükümleri bazı maddelerde ihlal ediliyor. Bu
kanun teklifi, evrensel hukukun temel değerlerine ve Anayasa’nın bazı
maddelerine aykırıdır. Anayasa’nın eşitlik ilkesini ihlal ediyor, 47’nci madde.
Örgütlenme ve güven içinde yaşama ilkelerini ihlal ediyor, 59’uncu ve 62’nci
maddeler. Yaşam hakkını engelleyen, ihlal eden 51’inci madde var bu teklifte.
Şimdi,
yani, Anayasa’nın amir hükümlerini ihlal eden bir teklifle karşı karşıyayız ama
hiç umurunda değil bunu hazırlamış olanların ve bunu savunanların. İstibdat
rejiminin alametifarikasıdır fişleme, teklifin içinde var. Kanun teklifinin
59’uncu ve 62’nci maddeleri Dernekler Kanunu’nda değişiklik yapmak istiyor ve
derneklerde üyeliği sona erenlerin ve derneklere yeni üye yapılanların kişisel
bilgilerinin mülki idare amirlerine bildirilmesi zorunluluğunu getiriyor. Yani
dernekler üzerinde, sivil toplum örgütleri üzerinde büyük bir baskı uygulamak
istiyor aslında bu teklifle siyasi iktidar. Zaten böyle bir baskı var, zaten
sivil toplum örgütleri, dernekler adım atamaz durumda ama o baskı yani istibdat
rejimini artıracak bir baskı da bu teklifin içinde geliyor ve hukuk devletinin
en temel güvenceleri bile ayaklar altına alınıyor.
Bir
klasiğiniz daha var: Şimdi, misafirdiler mülteciler, göçmenler; şimdi müşteriye
dönüyor onlar da. Hani, nasıl hastalar müşteriye döndü, şimdi onlar da. Kanun
teklifinin en dikkat çekici kısımlarından bir tanesi, Yabancılar ve
Uluslararası Koruma Kanunu’nda yapılmak istenen değişikliklerle ilgili.
Gerçekten çok sıkıntılı. Yani sadece bu yasalarla, Anayasa’yla ilgili sorun
taşımıyor bu; aynı zamanda, evrensel hukukla, uluslararası demokratik
sözleşmelerle ve Türkiye’nin altında imzası olan sözleşmelerle ilgili de
sıkıntılar taşıyor. Özellikle “misafir” denilen ve Orta Doğu’daki, Suriye’deki
çatışmalardan dolayı ağırlıklı olarak Türkiye’ye doğru yerinden edilenlerin
süreçleriyle ilgili çok ciddi sorunlar taşıyan maddeler bu teklifin içinde yer
alıyor. Bunları tek tek tartışacağız ve gerçekten, mülteci haklarının
Türkiye’de de uluslararası alanda düzenlendiği gibi düzenlenmesi için görüşlerimizi,
önerilerimizi, eleştirilerimizi bir kez daha anlatacağız ama bunların bu
iktidar tarafından çok fazla kale alınmayacağını biliyoruz. Neden biliyoruz
bunun kale alınmayacağını? Çünkü, mültecileri Avrupa’ya karşı bir şantaj
malzemesi olarak kullanıyorsunuz. Buraya gelmiş olan milyonlarca insanın hakkı,
hukuku, onların burada huzurlu bir şekilde yaşama haklarını çiğneyerek onları
bir şantaj malzemesi hâline dönüştürüyorsunuz. O nedenle, bizim
anlatacaklarımızın uluslararası kurallara ve uluslararası sözleşmelere uygun
hâle getirilmesi gerektiği konusundaki önerilerimizi dinlemeyeceğinizi
biliyoruz. 
IŞİD’lilerle
ilgili de böyle bir madde var yani bir siyasi şantaj malzemesi olarak
kullanılmasının önü açılıyor buradaki değişimle. Biz, bunu daha evvel de söyledik,
bir kez daha söyleyelim: Uluslararası, çeşitli devletlerden gelmiş, yakalanmış
olan IŞİD’liler var. Bunların bir kısmı da Türkiye’de şimdi, cezaevinde. Hoş,
bu konudaki hangi sayıların gerçek olduğuna dair bir türlü bize cevap
veremediniz. Cumhurbaşkanı her seferinde başka bir sayı açıklıyor. Bunu burada
sorduk, onun da cevabı gelmedi ama biz, yine de bu muğlaklığı göz önünde
bulundurarak da söylüyoruz, dedik ki: Bu meseleyi çözmek istiyorsanız teklif
edin uluslararası alana, uluslararası bir mahkeme kurulsun ve IŞİD’liler yani
Alman’ı da, İngiliz’i de, Fransız’ı da, Hollandalısı da Amerikalısı da varsa
içinde -ya da nereden geliyorsa gelsin- uluslararası mahkemede yargılansınlar,
tabii Türkiye’den gitmiş olanlar da o uluslararası mahkemede yargılansınlar ve
uluslararası alanda IŞİD’lilerin bütün ilişkileri ortaya çıksın. Bunu söyledik,
söylemeye de devam ediyoruz. 
Sayın
vekiller, bu yasa teklifi üzerinde biz bu tartışmamızı sürdüreceğiz. Maddeler
konusundaki önerilerimizi de söyleyeceğiz, eleştirilerimizi de dile
getireceğiz. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Oluç. 
HAKKI
SARUHAN OLUÇ (Devamla) – Toparlıyorum Sayın Başkan. 
Ama
bir kez daha bunu vurgulamış olalım, teknik maddelerle ilgili söylemiyorum ama
teknik maddelerin dışındaki bazı maddeler var ki bir kez daha vurgulayalım,
Anayasa'ya, yasalara aykırılık içeriyor ama en önemlisi uluslararası demokratik
sözleşmelere, Türkiye'nin altında imzası olan sözleşmelere çok açık
aykırılıklar içeriyor, bunu bir kez daha vurgulamış olalım.
Teşekkür
ediyorum. (HDP sıralarından alkışlar)
BAŞKAN
– Sayın Akbaşoğlu, buyurun.
IV.- AÇIKLAMALAR (Devam)
55.- Çankırı Milletvekili Muhammet Emin Akbaşoğlu’nun, İstanbul
Milletvekili Hakkı Saruhan Oluç’un 144 sıra sayılı Kanun Teklifi’nin tümü
üzerinde HDP Grubu adına yaptığı konuşmasındaki bazı ifadelerine ve İçişleri
Bakanının halka düşman olduğu yönündeki yaklaşımının da kabul edilemez olduğuna
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Biraz
evvel Sayın Oluç’un açıklamalarıyla ilgili, değerlendirmeleriyle ilgili şu
açıklamayı yapma ihtiyacı hissettim: 25 Kasım 2019 tarihinde, 25 Kasım Kadına
Yönelik Şiddete Karşı Uluslararası Mücadele Günü kapsamında 81 vilayetimizde
yaklaşık 30 bin kişinin katılımıyla 282 etkinlik yapılmış, buralarda basın
açıklaması, yürüyüş, stant açma, bildiri dağıtma gibi etkinlikler yapılmış,
bunların hepsi normal olarak sona ermiş. İstanbul’da, Beyoğlu ilçesinde -Taksim
Tüneli’nde başlayan, yaklaşık 100 metre mesafede- bir önceki yıl 1.200 kişi
katılmış, bu yıl ise 2.500 kişi katılmış ve normal olarak sona ermiş.
Dağılmaları esnasında alanda bekleyen ve mevcut polis barikatının üstüne
gelerek mukavemette bulunan yaklaşık 50 kişilik gruba dağılmaları yönünde
ikazda bulunulduğu hâlde, bir mukavemet göstermesi üzerine bu grubun,
dağıtılması sağlanmış. Olayla ilgili de herhangi bir yakalama ve gözaltı
olmadığı ortada. Bu bilgiyi paylaşmak istiyorum. Ayrıca tabii, Sayın İçişleri
Bakanımızın halka düşman olduğuyla ilgili bir yaklaşım sergilendi, bu asla
kabul edilemez, halkımızın hizmetinde görev yapıyor.
24
belediye başkanının görevden uzaklaştırılmasıyla ilgili, malum, Anayasa'nın
127’nci maddesi, Belediye Kanunu’nun 45, 46 ve 47’nci maddeleri gereğince,
haklarında terör soruşturması ve kovuşturması olan kamu görevlileriyle ilgili
geçici bir tedbir olarak… Görevden uzaklaştırma bütün kamu görevlileri için
geçerlidir, bu kişiler de kamu görevlisidir ve olay bundan ibarettir, geçici
bir tedbir olarak görevden uzaklaştırılmışlar ve belediye başkanlığına
vekâleten görevlendirmeler yapılmıştır. 
Mültecilerin
şantaj olarak kullanılması asla ve kata doğru değildir.
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Bitiriyorum efendim, son cümlem.
BAŞKAN
– Buyurun. 
MUHAMMET
EMİN AKBAŞOĞLU (Çankırı) – DAEŞ’le de PKK’yla da DHKP-C’yle de FETÖ’yle de
bütün terör örgütleriyle bugüne kadar mücadele edildiği gibi, bundan sonra da
kanunlar çerçevesinde mücadele edileceği açıktır. Bu açıklamayı yapmak istedim.

Teşekkür
ederim. 
BAŞKAN
– Sayın Oluç…
HAKKI
SARUHAN OLUÇ (İstanbul) – Biz de açıklama yapalım. 
BAŞKAN
– Evet, buyurun. 
56.- İstanbul Milletvekili Hakkı Saruhan Oluç’un, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ilişkin
açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Yani
konuşurken de söyledim ama tekrar kısaca değineyim. Kadınların miting yapma
talepleri neredeyse her yerde reddedildi, sadece fiilî basın açıklamalarına
izin verildi, orada da çeşitli müdahaleler oldu, çeşitli engellemeler oldu,
yürüme imkânı sağlanmadı. Bu, Türkiye'nin her tarafında böyle oldu. 
İkincisi,
bakın, şu, Taksim’deki kolluğun gaz sıkma fotoğraflarından bir tanesi. Burada
gördüğünüz gibi herhangi bir direnme, herhangi bir şey yok, insanlar gayet
normal bir şekilde duruyorlar fakat kolluk doğrultmuş silahını, gazı sıkıyor. 
Şimdi,
bunu niye söylüyorum? Bu İçişleri Bakanının -bir alıntı yaptım- tutumu budur.
Yani kadınlara yönelik şiddet karşısında sokağa çıkanları terörist gibi
görüyor. Alıntı yaptım size söylediği bir cümleden. Bu işin bir yanı. 
İkincisi,
şimdi, lütfen Sayın Grup Başkan Vekili, bakın, bu kayyumlar meselesini kaç kere
tartıştık ve tartışmaya da devam edeceğiz burada çünkü büyük bir hukuksuzlukla,
büyük bir demokrasisizlikle karşı karşıyayız. 
Anayasa’nın
127’nci maddesi “Görevleri nedeniyle işlediği suçlar” diye tarif eder. Bunların
göreve geldiklerinden dört buçuk ay sonra kayyum atanmış. Elimizde belge var.
İçişleri Bakanı Plan ve Bütçe Komisyonunda “Yok o.” dedi, elimizde belge var.
Elimizdeki belgede 31 Martta seçimler bitti, 1 Nisanda Diyarbakır, Van ve
Mardin valilerinin oraya kayyum atanmasıyla ilgili dilekçeleri var İçişleri
Bakanlığına il genel meclisi üzerinden gönderilmiş olan. Belge elimizde,
damgalı, olurlu belge elimizde. 
Şimdi,
dolayısıyla, bu açıkça halkın iradesini gasbetmek üzere ve özellikle de Kürt
halkının iradesini gasbetmek üzere atılmış bir adım.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
HAKKI
SARUHAN OLUÇ (İstanbul) – Tamamlıyorum.
Biz
bunu defalarca konuştuk, konuşmaya da devam edeceğiz. Bu konuda çünkü çok
meşru, çok haklı, çok hukuki ve çok demokratik bir yerde durduğumuzu biliyoruz.
Yapılan iş gayrimeşrudur, demokrasiye aykırıdır, hukuka aykırıdır, bunu çok iyi
biliyoruz ve bunu savunamazsınız, kimse de savunamaz. Biraz evvel anlattım
“Selçuk Mızraklı neden tutuklandı?” diye anlattım size. Ya, yaptığı bir görev
suçu muymuş o? Yok; üstelik de bir gizli tanığın yalanı üzerine. Şimdi, şu anda
gözaltında olup tutuklamayla mahkemeye sevk edilmiş olan 3 kadın Belediye Eş
Başkanımız hakkında da aynı sahte iddialar söz konusu.
BAŞKAN
– Toparlayın lütfen Sayın OIuç.
HAKKI
SARUHAN OLUÇ (İstanbul) – Dolayısıyla İçişleri Bakanını siz savunmayın Sayın
Grup Başkan Vekili, o kendini savunsun çünkü yarın öbür gün onun yaptığı
hukuksuzluklardan ve demokrasi ve halk düşmanlığından dolayı siz onu
savunmaktan dolayı zor bir duruma düşeceksiniz.
Teşekkür
ederim.
BAŞKAN
– Teşekkür ediyorum.
Sayın
Altay, ayaktasınız, söz istediniz değil mi?
57.- İstanbul Milletvekili Engin Altay’ın, İstanbul ilinde şiddete karşı
yürüyen kadınlara devletin şiddet kullandığına, demokrasinin Parlamentoda
korunacağına ilişkin açıklaması
ENGİN
ALTAY (İstanbul) – Evet Sayın Başkan.
Çok
teşekkür ederim, dikkatinize ayrıca teşekkür ederim Sayın Başkan.
Sayın
Başkan -bu tartışma açılmışken- tabii, bugün, Uluslararası Kadına Şiddetle
Mücadele Günü ama dün İstanbul’da şiddete karşı yürüyen kadınlara devlet şiddet
kullandı. Şimdi, şu yok: “Efendim, şuradan şuraya kadar yürümene izin verdim.”
Önce “Vermedim.” Sonra “Hadi şuraya kadar bir yürüyün bakayım.” Sonra “Tamam,
süreniz doldu, dağılın bakayım.” 
Şimdi,
değerli arkadaşlar, burası Parlamento. Demokrasi korunacaksa bu Parlamentoda korunacak.
15 Temmuz darbesi -hep söylüyorum- sokağın gücüyle bertaraf edilmiştir,
püskürtülmüştür. Sokak hak arama zeminidir. Ama Hükûmette zaman zaman şunu
görüyoruz: “Birileri sokağa çıktıysa bu bize karşı yapılmış bir darbedir.”
Böyle bir şey yok. Kimse Türkiye Cumhuriyeti’nde Hükûmete, Meclise darbe
yapamaz, yapmaya tevessül edemez; yapan, AK PARTİ’den önce karşısında bizi
bulur. Ama yürütmenin ve AK PARTİ’nin de demokratik hak ve taleplerini arayan
insanları, sokağa çıkan her insanı “terörist” diye yaftalamasını kabul etmek
mümkün değil. Bu, bırakın içeride, dışarıda da Türkiye'nin itibarına halel
getiren bir tablodur. Şimdi, şiddete karşı yürüyen kadınlara devletin şiddet
uyguladığı başka bir ülke de dünyada göremezsiniz. Bu konu AK PARTİ’nin, CHP’nin,
HDP’nin konusu değil. Demokrasi var olduğu için buradayız. Demokrasiyi korumak,
demokrasiyi yüceltmek iktidarın da muhalefetin de görevi. Demokrasi olduğu için
iktidar var, muhalefet olduğu için iktidar var; böyle bakılabilmeli. AK PARTİ
Grubunun ve yürütmenin bu konuya bu pencereden bakmasını salık veriyorum, yoksa
kaybedilen demokrasiden en çok zararı iktidar görür. 
Teşekkür
ederim. (CHP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, son sözlerinizi alayım.
58.- Çankırı Milletvekili Muhammet Emin Akbaşoğlu’nun, İstanbul
Milletvekili Engin Altay’ın yaptığı açıklamasındaki bazı ifadeleri ile
özgürlüklerin genişletilmesi noktasında on yedi yıllık AK PARTİ iktidarının
devrimlere ve reformlara imza attığının yadsınamaz bir gerçek olduğuna ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Bir
kere, kesinlikle, sokağa çıkanları “terörist” diye yaftalamak söz konusu
değildir, olamaz. 
AYŞE
ACAR BAŞARAN (Batman) – İçişleri Bakanı söyledi.
ENGİN
ALTAY (İstanbul) – Ben AK PARTİ’yi kastetmedim, ben Akbaşoğlu’nu kastetmedim.
MUHAMMET
EMİN AKBAŞOĞLU (Çankırı) – Hepimiz demokratik haklardan yanayız. Demokrasinin
genişletilmesi, özgürlüklerin genişletilmesi noktasında on yedi yıllık AK PARTİ
iktidarında da muazzam devrimlere ve reformlara imza atılmıştır, bu yadsınamaz
bir gerçektir. 
Değerli
arkadaşlar, bununla beraber, dün olan hadiselerde hem yurt sathında 282 eylemde
hiçbir vukuatın söz konusu olmadığı hem de İstanbul’da Taksim’de normalde izin
verilmeyen bir yerde ısrar üzerine izin verildiği, açıklamaların yapıldığı;
bütün, 2.500 kişinin dağıldığı ama 50 kişilik grubun, özellikle orada âdeta
provokatif bir tutum ve davranışla barikata doğru yürüyerek çıngar çıkarmaya
yönelik bir durumda… 
(Mikrofon
otomatik cihaz tarafından kapatıldı) 
AYŞE
ACAR BAŞARAN (Batman) – Çıngar çıkarmak ne demek ya?
MUHAMMET
EMİN AKBAŞOĞLU (Çankırı) – …bakın, orada o topluluğun dağıtılmasıyla ilgili,
kendilerine yöneltilmeden olayın dağıtılması, hiç kimseye bir zarar
gelmemesiyle ilgili bir idari tedbir, kolluk kuvveti tedbiri söz konusu
olmuştur ve kimse de gözaltına alınmamıştır.
AYŞE
ACAR BAŞARAN (Batman) – Ama şu anda bile ayrımcı bir dil kullanıyorsunuz. Ne
demek çıngar çıkarmak?
BAŞKAN
– Buyurun.
MUHAMMET
EMİN AKBAŞOĞLU (Çankırı) – Bu kadar basit bir durumu kendi bağlamından
kopartarak başka noktalara bağlamak olayı çarpıtmak anlamına gelir. Bu konuda
da hepimizin duyarlı olması şarttır.
Teşekkür
ederim.
BAŞKAN
- Teşekkür ediyorum.
Birleşime
beş dakika ara veriyorum.
Kapanma Saati: 19.46
DÖRDÜNCÜ OTURUM
Açılma Saati: 19.55
BAŞKAN:
Başkan Vekili Süreyya Sadi BİLGİÇ
KÂTİP
ÜYELER: Nurhayat ALTACA KAYIŞOĞLU (Bursa), Şeyhmus DİNÇEL (Mardin)
-----0-----
BAŞKAN
– Türkiye Büyük Millet Meclisinin 22’nci Birleşiminin Dördüncü Oturumunu
açıyorum.
144
sıra sayılı Kanun Teklifi’nin görüşmelerine devam ediyoruz.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
– Komisyon yerinde.
Cumhuriyet
Halk Partisi Grubu adına Sayın Yaşar Tüzün.
Buyurun.
(CHP sıralarından alkışlar)
CHP
GRUBU ADINA YAŞAR TÜZÜN (Bilecik) – Sayın Başkan, sayın milletvekilleri; Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi üzerinde Cumhuriyet Halk Partisi Grubu adına söz almış
bulunuyorum. Yüce Meclisi saygıyla selamlıyorum. (CHP sıralarından alkışlar)
Değerli
arkadaşlar, bu teklif 29 ayrı konuyu ilgilendiren, 29 farklı kanunu
ilgilendiren bir teklif olarak İçişleri Komisyonuna sunuldu. Bu teklifin içinde
neler var diye kısaca Genel Kurulu bilgilendirecek olursam: 1700 sayılı
Dahiliye Memurları Kanunu, 3201 sayılı Emniyet Teşkilatı Kanunu, 5682 sayılı Pasaport
Kanunu -sıra sayılarını söylemeyeyim- Umumi Hayata Müessir Afetler Kanunu, Er
ve Erbaş Harçlıkları Kanunu, Devlet Memurları Kanunu, Türk Silahlı Kuvvetleri
Personel Kanunu, Sahil Güvenlik Komutanlığı Kanunu; Jandarma Teşkilat, Görev ve
Yetkileri Kanunu, Karayolları Trafik Kanunu; uzayıp gidiyor. Birbiriyle
ilişkisi olmayan, birbiriyle bağı olmayan 29 farklı kanunu ilgilendiren bir
teklifle karşı karşıyayız. Bu teklifin torba kanun olarak geldiği yetmiyor,
aynı zamanda temel kanun olarak Genel Kurulun gündemine geliyor. 
Sayın
milletvekilleri, yasama üyesi olarak, Parlamento olarak, parlamenter olarak
biz, yetkilerimizi yürütmeye bu şekilde devrettiğimiz müddetçe bunun önüne
geçilmeyecektir ve bugünkü bu sistemle de bürokrasi ve Cumhurbaşkanlığı hükûmet
sistemindeki model her zaman ama her zaman Türkiye Büyük Millet Meclisinin
üzerinde istediği kanunu ve yetkiyi almak durumunda kalacaktır. Yüce Meclis
olarak, Parlamento olarak, milletvekilleri olarak bizim, buna -iktidar
muhalefet fark etmez- karşı duruş sergilememiz gerekiyor. 
Bakınız,
bu teklif, belki de Türk Silahlı Kuvvetlerinden ayrılan Jandarma Genel
Komutanlığı, Sahil Güvenlik Komutanlığı gibi isimler “uyum yasası” adı altında
bugün Parlamentoya geldi, geçtiğimiz hafta Komisyonumuza geldi ama bu teklif,
gerçekten masum bir teklif değil. Bu teklifin içerisinde 98 maddenin 19 tanesi
hem yasalara aykırı hem Anayasa’mıza aykırı hem de kanun yapma tekniği
açısından aykırı bir kanun teklifi. Dolayısıyla, sevgili arkadaşlarım, bu
teklifin -sayın grup başkan vekilimizin dediği gibi- 98 maddesinin 19 tanesi bu
tekliften geri çekilmeli. Geriye kalan 79 madde “uyum yasaları” adı altında çok
kısa bir sürede Genel Kurulumuzda kabul edilebilir ve geçirilebilir. 
Değerli
arkadaşlarım, tabii kuşkusuz, Cumhurbaşkanlığı hükûmet sistemiyle yönetilen bir
dönemden geçiyoruz. Bu sistemde sayısız kanun hükmünde kararname çıkarılarak
düzenlemeler yapılmaktadır ancak şu anda görüşmekte olduğumuz Bazı Kanunlarda
ve 375 Sayılı Kanun Hükmünde Kararnamede Değişiklik Yapılmasına Dair Kanun
Teklifi’nde olduğu gibi, kanun hükmünde kararnamelerdeki eksiklikleri -burası
çok önemli- ve yanlışları düzeltmeye çalışıyoruz. Komisyonumuzda olduğu gibi,
bu çatı altında çıkaracağımız bu kanun teklifleri ve maddeleriyle kanun
yasallaşmalı ve yürürlüğe girmeli. Ama Komisyonda verdiğimiz bütün önergeler
hiç dikkate alınmadan, sadece kamudan gelen bürokrat arkadaşlarımıza sorularak,
onların düşüncesi alınarak Komisyonun oylamasına sunuldu. Bütün maddelerde
Cumhuriyet Halk Partisi Grubu olarak önergemiz var; inanıyorum ve tahmin
ediyorum ki bu önergelerimizin çoğu yine Komisyon tarafından uygun
görülmeyecek, Genel Kurul tarafından reddedilecek. 
98
maddeye çıkan bu paket, torba yasa dayatmasıyla karşımıza, maalesef, bu şekilde
gelmiştir. İçişleri Komisyonumuzun da 21 Kasımda yapılacak toplantısının -burası
da çok önemli- Komisyon Başkanlığı yazısı üyelere 19 Kasım akşam saatlerinde
ulaştırılmıştır. Komisyona davet yazısı geliyor fakat teklifin metni Komisyon
üyelerine gelmiyor. 
Sayın
milletvekilleri, gerçekten yasama üyeleri olarak, milletvekilleri olarak buna
karşı duruş göstermemiz hepimizin asli görevidir. Dolayısıyla oradaki
ikazlarımızı yapmamıza rağmen, bir anda, teklifin sonuna gelindiğinde yani
94’üncü maddeye gelindiğinde 3 madde ilave önergesi geldi. Geçmişteki
dönemlerde Türkiye Büyük Millet Meclisine ait yani sizlere ait olan Millî
Saraylar tarafından yönetilen ve yönlendirilen başta kasır ve köşklerin devri
Cumhurbaşkanlığına verilmişti. Ben, o dönemde, Türkiye Büyük Millet Meclisi
Başkanlık Divanı üyesi olarak duruşumuzu sergilemiştim, karşı duruşumuzu
anlatmıştım; “Millî Saraylar” isminden de anlaşılacağı gibi, bu hazinenin,
Türkiye Büyük Millet Meclisine ait bu değerli menkul ve gayrimenkullerin bir
siyasi hükûmete devredilmesinin son derece yanlış olduğunu söylemiştim. Ama
Başkanlık Divanında yine oy çokluğuyla bu karar çıktı, bir anda TBMM’ye ait
olan menkul ve gayrimenkuller ilgili Hükûmete ve Cumhurbaşkanına devredildi.
Şimdi ne oldu? Biz haklı çıktık Cumhuriyet Halk Partisi Grubu olarak. Biz o
zaman dedik ki: “Bunlar devredilmemeli.” İktidar temsilcileri “Devredilmesinde
bir sakınca yok.” dediler. Şimdi, Cumhurbaşkanlığı bu menkul ve gayrimenkulleri
Türkiye Büyük Millet Meclisine iade etti. Şimdi, bu 3 madde birer imzayla
Komisyonumuza geldi. Komisyonumuza Meclis Genel Sekreterliği tarafından
herhangi bir bilgilendirme yapılmadan geldi, herhangi bir sunuş yapılmadı. Neyi
geri aldık, neyi tamir, tadilat edeceğiz doğrusu bilmiyoruz. 3 madde teklife
ilave edildi ve kabul edildi. Şimdi aklıma şu geliyor: Sarayın bütçesi bitti de
geçmişte kullandığı bu menkul ve gayrimenkullerin tamir ve tadilatını Türkiye
Büyük Millet Meclisine yaptıracak, yaptırdıktan sonra da yeni hâliyle, yapılmış
hâliyle tekrar geri mi alacak? Bunu sormadan geçemeyeceğim, Komisyonumuzun da
buna cevap vermesini talep ediyorum.
Değerli
arkadaşlarım, 16 Nisan 2017 Anayasa referandumuyla kabul edilen Anayasa
değişikliklerinde en fazla savunulan temel argüman olarak, Anayasa
değişikliklerinin güçler ayrılığı ilkesini pekiştirerek yasama ve yürütme
erklerinin birbirinden kesin çizgilerle ayrılmasını sağlayacağı söylendi.
Yasama faaliyetlerinin yalnızca Türkiye Büyük Millet Meclisi eliyle yapılacağı,
bütçe yasaları hariç tüm yasaların milletvekilleri tarafından hazırlanıp teklif
edilerek görüşüleceği ifade edilmişti. Bugün gelinen noktada, yasa
tekliflerinin yürütme organının talimatıyla hazırlanıp Türkiye Büyük Millet
Meclisi Başkanlığına sunulduğu görülmektedir. Yasa tekliflerinde
milletvekillerinin imzasının bulunması, tekliflerin yasama organı üyeleri
tarafından hazırlandığı anlamına gelmemektedir. Türkiye Büyük Millet Meclisine
gelmeden önce, içerikle ilgili, bakan ya da bürokratlar tarafından kamuoyuna
maalesef açıklama yapılmaktadır. Komisyonda çoğunluğu bulunan partilere mensup
üyeler bürokratların onaylamadığı hiçbir önergeyi maalesef kabul etmiyorlar. 
Şunu
da belirtmek isterim ki, Komisyon görüşmelerine Bakanlıklardan gelenler, genel
müdür düzeyinde hiçbir bürokrat katılmayıp, ilgili birimlerin daire başkanı,
hukuk müşaviri yani -buraya katılanları tenzih ediyorum ama- 3’üncü derecede,
4’üncü derecede, 5’inci derecede bürokratlardan oluşuyor. 
Bugün
burada konuşacağız. Neyi konuşacağız? Örnek veriyorum, Emniyet Teşkilatı
Kanunu’nu konuşacağız. Emniyet Genel Müdürü burada mı arkadaşlar? 
MAHMUT
TANAL (İstanbul) – Yok.
YAŞAR
TÜZÜN (Devamla) - Neyi konuşacağız? Türk Silâhlı Kuvvetleri Personel Kanunu’nu
konuşacağız. En yetkilisi burada mı arkadaşlar? Neyi konuşacağız? Türk Ceza
Kanunu’nu konuşacağız, Dernekler Kanunu’nu konuşacağız, Ceza Muhakemesi
Kanunu’nu konuşacağız, Nüfus Hizmetleri Kanunu’nu konuşacağız -maddeler var-
Sosyal Sigortalar ve Genel Sağlık Sigortası Kanunu’nu konuşacağız, hatta Türk
Vatandaşlığı Kanunu’nu konuşacağız, RTÜK’le ilgili kanunu konuşacağız ama maalesef
bu birimlerin hiçbirinin genel müdürlük düzeyinde bir bürokratının olmadığını,
Komisyonda da, Genel Kurulda da gözlemliyoruz.
Buna
karşı duruş göstermemiz milletvekilleri olarak bizim asli görevimizdir. Yasa
çıkarıyoruz arkadaşlar. Bu, Cumhuriyet Halk Partisi Grubunun sorunu değil, bunu
Türkiye Büyük Millet Meclisindeki 600 milletvekilinin sorunu olarak görüyorum.
Bunu bilgilerinize sunmak istiyorum. (CHP sıralarından alkışlar) 
Değerli
arkadaşlar, devletimizin en köklü kurumlarından biri Emniyet teşkilatımızdır.
Devletin ana kurumlarından biri olan Emniyet teşkilatına dair çıkarılan
kanunları ısrarla, devamlı değiştirme yoluna gidiyoruz. Burada müdürlerin rütbe
bekleme sürelerinden, para mükâfatı, takdirname, başarı belgesi, üstün başarı
belgesi veya şerit rozet ödülleri gibi düzenlemeler var.
Yine,
teklifin 11’inci maddesiyle, sayıları 4.208 olduğu bildirilen başpolis ve
kıdemli başpolis memurlarının 45 yaş sınırı nedeniyle daha önce giremedikleri
komiser yardımcılığı sınavına yaş sınırı kaldırılarak girmeleri sağlanmaktadır.

Evet,
teşkilatımız bu yönüyle haklı olabilir ancak bizler Komisyonda dedik ki: Yazılı
ve sözlü olarak yapılması konusunda karar verme yetkisi İçişleri Bakanlığına
verilmektedir. Son yıllarda işe giriş, terfi ve benzeri nedenlerle kamuda
yapılan sözlü sınavların -genellikle demiyorum- tamamı kayırmacılık amacıyla
kullanılabildiğini, yapıldığını hepiniz biliyorsunuz. Dolayısıyla, sayın
milletvekilleri, komisyonlarda değerlendirme yazılı sınavda objektif olabilir
ama sözlü sınavda objektif olmasının mümkün olmadığını hepiniz daha iyi
biliyorsunuz. Israr ettik “Kamera karşısında bunlar yapılsın, ileride bir
itiraz olduğunda bu kameralardan görüntü alınsın.” dedik ama Komisyonumuz
verdiğimiz önergeyi kabul etmedi.
Değerli
arkadaşlar, yine, biliyorsunuz, terörle mücadele sırasında alıkonulan ve
kaybolan Emniyet teşkilatı personelinin ailelerinin her türlü sosyal hak ve
yardımlardan yararlandırılarak mağdur edilmemeleri hususu devletimizin temel
görevidir. Ancak, asıl mağduriyet, bu ailelerin ve milletimizin evlatları olan,
Emniyet teşkilatının alıkonulan ve kaybolan personelidir. Terörle mücadele ve
sınır ötesi operasyonlarda kaç personelimiz kayıptır? Kaybolma ve alıkonulma
süreleri ne kadardır? Bu personelimizin en acil şekilde bulunmaları ve
kurtarılmaları gerekmektedir diye düşünüyoruz.
Değerli
arkadaşlar, gelelim seçim meydanlarına. Kısa bir süre önce mahallî idareler
seçimini gerçekleştirdik. Bir buçuk yıl önce genel seçimi gerçekleştirdik.
Başta Cumhurbaşkanı olmak üzere, bütün partilerin genel başkanlarının
meydanlarda gümbür gümbür polislere, öğretmenlere, hemşirelere ve din
görevlilerine verdikleri 3600 ek gösterge sözüne ne oldu? Halkımız iktidara
yani Cumhur İttifakı’na görev verdi. Şimdi, başta polislerimiz,
öğretmenlerimiz, hemşirelerimiz ve din görevlilerimize verilen 3600 ek gösterge
sözü ne oldu arkadaşlar? (CHP sıralarından alkışlar) Komisyona soruyoruz: Ne
oldu? Seçimler biteli bir buçuk yılı geçti, meydanlarda büyük coşkularla
verilen vaat gerçekleşmediği gibi herhangi bir çalışma olmadığı da
bilinmektedir. Eğer iktidar sözünü yerine getiremiyorsa kamuoyunun önüne çıkıp
başta polislerimizden, öğretmenlerimizden, hemşirelerimizden ve din
görevlilerinden özür dilemelidir, özür dilemelidir, özür dilemelidir! (CHP
sıralarından alkışlar)
Sayın
Başkan, sayın milletvekilleri; yine, teklifimizin 14’üncü maddesini, doğal afet
yaşayan bölgelerimizde -her defasında geçici bir madde ekleyerek- doğal afet
yaşayan vatandaşlarımıza gerekli yardımların yapılabilmesini kapsayacak şekilde
düzenleyip yasalaştırmamız gerekmektedir. Geçici tedbirlerin yanında, ülkemizin
doğal afetlere maruz kalacağı hususları tespit ederek köklü ve kalıcı tedbirler
almamız gerekiyor. Ülkemizin büyük bir kısmı deprem kuşakları üzerinde
bulunmaktadır. İlgili Bakanlık ve kuruluşlar geniş kapsamlı bir çalışma
yaparak, illerimiz, ilçelerimiz, hatta ve hatta köy merkezlerimiz dâhil olmak
üzere deprem haritası uygulamada kullanılır hâle getirilerek belediyelerle
beraber yerleşim alanlarının ve kriterlerinin oluşturulması gerekmektedir. TOKİ
afet olmadan riskli bölgelerde devreye girmelidir, yeterince gerekli önlemler
alınmazsa Allah korusun olası bir Marmara depremi ülkemiz için bir beka konusu
olacaktır.
Sayın
Başkan, değerli milletvekilleri; yine, Jandarma Genel Komutanlığının -biraz
hızlandırmam gerekiyor, zamanım yetmeyecek gibi gözüküyor- ve Sahil Güvenlik
Komutanlığının İçişleri Bakanlığına bağlanması doğrultusunda uyum maddeleri
vardır, bunları destekliyoruz. Ancak, on yedi yıldır AKP iktidarı döneminde
gördük ki bu “özelleştirme” veya “kiraya verme” adı altında tamamı veya
hisseleri satılan, ülkemiz için hayati önem taşıyan yerlerimiz vardı. İşte,
PETKİM gibi, TÜPRAŞ gibi, TELEKOM gibi, ERDEMİR gibi, TEKEL gibi, demir çelik
işletmeleri gibi, ASELSAN gibi, HAVELSAN gibi, tersaneler, Galataport,
otoyollar, Sabiha Gökçen gibi birçok tesisin özelleştirildiğini biliyorsunuz.
Hatta ve hatta “özelleştirme” adı altında bu ihaleleri alan kişi ve firmalara
kamu bankaları tarafından kredi yöntemiyle hangi desteklerin verildiğini de
biliyorsunuz. Dolayısıyla AKP iktidarının bu konuda sabıkası olduğunu hepimiz
biliyoruz. 
Şimdi,
Türk Silahlı Kuvvetlerine ait olan, başta birliklerin içerisindeki sosyal
tesislere “özelleştirme” adı altında “kiraya verme” adı altında aynı uygulamayı
getiren bir kanun maddesiyle karşı karşıyayız. Komisyonumuzda bunu ısrarla
söyledik, maalesef uygun görülmedi, kabul edilmedi. 
Diğer
bir konu, jandarma uzman çavuşlarımızın… Yine hepinizin bildiği üzere
subayların, astsubayların, Emniyet teşkilatı mensuplarımızın okul süreleri
görev süresi olarak sayılıyor yani okulda bir yıl, iki yıl, üç yıl, beş yıl,
kaç yıl okumuşsa görev süresine dâhil ediliyor. Bu konuda bir mağduriyet
yaşanmaktadır. Komisyon temsilcimizin de konuşmasını az önce dinledim. Madde
geldiğinde hiç siyasi parti ayrımı yapmaksızın bir önergeyle bunu çıkarmamız
gerekir diye düşünüyorum. 
Değerli
arkadaşlarım, tabii, teklifin 47’nci maddesinde 3055 sayılı Cumhurbaşkanı
Yardımcıları ve Bakanların Ödenek ve Yollukları Hakkında Kanun’la ilgili bir
madde var. Bu madde geldiğinde detaylı olarak konuşacağız, zamanımız yetmediği
için ayrıntıya girmiyorum. Bu hakların devredilmesinin de doğru olmadığını
Cumhuriyet Halk Partisi Grubu adına belirtmek istiyorum. 
Sayın
Başkan, değerli milletvekilleri; geçmişte belediye başkanlığı yapmış bir
arkadaşınız olarak biraz da mahallî idarelerle ilgili yaşanan sıkıntılara
dikkat çekmek istiyorum. 
Değerli
arkadaşlarım, büyükşehir Türkiye’de ilk İstanbul ve Kocaeli’de “bütünşehir”
kavramı altında başlamış, sonra sayısı 31’e kadar çıkmıştır. Büyükşehir
Kanunu’yla, 31 büyükşehir belediyemiz bulunmaktadır. Teklife baktığımızda,
mahalli idareler ile halkın seçtiği, milletin seçtiği belediye başkanlarının
yetkisi noktasında veya görev alanları konusunda hiçbir maddenin olmadığını
gözlemledik. Şimdi, temelde, büyükşehir belediyelerimizin karşılaşmış olduğu
ciddi sorunlar var. Bunlardan bir tanesi, 6360 sayılı Kanun’la kaldırılan köy
muhtarlığı tüzel kişiliğinin yeniden kazandırılması, tarımsal sulama tesisleri
ve işletmeleri ve bu tesisler için gerekli ödenek ihtiyacının kurulması.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Tüzün sözlerinizi.
Buyurun.

YAŞAR
TÜZÜN (Devamla) – Teşekkür ediyorum Sayın Başkanım. 
Büyükşehir
belediyelerimizin bu ve buna benzer ciddi sorunları olduğunu hepimiz biliyoruz.
Şimdi,
kamuoyunda konuşulan, yerel yönetimler tarafından konuşulan bir temel konu daha
var. Sayın Komisyon Başkanına Genel Kurul huzurunda seslenmek istiyorum: Parti
mutfağınızda veya Mahalli İdareler Genel Müdürlüğünde 31 büyükşehrin dışında 50
tane ili bütünşehir yapma noktasında bir çalışmanız var mı, yok mu; bunu Genel
Kurulda açıklamanızı bekliyoruz. Geri kalan yani 50 il belediyesiyle,
bütünşehir kanunuyla ilgili bir çalışmanız var mı, yok mu; bununla ilgili
düşüncenizi ifade etmenizi bekliyoruz.
Yine,
il belediyelerinin en büyük sorunlarından bir tanesi İller Bankası katkı
payıyla merkeze bağlı nüfusuna göre yapılan yardımlar. Bu, yaz aylarında nüfus
artışı gösteren illerin katkı paylarının artırılması gerçekten doğru olacaktır.

(Mikrofon
otomatik cihaz tarafından kapatıldı)
BAŞKAN
– Tamamlayın lütfen son sözlerinizi. 
YAŞAR
TÜZÜN (Devamla) – Ülkemizin birçok yerindeki bu sıkıntıları da biliyoruz ve bu
sıkıntılarla karşı karşıya kalan belediye başkanlarımız var. 
Değerli arkadaşlarım, sonuç olarak bir konuya daha
değinmek istiyorum. Çok kısa bir süre önce yerel seçim yaptık, mahalli idareler
seçimi gerçekleştirdik. Benim seçim bölgem olan Bilecik ilinde, başta il
belediye başkanlığını kazandık, ilçe belediye başkanlıklarını kazandık. Yapılan
uygulamaların ne kadar yanlış olduğunu kısaca anlatmak istiyorum: Biliyorsunuz,
TYP dediğimiz ödenek talebi yani Toplum Yararına Program, bu, İŞKUR tarafından
çalıştırılan işçilerin yaptığı ödeneklerle ilgili. Bakınız, 11 belediyesi olan
bir ilin milletvekiliyim. AKP’li ilçe belediye başkanlarının TYP’den istediği
yani Toplum Yararına Program’la ilgili istediği işçi sayısı, kontenjan sayısı
anında yerine getirildi, anında, Cumhuriyet Halk Partili olan Bilecik Belediye
Başkanının 130 olan kontenjan sayısı maalesef İŞKUR tarafından onaylanmadı.
Yine, aynı şekilde, Bozüyük Belediye Başkanının…
(Mikrofon otomatik cihaz tarafından kapatıldı) 
BAŞKAN – Teşekkür ediyorum Sayın Tüzün. 
YAŞAR TÜZÜN (Devamla) – …80 tane olan kontenjan sayısı
yerine getirilmedi. Bu konuyu da Türkiye Büyük Millet Meclisinin, Genel Kurulun
dikkatine sunuyor, önümüzdeki maddelerde yine konuşacağımızı ifade ediyorum.
Kanunun bizim istediğimiz ve milletimizin istediği yönüyle kabul edilmesini talep
eder, Genel Kurulu saygıyla selamlarım. (CHP sıralarından alkışlar) 
BAŞKAN – Şahısları adına ilk söz Sayın Faruk
Sarıaslan’ın.
Buyurun. 
FARUK SARIASLAN (Nevşehir) – Sayın Başkan, değerli
milletvekilleri; hepinizi saygıyla selamlıyorum. 
Kadına şiddeti nefretle kınıyorum. AK PARTİ
sıralarından bir milletvekili arkadaşımız “Kadınlar bize emanettir." dedi,
bu lafı da şiddetle kınıyorum. Neşet’in tabiriyle “Kadın insandır, biz de
insanoğluyuz.” diyorum. 
EROL KAVUNCU (Çorum) – Peygamberimiz de “Emanettir.”
diyor, biz de ona inanıyoruz sen inanmasan da.
FARUK SARIASLAN (Devamla) – Sayın Başkan, değerli
milletvekilleri; Türkiye, Fetullahçıların devlet içinde örgütlenmesine izin
verilmesi sonucu birçok kumpas davasıyla karşı karşıya kaldı. Fetullahçıların
içerisinde yer aldığı onlarca olay Türkiye'nin kaderini değiştirdi. Son olarak
da 15 Temmuz darbe girişimiyle yüzlerce vatandaşımız şehit oldu, binlerce
insanımız yaralandı. Bu olaylardan sonra ülkede demokrasi ciddi yaralar aldı.
Türkiye'de herkes örgütün devlet içerisinde nasıl yükseldiğini, güç sahibi
olduğunu biliyor; bu, biliniyor. Üzülerek söylüyorum ki devleti yönetenler
bunlardan ders almamış gözüküyor. Bu terör örgütünden boşalan yerlere başka
tarikat mensupları yerleştiriliyor.
Bir
konuya dikkatinizi çekmek isterim. Daha önce FETÖ terör örgütü içerisinde yer
alan ve deşifre olmamış kişiler başka cemaat ve yapılara sızarak kendilerine
yeni yaşam alanı bulup kripto FETÖ’cüleri oluşturmaya başladı. 17-25 Aralıktan
sonra FETÖ terör örgütüne yönelik tüm bürokraside başlayan temizlik sonucu
farklı tarikatlar devlet içerisinde kadrolaşmaya başladı. Bu gruptan
“Okuyucular” “Yazıcılar” “Menzilciler” gibi tarikat mensuplarının Emniyet
teşkilatı içerisinde örgütlenmeye başladıkları kamuoyu tarafından ve hatta devlet
tarafından biliniyor. FETÖ’den doğan boşluğun Emniyette yapılan tayinlerle
Menzilciler tarafından doldurulduğu, bu grubun gücünü giderek Emniyet
teşkilatında hissettirdiği bilinmekte, bu durum da teşkilat içerisinde
huzursuzluk yaratmaktadır.
İşte,
size bir gazete haberi: “Malum, Türkiye’de Menzil cemaati -ben pek anlamam
cemaatlerden- Adıyaman’daki Semerkand grubu ve Eskişehir’deki Buhara grubundan
oluşuyor. Liderleri farklı olan bu 2 grup, Emniyetteki görevlendirmeler
sonrasında birbiriyle ters düşmeye başladı. Emniyetteki atama ve terfilerde
Semerkand grubunun referanslarına olumlu yanıt verildiği, Buhara grubunun
taleplerinin yerine getirilmediği söylentileri bu teşkilatı yıpratıyor.”
SELAMİ
ALTINOK (Erzurum) – Yok öyle bir şey, yok, yok. Nereden duyuyorsun, nereden
duyuyorsun?
FARUK
SARIASLAN (Devamla) – Buraya gelirsin, cevabını verirsin.
SELAMİ
ALTINOK (Erzurum) – - Gelip oradan da cevabını vereceğim.
FARUK
SARIASLAN (Devamla) – Bu tarikatçı grupların devlet içerisine nasıl
yerleştirildiğine dair kitaplar yazılıyor, kitaplar.
SELAMİ
ALTINOK (Erzurum) – Kim yazıyor o kitapları, kim yazıyor?
FARUK
SARIASLAN (Devamla) – FETÖ terör örgütüne üye olmaktan dolayı yurt dışına çıkış
yasağı konulanlar hâlen bu ülkede dekanlık yapıyor. İçişleri Bakanlığının bütçesi
görüşülürken Sayın Bakan “Bana teşkilatta 1 tarikat mensubu gösterin,
Bakanlıktan istifa ederim.” dediğinde zamanın Adalet Bakanının sözleri aklıma
geldi -şimdi Mecliste pek göremiyorum kendisini- o da diyordu ki: “Benim
Bakanlığımda 1 kişi dahi FETÖ’cü, terör örgütü…” “Terör” değil tabii
“Fetullahçı göremezsiniz.” diyordu. O dönemdeki hâkimlerin yüzde 80’i
Fetullahçı çıktı; Sayın Bakana buradan hatırlatmak isterim.
Değerli
milletvekilleri, bizim sütten ağzımız yandı, bu ülkeyi sevenler olarak söylüyorum,
yoğurdu üfleyerek yememiz lazım. (CHP sıralarından alkışlar) Devleti yöneten
iktidar geçmişte yaşanan acı tecrübelerden hiç ders almamış gözüküyor. Tarikat
liderlerinden talimat alan, aklını tarikat liderine kiraya veren onlarca
Emniyet üst yöneticisinin, bol yıldızlı askerlerin ülkeyi ne hâle getirdiğini
yaşadık, gördük. Hâlâ devlet bu satılık beyinlerden nasıl kurtulacağının
mücadelesini veriyor. Aynı hataları yaparak farklı sonuçlar alamayız. Yapılan
atamalarda devletten yana taraf olan, emir ve talimatları devletten alan,
Atatürk ilkelerine bağlı teşkilat mensuplarından olunması dikkatlice
incelenmeli. Bu bir zorunluluk hâline gelmiştir. 
“Hata
yaptım, halkımdan ve Allah’tan af diliyorum.” “Kabul ediyorum, ahmaklık yaptım
yeniden.” dememek için, Emniyet teşkilatı gibi silahı ve üniforması olan
devletin en önemli kurumlarından birisinde yapılan görevlendirmelerin cemaat,
tarikat gibi grupların referansıyla değil kurumsal liyakat ve kıdeme göre
yapılması, kurumun güçlenmesi, saygınlığının artması açısından da ülkenin
geleceği ve demokrasinin güçlenmesi açısından da faydalı olacaktır. 
Cumhuriyet
Halk Partili rahmetli Kamer Genç, FETÖ terör örgütünün devletin içerisine nasıl
sızdığını, ülkenin başına nasıl bela olacağını Meclis kürsüsünden, bu kürsüden
söylediğinde AK PARTİ sıralarından üstüne nasıl yüründüğü hafızalardan
silinmemiştir. Yapılan eleştirileri dinlemek, onlardan faydalanmak yerine “Her
şeyin en iyisini ben bilirim.” anlayışının ülkeyi ne tür felaketlere
götürdüğünü yaşayarak gördük, görüyoruz. Çok yakın bir geçmişte orduyu,
yargıyı, polisi, eğitim kurumlarını ele geçiren tarikat görünümlü,
emperyalizmin taşeronu bir hain örgütün nasıl Türkiye’nin bağımsızlığını ve
demokrasisini yok etmeyi denediğini hep birlikte gördük, yaşadık. Üstelik, bizim
gibi düşünenlerin yıllardır bu örgütün ihanet potansiyeline dikkat çekmesine
rağmen, ülkeyi yönetenlerin yönlendirdiği geniş kitleler, altını çizerek bir
daha söylüyorum, ülkeyi yönetenlerin yönlendirdiği geniş kitleler ihanet
girişimi öncesine kadar bu örgütü kamusal kaynakları da kullanarak destekleyip
büyütmüşlerdir. 
Bugün
acıyla ve ızdırabla görmekteyiz ki, bırakınız tarihi, dün yaşananlardan ders
çıkarmayan yönetim anlayışı bu kez başka tarikat oluşumlarının devleti
parsellemesine, tıpkı yakın geçmişte FETÖ terör örgütüne yaptıkları gibi destek
vererek ya da zımni oranda destek vererek seyretmektedirler. Peki, bunu
yaparken bugünlerde beslenip büyütülen tarikat oluşumlarının, yarın bu tür
yapıları allayıp pullamaya pek hevesli emperyalist odaklarca kullanılmayacağını
nasıl garanti ediyorsunuz? Üzerinde yaşadığımız birçok millet ve medeniyete
mezarlık eden bu topraklar, ancak güçlü olduğumuz takdirde vatanımız olmaya
devam edecektir. Bu coğrafyada zayıf düşmek, yok düşmekle eş anlamlıdır. Bu
nedenle güçlü olmak ve güçlü kalmak zorundayız. Güçlü olmak için de
gençlerimizi ve geleceğimizi, sömürü odaklı tarikatlarda değil, bilim ve fen
kaidelerinin geçerli olduğu kurumlarda yetiştirmeliyiz, sanat alanında
yükseltmeliyiz. Bunun için de her türlü particilik mülahazalarından aşarak,
arınarak tarikatlardan siyasi rant devşirme âcizliğinden sıyrılıp cumhuriyetin
kuruluş değerlerine ve özellikle laiklik ilkesine sımsıkı sarılmalıyız. Bu,
siyasetçiler başta olmak üzere Türkiye’de yaşayan hepimizin, aydınlarımızın,
bütün siyasi partilerin sorumluluğudur. 
Değerli
milletvekilleri, sözlerime Ali Şeriati’nin şu sözleriyle son vermek istiyorum:
“Din kendi alanında muteber bir kurumdur. Siyaset de kendi alanında muteber bir
kurumdur. Ancak din ile siyaset iç içe geçtiğinde ortaya dünyanın en etkili
zehri çıkar.” 
Bu
zehirden kurtulmak için bu Mecliste hepimizin dikkatli olması gerekir diyorum,
hepinize saygılar sunuyorum, teşekkür ediyorum. (CHP sıralarından alkışlar) 
BAŞKAN
– Şahsı adına ikinci söz, Sayın Kemal Çelik’e aittir.
Buyurun.
(AK PARTİ sıralarından alkışlar) 
KEMAL
ÇELİK (Antalya) – Sayın Başkan, değerli milletvekili arkadaşlarım; 375 Sayılı
Kanun Hükmünde Kararnamede Değişiklik Yapılmasına Dair Kanun Teklifi ve Türk
Vatandaşlığı Kanununda Değişiklik Yapılması Hakkında Kanun Teklifi hakkında
şahsım adına söz almış bulunuyorum. 
6755
sayılı Olağanüstü Hal Kapsamında Alınması Gereken Tedbirler ile Bazı Kurum ve
Kuruluşlara Dair Düzenleme Yapılması Hakkında Kanun Hükmünde Kararnamenin
Değiştirilerek Kabul Edilmesine Dair Kanunla, Jandarma Genel Komutanlığı ve
Sahil Güvenlik Komutanlığı Türk Silahlı Kuvvetleri kadro ve teşkilat yapısından
çıkarılarak silahlı genel kolluk kuvveti statüsü kazanmıştır. Bu değişiklikle
doğrudan ve her yönüyle İçişleri Bakanlığının bağlı kuruluşu hâline gelen
Jandarma Genel Komutanlığı ve Sahil Güvenlik Komutanlığının, Genelkurmay
Başkanlığı ve Türk Silahlı Kuvvetleriyle seferberlik ve savaş hâli dışında
herhangi bir bağı kalmamıştır. Yani, 926 sayılı Türk Silahlı Kuvvetleri
Personel Kanunu’na tabi Silahlı Kuvvetler artık, bundan sonra İçişleri
Bakanlığına bağlanmış, İçişleri Bakanlığının kanunları çerçevesinde
yürütülecektir.
Ayrıca,
Emniyet Genel Müdürlüğümüze teknik bazı haklar getirilmiş. Güzel bir çalışma
yapmış arkadaşlarımız. Emniyet Genel Müdürlüğümüz açısından önemli bir
gelişmedir.
Yine,
Göç İdaresi, tabii, ülkemiz açısından çok önemlidir. Yeni bir göç yönetimine
sahip bir ülkeyiz artık ve bu konuda da ciddi çalışmalar yapılmıştır.
Değerli
arkadaşlarım, Türkiye, küresel düzeyde politika yürüten bir ülkedir yani hem
bölgesel hem küresel düzeyde politika yürüten bir ülkedir. Bu coğrafi ve
stratejik konumunun gereği de böyledir. Yani Türkiye artık “Yurtta sulh,
cihanda sulh” ilkesi çerçevesinde barışı sağlamak, huzuru temin etmekle görevlidir.
Onun için, Türkiye’de İçişleri Bakanlığı daima önemlidir. Eğer bir ülkede huzur
ve güvenlik yoksa devlete itimat, devlete güvenilirlik yoktur ve o ülkenin
gerçekten ciddi sıkıntıları vardır. Bu nedenle, İçişleri Bakanlığı da stratejik
akıl ve stratejik plan doğrultusunda çalışmalarını yürütmektedir.
Değerli
arkadaşlarım, terörle mücadeleye baktığımız zaman, İçişleri Bakanlığının
gerçekten çok başarılı bir noktaya geldiğini görüyoruz. Şimdi, hep geçmişi
düşündüğümüz zaman, terör örgütlerinin nasıl oyuncağı hâline geldiğimizi hiç
unutmayalım. Yani aynı ortak akıldan emir alan terör örgütlerinin sırayla,
Türkiye’yi nasıl kan gölüne çevirdiklerini, kitlesel eylem yaptıklarını hiçbir
zaman unutmayalım. PKK ve DEAŞ terörlerini unutmayalım. Tabii ki bunlardan önce
de terör örgütü FETÖ gerçeğini anlatalım.
Şu
anda, gerçekten, İçişleri Bakanlığı ve AK PARTİ iktidarları sayesinde, FETÖ’yle
mücadelede Emniyet teşkilatımız FETÖ’den arındırılmıştır. FETÖ’den arındırılmış
Emniyet teşkilatımızın kaydettiği başarı ortadadır. Bugün Türkiye’de huzur ve
güven hâkimdir. 
Şimdi,
kısaca bir iki örnek vereyim. Şimdi, burada, bakıyorsunuz, bir kısım
arkadaşımız PKK’yı lanetlemiyor, bir kısmı da DEAŞ’ı; böyle durumlar var.
Hâlbuki PKK da DEAŞ da FETÖ de ortak akılla hareket eden bir terör örgütüdür. 
Şunları
unutmayalım: 17 Şubat 2016’da Merasim Sokak’taki PKK terörünü, eylemini; 13
Mart 2016’da Kızılay’daki PKK eylemini, kitlesel eylemi; 12 Mayıs 2016’da
Diyarbakır’ın Sur ilçesinin Dürümlü mezrasındaki katliamı, PKK katliamını; 10
Aralık 2016’da Beşiktaş’taki PKK katliamını; 17 Aralık 2016’da Kayseri’deki PKK
katliamını; bunları hiç unutmayalım. Tabii, bir şeyi daha unutmayalım, DEAŞ’ın
saldırılarını da unutmayalım. 11 Mayıs 2013’te Reyhanlı’da başladı DEAŞ’ın
saldırısı. Nereye saldırıyor? Türkiye’ye. PKK nereye saldırıyor? Türkiye’ye
saldırıyor, bizim insanlarımızı hedef alıyor, Türk kökenli, Kürt kökenli, Arap
kökenli vatandaşlarımızı hedef alıyor. 20 Temmuz 2015’te Şanlıurfa Suruç’taki
DEAŞ eylemini hiç unutmayalım. Bakın, hep 2015’ten, 2016’dan bahsediyorum. 12
Ocak 2016’da Sultanahmet’teki Alman turistlere yönelik eylemi unutmayalım. 19
Mart 2016’da İstanbul İstiklal Caddesi’ndeki İsraillilere yönelik eylemi
unutmayalım. Haziran 2016’da Atatürk Havalimanı’ndaki eylemi unutmayalım. Yani
kısaca geldiğimiz nokta nedir? Ortak emirle hareket eden FETÖ, DEAŞ ve PKK/PYD
eylemleri vardır. İşte İçişleri Bakanlığı ve özellikle bu son dönemlerde, 15
Temmuzdan sonra, İçişleri Bakanlığımızı gerçekten tebrik etmemiz lazım,
şahsında Sayın Süleyman Soylu’ya teşekkür etmemiz lazım, şükran borcumuz var.
Şimdi,
terörle mücadelede önce yurt içinde huzuru sağladık, yurt içinde terörü
bitirdik, Allah’a şükürler olsun ki. Bölge halkı, Kürt halkı gerçekten,
İçişleri Bakanlığının, FETÖ’den arındırılmış İçişleri Bakanlığı teşkilatlarının
yani Emniyet Genel Müdürlüğünün, Jandarma Genel Komutanlığının ve Sahil
Güvenlik Komutanlığının fedakâr çalışmasını unutmasın. FETÖ’den arındırılmış
diyorum, biraz önce arkadaşımız hep bu teşkilatları burayla özdeşleştirdi.
Evet, geçmişte şu olmuş, bu olmuş ama şu anda FETÖ’den arındırılmış bir
teşkilat var ve Türkiye’de huzur ve güveni sağladı; Kürt halkı da Türk halkı da
Arap kökenli vatandaşlarımız da minnettardır.
Değerli
arkadaşlarım, şunu da unutmayalım: Tabii, terörle mücadelede terörün kaynağına
inmediğiniz sürece başarılı olamazsınız, bu mümkün değildir. Uyuşturucuyla
mücadelede de bizim güvenlik kuvvetlerimiz son derece başarılı olmuştur.
PKK’nın en önemli gelir kaynağı olan uyuşturucuyla mücadelede de çok önemli
mesafeler aldık. Örneğin, Afrin; Afrin’i unutmayın. Afrin’le ilgili bazı yanlış
şeyler söylüyorlar ama Afrin, PKK’nın uyuşturucu atölyelerinin bulunduğu bir
yerdi; en büyük gelir kaynağını, uyuşturucuları, hapları imal ettikleri, Orta
Doğu’ya ve Avrupa’ya sundukları yerdi ama şimdi, Allah’a şükürler olsun ki,
terörü kaynağında kurutma stratejimiz sayesinde, bugün sınırımızın güneyinde de
huzur ve güven vardır. Yani bunu hiçbir zaman unutmamamız lazım. Türk halkı,
gerçekten güvenlik kuvvetlerimizle övünebiliriz.
Tabii
ki özellikle bölgedeki Türkler, Kürtler ve Araplar bizim akrabalarımızdır ve
onlar için bu mücadeleyi veriyoruz, şehitlerimiz onlar için vardır. Biz her
zaman Kürtlerin yanındayız, Türklerin yanındayız, Türkmenlerin yanındayız,
oradaki Arap kökenli insanların yanındayız. Türkiye bir bölgesel güçtür,
Türkiye bir küresel güçtür; bu böyle biline. Biz bir küresel gücüz artık. Bir
baro yetkilimizin söylediği gibi, Türkiye, artık, küresel bir güç olmaya
alışmalıdır, biz küresel bir gücüz. Bunu bazıları beğenmeyebilir ama biz bir
küresel gücüz, bunu görmek lazım. Artık, terör örgütlerinin arkasındaki güçler
de yavaş yavaş çekilmeye başladı, bunu da görmemiz lazım. Çekilecekler çünkü
yanlış içerisindeler. Yanlış yönlendirmeler, yanlış stratejilerin devri
kapanmıştır; artık, bundan sonra, Türkiye, bir küresel güç olarak, bir bölgesel
güç olarak ne gerekiyorsa yapacaktır çünkü güçlü bir Silahlı Kuvvetleri vardır,
millî ve yerli silahları vardır çünkü güçlü bir iç güvenlik teşkilatı vardır,
jandarması vardır, polisi vardır ve FETÖ’den arındırılmıştır. (AK PARTİ
sıralarından alkışlar) 
Değerli
arkadaşlarım, bu kanun teklifiyle Emniyet teşkilatımız için gerçekten çok güzel
düzenlemeler yapılıyor. Onun için biz minnettarız. Gerçekten, Göç İdaresiyle
ilgili düzenlemelerimiz var, özlük haklarıyla ilgili düzenlemelerimiz var, Türk
vatandaşlığından çıkan anne ve babalarla ilgili düzenlemeler var,
ihracatçılarımızın rekabet gücünü artırmak için pasaportlarla ilgili
düzenlemeler var, derneklerle ilgili düzenlemeler var -ki bunlar Avrupa Birliği
ülkelerinde uygulanan sistemdir- gazi ve şehit gibi kutsiyetlerimizin de dernek
isimlerinde kullanılmamasıyla ilgili düzenlemeler var. 
Tabii,
çok önemsediğim bir düzenleme daha var, o da şudur: Radyo ve televizyonlarda,
ayda en az doksan dakika süreyle yapılan uyarıcı ve eğitici mahiyetteki
yayınlar arasına uyuşturucu ve zararlı alışkanlıklarla mücadele, trafik, yol ve
yolcu güvenliği, suçun önlenmesi, afet yönetimi, nüfus hizmetleri, göç yönetimi
ve düzensiz göçle mücadele gibi konular eklenerek bu kapsamdaki mücadelelerin
güçlendirilmesi amaçlanmaktadır. Buna çok önem verdiğimizi ifade ediyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen. 
Buyurun.

KEMAL
ÇELİK (Devamla) – Kısacası güvenlik kuvvetlerimizin başarısına ve bazı
dengesizliklerin giderilmesine katkıda bulunacak, güvenlik kuvvetlerimizin
başarısını sürdürmesine, Jandarma Genel ve Sahil Güvenlik Komutanlıklarının tam
bir iç güvenlik teşkilatı olmalarına yol açacak bu düzenlemenin hayırlı ve
uğurlu olmasını diliyorum ve Genel Kurulu saygıyla selamlıyorum. (AK PARTİ
sıralarından alkışlar)
BAŞKAN
– Teklifin tümü üzerinde soru yok. 
Teklifin
tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler… Kabul etmeyenler... Kabul
edilmiştir. 
Şimdi
birinci bölümün görüşmelerine başlıyoruz. Birinci bölüm 1 ila 28’inci maddeleri
kapsamaktadır. 
Birinci
bölüm üzerinde ilk söz, İYİ PARTİ Grubu adına Sayın Aytun Çıray’ın. 
Buyurun
Sayın Çıray. (İYİ PARTİ sıralarından alkışlar)
İYİ
PARTİ GRUBU ADINA AYTUN ÇIRAY (İzmir) – Sayın Başkan, değerli milletvekilleri;
bir kez daha bir torba kanun düzenlemesiyle karşı karşıyayız. Bu seferki torba
kanunun özelliği büyük ölçüde İçişleri ve Emniyet mevzuatında bir dizi teknik
düzenlemeyi içermesi. Bu düzenlemelerin önemli bir bölümü, ilgili kurumların
daha etkin ve etkili işleyişini sağlamayı hedefleyen terfilere,
ödüllendirmelere ve yaptırımlara dair düzeltmeler ve netleştirmeler izlenimi
veriyor. Bu açıdan, ilk bakışta çok keskin bir eleştirinin konusu değildir.
Ancak her torba kanunda olduğu gibi araya serpiştirilen birtakım maddelerin de
olduğunu ifade etmeliyiz. Bu konuda dikkatinizi çekmek isterim, özellikle
iktidar partisinin. 22’nci ve 32’nci maddeler Sahil Güvenlik ve Jandarmaya ait
sosyal tesislerin ve kantinlerin, diğer merkezlerin ihalesiz kiraya
verilmelerine imkân tanıyor. Bunun ortadan kaldırılması lazım.
Değerli
milletvekilleri, artık 18’inci yılına girmek üzere olan Adalet ve Kalkınma
Partisi iktidarlarının alametifarikası, bitmez tükenmez bir rant ihtirasıdır.
Rövanşist bir ideolojik fanatizmle, sözüm ona, meşrulaştırılmaya çalışılan bu
bitmez tükenmez ihtiras, maalesef, Türk milletinin doksan altı yılda büyük
fedakârlıklarla ortaya çıkardığı bütün varlıkları âdeta tamamen bitirdi. Elde
avuçta yenecek, tüketilecek fazla bir şey kalmadı. Nesnesi kalmayan hırslarsa
çok tehlikelidir, hem mukadder sonu hem de milletin uyanışını hızlandırır.
Dolayısıyla, sarayda somutlaşan AKP iktidarı son bulup bu yüce çatı, 21’inci
yüzyılın koşullarında Türkiye Cumhuriyeti’ni var eden o kurumsal anlamı ve
fonksiyonları içinde yeniden rejimin merkezine yerleştiğinde, şüphesiz,
kaybedilen varlıkların hesabı sorulacaktır.
Değerli
milletvekilleri, milletimiz, uğratıldığı ekonomik, sosyal ve siyasi kayıpların
muazzam bir boyutunu işte o zaman görecektir. Geride bıraktığı on yıllarda
geleceğin medeni dünyasından on yıllarca geride kaldığını, âdeta kasıtlı ve
bilinçli olarak geriye düşürüldüğünü üzüntü ve kederle karışık kolektif bir
uyanışla kavrayacaktır. Bu idrak ve kavrayış şüphesiz, tarihimizin en keskin
sorgulama ve öz hesaplaşmasını birlikte getirecektir. Bir millet, “Aldatıldım.”
“Kandırıldım.” yalanlarıyla aldatılıp kandırılarak yönetmeyi bir marifet sayıp
kötü bir alışkanlık hâline getirenlerden elinden alınmış müreffeh geleceğin
hesabını mutlaka soracaktır çünkü “insan” dediğimiz varlığın tabiatı böyledir,
fatura er geç önüne konulur, gerekli ödemenin hem de faiziyle yapılması mutlaka
istenir.
Değerli
milletvekilleri, hemen belirtmeliyim ki tarihte ahlaki ve siyasi olarak hakkını
istemek çok doğru ve gerçek bir taleptir. Dolayısıyla son noktası konulduğunda
aşağı yukarı yirmi yılı bulmuş olacak olan iktidar ve unsurları, kendileri için
çok yakıcı olabilecek bu sosyal, siyasi, kolektif talebi ortaya çıkaran
gerekçelerle birlikte anlatacaktır.
Değerli
arkadaşlar, nedir yüzleşmeniz gereken gerçekler? Bakın, sarayda somutlaşan AKP
iktidarları, rahmetli Bülent Ecevit Başbakanlığındaki üçlü koalisyon
hükûmetinden, 57’nci Hükûmetten uçuşa geçmeye hazır, bütün yapısal tedbirlerin
alındığı bir ekonomi devralmıştır, Türkiye devralmıştır. Kendisi başlı başına
bir proje olan Adalet ve Kalkınma Partisi iktidarları ilk beş yılında ekonomik
bakımdan uçuşa geçmiş bu Türkiye'nin imkânlarından akıllıca istifade
etmişlerdir, başarıyı da kitlesel ve kesintisiz bir propagandayla kendisine mal
etmeyi çok iyi becermiştir. Gelişmiş ekonomilerin özellikle 2008 ve 2010
yılları içinde düştükleri krizden modern tarihteki en büyük parasal genişleme
politikalarıyla çıkmak istemeleri Türkiye’de hiçbir cumhuriyet hükûmetine nasip
olmamış ucuz para bolluğunu getirmiştir. Böylece, Türk milleti bir zenginleşme
duygusu yaşamış, Türk lirasının değerini dolara eşitlemenin eşiğine gelmiştir.
Bu, aslında Adalet ve Kalkınma Partisi iktidarları için büyük bir fırsattı
ancak ideolojik rövanşizmle bütünleşmiş bir dar grup çıkarcılığı bu fırsatları
heba etmekle kalmayıp tarihimizin en korkunç krizinin yollarının döşenmesine
yol açtı. Daha fecisi, bir milletin geleceğinden yani gençlerinden onların
geleceklerini aldı; onların hayallerini, rüyalarını, ideallerini, mutluluk
arayışlarını, geleceksizlik kâbusuyla sarmalayıp korku duvarlarıyla kuşattı.
Yirmi yıl önce, AKP iktidarları başladığında Türkiye gençlerine umut vadeden
bir ülkeydi, demografik kompozisyonumuz bize doğal bir sıçrama için büyük imkân
sunuyordu ama şimdi hâlimize bakın. 
Sayın
Cumhurbaşkanı muhalefetin “Bin Türk lirasının altında emekli maaşı alanlar
var.” eleştirisine “Yalan söylüyorlar, bin liranın altında emekli maaşı alan
kimse yok.” diye cevap verdi. Velev ki öyle olsun, 100 binlerce emeklimiz bin
liranın altında değil, bin lira emekli maaşı alıyor olsunlar, şimdi, Adalet ve
Kalkınma Partisi iktidarları bundan gurur mu duyacaklar? 
Bugün
TÜRK-İŞ açlık sınırını ve yoksulluk sınırını açıkladı, her ay yaptığı gibi.
TÜRK-İŞ’in yaptığı açıklamaya göre, açlık sınırı 2.103 lira, yoksulluk
sınırıysa 6.850 lira. Şimdi, önümüzdeki günlerde Asgari Ücret Tespit Komisyonu
toplanacak ve asgari ücreti tekrar tespit edecek. Türkiye'nin asıl gündemi işte
bu, geçim ve asgari ücret. Bakınız, eğer TÜRK-İŞ’in tespit ettiği bu
parametreleri ele alacak olursak, 2.103 lira açlık sınırıysa ve 6.850 lira
yoksulluk sınırıysa, hadi diyelim yoksulluk sınırının yarısını verin, 3.425
lira verin; hadi o da olmadı, 3 bin lira verin. Eğer Türkiye'de asgari ücret 3
bin liranın altında olursa bu insanları yine açlığa mahkûm edeceksiniz. Millet
hakkını aramalı. Bu para nereden bulunacak diye kimse sormamalı. Bu paranın
kaynakları belli. Bu bütçede 10,5 milyar lira -eski parayla 10,5 katrilyon
lira- şehir hastaneleri, paralı otoyollar ve paralı köprüler için para kondu.
Alırsınız onlardan, 5 müteahhitten, verirsiniz işçiye. Bunu yapamıyorsanız da
işçinin ve emekçinin karşısına çıkacak gücü kendinizde bulamazsınız.
Değerli
arkadaşlar, Türk milletinin maruz bırakıldığı geleceksizlik ufkunu ortadan
kaldırmak, inşallah, bizim işimiz olacaktır. Refah ışığıyla aydınlatılacak,
somut gerçeklerin ortaya konduğu, somut projelerin ortaya konduğu bir Türkiye
idealimiz var. Bunu nasıl yapacağız? Her şeyden önce milletimizin aklını sahte
suni gündem yapılandırmalarıyla bulandırmak isteyen iktidar odaklarının,
yandaşlarının oyununa gelmeyeceğiz. “Kaynak” deyince onun bunun kaynağını
değil, milletin geçiminin kaynağını soracağız. Onun üzerine tartışacağız. 
Değerli
arkadaşlar, aslında tümüyle milletin cebinden ödettikleri 2 köprü, 1 tünel ile
şehir hastanelerinin, esasen Osmanlı’yı ekonomik olarak batıran
kapitülasyonların bugünkü versiyonları olduğunu söylemeliyiz. Edirne’den
Hakkâri’ye, Kars’tan Muğla’ya kadar karış karış bunları anlatacağız.
Dolayısıyla rayından çıkarılmış olan hem dış politikayı hem de ekonomiyi tekrar
rayına getirmek için elimizden ne geliyorsa yapacağız. Milletimizin kendi
geleceğinin ve refah umutlarının karartılmasına izin vermeyeceğiz. 
Hepinize
saygılarımı sunarım. (İYİ PARTİ sıralarından alkışlar) 
BAŞKAN
– Milliyetçi Hareket Partisi Grubu adına Sayın Ümit Yılmaz, buyurun. (MHP
sıralarından alkışlar) 
MHP
GRUBU ADINA ÜMİT YILMAZ (Düzce) – Sayın Başkan, değerli milletvekilleri; Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi’nin birinci kısmı üzerine söz almış bulunmaktayım, Genel Kurulu
saygıyla selamlıyorum.
Emniyet
Teşkilatı Kanunu, Jandarma Teşkilat Kanunu, Sahil Güvenlik Komutanlığı Kanunu,
Yabancılar ve Uluslararası Koruma Kanunu başta olmak üzere birçok kanunda
değişiklik öneren bu kanun teklifiyle, İçişleri Bakanlığına bağlı birçok kurum
ve kuruluşu doğrudan ilgilendiren değişikliklere gidilmektedir. 
Cumhurbaşkanlığı
hükûmet sistemine geçişin yanı sıra 2016 yılında İçişleri Bakanlığına
devredilen Jandarma ve Sahil Güvenlik Komutanlığının uyumu açısından ilgili
kanunlarda değişiklik ihtiyacı olduğu açıktır. Getirilen kanun teklifiyle
İçişleri Bakanlığına bağlı teşkilatlar arasında uyum sağlamak hedeflenmiş olsa
da bu konuda yeterince mesafe alınamamıştır. Özellikle İçişleri Bakanlığı gibi
ülkemizdeki tüm vatandaşların yanı sıra 5 milyon 74 bin sığınmacıyı doğrudan
ilgilendiren ve terörle mücadele konusunda en önemli bakanlıklardan biri olan
İçişleri Bakanlığının kurumları ve personeli arasında çalışma barışının
sağlanması çok önemlidir. Çalışma barışının sağlanabilmesinin en önemli
şartıysa “eşit işe eşit ücret” ve “eşit sosyal haklar”dan geçmektedir.
Bu
açıdan bakılınca, getirilen teklifte, AK PARTİ ve Milliyetçi Hareket Partisinin
seçim programlarında bulunan ve Emniyet teşkilatının dört gözle beklediği 3600
ek gösterge hakkı yoktur. 3600 ek gösterge problemi sadece Emniyet teşkilatının
değil, Bakanlığa bağlı çalışan müdürler, şube müdürleri, mahallî idarelerin
daire başkanları ve uzman çavuşları da yakından ilgilendirmektedir. 
Milliyetçi
Hareket Partisi olarak verdiğimiz kanun teklifinde ek göstergeler tüm hizmet
sınıfları için makam sırasına göre yeniden belirlenmiştir. Dileğimiz bu
düzenlemenin gündeme alınarak bir an önce yasalaşmasıdır. Sayın İbrahim Kalın
ve Ömer Çelik’in bu konuda çalışma yapması oldukça umutkârdır. 
Değerli
milletvekilleri, hain terör örgütü FETÖ’nün ele geçirmeye çalıştığı kurumların
başında gelen Emniyet teşkilatından, 15 Temmuz tarihinden bugüne 31 bin kişiye
yakın personel ihraç edilmiştir. Bakanlığa bağlı diğer teşkilatlardan ihraç
edilenlerle beraber bu sayı 39 bin kişiye ulaşmıştır. 
Bu
teklifle Emniyet teşkilatında görevli müdür ve amirlerin görev süreleri
uzatılarak yetişmiş personel kaybının önüne geçilmeye çalışılmıştır. İhraç
edilen personel sayısı göz önünde bulundurulduğunda, hizmetlerin aksamaması
için bu, doğru bir yaklaşımdır. Ayrıca, Polis Akademisinden mezun amirler ile
memurluktan amirliğe geçen üniversite mezunu amirlerin (A) grubu amir sayılması
doğru, ancak eksik bir uygulamadır. Zira, teşkilatın içinde yetişen, teşkilat
işleyişini iyi bilen ve uzun süren eğitimler almış, sınavları başarıyla
tamamlamış amirlerin geçmiş yıllarda rütbe terfilerinde uygulanan altı yıl
süresi geriye dönük mağduriyete sebep olmaktadır. Burada yapılması gereken, en
azından 27/3/2015 tarihinde çıkan kanunun başlangıç olarak algılanması ve
mağduriyetlerin asgariye indirilmesine yardımcı olunmasıdır. Başpolis ve
kıdemli başpolis memurlarıyla ilgili yapılan düzenlemeyle, sınavlarda başarılı
olanların 45 olan yaş sınırının kaldırılması doğru bir uygulamadır. 15
Temmuzdan sonra yaşanan sıkıntılar sonucunda kapatılan Polis Akademisinin önemi
gün geçtikçe teşkilat içinde daha fazla hissedilmektedir. Akademiye genç yaşta
kayıt olup dört yıl eğitim alarak mezun olan personel, sizler de takdir
edersiniz ki teşkilat bilinci oturmuş olarak mezun olacaktır. Bu personel, polisliği
bir iş olarak değil, bir meslek mensubu olarak görecek ve aidiyetini orada
hissedecektir. Emniyet teşkilatının gelecekte nitelikli personel açısından
sıkıntı yaşamaması için, geçmişte yapılan hatalardan ders alınarak yeni
yapılacak düzenlemelerle polis akademisinin tekrar açılması gerekmektedir. 
Ayrıca,
son yıllarda ülkemiz coğrafyasında bulunan ülkelerde yaşanan iç karışıklıklar
neticesinde maruz kaldığımız düzenli-düzensiz göç ve geçici koruma statüsü,
Yabancılar ve Uluslararası Koruma Kanunu’nda düzenlemeleri de gerekli
kılmaktadır. Bu gelişmelerin yanı sıra ülkemizin başarıyla tamamladığı Fırat
Kalkanı, Zeytin Dalı ve son olarak Barış Pınarı Harekâtı’yla güvenli hâle
getirilen bölgelere geri dönüşlerin sağlanması ve teşvik edilmesine yönelik
düzenlemeler bir an önce yapılmalıdır. Sadece ülkemizin değil bütün dünyanın
problemi hâline gelmeye başlayan yeni göç dalgalarına karşı uluslararası göç
hukukuna uygun kanun ve uygulamaların derhâl çıkarılması gerektiği ortadadır.
Ülkemiz
sadece Suriye’den gelen göçle karşı karşıya değildir. Afganistan başta olmak
üzere, Bangladeş, Pakistan, Endonezya’dan ciddi bir göç dalgasına maruz
kalmaktadır. Şu ana kadar 3 milyon 680 bini Suriyeli olmak üzere ülkemizde
kayıtlı göçmen sayısı 5 milyon 74 bine ulaşmıştır. Bu rakam bile ülkemizin
kabul edebilirlik kapasitesini katbekat aşmışken İdlib bölgesi veya Suriye’nin
diğer bölgelerinden gelebilecek bir göç dalgasına katlanabilmemiz mümkün
değildir. Ülkemizde yaşanan bu son gelişmeler neticesinde göç problemi millî güvenlik
problemi hâline gelmeye başlamıştır. Ülkemizde bulunan göçmenlerin statüleri ne
olursa olsun insanca yaşayabilecekleri şartlar sağlandıktan sonra ülkelerine
geri dönmeleri için yapılacak tüm düzenlemeleri desteklemeye devam edeceğimizin
bilinmesini istiyorum.
Jandarma
ve Sahil Güvenlik teşkilatında yapılan düzenlemelerle genelde İçişleri
Bakanlığına uyum gözetilmiştir. Bunların yanı sıra disiplin, ödül ve madalya,
mecburi hizmet, izin gibi teknik konularda düzenleme yapılmıştır. Ancak burada
yapılan tekliflerde de eksiklikler tespit edilmiştir. Özellikle uzman
jandarmalarla ilgili hak mahrumiyetinde herhangi bir iyileştirme söz konusu
değildir.
Jandarma
ve Sahil Güvenlik Komutanlığına bağlı gazino, sosyal tesis, yerel ve kış eğitim
merkezleri, kantinler gibi yerlerin tamamı veya bir kısmının kiraya verilmesi
konusunda getirilen teklifteki gerekçe olarak sunulan personel eksikliği doğru
bir tespittir. Askeralma Kanunu’nda yapılan değişiklik sonucu kısalan askerlik
süreleri gerçekten personelde eksikliğe sebep olmuş olabilir. Ancak, burada
yapılan düzenlemede “tamamı” kısmının tekliften çıkarılarak “bir kısmı” olarak
kalması kamuoyunda oluşacak şüphelerin önüne geçecektir. 
Yapılan
kanun teklifinde göze batan bir eksiklik de nüfus müdürlüklerinin statüleriyle
alakalıdır. Son yıllarda iş yükü artan müdürlükler, hak ettiği konuma bir türlü
getirilememiştir. Yapılan kimlik kartı değişimlerinin yanı sıra ehliyet,
pasaport gibi iş yükünü artıran işlemlerin ve kişiler hakkında alınan bazı
mahkeme kararlarının nüfus müdürlüklerince sisteme işlenmesi hem iş yükünü hem
de sorumluluğu artırmaktadır. Artan bu iş yükü ve sorumluluğa karşı il nüfus
müdürlerinin makam cetvelinin alt kısmında bulunması düzeltme yapılması gereken
bir konudur. Bu eksikliğin düzeltilmesi için Milliyetçi Hareket Partisi olarak
verdiğimiz teklifin gündeme alınıp yasalaşmasını bekliyoruz.
Değerli
milletvekilleri, Dernekler Kanunu’nda yapılması teklif edilen değişikliklerle
dernek başkanlarının ve yönetimlerinin yanı sıra üyelerinin de bir sistematiğe
bağlanarak düzenleme yapılması olumlu bir yaklaşımdır. Geçmişte yaşadığımız
bazı üzüntü verici gelişmeler bu düzenlemenin yapılmasını gerekli kılmıştır.
Dernek üyelik bilgilerinin doğru ve düzenli bir şekilde bildirilmesi ve
dolayısıyla vatandaşlarımızın kendilerine ait üyelik bilgilerini e-devlet
üzerinden sorgulayabilme imkânına sahip olmaları doğru bir yaklaşımdır. Ancak,
burada gösterilen altı aylık süre bir yıla çıkarılarak, özellikle cami
dernekleri gibi yaşlılardan oluşan dernek yönetimlerinin süresinin uzatılması
mağduriyetlerin önüne geçecektir. 
Son
yıllarda özellikle kırsal alanlarda yerleşim bölgelerinin çevresindeki çöp
yığınları herkesi rahatsız etmektedir. Çöp yığınlarını önlemek için belediye
hudutları dışında çöp atan ve dökenlerin kolluk kuvvetleri tarafından para
cezasıyla cezalandırılması doğru bir uygulama olabilir. 
(Mikrofon
otomatik cihaz tarafından kapatıldı) 
BAŞKAN
– Sayın Yılmaz, sözlerinizi toparlayın lütfen.
ÜMİT
YILMAZ (Devamla) – Ancak burada da gözden kaçırılan önemli bir nokta vardır;
köylerimizde çöp konteyneri ya hiç yoktur ya da bir iki tanedir, konteyneri
olan köylere de toplama aracı bazen haftalarca uğramamaktadır. Özellikle bu
eksikliğin giderildikten sonra bu cezai müeyyidenin uygulanması daha doğru bir
yaklaşım olacaktır.
Değerli
milletvekilleri, son dönemde, ülkemizde terör örgütleriyle mücadele konusunda
İçişleri Bakanlığının ve İçişleri Bakanı Sayın Soylu’nun başarıları tüm Türk
milletinin takdirini kazanmıştır. İçişleri Bakanlığımızın ve Sayın
Cumhurbaşkanımızın terörle mücadele konusundaki, terörü kaynağında yok etme,
savunma değil sürekli taarruz, kesintisiz operasyonlarla sürekli alan
hâkimiyeti politikalarını doğru buluyor ve destekliyoruz.
Konuşmama
son vermeden önce, 25 Kasım 1917’de dünyaya gelen, Türk milliyetçiliğinin vücut
bulduğu Milliyetçi Hareket Partisinin ve ülkücü olarak yetişmemize vesile olan
Ülkü Ocaklarının kurucusu merhum Başbuğ’umuz Alparslan Türkeş’in doğum gününü
kutlar, Genel Kurulu saygıyla selamlarım. (MHP sıralarından alkışlar) 
BAŞKAN
– Halkların Demokratik Partisi Grubu adına Sayın Mensur Işık.
Buyurun.
(HDP sıralarından alkışlar) 
HDP
GRUBU ADINA MENSUR IŞIK (Muş) – 144 sıra sayılı Bazı Kanunlarda ve 375 Sayılı
Kanun Hükmünde Kararnamede Değişiklik Yapılmasına Dair Kanun Teklifi’nin birinci
bölümü üzerinde partim adına söz almış bulunmaktayım. Hepinizi sevgiyle
saygıyla selamlıyorum.
Kanun
teklifleri sadece hukuki teknik açısından değil kanun teklifini hazırlayan
iktidarın siyasal yönelimini de ortaya koyması açısından önem taşır. Dönemin
ruhunu oluşturan iktidar politikaları kanun tekliflerine yansır ve bu teklifler
aracılığıyla bağlayıcı karara dönüşür. Bu şekilde hareket eden bir AKP iktidarı
özellikle 7 Haziran 2015 seçimlerinden sonra tam olarak bir otoriter rejim
hâline gelmiştir. 
Değerli
arkadaşlar, sevgili milletvekilleri; AKP’nin otoriterleşmesi, özellikle 7
Haziran seçimi sonrası içerisine girmiş olduğu ve Türkiye’yi içerisine soktuğu
savaş politikası, şiddet politikasıyla beraber 1 Kasım seçimlerine doğru
gidildi. 7 Haziranda iktidardan düşen bir AKP gerçekliği toplumu
kutuplaştırarak, toplumu savaş politikasına, şiddet politikasına dönüştürerek 1
Kasımda tekrardan tek başına iktidar olma hedefiyle hareket etmişti. 
Bilindiği
gibi, değerli arkadaşlar, 7 Haziran sürecinin hemen öncesi, 28 Şubatta aslında
iki yılı aşkın, iki buçuk yıl boyunca devam eden bir çözüm süreci vardı. Bu
çözüm sürecinde yüz yıllık Kürk sorununun çözülmesi hedeflenmişti ama maalesef
AKP 28 Şubatta Dolmabahçe Sarayı’nda ortaya çıkarmış olduğu Dolmabahçe mutabakatındaki
hukukun gereğini, orada ilan edilen 10 maddenin gereğini hiçbir şekilde yerine
getirmedi.
Bilindiği
gibi, arkadaşlar, 28 Şubattan hemen sonraki süreçte AKP Genel Başkanı Sayın
Erdoğan tarafından 28 Şubat bir bütün olarak reddedilmişti yani 28 Şubatta
çözüm sürecinin sonucu itibarıyla herhangi bir deklarasyonun, herhangi bir
mutabakatın olmadığı beyan edilmişti. Oysaki hepimiz şunu çok iyi ve net bir
şekilde bilmekteyiz: Mutabakatın 28 Şubat tarihinde yapılması dahi iki tarafın
konuşması ve görüşmesiyle anlaşılan bir tarihti. Hatırlandığı gibi, 28 Şubat
tarihini İmralı’da Sayın Öcalan kendisiyle görüşmeye gelen devlet heyetine
aktarmıştı. Şunu söyledi, dedi ki: “Biz Dolmabahçe’de 10 maddelik bir
mutabakatı ilan edeceğiz ama bu günün tarihini ben 28 Şubat olarak öneriyorum.”
Gelen heyet de “Bu işi Reise soralım, Reis ne emrederse ona göre hareket
edeceğiz.” demişti değerli arkadaşlar. Belki size biraz tuhaf gelebilir, “Reis”
denilen Sayın Erdoğan’dı. Erdoğan’la bu fikir paylaşıldı ve Sayın Erdoğan’a şu
söylendi, dendi ki: “Öcalan -kendisinin deyimiyle- ‘Bu deklarasyonun 28 Şubatta
-çünkü 28 Şubat 1997 tarihi Türkiye demokrasisi açısından ve darbeler süreci
açısından, tarihî açıdan da önemli bir tarih olduğundan dolayı- yayınlanması
Türkiye demokrasisi açısından önemlidir, bu açıdan 28 Şubat tarihini önerdim.’
dedi.” Sayın Erdoğan da o gün itibarıyla önemli bulmuştu ve bunu kabul etmişti
değerli arkadaşlar. 
Aynı
şekilde, size ben 28 Şubattaki Dolmabahçe mutabakatına dair bir başka
ayrıntıdan bahsetmek istiyorum. Arkadaşlar, 28 Şubatta oturma düzeni dahi
tartışma konusu olmuştu. O dönem devlet adına, daha doğrusu Hükûmet adına
müzakere yürüten Yalçın Akdoğan kendisi ortada olacak şekilde iki tarafın da
sağında ve solunda oturmasını önermişti ama HDP heyeti bu durumu kabul etmedi
ve iki tarafın görüşmesi varsa iki taraf ayrı ayrı, karşı karşıya ya da her bir
tarafın temsilcisinin baş köşede oturmasını önermişti. O dönem yine bu tartışma
konusuydu. Bunu Yalçın Akdoğan ve ekibi Sayın Erdoğan’a iletmişti. Sayın
Erdoğan oturma düzeninin çok önemli olmadığını, Türkiye tarihi açısından çok
önemli süreçlerden geçildiği ve çok önemli konuların konuşulduğu bir dönemde
bunun tartışma konusu olmasının gereksiz olduğunu söyledi ve o duruma müdahale
ederek bu şekilde bir durumdan da haberdar olduğunu ve bunu kabul ettiğini
kendisi ifade etmişti. 
Sayın
milletvekilleri ve Değerli Başkan, bir siyasal partinin ya da bir ülkenin
Cumhurbaşkanının ya da iktidar partisinin Genel Başkanının Kürt meselesi
açısından “Vardır.” demesinin, “Yoktur.” demesinin ya da “Dolmabahçe mutabakatı
oldu.” demesinin ya da öyle bir mutabakatın varlığını inkâr etmesinin bizler
açısından, Türkiye'nin demokrasisi ve hukuk tarihi açısından hiçbir anlamı
yoktur. Kürtlerin tarihi, Kürtlerin varlığıyla beraber sorunları yüz yıldır
vardır ve bu, Türkiye'nin ve bütün halkların başında bir bela olarak devam
etmektedir. Neden bela diyorum? Çünkü ülkeyi yöneten siyasal akıl bunu bir bela
hâline getirmiştir sorunu çözümsüz bırakarak ve sorunun çözümünü şiddette
arayarak değerli arkadaşlar.
Aynı
şekilde, Sayın Erdoğan’ın bu Cumhurbaşkanlığı hükûmet sistemini öve öve
bitiremediği bir iki kelimesine, bir iki cümlesine ve onun bizim açımızdan
yarattığı sonuçlara değinmek istiyorum. Sayın Erdoğan 6 Mayıs 2018 tarihinde
Adalet ve Kalkınma Partisinin İstanbul 6’ncı Olağan İl Kongresi’nde “Bu yeni
sistemde istikrar kalıcı hâle gelecek. Hızlı karar, gecikmeyen icraat ve etkili
yönetimle ekonomik büyüme ivme kazanacak.” demiştir. Değerli arkadaşlar
“Ekonomik büyümenin ivme kazanması.” deyince hakikaten bizim gülesimiz geliyor.

Şimdi,
Türkiye’de aileler artık toplu bir şekilde intihar ediyor değerli arkadaşlar ve
AKP’nin basını, yandaş basın bu siyanürle olan toplu intiharların kökenini,
sebeplerini araştıracaklarına ve buna çözüm arayacaklarına tartıştıkları konu
ne biliyor musunuz arkadaşlar? “İnsanlar veya yurttaşlar siyanüre neden bu
kadar kolay erişim sağlayabiliyorlar?” Yani sorunu gördükleri nokta burası. O
zaman ben şunu sormak isterim: İnsanlar toplu bir şekilde yüksek binalardan
atladıkları zaman AKP’liler ya da AKP medyası neyi tartışacak? Bu yüksek
binalara imar izni vereni ya da ruhsat vereni mi tartışacak? O belediyeyi mi
suçlayacak? Bu kadar komik bir şey olabilir mi değerli arkadaşlar? Sorunun
kökenine inilmediği müddetçe hiçbir şekilde çözüm bulmak da mümkün
olmamaktadır. 
İşte
bu Cumhurbaşkanlığı hükûmet sistemi Türkiye’yi gerçekten de içinden çıkılmaz
bir baskıcı ve faşizan rejim hâline getirmiş bulunmaktadır. Bu faşizan rejim,
2016 yılından itibaren Kürtlere karşı, Kürtlerin belediyelerine karşı,
kurumlarına karşı düşmanlığını had safhaya götürmüş bulunmaktadır. 19 Ağustos
tarihinden itibaren 24 HDP belediyesine kayyum atandı, neden kayyum atandı?
Çünkü Kürtlerin iradesi kabul edilmemekte, Kürtlerin kendi kendilerini idare
etme noktasında henüz bir kabullenme noktasında değiller. 
Peki
hangi belediyelerimize kayyum atandı? Herkesin bildiği gibi Diyarbakır
Büyükşehir Belediyesi, Mardin Büyükşehir Belediyesi, Van Büyükşehir Belediyesi,
Hakkâri, Hakkâri Merkez, Karayazı, Yüksekova, Nusaybin, Erciş, Kayapınar,
Bismil, Kocaköy, Cizre, Saray, Kızıltepe, İpekyolu, Yenişehir, Hazro, İdil,
Savur, Derik, Mazıdağı ve Suruç belediyelerine kayyum atandı. Buralarda yaşayan
toplam 2 milyon 500 bin insanın iradesi gasbedildi, yok sayıldı. Aynı şekilde,
bilindiği gibi 6 belediyemize de YSK’nin -AKP iktidarının daha doğrusu- eliyle
kurulmuş olan kumpasla el konulmuştu. Seçilen belediye başkanımız, kazanan
belediye başkanımız ama maalesef mazbata kendilerine verilmedi ve Türkiye
tarihinde, seçimler tarihinde ilk kez 2’nci seçilene mazbata verilmiş oldu o
gün itibarıyla da değerli arkadaşlar. 
Şimdi,
20 Kasım 2019 tarihi itibarıyla 14 belediye eş başkanımız tutuklandı. Bugün,
biraz önce, saatler önce 3 belediye başkanımız daha buna eklendi değerli
arkadaşlar, 3 belediye başkanımızı daha AKP tutuklattı maalesef. Nereler
bunlar? Ben hemen onların ismini size söyleyeyim: Savur, Mazıdağı ve Derik.
Aynı şekilde 30 belediye meclis üyemiz haksız ve hukuksuz şekilde görevden
uzaklaştırıldı, 2 il genel meclis üyemiz tutuklandı ve Muş’ta 7 il genel meclis
üyemiz de görevden uzaklaştırıldı. 
Peki
arkadaşlar, ben size şunu çok net bir şekilde anlatmak istiyorum: Muş’ta 7 il
genel meclis üyesi neden görevden alındı biliyor musunuz? Çünkü Muş il genel
meclisinde HDP’nin çoğunluğu vardı ve bu çoğunluğa valinin el koyması
gerekiyordu. Çünkü AKP Genel Başkanı Sayın Erdoğan’ın Muş’a gelmesi, AKP’nin
Genel Başkanı olarak yaptığı faaliyetler, AKP’nin Genel Başkanı olarak yerel
seçimde yapmak istediği, daha doğrusu yaptığı mitingin masrafı il genel
meclisinin bütçesinden karşılanmadığı için bunu inat yapıp, bunu intikam
meselesi hâline getirip 7 il genel meclis üyemizi görevden aldı. 
Aynı
şekilde, değerli arkadaşlar, dediğim gibi, 30 belediye meclis üyemiz de
görevinden alınmıştı. Örneğin Tatvan’da, örneğin Bağlar’da. Bunu neden
yaptılar? Aynı şekilde, aynı amaçla. Yani örneğin Bağlar’da YSK eliyle yapılan
bir darbeyle bizim belediye başkanımıza değil de AKP’li belediye başkanına
verilmiş olan bir mazbata, Tatvan’da da AKP’nin kazandığı bir belediye…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen sözlerinizi. 
MENSUR
IŞIK (Devamla) - …belediye meclisinde de HDP’nin çoğunluğu vardı, buna müdahale
etmek gerekiyordu, buna müdahale etti ve hukuksuz bir şekilde halkımızın
iradesine yine müdahale ederek bir gasp rejimini devam ettirdi değerli
arkadaşlar. 
Aslında
benim sözlerim, anlatmak istediklerim çok da Sayın Başkan…
BAŞKAN
– Ama süre yok. 
MENSUR
IŞIK (Devamla) – Süremiz yok, evet. 
Şunu
da izah edeyim ve bitireyim o zaman: Değerli arkadaşlar, Temmuz 2015 tarihinden
itibaren şimdiye kadar 16 bin HDP’li gözaltına alındı. Toplam tutuklu ise 4.904
kişi. Bunlar sadece bizim ulaştığımız sayılar değerli arkadaşlar. Temmuz
2015’ten beri -belirttiğim gibi- 89 il eş başkanımız, 193 HDP ilçe eş başkanı,
1 belde eş başkanımız tutuklandı değerli arkadaşlar. Aynı şekilde, Eş Genel
Başkanlarımız tutuklandı biliyorsunuz, grup başkan vekillerimiz tutuklandı, 16
milletvekilimiz tutuklandı, 7 MYK üyemiz tutuklandı ve 18 parti meclisi üyemiz
tutuklandı, 750’yi aşkın yöneticimiz tutuklandı. 
(Mikrofon
otomatik cihaz tarafından kapatıldı)
MENSUR
IŞIK (Devamla) – Son cümlemi söylüyorum. 
Değerli
arkadaşlar, eğer ki bu baskılar şu Mecliste bulunan herhangi bir partiye
yapılmış olsaydı emin olun ki bırakın o partiyi, partinin tabelasının yerinde
bile yeller eserdi ama biz beslendiğimiz ideoloji, Türkiye’nin geleceğine dair
beslendiğimiz güzel düşüncelerimiz ve umutlarımızdan dolayı halkımızla beraber
bu faşizmi ve tek adam rejimini yeneceğiz ve Türkiye’yi demokrasiyle
buluşturacağız. 
Hepinizi
saygıyla selamlıyorum. (HDP sıralarından alkışlar)
BAŞKAN
– Sayın Akbaşoğlu, buyurun. 
IV.- AÇIKLAMALAR (Devam)
59.- Çankırı Milletvekili Muhammet Emin Akbaşoğlu’nun, Muş Milletvekili
Mensur Işık’ın 144 sıra sayılı Kanun Teklifi’nin birinci bölümü üzerinde HDP
Grubu adına yaptığı konuşmasındaki bazı beyanlarının gerçek dışı olduğuna,
Türkiye Cumhuriyeti devletinin demokratik bir hukuk devleti olduğuna ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Biraz
evvel kürsüde konuşan hatibin gerçek dışı beyanlarına katılmak mümkün değil.
İddialar doğruyu ifade etmemektedir ve gerçeği ifade etmemektedir. 
MENSUR
IŞIK (Muş) – Hangisi Başkan?
MUHAMMET
EMİN AKBAŞOĞLU (Çankırı) – Yani bütün iddialarınız gerçek dışı iddialardır.
Türkiye
Cumhuriyeti devleti bir hukuk devletidir, demokratik bir hukuk devletidir. AK
PARTİ iktidarında da özgürlükleri demokrasi temelinde geliştirmeye ve
genişletmeye ilişkin muazzam reformlar ve yasal düzenlemeler yapılmıştır. Aynı
şekilde, milletimizin huzuru, 82 milyonun kardeşliği, huzur ve güvenliği bizim
esas ortak paydamız olarak her zaman bütün sevk ve idarede, bütün
kanunlaştırmalarda da öncü ilkelerimiz olmuştur. Bu konuda herhangi bir
tereddüt yoktur. 
Bütün
dünyada görülen siyanür, vesaire gibi vakaları başka noktalara bağlamak
gerçekten, hakikaten, intiharın propagandasını burada yapmak doğru değildir. 
(Mikrofon
otomatik cihaz tarafından kapatıldı)
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Bu konuda Türkiye intihar vakalarında da dünya
genelinde bakıldığında istatistiki olarak da hakikaten böyle kötülenecek bir
ülke değildir. Bu konuda bunu gündeme taşımanın, övgü noktasına getirmenin de
hiç kimseye faydası yoktur. 
Aynı
zamanda, Türkiye Cumhuriyeti Kürt kökenli, Arap kökenli bütün, 82 milyon
vatandaşımızın yanındadır, hizmetkârıdır. Türkiye Cumhuriyeti devleti, kökeni
ne olursa olsun bütün teröristlerin karşısındadır ve başını ezmeye devam edecektir.
Bu konuda herhangi bir tereddüde mahal bırakılmamaktadır. 
BAŞKAN
– Teşekkür ediyorum.
MUHAMMET
EMİN AKBAŞOĞLU (Çankırı) – Türkiye Cumhuriyeti hukuk devletidir. Herkes hukukla
da bağlıdır. Dolayısıyla Anayasa’nın 127’nci maddesi, Belediye Kanunu’nun 45,
46 ve 47’nci maddeleri çerçevesinde yargı kararıyla veya idari işlemle kamu
hukukunu gözeterek ortaya koyduğu işlem ve eylemler hukuka götürülmeye açıktır.
Bu konuda da her türlü hukuki karar hepimizi bağlayıcı niteliktedir. 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Akbaşoğlu. 
MUHAMMET
EMİN AKBAŞOĞLU (Çankırı) – Bu konuda tereddüt söz konusu değildir.
Teşekkür
ederim. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
– Cumhuriyet Halk Partisi Grubu adına Sayın Ali Öztunç, buyurun. (CHP
sıralarından alkışlar) 
CHP
GRUBU ADINA ALİ ÖZTUNÇ (Kahramanmaraş) – Teşekkür ediyorum Sayın Başkanım. 
Değerli
milletvekilleri, sizleri saygıyla selamlıyorum. 
Sayın
Akbaşoğlu intiharlarla ilgili az önce kısa bir açıklama yaptı. Efendim,
rahmetli Ecevit’in önüne bir yazarkasa fırlattılar, dünyayı ayağa kaldırdınız,
yer yerinden oynadı, etmediğinizi bırakmadınız. Millet şimdi acından ölüyor,
cebinden 1,5 lira çıkıyor, intihar ediyor, hiç oralı değilsiniz. Öyle şeyler
söylüyorsunuz ki sanki gerçekten insanlar keyfine, zevkine intihar ediyor
zannediyorsunuz. 
Sayın
Akbaşoğlu, insanlar acından intihar ediyor, insanlar işsizlikten intihar
ediyor, insanlar perişan olduğu için intihar ediyor. Çıkıp bunu
değerlendirebilirsiniz, bunların önüne geçmek için çeşitli tedbirler
alabilirsiniz ama kulağınızın üzerine yatamazsınız çünkü siz birinci partisiniz,
iktidar partisisiniz. (CHP sıralarından “Bravo” sesleri, alkışlar) 
Efendim,
kanun teklifi üzerinde Sayın Kemal Çelik dâhil 105 milletvekilinin imzası var.
Şu anda AK PARTİ’den 105 milletvekili var mı? Yok, tövbe. 40, haydi 50 diyelim.

AHMET
BERAT ÇONKAR (İstanbul) – Sizde kaç kişi var? 
ALİ
ÖZTUNÇ (Devamla) – Kanun teklifini biz getirmedik, AK PARTİ…
RAMAZAN
CAN (Kırıkkale) – Kulisteler.
ALİ
ÖZTUNÇ (Devamla) – Kuliste olmayacaklar. Sayın Cumhurbaşkanı geçen gün ne dedi?
Sayın Cumhurbaşkanı dedi ki: “Bahçede gezmeyin ey AK PARTİ milletvekilleri.”
Bahçede geziyorsunuz, kanun teklifi veriyorsunuz, teklifinize sahip
çıkmıyorsunuz. Lütfen şu kanun teklifine sahip çıkın, milletvekilleriniz
gelsinler sahip çıksınlar. 
BAŞKAN
– Sayın Öztunç, siz buradaki milletvekillerine hitaben konuşun lütfen.
Buyurun.
ALİ
ÖZTUNÇ (Devamla) – Ben buradaki milletvekillerine hitaben konuşuyorum Sayın
Başkanım. Siz de ah bir keşke şu muhalefet milletvekillerinin sözüne müdahale
etmeyeyim, biraz da iktidar partisinin milletvekillerine de zaman zaman
müdahale edeyim deseniz, biraz tarafsız olsanız Sayın Başkanım. (CHP
sıralarından alkışlar)
Efendim,
genel olarak, bu kanun teklifi olumlu, Sayın Grup Başkan Vekilimiz Engin Altay
açıkladı, 79 maddesinde bir sıkıntı yok, olması gereken bir kanun teklifi,
olması gereken maddeler ancak öyle maddeler var ki hiç olmaması gereken
maddeler. Torba yasa olarak getirince, 79 madde güzel, araya bir 18-19 madde de
serpiştirmişler. Mesela, 22’nci ve 32’nci maddeler, Jandarma Genel Komutanlığı
ile Sahil Güvenlik Komutanlığına ait o güzelim yerleri peşkeş çekme maddeleri.
Bakın,
askerî gazinoların, kantinlerin, sosyal tesislerin tamamen hepsi kiralanacak.
Kime? Belli değil. Hangi yandaşlara vereceksiniz? “Kuaför için.” deniyor,
efendim “Şırnak’taki askerimizin canı pide istemesin mi, pide yemesin mi? Onun
için.” deniyor, “Askerlerimiz kalmadı, er kalmadı.” deniyor ama “tümü” diye
yazılmış, yanlış bir ifade yazılmış burada. Side’de Jandarmanın canım tesisi
var, Side’nin en güzel plajı. Şimdi, orayı peşkeş çekmeyeceğinizi, kiraya
vermeyeceğinizi nereden bilelim? Çünkü sabıkanız var, geçmişte sabıkanız var.
Sahil Güvenlik Komutanlığının Ege ve Akdeniz’de çok güzel arazileri var,
oraları vermeyeceğinizi nereden bilelim? Mersin’de Jandarmanın yeri var, oranın
verilmeyeceğini nereden bilelim? Kantinler kiralanacak, kiraya verilecek.
Asker, gariban asker ya, gariban asker kantinde bir alışveriş yapıyor; şimdi,
kiraya vereceksiniz, kiralayan adam ticaret yapacak, kâr edecek, üstüne kârını
koyacak, asker cebinden daha fazla para harcayacak arkadaşlar. Bunlar yanlış
maddelerdir. Bu maddelerle -hiç kusura bakmayın- ciğer kediye emanet ediliyor,
ben size söyleyeyim, ciğer kediye emanet ediliyor. (CHP sıralarından alkışlar)
ENGİN
ALTAY (İstanbul) – Talip Öztürk’e verecekler. 
ALİ
ÖZTUNÇ (Devamla) – Yani her yeri sattınız, Jandarma Genel Komutanlığı ile Sahil
Güvenlik Komutanlığı İçişlerine bağlanınca, Genelkurmayın iradesinden çıkınca
“Hemen burayı da satalım, bitirelim; buraları da kiralayalım.” diyorsunuz.
TÜPRAŞ’ı sattınız; SEKA’yı, TEKEL’i, limanları, demir çelik fabrikalarını,
termik santralleri, PETKİM’i, ASELSAN’ı, Galataport’u, otoyolları, her şeyi
sattınız. Bütün kuşlar bitti sıra leyleğe geldi, öyle mi? Yapmayın. Yanlış bir
madde bu. Bunu, lütfen geri çekin. Burada çıkıp da “Asker yok, yeni
düzenlemeden dolayı er kalmadı, profesyonel orduya geçildiği için, er olmadığı
için hizmet edecek kişi yok.” demeyin. Çok basit, sivil memur var, uzman
çavuşlar yapar. Çok doğal bu. Ha, içine şunu koyabilirsiniz: “Kuaför gibi,
kantin gibi ya da lokanta gibi hizmetler kiraya verilecek.” denebilir ama
“tümü” denirse işte orada, bir dururuz, geçmişi hatırlarız. 
ENGİN
ALTAY (İstanbul) – Talip Bey’e vereceklermiş. 
ALİ
ÖZTUNÇ (Devamla) – Muhtemelen… Muhtemelen bir yandaşa vereceklerdir. 
Bakın,
derneklere ilişkin maddeler var. Dernekler yöneticilerini ve başkanlarını
İçişleri Bakanlığına bildirirler, dünyanın her tarafında böyledir. Şimdi, bu
maddeyle öyle bir düzenleme yapılıyor ki “Bütün üyeleri bildireceksin.” diyor.
Kime? İçişleri Bakanlığına. Bu, Türkiye’de bugüne kadar yapılmış en büyük
fişleme olacak arkadaşlar, çok net. Bu, örgütlenmeye, dernek kurma özgürlüğüne,
özel hayatın gizliliğine aykırıdır. Hiç kimse gidip de bir derneğe üye olamaz
korkusundan çünkü siz korku imparatorluğu yarattınız. Eğer bir korku
imparatorluğu olmasa memlekette, eğer insanlar adım attıkları zaman
korkmasalar, anlayışla karşılanabilir. Artık simitçi cep telefonunda
konuşamıyor ya “Dinleniyorum.” diye. Herkes korkuyor, herkes. Herkes korkarken
“Dernek üyelerinin hepsini İçişleri Bakanlığına bildirelim ve bunlara ilişkin
bilgilerimiz olsun.” diyorsunuz. Bu, Anayasa’nın 13, 33 ve 51’inci maddelerine
aykırıdır, Anayasa Mahkemesi, buna emin olun “Dur.” diyecektir. 
AYTUN
ÇIRAY (İzmir) – Ali, onları da fişliyorlar. Fişlenmeyen var mı? 
ALİ
ÖZTUNÇ (Devamla) – 11’inci maddede “Başpolis ve kıdemli başpolisler yazılı ve
sözlü sınava girecek.” deniyor. Tamam, baş polislerin sorunu var, bu
gideriliyor, çok güzel. Burada takıldığımız nokta şu: Yazılı ve sözlüdeki “sözlü”
kelimesi. Yazılı sınava giriyor, sözlüye ne gerek var? “Sözlü” dediğimiz
mülakat. Geçmişte bu mülakat yapıldı mı; yapıldı. Kim yaptı; FETÖ’cüler yaptı,
değil mi? 38 bin FETÖ’cü İçişleri Bakanlığından ihraç edilmiş, Plan ve Bütçe
Komisyonunda Sayın Bakan açıkladı. FETÖ’cüler daha önce bu mülakatları
yaptılar, kendi adamlarını doldurdular. Şimdi, yine diyorsunuz ki: “Yazılı ve
sözlü sınav olsun, başpolislikten komiser yardımcılığına çıkmak için.” Ee,
şimdi, başka tarikatın yapmayacağını nereden bilelim? Başka bir cemaatin
yapmayacağını nereden bilelim? Bu konuda da geçmişiniz kirli arkadaşlar,
sabıkalısınız. Rahmetli Kamer Genç bu kürsüde söylüyordu, adamcağızı dövmeye
kalkıyordunuz, Fetullah Gülen’le ilgili söylüyordu, söylüyordu, e, ne oldu?
İşte, çıktı ortaya. Şimdi de biz söylüyoruz: Yanlıştır, buradaki sözlü sınav
kaldırılmalıdır, mülakat kaldırılmalıdır.
Bir
başka madde: “Belediye sınırları dışında, kolluk kuvvetleri, çevre kirliliği
yaratanlara ceza keser.” Güzel, eyvallah. İyi de, bunu buraya koyunca çevreci
olmuyorsunuz Sayın Başkanım. Daha geçen hafta, benim seçim bölgem Afşin
Elbistan Termik Santrali’ndeki çevre katliamına oy verdiniz. (CHP sıralarından
alkışlar) Üç yıl daha uzattınız, daha önce uzatmıyordunuz, uzatmayacağınızı
söylediniz. Sayın Mehmet Muş burada geldi, dedi ki: “Afşin Elbistan rahat
etsin, hiçbir şekilde uzamayacak.” Sayın Mahir Ünal gitti, Elbistan’da, ilin
vekili olarak “Bir gün bile sabredemeyiz, bırakın otuz altı ayı.” dedi,
geldiniz, burada otuz altı ay daha uzattınız. Niye? Bir firma para kazansın
diye. Yeşili seviyorsunuz ama doların yeşilini seviyorsunuz, doların. (CHP
sıralarından alkışlar)
E,
bunu koyduğunuz zaman biz sizin çevreci olduğunuza inanmıyoruz, kusura
bakmayın, kandırdınız, gittiniz, orada insanlara, Afşin’de, Elbistan’da “Merak
etmeyin, hiçbir şekilde bu yasa geçmeyecek, filtre olacak.” dediniz. Saatte 280
ton kül yağıyor insanların üstüne. Ben şimdi bir kanun teklifi vereceğim, madem
öyle, “Elbistan”ın adını değiştirelim, “külbistan” yapalım bari, “külbistan”
olsun, bu hâle getirdiniz.
Büyükşehir
Yasası maalesef beldeleri ve köyleri perişan etti. Kahramanmaraş bir uçtan bir
uca 270 kilometre. Büyükşehirden çıkıp Nurhak’ın bir köyüne hizmet 190
kilometreye gidecek. Neden? Bu teklifin içerisinde köylerin tüzel kişiliğe
kavuşması, belde belediyelerin en azından açılmasına ilişkin madde neden yok?
Geçmişte bir belde belediyesinin bir greyderi vardı, çöp arabası vardı, ufak
tefek bir şeyleri vardı, o köye, o beldeye hizmet ediyordu, şimdi büyükşehirden
bekliyorsunuz, ne gereği var? Hizmet yapamıyor büyükşehirler, işte,
Kahramanmaraş Büyükşehir yapamıyor, gidemiyor, bir de lafa gelince “Borcumuz
var.” diyor, sanki borcu bizden devraldı, AK PARTİ’li belediyeden devralmış
“Borcum var.” diye hizmet yapmıyor ve siz de büyükşehir yasasını yeniden
düzenlemiyorsunuz; yanlış yapıyorsunuz. 
Meydan
meydan gezdiniz, “3600 ha, 3600…” “Polise 3600 ek gösterge hakkı vereceğiz.”
dediniz, ne oldu? Yasa teklifi geldi işte, bu yasa teklifi buradayken, bu
teklif varken niye… 95 madde, bir madde daha koysaydınız, şu polislerin ek
gösterge işini halletseydiniz; elinizden tutan mı vardı, niye yapmadınız bunu
değerli arkadaşlar? Meydanlarda bu sözü verdiniz, her şeye var ama polislere
yok. Bu, yanlış olmuştur. Toplumda inandırıcılığınız kalmamış, toplum size
artık inanmıyor. EYT meselesi öyle, 3600 meselesi öyle. 
Bakın,
emekli astsubaylarla ilgili bir sorun var, emekli astsubaylarda görev tazminatı
yok, makam tazminatı yok, temsil tazminatı yok, kadrosuzluk tazminatı yok,
komutanlık tazminatı yok; yok. 
(Mikrofon
otomatik cihaz tarafından kapatıldı) 
ALİ
ÖZTUNÇ (Devamla) – Toparlıyorum Sayın Başkan. 
BAŞKAN
– Sözlerinizi tamamlayın Sayın Öztunç.
ALİ
ÖZTUNÇ (Devamla) - Peki, astsubaylar size geldi, derdini anlattı; dönemin Millî
Savunma Bakanı İsmet Yılmaz “Mesaj alındı.” dedi -Sayın Yılmaz burada mı
bilmiyorum- dönemin Genelkurmay Başkanı benzer şeyler söyledi. Dönemin
Genelkurmay Başkanı Hulusi Bey “Ben Genelkurmay Başkanıyım, iktidara, Hükûmete
gitmeniz gerekiyor.” dedi; bugün kendisi Millî Savunma Bakanı, astsubayları
unuttu; eski Genelkurmay Başkanıydı, şimdi Millî Savunma Bakanı, astsubayları
unutmuş durumda. Astsubaylarla ilgili de buraya bu düzenlenin girmesi için çok
geç değil, bir maddenin eklenmesinde fayda vardır. 
YAŞAR
TÜZÜN (Bilecik) – Önergemiz var. 
ALİ
ÖZTUNÇ (Devamla) – Bunu hep birlikte sağlamak gerekir ve bununla ilişkili de
bir önerge vereceğimizi belirtiyorum. 
Az
önce belirttiğim gibi, kanun teklifinin 79 maddelik bölümünde sıkıntı yok,
gayet iyi, olması gerekenler ama bazı maddeler var ki gerçekten ciğer kediye
emanet edilmiş; gazinolar, askerî tesisler, sosyal tesisler birilerine peşkeş
çekilecek. Özellikle ve özellikle Milliyetçi Hareket Partili milletvekili
arkadaşlarımı da uyarıyorum, bu teklife lütfen bir kez daha bakın, bir kez daha
inceleyin diyorum. 
Saygılar
sunuyorum efendim. (CHP sıralarından alkışlar) 
ERKAN
AKÇAY (Manisa) – Ne uyarıyorsun, kendi işine bak sen, kimi uyarıyorsun!
Hadsizlik yapma! Hadsiz! Ukala!
BAŞKAN
– Şahsı adına ilk söz Sayın İbrahim Özden Kaboğlu’nun.
Buyurun.
(CHP sıralarından alkışlar) 
İBRAHİM
ÖZDEN KABOĞLU (İstanbul) – Sayın Başkan, Divan, değerli milletvekilleri; 144
sıra sayılı yeni bir torba yasa teklifini görüşürken, esasen birinci bölüm
üzerinde görüşler beyan edeceğim ancak birkaç hususu öncelikle belirtmekte
yarar var. 
Bu
18’inci torba kanun ve 30 ayrı yasada değişiklik yapıyor, bunların 19’u tekrar
tekrar torba yasalar yoluyla değiştirilmiş bulunuyor; zaten bozuk olan
mevzuatımız, iç tutarlılığından uzak olan mevzuatımız bir bakıma delik deşik
edilmiş bulunuyor, bölük pörçük hâle getiriliyor bununla daha fazla bir
şekilde.
Burada
bir yasama politikasından söz etmeyeceğim çünkü yasama politikası yok ama yasal
açıdan ulaşılabilir, öngörülebilir ve anlaşılabilir niteliği bakımından sıkıntılı
bir süreci derinleştiriyoruz bu yasa teklifiyle. 
Şimdi,
bu maddeler çerçevesinde, âdeta, tıpkı Anayasa’da olduğu üzere olağanüstü
dönemde bir kaçış politikası izlendi, davalarda olduğu üzere mahkemelerden
davalar kaçırıldı, yasalar açısından da Anayasa’dan ve İç Tüzük’ten kaçırma
yaklaşımı söz konusu. İnisiyatif bakımından, evet, bütün burada temsil edilen
kamu kurumu, kuruluşları ihtiyaç bildirebilirler Meclisin yasa yapması için ama
metni kendileri yazmamalılardı, yazamazlar 88’inci maddeye göre. 
İkinci
husus, İç Tüzük açısından bir tür kaçırma toplantısı yapılmıştır İçişleri
Komisyonunda, o kadar kısa sürede bırakın mutfak görevini kiler görevini bile
görememiştir, üzgünüm, bu konunun aynı zamanda bir uzmanı olarak.
Bizim
partili konuşmacılarımız, Sayın Grup Başkan Vekilimiz ve diğerlerinin
belirttiği üzere, evet, bu teknik bir yasadır büyük ölçüde fakat 20’ye yakın
maddesi gerçekten açıkça Anayasa’ya aykırıdır, teknik bakımdan Anayasa’ya
aykırıdır. Bunu belirtmek lazım. 
Peki,
bu Anayasa’ya aykırı bir biçimde geçerse ne olur? Şu olur: 16 Nisan 2017’de
oylanan Anayasa değişikliğini daha da eğreti bir hâle getirmiş oluruz çünkü ona
bile saygı duymuyoruz anlamına gelir bu. Peki, o zaman birinci bölümde
özellikle Anayasa’ya aykırı durumlar hangi maddelerdir? 
11’inci
maddeye dikkat çekildi. Ayrıca, 22’nci ve 32’nci madde ve bir de ben 55’inci
maddeyle 59’uncu maddesine değineceğim belirttiğim gibi teknik yönleriyle.
11’nci maddede yer alan sınav konusu, kıdemli polis memurlarının bir defaya
özgü olmak üzere sınava başvurma hakları olumludur. Fakat bu sınavın tıpkı
yargıçlarda ve savcılarda olduğu gibi neden sadece yazılıyla sınırlı
tutulmadığı ve sözlüye açık bırakıldığı ciddi bir sorundur ve bu açıdan
Anayasa’nın 10’uncu maddesine ve 70’inci maddesine, kamu hizmetlerinde liyakat
ilkesi açısından, bunları ihlal etmesi bakımından riski yüksek olduğundan
aykırıdır. 
22’nci
ve 32’nci maddelere gelince. Özellikle benden önceki hatipler bu maddelerde
belirtilen Sahil Güvenlik Komutanlığı ve Jandarma Genel Komutanlığına bağlı
tesislerin, sosyal tesislerin özellikle kiraya verilmesinin sakıncaları
üzerinde durdular fakat değinilmeyen bir husus, Anayasa madde 50, dinlenme
hakkı ve Anayasa madde 61, özel olarak korunması gereken gruplar. Gerçekten bu
kurumlarda çalışan kişilerin sosyal hakları ve dinlenme hakları açısından bu
dinlenme tesisleri çok önemli kuruluşlardır. Bu şekilde bir oylama Anayasa’ya
açıkça aykırıdır. Bırakın, kamu görevlileri, en alttakiler kendi sosyal
tesislerinde dinlenebilsinler, bunları kiraya vermeyelim. 
Bir
başka madde ise… 
(Mikrofon
otomatik cihaz tarafından kapatıldı) 
İBRAHİM
ÖZDEN KABOĞLU (Devamla) – Sayın Başkan, izninizle toparlayayım. 
BAŞKAN
– Toparlayın sözlerinizi lütfen Sayın Kaboğlu. 
İBRAHİM
ÖZDEN KABOĞLU (Devamla) – Teşekkür ederim Sayın Başkan. 
Özellikle
değinilen madde 55 ve ona atıf yapan madde 54, resmî sağlık kurulu raporunun
alınabilmesini temin amacıyla kişinin rızası olmadan kişinin vücudundan çeşitli
örneklerin alınabilecek olması ve bu konuda özgürlüğün sınırlanması Anayasa’nın
13’üncü maddesine, 17’nci maddesine ve Avrupa Sözleşmesi’nin 3’üncü ve 8’inci
maddesine açıkça aykırıdır. İlgili maddelerde de zaten konuşulacak. 
Son
olarak belirtmem gerekir ki Kadına Yönelik Şiddete Karşı Mücadele Günü olarak
ilan edilen bir günde kadınlara uygulanan şiddet nasıl Anayasa madde 34’e
aykırı ise burada Dernekler Kanunu’nda yapılan değişiklik de madde 33 açısından
açıkça Anayasa’ya aykırıdır. 
(Mikrofon
otomatik cihaz tarafından kapatıldı) 
İBRAHİM
ÖZDEN KABOĞLU (Devamla) – Sayın Başkan… 
BAŞKAN
– Sayın Kaboğlu, teşekkür ediyoruz. 
İBRAHİM
ÖZDEN KABOĞLU (Devamla) – Anayasa’ya sadece Anayasa madde 33 açısından değil,
aynı zamanda kişinin serbestçe bir derneğe üye olma özgürlüğünü ortadan
kaldırması açısından da aykırıdır. 
Teşekkür
ederim. (CHP sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkanım… 
BAŞKAN
– Buyurun Sayın Akbaşoğlu. 
IV.- AÇIKLAMALAR (Devam)
60.- Çankırı Milletvekili Muhammet Emin Akbaşoğlu’nun, İstanbul
Milletvekili İbrahim Özden Kaboğlu’nun 144 sıra sayılı Kanun Teklifi’nin
birinci bölümü üzerinde şahsı adına yaptığı konuşmasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim Sayın Başkanım. 
Tabii,
değerli hocamızın fikirlerini, açıklamalarını dinledik ancak kendilerinin
açıklamalarına katılmak mümkün değil. İlgili maddelerin Anayasa’ya aykırılığını
iddia etti kendi yorumuna göre ve polislerin sözlü sınava tabi tutulmasını da
Anayasa’ya aykırılık olarak zikretti. 657 sayılı Devlet Memurları Kanunu’nda
bütün kamu görevlileriyle ilgili olarak sözlü sınav yapılmaktadır. Yani bunu en
temel bir bilgi olarak bilginize sunmak istiyorum, külliyen yanlıştır. Tabii ki
isterlerse Anayasa Mahkemesine de götürme hakları vardır. Ancak doğru bilgiyi
tashih için burada zikretme ihtiyacı duydum.
Teşekkür
ederim.
BAŞKAN
– Kayıtlara geçti Sayın Akbaşoğlu, teşekkür ediyorum.
Buyurun
Sayın Altay.
ENGİN
ALTAY (İstanbul) – Teşekkür ederim Sayın Başkan.
Sayın
Akbaşoğlu, bir Anayasa Profesörü de olan Sayın İbrahim Kaboğlu’nun anayasal
çerçevede yaptığı değerlendirme için “Değerlendirmeye katılmıyorum.” diyebilir,
hakkıdır ama “İbrahim Kaboğlu’nun söyledikleri yanlış.” demek, bir kere İbrahim
Kaboğlu’nun akademik titrine de bir saygısızlık.
60’a
göre İbrahim Kaboğlu’nun bunu bir düzeltmesi gerekir diye düşünürüz. Aslında
sataşma da yani biz gene 60 diyoruz efendim.
BAŞKAN
– Sayın Kaboğlu, yerinizden buyurun.
61.- İstanbul Milletvekili İbrahim Özden Kaboğlu’nun, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
İBRAHİM
ÖZDEN KABOĞLU (İstanbul) – Teşekkürler Sayın Başkan.
“Emniyet
teşkilatına sızdılar.” dendi bu 15 Temmuz darbesi ardından ama Emniyet
teşkilatının yüzde 74’ü, 81 il müdürünün 74’ü FETÖ’cü idiyse bu sızma değil;
onlar tarafından yönetiliyor idiler, bu açıktı. (CHP sıralarından alkışlar)
Şimdi,
geçen haftalarda hâkim ve savcılar için konuştuğumuz üzere “Biz 4 bin hâkim ve
savcıyı hapse göndermek zorunda kaldık.” diyen bizler… Dedim ki on yıl sonra 14
bin hâkim ve savcıyı göndermek zorunda kalırız eğer benzeri bir kayırma sistemi
devam ederse diye. Anayasa’ya aykırı, madde 70’e aykırı. Emniyet müdürü sözlü
mü yapacak? Ve sözlü yaptığı zaman kamera kaydı olmayınca edene nasıl
anlatacak? 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Kaboğlu.
İBRAHİM
ÖZDEN KABOĞLU (İstanbul) – Düne kadar böyleydi; polisler, komiserler, emniyet
müdürleri yakınıyorlardı “Hocam, FETÖ’cüler bizi yaklaştırmıyor.” diye. Bundan
böyle de benzeri bir sürece girme tehlikesi açıktır. (CHP sıralarından
alkışlar)
BAŞKAN
– Teşekkür ediyorum Sayın Kaboğlu.
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, buyurun.
MUHAMMET
EMİN AKBAŞOĞLU (Çankırı) – Hem Sayın Grup Başkan Vekili Engin Altay Bey’in hem
de değerli hocamızın ifadeleriyle ilgili açıklama yapma ihtiyacı var; sataşma
ama ben de kürsüden değil yerimden bir açıklama yapmak istiyorum. 
BAŞKAN
– Sataşma yok.
Buyurun.

62.- Çankırı Milletvekili Muhammet Emin Akbaşoğlu’nun, İstanbul
Milletvekili İbrahim Özden Kaboğlu’nun yaptığı açıklamasındaki bazı ifadelerine
ve savunduğu şeyleri müdellel şekilde ortaya koyduğuna ilişkin açıklaması
MUHAMMET
EMİN AKBAŞOĞLU (Çankırı) – Şöyle: Ben de İstanbul Hukuk Fakültesi mezunuyum,
hukukçuyum yani o konuda bilerek konuşuyorum. Devlet kurumlarında hukuk
müşavirliği ve 1. hukuk müşavirliği yaptım, çok mütalaa verdim. Dolayısıyla
söylediğimin sonuna kadar arkasındayım. Bir şeyi savunuyorsam müdellel bir
şekilde ortaya koyuyorum. 
Değerli
arkadaşlar, sonuç itibarıyla bir kere nezaketsizlik yapmadım Sayın Altay “Sayın
Hocam” diye hitap ettim.
ENGİN
ALTAY (İstanbul) – “Anayasa’yı bilmiyor.” dedin.
MUHAMMET
EMİN AKBAŞOĞLU (Çankırı) – “En temel bilgiyi bilmiyor.” dedim. 
657
sayılı Devlet Memurları Kanunu’na göre kamu görevlisi alınırken yazılıyı
kazananlar arasından sözlü mülakata çağrılır, 3 misli, 5 misli neyse kendi
yönetmeliklerine göre orada, mülakatta kazananlar ilan edilir. Aynı zamanda,
Sayın Hocamız kürsüde -tutanaklara bakabilirsiniz- 11’inci maddeyi okudu.
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – “‘Yazılı ve sözlü sınavlarda başarılı olanlar
arasından alınır.’ deniyor.“ dedi burada ama hâkimlerde sadece yazılı sınava
göre sanki alım yapıldığını söyledi. Ama o konuda bir bilgi eksikliği var,
hâkim ve savcılar da hem yazılı hem de sözlü sınav sonuçlarına göre
atanıyorlar. Dolayısıyla doğru olmayan bir bilgiyi tashih etmemden daha doğru
ve isabetli bir yaklaşım olabilir mi? 
Sonuç
itibarıyla değerli hocamızın Anayasa’ya aykırılık iddiası kendi şahsi
görüşüdür, doğru değildir, yanlıştır; hâkimler ve savcılar da hem yazılı hem
sözlü sınav sonuçlarına göre atanmaktadırlar ve kamu görevlileri de 657 sayılı
Devlet Memurları Kanunu’na göre yazılı ve sözlü sınav sonuçlarına göre
atanmaktadırlar. Yapılan aynı durumdur, aynı düzenlemedir dolayısıyla
Anayasa’ya aykırılık söz konusu değildir.
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum.
MUHAMMET
EMİN AKBAŞOĞLU (Çankırı) – Anayasa’ya aykırılık iddianız varsa CHP Anayasa
Mahkemesine götürme hakkına sahiptir, bu yolda açıktır, yolunuz açık olsun.
BAŞKAN
– Teşekkür ediyorum.
ENGİN
ALTAY (İstanbul) – Eyvallah, Allah razı olsun, götüreceğiz zaten.
BAŞKAN
– Sayın Altay, buyurun.
Siz
de “Ben bir hukukçu değilim.” diye başlıyorsunuz…
63.- İstanbul Milletvekili Engin Altay’ın, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ve mülakat
sınavlarında kamera kaydı yapılması gerektiğine ilişkin açıklaması
ENGİN
ALTAY (İstanbul) – Başkanım, şimdi, Sayın Akbaşoğlu şöyle istiyor: Sayın
Kaboğlu’nun topu topu beş dakikalık bir süresi var. Sayın Kaboğlu beş dakikalık
sürede bütün mevzuatı, hatta külliyatı kürsüden söylesin istiyor. Böyle bir şey
olmaz ki.
MUHAMMET
EMİN AKBAŞOĞLU (Çankırı) – Hayır, hayır.
ENGİN
ALTAY (İstanbul) – Şimdi, dürüstlük şunu gerektirir: Hepimiz bu milletin
hakkıyla rızkımızı sağlıyoruz, bu millet bize bakıyor. Gelin bütün sözlülere,
mülakatlara kamera, kayıt koyalım, var mısınız? Dürüstlük bunu gerektirir, bunu
teklif ediyoruz. Bu polemiği de uzatmayalım Sayın Akbaşoğlu, milletin karnı
acıktı. Eğer samimiyseniz gelin mülakatlara kamera kaydı koyalım, olsun bitsin
ya. (CHP sıralarından alkışlar) 
BAŞKAN
– Bilahare değerlendirin bu hususu. 
MUHAMMET
EMİN AKBAŞOĞLU (Çankırı) – Sayın Başkan...
BAŞKAN
– Buyurun Sayın Akbaşoğlu.
64.- Çankırı Milletvekili Muhammet Emin Akbaşoğlu’nun, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Konu neydi? Sayın Başkanım, değerli milletvekilleri;
konu, bir düzenlemenin Anayasa’ya aykırı olup olmadığıyla ilgili husustu. Ben
diyorum ki, bugün... (CHP sıralarından “kıvır” sesi)
Kıvırma
falan yok değerli arkadaşım, gel, istersen, her türlü platformda herkese açık,
ister tek tek gelin, ister topluca gelin fark etmez. Hiç fark etmez yani tek
tek de gelseniz, topluca da gelseniz hiç fark etmez yani. 
Sonuç
itibarıyla değerli arkadaşlar, bizim yapmayacağımız tek bir şey vardır,
sözümüzün er olarak sonuna kadar arkasında durmamak. Yanlışımız varsa özür
dileriz ama doğruluğun yanında da bütün dünya üzerimize gelse hakkı tutar
kaldırırız Allah’ın izniyle. [AK PARTİ ve MHP sıralarından alkışlar; CHP, HDP
ve İYİ PARTİ sıralarından alkışlar (!)]
BAŞKAN
– Teşekkür ediyorum arkadaşlar.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
– Şahsı adına ikinci söz Sayın Selami Altınok’un.
Buyurun.
(AK PARTİ sıralarından alkışlar) 
SELAMİ
ALTINOK (Erzurum) – Sayın Başkan, değerli milletvekilleri; hepinizi saygıyla,
hürmetle selamlıyorum.
Değerli
arkadaşlar, İbrahim Kaboğlu Hoca bizim de hocamızdır ama İbrahim hocanın mantığıyla
bakarsak... Biz Meclisten ne kanun çıkarırsak çıkaralım hepsine “Anayasa’ya
aykırı.” diyor. (AK PARTİ sıralarından alkışlar) Bize öğrettikleriyle bugün
Mecliste konuştukları aynı şeyler değil. Ben çok saygı duyuyorum, hürmet
duyuyorum ama İbrahim hocanın bakışıyla Meclisten hiçbir kanun çıkmaz. 
AHMET
KAYA (Trabzon) – Siz, İbrahim hocayı Burhan Kuzu’yla karıştırıyorsunuz.
YAŞAR
TÜZÜN (Bilecik) – Dersinden kaç puan aldın? 
SELAMİ
ALTINOK (Devamla) - İyi öğrenciydim, iyi öğrenciydim, sıkma canını. 
Değerli
arkadaşlar, görüşülmekte olan kanun teklifinin genel itibarıyla uygulamadan
kaynaklanan eksiklikleri giderme noktasında bir çalışma olduğu hepinizin
malumudur. Özellikle 15 Temmuz hain darbe girişiminden sonra Jandarma ve Sahil
Güvenlik Komutanlığı Genelkurmaydan tamamen alınıp İçişleri Bakanlığı bünyesine
dâhil edildikten sonra yapılan düzenlemelerle özellikle personel noktasında,
Personel Kanunu noktasında atıflar genelde 926 sayılı Türk Silahlı Kuvvetleri
Personel Kanunu’na yapılıyordu. Bu düzenleme, onları giderip teşkilatın
içerisinde yeknesaklık sağlama adına Jandarma, Emniyet teşkilatı ve Sahil
Güvenliğin aynı mevzuat çerçevesinde, bir arada, aynı şekilde yönetilmesini
amaçlayan bir kanun teklifi ve değişiklikleridir. 
Değerli
arkadaşlar, bunun yanında -özellikle tabii ben geçmişte o teşkilatın başında
Bakan olarak, Müsteşar olarak ve Emniyet Genel Müdürü olarak bulunmuş bir
arkadaşınız olarak- Emniyet teşkilatı içerisinde yapılmakta olan çalışmalarda
günümüzden kaynaklanan, güncelden ve sahadan kaynaklanan birtakım eksikliklerin
giderilebilmesi adına yapılmış olan önemli düzenlemeler var. Ancak özellikle
Sahil Güvenlik Komutanlığı ve Jandarma Teşkilat Kanunu’nda yapılan
değişiklikle… Zannediyorum ki Kahramanmaraş Milletvekili arkadaşımız söyledi.
Kantin ve gazinoların kiraya verilmesi hususu zaten normalde Emniyet Teşkilatı
Kanunu’nda da vardır ama bugüne kadar hiçbir Emniyet teşkilatına ait kantin ve
gazino kimseye peşkeş çekilmemiştir. Böyle bir şey yoktur arkadaşlar, böyle bir
şey yoktur. Kesinlikle bileceksiniz. (AK PARTİ sıralarından alkışlar, CHP
sıralarından gürültüler)
ERKAN
AYDIN (Bursa) – Bu yasayla çekiliyor.
ENGİN
ALTAY (İstanbul) – Tamamını diyoruz, tamamını. 
BAŞKAN
– Arkadaşlar, dinleyin lütfen.
SELAMİ
ALTINOK (Devamla) – Ben şunu özellikle ifade edeyim: Değerli arkadaşlar,
Jandarmamız, Emniyetimiz, Sahil Güvenlik Komutanlığımız gerçekten kahramanca,
muhteşem bir şekilde -yüreğinde vatan sevgisi, bayrak sevgisi olan herkes
tarafından kabul edilir ki- terörle mücadele veriyorlar. PKK’yla, DEAŞ’la,
FETÖ’yle, aklınıza hangi terör örgütü gelirse gelsin, yirmi dört saatlerini
vererek bu terör örgütleriyle büyük bir mücadele veriyorlar. Bu mücadeleyi
verirken de ihtiyaç duymuş oldukları değişiklikleri… Bu teklifte benim de imzam
var. Arkadaşlar “Kimse yok.” dedi ama biz burada kanunu takip ediyoruz, kanunu
takip etmeye devam edeceğiz. 
Özellikle
İbrahim hocamın söylemiş olduğu, bu sözlü sınavın Anayasa’ya aykırı olduğu
iddiası gerçek dışıdır. Şu andaki mevcut Emniyet Teşkilatı Kanunu’nun geçici
29’uncu maddesinde sözlü sınav zaten mevcut, vardır. Burada tekrar
zikredilmesinin sebebi, başpolis memurlarından 45 yaşından gün alanların da
sınava girebilmelerini ifade edebilme adınadır. Mevcut Anayasa’ya uygun bir
madde kesinlikle vardır ve herhangi bir sıkıntı yoktur. 
Yine
arkadaşlarımız söylediler, değerli arkadaşlar, Emniyet teşkilatında şu anda 320
bin civarında, Jandarmamızda 200 bin civarında, Sahil Güvenlik Komutanlığında 7
bin civarında personelimiz görev yapmaktadır. Buradaki personelin göreve
alınması, görevde yükselmesi tamamıyla liyakat esaslarına göre yapılmaktadır.
Böyle “Meşrebi nedir?” Mezhebi nedir?” gibi şeyleri burada yine
arkadaşlarımızdan bazıları söyledi. Değerli arkadaşlar, bir şeyi elinizde
bilgi, belge olmadan ifade etmek doğru bir şey değildir, kurumları zan altında
bırakmak doğru bir şey değildir. Doğrudur, FETÖ terör örgütünden dolayı benim
başında bulunduğum teşkilat benim görev yaptığım sürede 31 bin polisi ihraç
etmiştir. 17-25 Aralık sürecinde FETÖ’yle ölümüne mücadele edilmiştir, bugün de
edilmektedir, yarın da yine FETÖ gibi, FETÖ benzeri örgütlerle, PKK’ydı,
DEAŞ’tı, başka bir terör örgütü, adı ne olursa olsun, ideolojisi ne olursa
olsun bunlarla Türkiye Cumhuriyeti devleti mücadele etmeye devam edecektir.
Ancak kurumlarımızı, insanlarımızı, değerlerimizi yargılar mahiyette,
insanların inanç değerlerini, insanların ideolojilerini, hukuk karşısında eşit
oldukları anlayışını yargılar şekilde kimseyi ilzam etmek doğru değildir,
kurumlarımızı ilzam etmek doğru değildir. Kurumlarımız gerçekten yirmi dört
saatini vererek bu kurumların içerisinde…
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Altınok. 
SELAMİ
ALTINOK (Devamla) – Teşekkür ediyorum Sayın Başkanım. 
Yani
gerek Bakan olarak gerek Müsteşar olarak gerek Emniyet Genel Müdürü olarak
burada oturan kardeşlerimizle beraber yirmi dört saat mücadele vermiş bir insan
olarak söylüyorum: Bu kurumlar devletimizin, Türkiye Cumhuriyeti devletinin
güzide kurumlarıdır. Bu kurumların dik, ayakta ve sağlam olması lazım gelir.
Getirilen yasal düzenlemeler kurumlarımızın güncel ihtiyaçlarını karşılama
adına çok önemli değişiklikler getirmektedir. Onun için, biz AK PARTİ Grubu
olarak kanun teklifinin arkasındayız ve sonuna kadar da bu teşkilatlarımızı ve
Türkiye Cumhuriyeti devletinin birlik ve bekası adına mücadele eden
kardeşlerimizi desteklemeye devam edeceğiz diyorum, hepinize saygılarımı
sunuyorum. (AK PARTİ sıralarından alkışlar) 
BAŞKAN
– Sayın Kaboğlu, buyurun.
IV.- AÇIKLAMALAR (Devam)
65.- İstanbul Milletvekili İbrahim Özden Kaboğlu’nun, kurumların
objektif çalışabilmesi için önerilerde bulunduklarına,144 sıra sayılı Kanun
Teklifi’nin 10’uncu ve 20’nci maddelerinin teknik anlamda Anayasa’ya aykırı
olduğunu ifade ettiğine ilişkin açıklaması
İBRAHİM
ÖZDEN KABOĞLU (İstanbul) – Teşekkür ederim Sayın Başkan.
Hatip
benim adımı birkaç kez zikrettiği için…
BAŞKAN
– Ben de o yüzden söz verdim. 
Buyurun.

SELAMİ
ALTINOK (Erzurum) – Sataşma yoktu Başkanım, hocamıza saygı duyarız. 
İBRAHİM
ÖZDEN KABOĞLU (İstanbul) – Çok teşekkür ederim. 
Şimdi,
burada kurumları töhmet altında bırakmamak için, gelecekte kurumların objektif
çalışabilmesi için biz bu önerilerde bulunuyoruz. “Kaboğlu’na sorsanız hiçbir
kanun geçmez.” diyor, ben “Kanun teklifinin bütünü Anayasa’ya aykırı.” demedim.
Beni sorumsuzlukla itham etmiş oldu, oysa bu kanun teklifinin “19, 20 maddesi”
dedim ve “Teknik anlamda Anayasa’ya aykırı.” dedim ve aykırılığı her zeminde
ortaya koyarım. Oylanırsa Anayasa Mahkemesine de tabii ki götüreceğiz. Bu muhalefet
olarak sadece anayasal hakkımız değil, aynı zamanda, ödevimizdir. Bu bakımdan,
özellikle, aynı zamanda, İçişleri Bakanlığı yapmış bir kişi olarak konuşurken
biraz daha özenli olmasını temenni ederdim. Çünkü burada, dikkat edilirse,
“Adaylarda aranacak diğer nitelikler sınavlara…”
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Kaboğlu, maksat hasıl olmuştur. 
ENGİN
ALTAY (İstanbul) – Sayın Başkan…
BAŞKAN
– Sayın Altay, buyurun. 
66.- İstanbul Milletvekili Engin Altay’ın, Erzurum Milletvekili Selami
Altınok’un 144 sıra sayılı Kanun Teklifi’nin birinci bölümü üzerinde şahsı
adına yaptığı konuşmasındaki bazı ifadelerine ilişkin açıklaması
ENGİN
ALTAY (İstanbul) – Teşekkür ederim. 
Bugünkü
çalışmamızın sonuna geldik. Şuna üzüldüm: Bu kurumları istismar etmemeliyiz.
Kurumları ilzam, itham değil… Sayın Genel Müdürüm, Sayın Valim; kurumları
ilzam, itham eden yok da “Jandarma” “kahraman polis” “Sahil Güvenlik” diye
burada hamaset yapıp bunları istismar da etmemek lazım. (CHP sıralarından
alkışlar) Burada, bu Mecliste hiçbir Cumhuriyet Halk Partili Jandarmayı,
Emniyet mensuplarını, Sahil Güvenlik Komutanlığı mensuplarını ilzam ve itham
etmiyor. Burada bir ilzam ve itham varsa o da şudur: “Geçmişte bu kurumları
FETÖ gibi kimi terör örgütlerine siz teslim ettiğiniz için 15 Temmuz belasıyla
karşılaştık.” diye sizi ilzam ederiz olsa olsa. 
Teşekkür
ederim. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
– Değerli arkadaşlar, bölüm üzerinde soru yok. 
Bölüm
üzerindeki görüşmeler tamamlanmıştır.
Birleşime
iki dakika ara veriyorum. 
Kapanma Saati: 21.50
BEŞİNCİ OTURUM
Açılma Saati: 21.51
BAŞKAN: Başkan Vekili Süreyya Sadi BİLGİÇ 
KÂTİP
ÜYELER: Nurhayat ALTACA KAYIŞOĞLU (Bursa), Şeyhmus DİNÇEL (Mardin)
-----0-----
BAŞKAN
– Türkiye Büyük Millet Meclisinin 22’nci Birleşiminin Beşinci Oturumunu
açıyorum.
144
sıra sayılı Kanun Teklifi’nin görüşmelerine devam ediyoruz.
Komisyon?
Yok.
Ertelenmiştir.

Gündemimizde
başka bir iş bulunmadığından, alınan karar gereğince, kanun teklifleri ile
komisyonlardan gelen diğer işleri sırasıyla görüşmek için 27 Kasım 2019
Çarşamba günü saat 14.00'te toplanmak üzere birleşimi kapatıyorum.
Kapanma Saati: 21.52




(x) 144 S. Sayılı Basmayazı tutanağa
eklidir.




