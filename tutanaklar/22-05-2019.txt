



TBMM Tutanak Müdürlüðü




 TÜRKİYE BÜYÜK MİLLET MECLİSİ
 TUTANAK DERGİSİ
 81’inci
Birleşim
 22
Mayıs 2019 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Balıkesir Milletvekili Yavuz Subaşı’nın, Balıkesir iline ilişkin
gündem dışı konuşması
2.- Artvin Milletvekili Uğur Bayraktutan’ın, Artvin ili Yusufeli
ilçesinde yaşanan sorunlara ilişkin gündem dışı konuşması
3.- Eskişehir Milletvekili Arslan Kabukcuoğlu’nun, ülkemizin demir yolu
taşımacılığında Eskişehir ilinin önemine ilişkin gündem dışı konuşması

IV.- AÇIKLAMALAR
1.- Niğde Milletvekili Ömer Fethi Gürer’in, Adalet ve Kalkınma
Partisinin emekli olabilme şartlarını ağırlaştırdığına ilişkin açıklaması
2.- Osmaniye Milletvekili İsmail Kaya’nın, 20-26 Mayıs İstihdam
Haftası’nı kutladığına ve Cumhurbaşkanı Recep Tayyip Erdoğan’ın talimatıyla
başlatılan istihdam seferberliğine ilişkin açıklaması
3.- Artvin Milletvekili Uğur Bayraktutan’ın, ÇAYKUR’un kota ve kontenjan
uygulamasının Doğu Karadeniz’de yarattığı soruna ilişkin açıklaması
4.- Kocaeli Milletvekili İlyas Şeker’in, 21 Mayıs Tapu ve Kadastro Genel
Müdürlüğünün kuruluşunun 172’nci yıl dönümüne ilişkin açıklaması
5.- Kahramanmaraş Milletvekili Ali Öztunç’un, vefatı nedeniyle
hemşehrisi Gazeteci Taki Doğan’a Allah’tan rahmet dilediğine ve İstanbul
Havalimanı’nda yaşanan kazaya ilişkin açıklaması
6.- Mersin Milletvekili Ali Cumhur Taşkın’ın, Dünya Yetimler Günü’ne
ilişkin açıklaması
7.- Osmaniye Milletvekili Mücahit Durmuşoğlu’nun, 22 Mayıs Dünya Obezite
Günü’ne ilişkin açıklaması
8.- Ordu Milletvekili Mustafa Adıgüzel’in, Ordu ili Aybastı ilçesinde
meydana gelen heyalan nedeniyle yaşanan mağduriyetin giderilmesi gerektiğine,
Ordu ili Aybastı, Gölköy, Kabataş, İkizce ve Kumru ilçeleriyle ilgili verdiği
soru önergelerine cevap verilmediğine ilişkin açıklaması
9.- Uşak Milletvekili Özkan Yalım’ın, Türkiye muharip gazileri ve
aileleriyle ilgili mağduriyetin giderilmesini Aile, Çalışma ve Sosyal Hizmetler
Bakanından talep ettiklerine ilişkin açıklaması
10.- Mersin Milletvekili Hacı Özkan’ın, kadim şehir İstanbul’un 1994
yılından bu yana verilen hizmet ve gerçekleştirilen devasa projelerle dünyanın
sayılı şehirleri arasında yer aldığına ilişkin açıklaması
11.- Gaziantep Milletvekili İmam Hüseyin Filiz’in, ülkemizde işsizliğin
yarattığı huzursuzluk ortamının arttığına ve diplomalı işsizler ordusu
oluştuğuna ilişkin açıklaması
12.- Kahramanmaraş Milletvekili Sefer Aycan’ın, 22 Mayıs Dünya Obezite
Günü ile Nene Hatun’un ölümünün 64’üncü yıl dönümüne ilişkin açıklaması
13.- Kahramanmaraş Milletvekili İmran Kılıç’ın, arazi
toplulaştırmalarının önemine ilişkin açıklaması
14.- İzmir Milletvekili Murat Çepni’nin, Bitlis ili Tatvan ilçesinde
seçilmiş HDP’li belediye meclis üyelerinin görevden uzaklaştırıldığına ilişkin
açıklaması
15.- Aksaray Milletvekili Ayhan Erel’in, 22 Mayıs Nene Hatun’un ölümünün
64’üncü yıl dönümüne ilişkin açıklaması
16.- Düzce Milletvekili Ümit Yılmaz’ın, Düzce ilinde trafik kazalarının
artması nedeniyle yürüyen merdivenli üst geçitlerin yapılmasının hayati önem
taşıdığına ilişkin açıklaması
17.- Ankara Milletvekili Nihat Yeşil’in, üretimin olmadığı, enflasyonun
arttığı, çiftçinin desteklenmediği, gençlerin istihdam edilmediği bir ülkede
ilerlemenin nasıl sağlanacağını öğrenmek istediğine ilişkin açıklaması
18.- Trabzon Milletvekili Ahmet Kaya’nın, 2010-2011 sezonunda şampiyon
olması gereken Trabzonspor’un hakkının yendiği gibi bir haksızlığın da
Trabzon’un evladı Ekrem İmamoğlu’na yapıldığına ilişkin açıklaması
19.- Mersin Milletvekili Olcay Kılavuz’un, askerlik hizmetini yaparken
sorun olmayan hastalıkların polis yahut askerî sınavlar söz konusu olduğunda
neden problem hâline geldiğini öğrenmek istediğine ilişkin açıklaması
20.- İstanbul Milletvekili Ali Kenanoğlu’nun, 22 Mayıs Uğur Kurt’un
İstanbul Okmeydanı Cemevi avlusunda polis kurşunuyla katledilişinin 5'inci
yılında katilini ve adaletsiz yargıyı lanetlediğine ilişkin açıklaması
21.- İstanbul Milletvekili Yavuz Ağıralioğlu’nun, tarih dersinin seçmeli
ders olmasına itiraz ettiklerine, geçim darlığının her geçen gün intiharları
beslediğine ve ciddi bir iradeye ihtiyaç olduğuna, tasfiye mekanizması sağlıklı
çalıştırılamadığı için oluşan mağduriyetlere müdahale edilmesi gerektiğine
ilişkin açıklaması
22.- Manisa Milletvekili Erkan Akçay’ın, zengin enerji kaynaklarının
bulunduğu Doğu Akdeniz’de bölge ve dünya siyasetini yakinen ilgilendiren önemli
gelişmeler yaşandığına, Denizkurdu 2019 Tatbikatı’na, Türkiye'nin güvenlik
önlemlerinin faaliyete geçirilmesinin önem arz ettiğine, Gediz Ovası’nın jeotermal
enerji kaynaklarının tehdidi altında olduğuna ilişkin açıklaması
23.- İstanbul Milletvekili Hakkı Saruhan Oluç’un, Şanlıurfa ili Halfeti
ilçesinde gerçekleştirilen gözaltılarda ağır insanlık suçu işlendiğine, Bitlis
ili Tatvan ilçesinde seçilmiş HDP’li belediye meclis üyelerinin görevden
uzaklaştırılmasının hukuksuz olduğuna ilişkin açıklaması
24.- Sakarya Milletvekili Engin Özkoç’un, CHP’nin Ankara ili Çubuk
ilçesinde Genel Başkan Kemal Kılıçdaroğlu’na yönelik linç girişiminin ardından
İçişleri Bakanı Süleyman Soylu hakkında yaptığı suç duyurusunu Ankara
Cumhuriyet Başsavcılığının işleme koymadığına ve gerekçesine ilişkin açıklaması
25.- Çankırı Milletvekili Muhammet Emin Akbaşoğlu’nun, Sakarya
Milletvekili Engin Özkoç’un talihsiz bir açıklama yaptığına, Türkiye
Cumhuriyeti devletinin hukuk devleti olduğuna ve neyin eleştiri, neyin hakaret
olduğuyla ilgili kararı yargının ortaya koyacağına, TBMM Genel Kurul gündemine
ilişkin açıklaması
26.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ve temiz bir dilin
siyasetin olmazsa olmazı olduğuna, İçişleri Bakanı Süleyman Soylu’nun CHP Genel
Başkanı Kemal Kılıçdaroğlu’na söylediği sözlere ilişkin açıklaması
27.- Çankırı Milletvekili Muhammet Emin Akbaşoğlu’nun, Sakarya
Milletvekili Engin Özkoç’un yaptığı açıklamasındaki bazı ifadelere ve disiplin
hukukunun başka, ceza hukukunun başka, siyasetle ilgili alanın çok daha başka
olduğuna ilişkin açıklaması
28.- İstanbul Milletvekili Yavuz Ağıralioğlu’nun, “Seçim sathında bazen
muradımızın ötesinde cümleler de kurduk.”diyebilmenin siyasete nezaket
katacağına ilişkin açıklaması 
29.- İstanbul Milletvekili Erkan Baş’ın, Parlamentonun grubu olmayan
siyasi partilere mensup milletvekillerinin söz hakkının güvence altına alınması
konusundaki eksikliğine, TRT bünyesindeki istihdam fazlası personele, Demirören
medya grubundaki güvenlik şirketi çalışanlarının mağduriyetine, İstanbul Silivri’deki
Kale Kayışları fabrikasında direnişlerini sürdüren işçilerin her alanda yanında
duracaklarına ilişkin açıklaması
30.- İstanbul Milletvekili Serap Yaşar’ın, Dünya Yetimler Günü’ne
ilişkin açıklaması
31.- Tekirdağ Milletvekili İlhami Özcan Aygun’un, zirai atık ve insan
sağlığına zararlı kalıntılar içerdiği gerekçesiyle Rusya ve Ukrayna’nın iade
ettiği ürünlerin denetiminin yapılıp yapılmadığını ve hangi koşullarda iç
piyasaya verildiğini Tarım ve Orman Bakanından öğrenmek istediğine, bitki
sağlığı sertifikası verilmesi sürecinde usulsüzlük olup olmadığının
araştırılması gerektiğine ilişkin açıklaması
32.- Amasya Milletvekili Mustafa Levent Karahocagil’in, Amasya’nın
tarihî kimliği ve coğrafi konumuyla sıra dışı bir şehir olduğuna ilişkin
açıklaması
33.- İzmir Milletvekili Murat Çepni’nin, TÜPRAŞ’ta 2019-2020 dönemi
toplu sözleşme sürecinin tıkandığına ve işçilerin mağduriyetine ilişkin
açıklaması
34.- Diyarbakır Milletvekili Oya Eronat’ın, Diyarbakır ilinde 19 Mayıs
Pazar günü doktor kocası tarafından öldürülen Müzeyyen Boylu’ya Allah’tan rahmet
dilediğine ilişkin açıklaması
35.- Hatay Milletvekili Serkan Topal’ın, Hatay ili Defne ilçesi ile
Arsuz ilçesinin hastane ihtiyacına ilişkin açıklaması
36.- İstanbul Milletvekili Zeynel Özen’in, 22 Mayıs Uğur Kurt’un
İstanbul Okmeydanı Cemevi avlusunda polis kurşunuyla katledilişinin 5'inci
yılında katledenleri de affedenleri de unutmayacaklarına, Alevilerin inanç
merkezi Hacıbektaş’a parayla girilebildiği hâlde hangi camiye para verilerek
girildiğini öğrenmek istediğine ilişkin açıklaması
37.- Çankırı Milletvekili Muhammet Emin Akbaşoğlu’nun, Batman
Milletvekili Mehmet Ruştu Tiryaki’nin 58 sıra sayılı Kanun Teklifi’nin tümü
üzerinde HDP Grubu adına yaptığı konuşmasındaki bazı ifadelerine ilişkin açıklaması
38.- İstanbul Milletvekili Hakkı Saruhan Oluç’un, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ve Meclis
Başkan Vekili Mithat Sancar’ın Şanlıurfa ili Halfeti ilçesinde gözaltına
alınanlarla ilgili Adalet Bakanlığı ile İçişleri Bakanlığından bilgi alarak
Meclisi bilgilendirmesini talep ettiklerine ilişkin açıklaması
39.- Çankırı Milletvekili Muhammet Emin Akbaşoğlu’nun, hiçbir zaman dini
siyasete alet etmediklerine ilişkin açıklaması
40.- Denizli Milletvekili Kazım Arslan’ın, turizm sektörünü geliştirmek
için hangi tedbirlerin alınacağını, Pamukkale ören yeri giriş ücretinde
Denizlililere özel bir uygulama yapılıp yapılamayacağı ile işletilmesinin özel
sektörden alınıp alınmayacağını Kültür ve Turizm Bakanından öğrenmek istediğine
ilişkin açıklaması
41.- Kahramanmaraş Milletvekili İmran Kılıç’ın, Kahramanmaraş’ın gezmeye
ve görmeye değer bir il olduğuna ilişkin açıklaması
42.- Iğdır Milletvekili Habip Eksik’in, Iğdırlıların yayla sorununun
çözülmesi ve bölgenin yaylalarının hayvancılığa, turizme açılması gerektiğine
ilişkin açıklaması
43.- Yozgat Milletvekili Ali Keven’in, emeklilerin, engelli ve bakıma
muhtaç vatandaşların ekonomik durumlarını yükseltecek çalışmalara hız verilmesi
ile engelli maaşı alan vatandaşların da bayram ikramiyesinden yararlandırılması
gerektiğine ilişkin açıklaması
44.- Çankırı Milletvekili Muhammet Emin Akbaşoğlu’nun, İstanbul
Milletvekili Hayrettin Nuhoğlu’nun 58 sıra sayılı Kanun Teklifi’nin birinci
bölümü üzerinde İYİ PARTİ Grubu adına yaptığı konuşmasındaki bazı ifadelerine
ilişkin açıklaması
45.- İstanbul Milletvekili Hayrettin Nuhoğlu’nun, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ilişkin
açıklaması
46.- Çankırı Milletvekili Muhammet Emin Akbaşoğlu’nun, CHP’nin İstanbul
Büyükşehir Belediye Başkanı adayı Ekrem İmamoğlu’nun konuk olduğu Tarafsız
Bölge programına ilişkin açıklaması
47.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
48.- İstanbul Milletvekili Yavuz Ağıralioğlu’nun, Trabzon’un Yunanla
beraber zikrediliyor olmasından rencide olduklarına, İstanbul ilinde Belediye
Başkanlığı seçimini Cumhur İttifakı kazanınca “Müslümanlık kazandı.” Millet
İttifakı kazanınca “Olimpos’un çocukları kazandı.” şeklinde konuşulmasına refleks
verildiğine ilişkin açıklaması
49.- Manisa Milletvekili Erkan Akçay’ın, Yunan basınında CHP’nin
İstanbul Büyükşehir Belediye Başkanı adayı Ekrem İmamoğlu’yla ilgili yer alan
ifadelere ve tepkinin Yunan basınına gösterilmesi gerektiğine ilişkin açıklaması
50.- Sakarya Milletvekili Engin Özkoç’un, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
51.- Çankırı Milletvekili Muhammet Emin Akbaşoğlu’nun, Türkiye'nin
menfaatleriyle ilgili birlikte hareket edilmesi gerektiğine ve Esenler Belediye
Başkanı Tevfik Göksu’nun CHP’nin İstanbul Büyükşehir Belediye Başkanı adayı
Ekrem İmamoğlu’yla ilgili ifadelerine ilişkin açıklaması

V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Bursa Milletvekili İsmail Tatlıoğlu ve 20
milletvekili tarafından, ekonomideki yapısal tıkanmaya sebep olan sorunların
tespit edilerek gerekli tedbirlerin alınması amacıyla 24/4/2019 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin (10/1101) ön görüşmelerinin, Genel Kurulun 22 Mayıs 2019 Çarşamba
günkü birleşiminde yapılmasına ilişkin önerisi


2.- HDP Grubunun, Ankara Milletvekili Filiz Kerestecioğlu Demir ve
arkadaşları tarafından, kadın cinayetlerine karşı alınacak önlemlerin
saptanması amacıyla 22/5/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 22 Mayıs 2019 Çarşamba günkü birleşiminde yapılmasına ilişkin önerisi

3.- CHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, TRT'nin
maddi kaynaklarını kullanım biçiminin ve personel politikasının incelenerek tüm
iş ve işlemlerde şeffaflığı sağlayıcı tedbirlerin saptanması amacıyla Türkiye
Büyük Millet Meclisi Başkanlığına verilmiş olan (10/218) esas numaralı Meclis
Araştırması Önergesi’nin, ön görüşmelerinin, Genel Kurulun 22 Mayıs 2019
Çarşamba günkü birleşiminde yapılmasına ilişkin önerisi
4.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; bastırılarak dağıtılan 58 sıra sayılı Kanun Teklifi’nin kırk
sekiz saat geçmeden gündemin "Kanun Teklifleri ile Komisyonlardan Gelen
Diğer İşler” kısmının 2'nci sırasına alınmasına ve diğer işlerin sırasının buna
göre teselsül ettirilmesine; 58 sıra sayılı Kanun Teklifi’nin İç Tüzük’ün
91’inci maddesine göre temel kanun olarak bölümler hâlinde görüşülmesine ilişkin
önerisi 

VI.- KANUN TEKLİFLERİ İLE KOMİSYONLARDAN GELEN DİGER İŞLER
A) Kanun Teklifleri
1.- Nevşehir Milletvekili Mustafa Açıkgöz ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 65 Milletvekilinin
Kapadokya Alanı Hakkında Kanun Teklifi (2/1811) ile Millî Eğitim, Kültür,
Gençlik ve Spor Komisyonu Raporu (S. Sayısı: 56) 
2.- Antalya Milletvekili Atay Uslu ve Konya Milletvekili Ziya
Altunyaldız ile 57 Milletvekilinin Turizmi Teşvik Kanununda Değişiklik
Yapılması Hakkında Kanun Teklifi (2/1907) ve Bayındırlık, İmar, Ulaştırma ve
Turizm Komisyonu Raporu (S. Sayısı: 58) 

VII.- YAZILI SORULAR VE CEVAPLARI
1.- İzmir Milletvekili Kani Beko'nun, otomotiv
sektöründe faaliyet gösteren esnaf ve sanatkârların sigorta şirketleri ile
yaşadığı bazı sorunlara ilişkin sorusu ve Ticaret Bakanı Ruhsar Pekcan’ın
cevabı (7/10409)

2.- İstanbul Milletvekili Mustafa Sezgin Tanrıkulu'nun,
2017-2019 yıllarında çocuk sağlığına zararlı içerik tespit edilen ithal oyuncaklar
ile ithalatı yapanlar hakkında başlatılan işlemlere ilişkin sorusu ve Ticaret
Bakanı Ruhsar Pekcan’ın cevabı (7/10412)

3.- İstanbul Milletvekili Mustafa Sezgin Tanrıkulu'nun,
2017-2019 yıllarında ithal edilen elektronik ürünlere ilişkin Cumhurbaşkanı
Yardımcısı Fuat Oktay’a sorusu ve Ticaret Bakanı Ruhsar Pekcan’ın cevabı (7/10437)

4.- Manisa Milletvekili Özgür Özel'in, Avrasya
Tüneli'nden araç geçiş sayısına, taahhüt edilen araç geçiş garantisine ve bu
kapsamda şirkete yapılan ödemelere ilişkin sorusu ve Ulaştırma ve Altyapı
Bakanı Mehmet Cahit Turhan’ın cevabı (7/10639)
22 Mayıs 2019 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Mithat SANCAR
KÂTİP ÜYELER: Emine Sare AYDIN YILMAZ (İstanbul), İshak GAZEL (Kütahya) 
----- 0 -----
BAŞKAN
– Türkiye Büyük Millet Meclisinin 81’inci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Balıkesir ve özel endüstri bölgesi hakkında söz isteyen Balıkesir
Milletvekili Yavuz Subaşı’na aittir.
Buyurun
Sayın Subaşı. (AK PARTİ sıralarından alkışlar) 
Süreniz
beş dakikadır.
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Balıkesir Milletvekili Yavuz Subaşı’nın, Balıkesir iline ilişkin
gündem dışı konuşması
YAVUZ
SUBAŞI (Balıkesir) – Sayın Başkanım, saygıdeğer milletvekili arkadaşlarım;
bugün sizlere Balıkesir’den bahsetmek istiyorum.
Yıl
boyunca aralıksız turizm imkânı bulabileceğimiz bir şehirdir Balıkesir. 22 mavi
bayraklı plajıyla deniz sevdalıları şehri, termal turizmin merkezi, mutlu ve
huzurlu bir şehirdir Balıkesir; Kuvayımilliye’nin şehridir. Zengin tarihî ve
kültürel mirası, muhteşem doğası, yaban hayat gözlemciliği, av turizmi, kuş
gözlemciliği… Samanyolu’nu, gökyüzünde binlerce yıldızın muhteşem görsel
şölenini Balıkesir’den izlediniz mi? Sındırgı, Dursunbey, Bigadiç, İvrindi,
Savaştepe, Balya’dan gökyüzünü seyretmek bir başka güzel. 
İleri
yaş turizmi geriatri merkeziyle, şifalı termal kaynaklarıyla Balıkesir’imiz ön
plana çıkmaktadır. 
Gastronomi
turizminde zengin mutfağı ve organik tarımsal ürün çeşitliliğiyle önce bir
ildir Balıkesir. Mübarek ramazan ayındayız, oruç ayındayız ama bahsetmeden
geçemeyeceğim; Balıkesir kaymaklısı, Gönen baldo pirinci, çok çeşitli deniz
ürünleri, siyah, yeşil zeytin çeşitleri, kırmızı et, zeytinyağları, Ayvalık
tostu, Susurluk’un çiğ börek ve ayranı, sebze yemekleri, süt ürünleri, höşmerim
tatlısı, Manyas’ın kelle peyniri ve her türlü peynirin en çok olduğu bir il
Balıkesir.
Dalış
sporu mu yapacaksınız? Doğru tercihiniz Ayvalık. Çok sayıda balık ve su altı
canlısını renkli mercanlarıyla Ayvalık’ta görebilirsiniz. Doğal cennet ve millî
parklarda doğayla iç içe olma imkânını yaşamanızı tavsiye ediyorum. Manyas Kuş
Cenneti, Kazdağı Milli Parkı, flora ve fauna zenginliği; Ayvalık Adaları Milli
Parkı’nda denizaltı topoğrafyası, Edremit Kazdağı Göknarı Tabiatı Koruma Alanı…
Yaban hayatı geliştirme sahasında geyiklerle hoşça vakit geçirmeyi
düşünebiliyor musunuz? Edremit Darıdere, Ayvalık Sarımsaklı, Karesi Değirmen
Boğazı, Edremit Ayazma Pınarı tabiat parklarında doğayla iç içe yaşamak.
Adını
kurtuluş tarihi olan günden alan Altıeylül ilçemiz, limanı, bor tesisleri ve
Gazi Mustafa Kemal Atatürk’ün Samsun’a çıktığı geminin adı olan Bandırma, adını
ait olduğu beylikten alan tarihî Karesi, tarım ve hayvancılık fuarlarıyla
Kepsut, Marmara Denizi’nde adaları ve mermeriyle isim yapmış bir Marmara,
turizm merkezi Erdek, Atatürk siluetini izleyebileceğiniz Gömeç, körfezin
incisi Burhaniye ve Çanakkale kahramanı Seyit Onbaşı’nın memleketi Havran.
Birbirinden güzel 20 ilçemizle Balıkesir sahip olduğu ziyaretçi sayısıyla
turist yoğunluğunun en çok sayıda olduğu iller arasındadır. 2018 yılında
yaklaşık 3,5 milyon kişiyi Balıkesir’imizde misafir ettik. Üç farklı iklim türü
ile on iki ay turizm imkânı bulabileceğiniz bir şehirdir Balıkesir. Ulaşım
imkânı olarak Balıkesir merkez bir şehirdir. 
İstanbul-İzmir
Otoyol Projesi, Tekirdağ-Çanakkale-Balıkesir-İzmir Otoyol Projesi Balıkesir’den
geçmektedir. İlimizin öncelikli olarak gelişmesine katkı sağlayan, bu güzel hizmetleri
gerçekleştiren, emeği geçen herkese, başta Sayın Cumhurbaşkanımız Recep Tayyip
Erdoğan olmak üzere teşekkürlerimi sunuyorum. Ekranları başında bizleri izleyen
saygıdeğer vatandaşlarımızı ve kıymetli milletvekili arkadaşlarımızı bu yaz
tatilinde Balıkesir’de misafir etmek istiyoruz, Balıkesir’e davet ediyoruz.
Sayın
Başkan, kıymetli milletvekilleri; 6 Şubat 1923 ve 24 Haziran 1934 tarihleri
arasında tam 7 kere Balıkesir’e gelerek ilimizi onurlandıran, cumhuriyetimizin
kurucusu Gazi Mustafa Kemal Atatürk’ün 7 Şubat 1923 tarihinde Zağnos Paşa
Camisi’nde yaptığı konuşmasından bir alıntıyı sizlerle paylaşmak istiyorum:
“Ey
millet! Allah birdir, şanı büyüktür. Allah'ın selameti, sevgi ve iyiliği
üzerinize olsun. Peygamber Efendimiz Hazretleri, Cenâb-ı Hak tarafından
insanlara dinî hakikatleri tebliğe memur edilmiş ve resul olmuştur. Temel
nizamı, hepimizin bildiği Kur'ân-ı Azimüşşan'daki açık ve kesin hükümlerdir.”
Ben
sözlerimi bitirirken -bu Parlamentoda konuştuğumuz her türlü konuşmalar kayıt
altındadır- burada Balıkesir’imizi temsil eden milletvekili arkadaşlarımıza
seslenmek istiyorum: Burada dile getirildi, Balıkesir Büyükşehir Belediyesinde
bildiğiniz gibi Yücel Yılmaz’la 31 Marttan sonra yeni bir görev değişikliği
oldu, hiçbir şekilde Büyükşehir Belediye Başkanlığı 400 işçiyi çıkarmamıştır.
Bu bir bilgi yanlışlığıdır. Bunu burada düzeltiyorum.
Sevgilerimi
saygılarımı sunuyorum. 
Teşekkür
ediyorum. (AK PARTİ sıralarından alkışlar) 
BAŞKAN
– Teşekkürler Sayın Subaşı.
Gündem
dışı ikinci söz Artvin’de yaşanan sorunlar hakkında söz isteyen Artvin
Milletvekili Uğur Bayraktutan’a aittir.
Buyurun
Sayın Bayraktutan. (CHP sıralarından alkışlar) 
Süreniz
beş dakika.
2.- Artvin Milletvekili Uğur Bayraktutan’ın, Artvin ili Yusufeli
ilçesinde yaşanan sorunlara ilişkin gündem dışı konuşması
UĞUR
BAYRAKTUTAN (Artvin) – Teşekkür ediyorum Sayın Başkan.
Sayın
Başkan, değerli milletvekilleri; özellikle Yusufeli’de kıraathanelerde,
kahvelerde, iş yerlerinde, evlerinde televizyonları başında bizleri, bu
konuşmayı merakla izleyen bütün Yusufelili hemşehrilerimi, Yusufeli’nin güzel
insanlarını saygıyla sevgiyle selamlıyorum.
Değerli
arkadaşlar, “Artvin” deyince Yusufeli’de ciddi anlamda sorunlarımız var. Bu
Parlamentoda birçok konuşma yaptım Yusufeli’ye ilişkin. Ne yazık ki bu sorunlar
devam ediyor.
Bakın,
Yusufeli sular altında kalacak, Artvin’in en güzel ilçelerinden bir tanesi
değerli arkadaşlarım. Ve bu işlem bitmeden hâlen ne yazık ki bir heyulayla, bir
tehditle karşı karşıya Yusufeli. Nedir? Yusufeli’nin ilçe merkezinin üzerinde
200 metre yükseklikte bir viyadük çalışmasıyla alakalı bir belirsizlik devam
ediyor değerli arkadaşlarım. Bir çalışma yapılmak isteniyor. Hemen bu viyadüğün
altında 700 kişinin okuduğu Halitpaşa Ortaokulu var, kamu kurumları var, en
yakınında etkilenecek 20 civarında esnaf var, 100’e yakın konut var değerli
arkadaşlarım. Büyük bir çalışma.
Yusufelili
şunu merak ediyor: Bu çalışma ne zaman başlayacak? Buna ilişkin ihale yapıldı.
Bu çalışma Yusufeli halkını, Yusufeli’nin ekonomik durumunu tehdit ediyor. Bu
Parlamentodan birçok kere konuştum değerli arkadaşlarım. Bakın, dedim ki: “Yukarıdaki
yeni yerleşim yeri bitmeden aşağıda yapılacak olan bir viyadük çalışması bir
kenti canlı canlı toprağa gömmektir, bir kenti canlı canlı öldürmektir.” Ne
yazık ki bugüne kadar herhangi bir ilerleme kaydedilemedi. 31 Mart
seçimlerinden önce bir duraksama yaşandı. Burada eğer böyle bir çalışmayı
başlatırsak Yusufeli’den tehdit alırız, seçimde bir yenilgiye uğrarız kaygısı
taşındı. Şimdi, 2 Haziran baz alınarak ötelenmeye çalışılıyor sorunlar. Ben
buradan, yüce Parlamentodan bütün Türkiye’ye, bizi dinleyen yetkililere
haykırmak istiyorum: Yusufeli Türkiye’nin en güzel ilçelerinden bir tanesi.
Olması gereken şu değerli arkadaşlarım: Öncelikle yeni yerleşim yerinin bir an önce
tamamlanması gerekiyor. Yeni yerleşim yerinde 2.500 tane bina yapılması
gerekiyor. Şu anda tamamlanmış bina sayısı 330. 3 tane kamu binası tamamlanmış
değerli arkadaşlarım. Hep tersinden yapıyoruz bu işleri. Niye bunları tersinden
yapıyoruz anlayamıyorum. 
Bakın,
o yere getirilmek istenen bir su çalışması var, Tekkale köyünden, Yusufeli’den.
Yusufeli’de, Tekkale köyünde bir müteahhide teslim ettiniz, müteahhit beş ay
sonra yeni yerleşim yerine gelen su çalışmasını terk etti. Şimdi, yeni yerle
alakalı, bu suyla alakalı yeni bir ihale yapılmak isteniyor. Bu ihalede,
şartnamede diyorlar ki: “İki buçuk seneye ancak bunu teslim edersin.” Bunu
neden anlatıyorum değerli arkadaşlarım? Bu şu demek: Diyoruz ki, eğer bugün
teslim edilmiş olsa, suyu bugün getirmiş olsalar yeni yerleşim yerine, iki
buçuk yıldan önce yeni yerleşim yerine oturmak mümkün değil ki. 2.500 binanın
ancak 330’unu teslim etmiş devlet, en aşağı beş yıldan önce insanları oraya
taşımak mümkün değil. 
Değerli
arkadaşlarım, özelikle Adalet ve Kalkınma Partisindeki arkadaşlarım; bakın,
burada yaptığım konuşmalarda size hep şunu diyordum: Çuvalla size oy veriyor
Yusufelili. Haksızlık etmişim, artık size oy da vermiyorlar değerli
arkadaşlarım. Neden vermiyorlar? Bakın, 2009 yerel seçimlerinde yüzde 49 oy
aldınız yerel yönetimde, çok güçlüydünüz. 2014 seçimlerinde aynı şekilde yüzde
49 oy aldınız değerli arkadaşlarım. Şimdi yüzde 43’e düştü, 6 puan düştünüz.
Bizim bundan önceki her iki seçimde de oyumuz yüzde 6’ydı, şimdi biz de yüzde
43, yüzde 44 oy alıyoruz değerli arkadaşlarım. Yani şunu anlatmaya çalışıyorum
değerli arkadaşlarım: Yusufelili “Benim sorunuma çare bulacak, benim sorunumu
Parlamentoya getirecek kim olursa olsun, hangi siyasal düşünceden gelirse
gelsin ben ona destek veririm.” diyor. O nedenle ben Yusufelilileri, Yusufeli
halkını buradan şükranla, saygıyla bir kere daha selamlıyorum ve sizlere,
Hükûmete, yetkililere şunu iletiyorum: Bakın, bu sorunu göz ardı etmeyin
değerli arkadaşlarım. Yusufeli’de kamulaştırmayla alakalı sorunlar var. Kamulaştırma
ciddi bir problem. Herhangi bir yerde böyle bir toprak parçası yok. Toprak
parçası her tarafta gayrimenkul, Yusufeli’de menkul. “Toprak çalındı.” diye
savcılığa başvuran bir vatandaşımız var. Kamulaştırma Kanunu’nun dar kalıpları
içerisinde insanları mağdur ederek bir yere varamazsınız değerli arkadaşlarım.
Bir ilçeyi yok ediyorsunuz, bir ilçedeki yaşayanlara diyorsunuz ki: “Ben senin
toprağını elinden aldım.” Siz değerli arkadaşlarım, toprak altında kalan, su
altında kalan bir beldenin sakinleri olarak hiç annenizin, babanızın,
amcanızın, dayınızın mezarını açıp onu bir çuvala koyarak kalkıp başka yere
gidip toprağa gömdünüz mü değerli arkadaşlarım? Gömdünüz değil mi? İşte
Yusufelili bunu yaşıyor. Buna rağmen Yusufelili diyor ki: “Devletimize bir
zeval gelmesin, başımın tacıdır.” diyor ama bir şey istiyor, diyor ki: “Bu
toprakların gerçek değeri verilsin.” 
Ben
Yusufeliliyi şöyle tarif ederim: Yusufeli toprakları verimlidir, sağcı çıkar,
solcu çıkar, devrimci çıkar, ülkücü çıkar, dindar çıkar, sosyal demokrat çıkar
ama bu topraklardan bir tek vatan haini çıkmamıştır değerli arkadaşlarım. 
O
nedenle, Yusufeli’ye, Yusufeliliye hak ettiği değeri verin diye yüce
Parlamentodan bir kere daha sesleniyorum: Sözlerimi bitirirken diyorum ki: Hak
yerini bulacak, Yusufeli kazanacak; barışla kazanacağız ve her şey daha güzel
olacak.
Bu
duygularla, bizleri televizyonları başında izleyen bütün Yusufelili
hemşerilerimi saygıyla, sevgiyle selamlıyorum. Sağ olun, var olun. (CHP
sıralarından alkışlar) 
BAŞKAN
– Teşekkürler Sayın Bayraktutan.
Gündem
dışı üçüncü konuşma Eskişehir ilinin sorunları hakkında söz isteyen Eskişehir
Milletvekili Arslan Kabukcuoğlu’na aittir. (İYİ PARTİ sıralarından alkışlar) 
Buyurun
Sayın Kabukcuoğlu.
Süreniz
beş dakikadır.
3.- Eskişehir Milletvekili Arslan Kabukcuoğlu’nun, ülkemizin demir yolu
taşımacılığında Eskişehir ilinin önemine ilişkin gündem dışı konuşması
ARSLAN
KABUKCUOĞLU (Eskişehir) – Sayın Başkan, değerli milletvekilleri; hepinizi
saygıyla selamlıyorum.
Ülkemizden
de geçecek olan 12 bin kilometrelik Demir İpek Yolu ülkemize yeni fırsatlar
getirmektedir. Ayrıca bizim demir yolu taşımacılığında yolcu ve yükteki demir
yollarının payı yüzde 4 civarında olup hem gelişmiş ülkelerin altındadır hem de
ülkemizin ihtiyacının çok çok altındadır. Demir yolu taşımacılığı hem maliyet
olarak hem ekonomik olarak hem güven olarak kara yolu taşımacılığına göre pek
çok avantajlar taşımaktadır. Bu avantajlardan faydalanmak için ülkemizin demir
yolu taşımacılığına önem vermesi gerekmektedir.
Demir
yolu taşımacılığı yapmak için bir ülkeden ray, bir ülkeden tren almakla bu iş
olmuyor; illaki bunun üretiminin ülkemizde gerçekleşmesi gerekmektedir.
Ülkemizin demir yolu taşımacılığı için üretimde faaliyet göstermesi şarttır.
Üretimin ilk aşaması ise test imkânlarıdır. Eskişehir’in yıllardır devam eden,
cumhuriyetin kuruluşundan beri devam eden, hatta ondan da önceye dayanan bir
demir yolu tarihi vardır ve Türkiye’nin demir yolu tarihinde Eskişehir’in çok
büyük bir yeri vardır. 
Eskişehir’de
yapımı devam etmekte olan Ulusal Raylı Sistemler Araştırma ve Test Merkezi
demir yolu sanayisi için bize önemli fırsatlar temin etmektedir. URAYSİM’in
yapılmasıyla hem demir yolu üretiminde hem de bununla ilgili lokomotif ve vagon
üretiminde bir fırsat açılacaktır. Ayrıca, yine ülkemizden geçecek olan, biraz
önce bahsetmiş olduğum Demir İpek Yolu Projesi de ülkemiz için bir fırsattır.
Buranın ihtiyacı olan rayların gerçekleşmesi ve makinelerin gerçekleşmesi
ülkemizin önünde önemli bir ihracat fırsatı olarak durmaktadır. Ne yazık ki
Eskişehir’de yapılmakta olan URAYSİM tamamlanamamıştır, eksikleri devam
etmektedir. URAYSİM’de yapılacak olan düzenlemeler ve bunun hizmete girmesi hem
ülkemizin iç ihtiyacını karşılayacak olan demir yolu sanayisine hem de önümüzde
çok büyük bir fırsat yaratacak olan Demir İpek Yolu Projesi’ne hazırlık
olacaktır. Bunun için Ulaştırma Bakanlığının, gerekli yatırımları yapması ve
URAYSİM’in yapılmasıyla birlikte hem Demir İpek Yolu ihtiyacının
karşılanmasında hem de ülkemizin ihtiyacının karşılanmasında ve müreffeh bir
ulaşım sisteminin sağlanmasında hizmeti olacaktır.
Hepinize
teşekkür eder, saygılar sunarım. (İYİ PARTİ sıralarından alkışlar) 
BAŞKAN
– Teşekkürler Sayın Kabukcuoğlu.
Değerli
milletvekilleri, şimdi sisteme giren ilk 20 milletvekiline yerlerinden birer
dakika süreyle söz vereceğim. Bu sözlerin ardından sayın grup başkan
vekillerinin söz taleplerini karşılayacağım.
Sayın
Gürer…
IV.- AÇIKLAMALAR
1.- Niğde Milletvekili Ömer Fethi Gürer’in, Adalet ve Kalkınma
Partisinin emekli olabilme şartlarını ağırlaştırdığına ilişkin açıklaması
ÖMER
FETHİ GÜRER (Niğde) – Teşekkürler Sayın Başkan. 
Adalet
ve Kalkınma Partisi emekli olabilmenin şartlarını ağırlaştırmıştır; emeklilik
yaş sınırı 65’e çıkarılmış, aylık bağlama oranlarıyla emekli maaşları düşürülmüştür.
Emeklilikte yaşa takılanlarla binlerce mağdur yaratılmıştır. Primini ödemiş,
hakkını isteyen “Hak ettiğim verilsin.” diyen emeklilikte yaşa takılanların
sesini iktidar duymazdan gelmektedir.
Ayrıca,
BAĞ-KUR prim borçlarından dolayı emekli olamayanlar vardır. Prim borçlarını
ödemek için bankalara başvuranlara ağır şartlar ileri sürülmekte, kredi
almaları engellenmektedir. Prim ödemek isteyen BAĞ-KUR’lular için kredi temin
kolaylığı sağlanmalı, prim borcu nedeniyle işsiz olan, sağlık hizmetinden dahi yararlanamayan
BAĞ-KUR’lulara bu destek verilmelidir.
Emeklilikte
yaşa takılanların emekli olabilmelerini sağlayacak yasal düzenlemeler de bir an
önce Meclisimizden geçirilerek bu konudaki beklentileri karşılanmalıdır.
Emekliler geçim sıkıntısı içindedir. Ayrıca, emekli olmayla ilgili getirilen
düzenlemelerdeki olumsuzluklar da emeklilerin emekli olmalarının önündeki en
büyük engeldir.
Teşekkür
ediyorum.
BAŞKAN
– Sayın Kaya…
2.- Osmaniye Milletvekili İsmail Kaya’nın, 20-26 Mayıs İstihdam
Haftası’nı kutladığına ve Cumhurbaşkanı Recep Tayyip Erdoğan’ın talimatıyla
başlatılan istihdam seferberliğine ilişkin açıklaması
İSMAİL
KAYA (Osmaniye) – Teşekkür ederim Sayın Başkanım.
Üretim
yapan bir nüfus güçlü bir ekonomi ortaya çıkarır. Sayın Cumhurbaşkanımız Recep
Tayyip Erdoğan’ın talimatıyla başlatılan istihdam seferberliğiyle bölgemizde
var gücümüzle çalışmaktayız. Yerli ve millî üretime daha fazla yatırım yaparak,
ekonomide dışa bağımlılığı azaltarak yeni istihdam alanları açmaya devam
ediyoruz. Coğrafyamız, sahip olduğu ekonomik zenginlikler ve fırsatlar
bakımından bize birçok imkân sunmaktadır. Bunları hep birlikte değerlendirerek
imkân ve fırsatları birlikte oluşturacağız. İstihdam kampanyasına katılmak, bu
tarihî desteklerden faydalanmak, en az 1 işsiz vatandaşımızı işe almak hem
işimizi geliştirir hem de ekonomimizin büyümesine katkı sağlar.
Ülkemiz
olarak, övündüğümüz gençlerimiz için, nüfusumuzu verimli kullanmak için
istihdam seferberliğine hepimiz destek vermeliyiz diyorum. Bu vesileyle
İstihdam Haftası’nı kutluyor, Genel Kurulu saygıyla selamlıyorum.
BAŞKAN
– Sayın Bayraktutan…
3.- Artvin Milletvekili Uğur Bayraktutan’ın, ÇAYKUR’un kota ve kontenjan
uygulamasının Doğu Karadeniz’de yarattığı soruna ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Benim
yöremde ÇAYKUR’un kota ve kontenjan uygulamasından doğan bir sorun var. ÇAYKUR
ilk önce yaş çayı alıyorken bunu uygulamamasına rağmen ilk günlerde, ne yazık
ki şu an itibarıyla kota ve kontenjan uygulamak zorunda kalmış. Haklı bir nedeni
var kendisine göre, onu bilemiyoruz ama çay üreticisi bu durumda özel çay
fabrikalarıyla veya özel alıcılarla muhatap olmakta. Her ne kadar taban fiyatı
3 TL olmasına rağmen çay üreticisi yaş çayı 1,80 TL’den özel alıcılara vermek
zorunda kalmaktadır. Bu konuda Hükûmet gerekli yasal düzenlemeleri yaparak
taban fiyatı konusunda, onun altında bir fiyattan alımın yasaklanması konusunda
bir yasal düzenleme yaparsa çay üreticisinin yaşamış olduğu bu sorun bir an
evvel ortadan kalkar. Şu anda Doğu Karadeniz’de çay üreticisi bu konuda perişan
durumdadır. Gerekenin yapılması ve ilgili yasal düzenlemenin yapılması için
yetkili makamlar nezdinde bu talebi iletiyor, çok teşekkür ediyorum. 
BAŞKAN
– Sayın Şeker… 
4.- Kocaeli Milletvekili İlyas Şeker’in, 21 Mayıs Tapu ve Kadastro Genel
Müdürlüğünün kuruluşunun 172’nci yıl dönümüne ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan. 
Yılda
yaklaşık 25 milyon vatandaşımıza hizmet sunan ve mülkiyetin teminatı olan Tapu
ve Kadastro Genel Müdürlüğü 21 Mayıs 1847 tarihinde kurulmuş olup bugün 172’nci
yaş gününü kutlayan köklü bir kurumdur. Tapu ve Kadastro Genel Müdürlüğü AK
PARTİ hükûmetlerinin desteğiyle taşınmaza ilişkin teknik hizmetleri uydu
aracılığıyla hızlı ve güvenilir bir şekilde veren, “webtapu” uygulamasıyla
tescil edildiği yere bağlı kalmaksızın yurt içinde ve yurt dışında hizmeti
vatandaşın ayağına götüren, taşınmazın konumu dâhil tüm bilgileri içeren
karekodlu tapu uygulamasıyla 7/24 hizmet veren, geçmişte Osmanlı toprağı olan
onlarca ülkeye ait arşiv kayıtlarını güncelleyip kullanıma sunan, konusunda
uzman ve dünyada izlenen bir kurumdur.
Seçim
bölgem Kocaeli’de 13 müdürlükle hizmet veren Tapu ve Kadastro Genel
Müdürlüğünün 172’nci kuruluş yıl dönümünü kutluyor, tüm çalışanları tebrik ediyorum.

Genel
Kurulu saygıyla selamlıyorum. 
BAŞKAN
– Sayın Öztunç… 
5.- Kahramanmaraş Milletvekili Ali Öztunç’un, vefatı nedeniyle
hemşehrisi Gazeteci Taki Doğan’a Allah’tan rahmet dilediğine ve İstanbul
Havalimanı’nda yaşanan kazaya ilişkin açıklaması
ALİ
ÖZTUNÇ (Kahramanmaraş) – Teşekkür ederim Sayın Başkanım. 
Farklı
tarzıyla tanıdığımız gazeteci, Elbistanlı hemşehrim Taki Doğan bugün yaşamını
yitirdi, kendisini az önce Hakk’a uğurladık. Kendisine Allah’tan rahmet,
ailesine başsağlığı diliyorum. 
Bugün
İstanbul Havalimanı’nda, yeni havalimanında bir kaza meydana geldi. Ankara
uçağı gitti, direğe çarptı. Dünyanın hiçbir havaalanında böyle komik bir kaza
yaşanmamıştır, yaşanmıyordur. Niye? Siz burayı “dünyanın en büyük havalimanı”
olarak adlandırıyorsunuz. Oysa burayı AVM mantığıyla yaptığınız için burası
dünyanın en büyük havalimanı değil, dünyanın en büyük AVM’sidir. Aklınız
fikriniz rantta, AVM’de olduğu için AVM mantığıyla yaptınız. Pilotları ikaz
edecek olan hava durumu radarı yok. “Dünyanın en büyük havaalanı” diyorsunuz,
Sofya Havaalanı’nda var, burada yok. Yerde yaklaşma sistemleri çalışmıyor.
Maalesef, rüzgâr nedeniyle sıkıntı yaşanıyor, 17 Mayısta 8 uçak Çorlu’ya inmek
zorunda kaldı. Havalimanı yaparsınız, uçak direğe çarpar; kara yolu yaparsınız,
yol çöker; hızlı tren dersiniz, kaza olur, onlarca insan ölür. Bir işi
beceremiyorsunuz. Burada büyük bir facia yaşanmadan bir an evvel İstanbul
Havalimanı’nın bir kez daha gözden geçirilmesi gerekiyor. Gerekiyorsa Atatürk
Havalimanı geçici olarak yeniden açın. 
Teşekkür
ediyorum, saygılar sunuyorum. 
BAŞKAN
– Sayın Taşkın…
6.- Mersin Milletvekili Ali Cumhur Taşkın’ın, Dünya Yetimler Günü’ne
ilişkin açıklaması
ALİ
CUMHUR TAŞKIN (Mersin) – Teşekkürler Sayın Başkan. 
Dünya
Yetimler Günü, Müslüman ülkelerde her ramazan ayının 15’inci günü kutlanan,
kamuoyunun dikkatini yetimlik gerçeğine çekmek ve yetim çocuklarımızı biraz
olsun mutlu etmeyi amaçlayan özel bir gündür. Dünya nüfusunun 400 milyonu yetim
çocuklardan oluşuyor. 100 milyon yetim herhangi bir korumadan uzak yaşıyor. Her
gün 10 bin çocuk savaş, afet, hastalık, kaza gibi sebeplerle yetim kalıyor. Her
24 saatte 6 bin çocuk suç örgütleri tarafından kaçırılıyor. Yılda 2,5 milyon
çocuk satılıyor. Her yıl 300 bin çocuk savaşmaya zorlanıyor. 
Bizler
yetim bir peygamberin ümmeti olarak yetimin yüzündeki tebessümün dünyayı
güzelleştireceğine inanıyoruz. Bir yetimi sevindirip yüzünü güldürene ne mutlu
diyor, Genel Kurulu saygıyla selamlıyorum. 
BAŞKAN
– Sayın Durmuşoğlu…
7.- Osmaniye Milletvekili Mücahit Durmuşoğlu’nun, 22 Mayıs Dünya Obezite
Günü’ne ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
22
Mayıs Dünya Obezite Günü. Obezite, insan ömrünü kısaltması ve ortaya çıkardığı
yan etkilerle de yaşam kalitesini bozması nedeniyle bir hastalık olarak kabul
edilmektedir. Ev dışı beslenmenin artması, besin çeşitliliği, enerji ve yağ
sorunu yüksek yiyeceklerin kolay ulaşılabilir olması bu sorunu tetiklemektedir.
Günümüzde önlenebilir ölümlerin sigaradan sonra gelen ikinci nedeni obezitedir.
AK PARTİ olarak obeziteyle mücadele kapsamında ciddi tedbirler almaya devam
ediyoruz. Kişilerin beslenme alışkanlıklarının bebek daha anne karnındayken
verilmesine ilişkin programlar yapılıyor. Cumhurbaşkanlığımız tarafından
açıklanan birinci 100 Günlük Eylem Planı çerçevesinde 21 ilde açılan 34 obezite
merkezinin çalışmalarına başlanmıştır. İkinci 100 Günlük Eylem Planı kapsamında
30 obezite merkezinin daha hizmete girecek olmasıyla, obezite merkezi sayısı
64’e çıkartılmış olacaktır. Obeziteyle mücadele için sağlıklı beslenip harekete
geçelim diyerek sözlerime son veriyor, Genel Kurulu saygıyla selamlıyorum. 
BAŞKAN
– Sayın Adıgüzel…
8.- Ordu Milletvekili Mustafa Adıgüzel’in, Ordu ili Aybastı ilçesinde
meydana gelen heyalan nedeniyle yaşanan mağduriyetin giderilmesi gerektiğine,
Ordu ili Aybastı, Gölköy, Kabataş, İkizce ve Kumru ilçeleriyle ilgili verdiği
soru önergelerine cevap verilmediğine ilişkin açıklaması
MUSTAFA
ADIGÜZEL (Ordu) – Teşekkürler Sayın Başkan.
Ordu
ili Aybastı ilçemizde çok büyük bir heyelan oldu. Sağlık Mahallesi’nin üçte
2’si toprak kayması nedeniyle kullanılamaz hâle geldi. Şehircilik Bakanlığı
burada vatandaşın zararının karşılanacağını söyledi ama bunun hibe yoluyla mı,
kredi yoluyla mı olduğunu net bir şekilde ifade etmedi. Hem yeni kurulacak
köyün arazi istimlakı hem de evlerin hibe yoluyla olmasını istiyoruz.
Bir
de bu heyelan bölgesiyle ilgili ben 18 Mart 2019 tarihinde Çevre ve Şehircilik Bakanlığına
soru önergesi vermiştim. İki ay önceden uyarmış olmama rağmen bu konuyla ilgili
hâlâ bir cevap verilmemiş olması da ilginçtir. Ordu ilimiz Gölköy ilçesinde 3
tane mahalle, Kabataş, İkizce ilçelerimizde ve Kumru ilçemizde de benzer
heyelan alanları var. Burayla ilgili verdiğim soru önergelerine de dört aydır
cevap verilmedi. Bunu da takdirlerinize sunuyorum. 
BAŞKAN
– Sayın Yalım… 
9.- Uşak Milletvekili Özkan Yalım’ın, Türkiye muharip gazileri ve
aileleriyle ilgili mağduriyetin giderilmesini Aile, Çalışma ve Sosyal Hizmetler
Bakanından talep ettiklerine ilişkin açıklaması
ÖZKAN
YALIM (Uşak) – Teşekkür ederim Sayın Başkan. 
Aile
ve Sosyal Politikalar Bakanı Sayın Zehra Zümrüt Selçuk’a sesleniyorum: 
Türkiye
Muharip Savaş Gazileri, aileleri ve evlatlarıyla ilgili eksikliklerin ve
mağdurlukların giderilmesi için taleplerimiz: 
1-
Faizsiz ev kredileri, bu vesileyle 260 bin TL’ye kadar faizsiz ev kredisi, 
2-
Maaşların 15 Temmuz gazileri gibi olması,
3-
Kamuda 2 kişiye iş hakkı verilmesi, 
4-
Evlatlarının da kamu araçlarından ve kamu hastanelerinden yararlanması, 
5-
Ülkemizde askerî kamplar ve sosyal tesisler, orduevleri gibi yerlerden
yararlanması,
6-
Tüm kamu ve özel sektör tarafından desteklenmesi, 
7
- Ailelerinin çeşitli sosyal haklarıyla ilgili kanunun çıkarılması. 
Teşekkür
ederim. 
BAŞKAN
– Sayın Özkan… 
10.- Mersin Milletvekili Hacı Özkan’ın, kadim şehir İstanbul’un 1994
yılından bu yana verilen hizmet ve gerçekleştirilen devasa projelerle dünyanın
sayılı şehirleri arasında yer aldığına ilişkin açıklaması
HACI
ÖZKAN (Mersin) – Teşekkürler Sayın Başkan. 
Kadim
şehir İstanbul, 1994 yılından bu yana verilen hizmet ve gerçekleştirilen devasa
projelerle dünyanın sayılı şehirleri arasında yer almaktadır. 
Hızlı
trenden Marmaray’a, Yavuz Sultan Selim Köprüsü’nden 3’üncü havalimanı
yapılmasına, İzmit Körfez Köprüsü’nden Avrasya Tüneli’ne kadar pek çok projenin
hayata geçirilmesi veya temellerinin atılmasında alın teri bulunan ve yirmi beş
yıldır devletimizin farklı kademelerinde hizmet vermiş, bugün de tüm
birikimiyle İstanbul’a hizmet etmeye talip olmuş Sayın Binali Yıldırım’a aziz
İstanbulluların yalnız bırakmayarak güçlü destek vereceklerine inanıyorum. 
Ferasetine
ve basiretine güvendiğim hemşehrilerimizin İstanbul’un kaderini belirleyecek
seçimlerde tarihî vebal bilinciyle hareket ederek 23 Haziranda doğru karar
vereceğine inanıyor, Genel Kurulu saygıyla selamlıyorum. 
BAŞKAN
– Sayın Filiz… 
11.- Gaziantep Milletvekili İmam Hüseyin Filiz’in, ülkemizde işsizliğin
yarattığı huzursuzluk ortamının arttığına ve diplomalı işsizler ordusu
oluştuğuna ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan. 
Son
zamanlarda işsizliğin yarattığı huzursuzluk ortamı gittikçe artmaktadır.
Ülkemizde her 3 gencimizden 1’isi işsizdir. İnsanlarımızın ruh sağlığı giderek
bozulmakta ve ölümlerle sonuçlanan olaylara sebep olmaktadır. İşsizlik,
yüksekokul ve fakülte mezunu gençlerimizi de vurmuş, işsiz sayısı 1 milyonun
üzerine çıkmıştır. Mühendislik, mimarlık, inşaat, imalat ve işleme alanlarında
mezun işsiz sayısı toplamda 150 bin civarındadır. Bu rakam üzerinde düşünülmesi
gerekir. Diplomalı işsizler ordusu oluşmuştur. Bu gruptan birçok genç bizleri
aramakta ve çaresizliklerini anlatmaktadırlar. Yükseköğretim Kurulu ve Millî
Eğitim Bakanlığı bu konunun üzerinde ciddiyetle durmalı, kontenjanlar doğru
tespit edilmeli, nitelikli mesleki ve teknik eğitimi destekleyerek gençlerimize
istihdam edilecek yeni alanlar yaratılmalıdır. 
BAŞKAN
– Sayın Aycan…
12.- Kahramanmaraş Milletvekili Sefer Aycan’ın, 22 Mayıs Dünya Obezite
Günü ile Nene Hatun’un ölümünün 64’üncü yıl dönümüne ilişkin açıklaması
SEFER
AYCAN (Kahramanmaraş) – Sayın Başkan, bugün Dünya Obezite Günü’dür. Obezite,
Türkiye’nin ve tüm dünyanın en yaygın sorunudur. Obezite kalp, şeker hastalığı,
hipertansiyon, kanser gibi birçok hastalığa zemin hazırlamaktadır. Aşırı ve
yanlış beslenme alışkanlıkları obeziteye neden olmaktadır. Türkiye,
yetişkinlerde yüzde 32 görülme sıklığıyla Avrupa’da maalesef 1’inci durumdadır.
Daha kötüsü, çocuklarımızda yüzde 10 obezite görülmektedir; bu, daha vahim bir
durumu ifade etmektedir. Bir an önce tüm tarafların koordine bir şekilde
obeziteyle mücadele etmesi gerekir. Sorun gittikçe büyümektedir ve etkin bir
mücadele yapılamamaktadır. 
Ayrıca,
bugün Osmanlı-Rus Savaşı’nda Erzurum savunmasına “Bebem anasız büyür, vatansız
büyümez.” diyerek katılan, Türk kadınını temsilen en kahraman Türk
kadınlarından biri olan Nene Hatun’un ölüm yıl dönümüdür. Nene Hatun’u ve tüm
kahramanlarımızı rahmetle anıyorum. 
Teşekkür
ederim.
BAŞKAN
– Sayın Kılıç…
13.- Kahramanmaraş Milletvekili İmran Kılıç’ın, arazi
toplulaştırmalarının önemine ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
Artan
nüfusun yeterli beslenmesinde gıda, gıdaların üretimi için de tarım alanları
çok önemlidir. Bu alanların daha verimli kullanılabilmesi için en geçerli
yöntemlerden biri de arazi toplulaştırılması ve kullanılmayan alanların tarıma
kazandırılmasıdır. Arazi toplulaştırması, sulama, tarla içi geliştirme ve bunun
gibi altyapı hizmetleriyle de beraber yapılmaktadır. Ülke geneliyle beraber bu
çalışmalar Kahramanmaraş ovalarında da devam etmektedir. İlimizde şu ana kadar
10.843 hektar alanda çalışmalar tamamlanarak tapu tescil işlemleri
gerçekleştirilmiştir, devam eden çalışmalarla 190.535 hektar alanın 2021 yılı
sonuna kadar toplulaştırılması hedeflenmektedir. Kahramanmaraş’ımıza hayırlı
olsun.
BAŞKAN
– Sayın Çepni…
14.- İzmir Milletvekili Murat Çepni’nin, Bitlis ili Tatvan ilçesinde
seçilmiş HDP’li belediye meclis üyelerinin görevden uzaklaştırıldığına ilişkin
açıklaması
MURAT
ÇEPNİ (İzmir) – Teşekkürler Başkan.
Bitlis’in
Tatvan ilçesinde seçilmiş 14 HDP’li belediye meclis üyemizin 9’u 20 Mayısta
görevlerinden uzaklaştırıldılar. Tüm arkadaşlarımız hakkında 11 Nisan günü
soruşturmalar başlatılmış fakat bu arkadaşlarımız mazbatalarını 12 Nisanda
almışlardır. Göreve gelmeden haklarında 5393 sayılı Belediye Kanunu’na göre
soruşturma başlatılması işin organize ve talimatla yapıldığını göstermektedir.
HDP belediyelerinde darbe dinamiği işlemektedir. AKP’nin deyimiyle “Hiçbir şey
olmasa bile bir şeyler oluyor.” AKP’nin 11 belediye meclis üyesiyle azınlıkta
olduğu, bu azınlığı siyasi oyunlarla çoğunluğa çevirmeye çalıştığı aşikârdır.
Halk iradesine karşı bu faşist ablukaya, kirli oyunlara karşı direneceğimizi ve
takipçisi olacağımızı belirtiyoruz.
BAŞKAN
– Sayın Erel…
15.- Aksaray Milletvekili Ayhan Erel’in, 22 Mayıs Nene Hatun’un ölümünün
64’üncü yıl dönümüne ilişkin açıklaması
AYHAN
EREL (Aksaray) – Ağabeyi kollarında şehit olunca, üç aylık bebeğini emzirip
“Seni bana Allah verdi, ben de seni ona emanet ediyorum.” deyip ağabeyinin
tüfeğini alıp sokağa fırlayan “Bebem anasız büyür de vatansız büyümez.” deyip
cepheye koşan, cesareti ve fedakârlığıyla Türk kadınının kahramanlığını gözler
önüne seren, vatan topraklarını namus kabul eden Nene Hatun’u ölüm yıl
dönümünde şükranla, rahmetle anıyorum. Tüm şehitlerimizin ruhları şad olsun.
Günümüzün Nene Hatun ruhlu, dik duruşlu İYİ PARTİ Genel Başkanı Meral Akşener’e
selam olsun.
BAŞKAN
– Sayın Yılmaz…
16.- Düzce Milletvekili Ümit Yılmaz’ın, Düzce ilinde trafik kazalarının
artması nedeniyle yürüyen merdivenli üst geçitlerin yapılmasının hayati önem
taşıdığına ilişkin açıklaması
ÜMİT
YILMAZ (Düzce) – Teşekkür ederim Sayın Başkan.
Yaz
aylarının başlamasıyla seçim bölgem olan Düzce’de trafik kazalarında artış
yaşanmaktadır. Özellikle çevre bağlantı yollarının tamamlanmamış olması, tarım,
bisiklet ve motosiklet yollarının yapılmaması bu kazaların artmasında en büyük
etkenlerin başında gelmektedir. Kazaların fazla olmasının diğer bir sebebi de
yerleşim yerlerindeki yaya geçişlerinin doğru düzgün planlanmadan yapılması,
alt ve üst geçitlerin ya yapılmaması ya da yapılan üst geçitlerin kullanıma
uygun yapılmamasından kaynaklanmaktadır. Özellikle üniversite kavşağı, eski
FİSKOBİRLİK kavşağı, Sancaklar kavşağı ve Azmimilli geçişi gibi yaya
geçişlerinin çok fazla yaşandığı bölgelerde gün geçmiyor ki bir kaza
yaşanmasın, bir veya birkaç vatandaşımızın canı yanmasın. 
Buradan
Karayolları 4. Bölge Müdürlüğüne sesleniyorum: Adı geçen kavşaklar başta olmak
üzere derhâl yürüyen merdivenli üst geçitlerin yapılması Düzce için hayati önem
taşımaktadır. 
BAŞKAN
– Sayın Yeşil…
17.- Ankara Milletvekili Nihat Yeşil’in, üretimin olmadığı, enflasyonun
arttığı, çiftçinin desteklenmediği, gençlerin istihdam edilmediği bir ülkede
ilerlemenin nasıl sağlanacağını öğrenmek istediğine ilişkin açıklaması
NİHAT
YEŞİL (Ankara) – Teşekkür ederim Sayın Başkanım.
BDDK’nin
bankalara gönderdiği yazılı metinde, gerçek kişilerin günlük 100 bin dolar ve
üzeri döviz alım işlemlerinin bir iş günü valörlü olarak gerçekleştirilmesi
talimatı verilmiştir. Geçen hafta döviz alım işlemlerinde binde 1 oranda vergi
getirilmişti. TL karşılığı “swap”larda aşırı artışlarla birlikte siyasi iktidar
dövizin yükselişini durdurmak için havanda su dövüyor. Bir yandan sıcak para
için yurt dışındaki fonlarda arka kapı diplomasisi yürütüyorsunuz, bir yandan
serbest piyasada kısıtlayıcı işlemlere gidiyorsunuz. Üretimin olmadığı,
enflasyonun arttığı, çiftçinin desteklenmediği, gençlerin istihdam edilmediği
bir ülkede ilerlemeyi nasıl sağlayacaksınız? 
Siz
de biliyorsunuz ki en son Merkez Bankasının “kefen parası” niteliğindeki
ihtiyat akçesine göz diktiniz. Bu ülkeyi nereye sürüklüyorsunuz? İşin içinden
nasıl çıkacaksınız? Hiçbir fikriniz yok. Tarih önünde sorumluluğunuz gereği… 
(Mikrofon
otomatik cihaz tarafından kapatıldı) 
BAŞKAN
– Sayın Kaya…
18.- Trabzon Milletvekili Ahmet Kaya’nın, 2010-2011 sezonunda şampiyon
olması gereken Trabzonspor’un hakkının yendiği gibi bir haksızlığın da
Trabzon’un evladı Ekrem İmamoğlu’na yapıldığına ilişkin açıklaması
AHMET
KAYA (Trabzon) – Teşekkürler Sayın Başkan.
Bundan
tam sekiz yıl önce bugün 22 Mayıs 2011’de Trabzonspor’umuz emeği, yüreği ve
alın teriyle Türk futbolunda Anadolu devrimini bir kez daha gerçekleştirerek
tertemiz bir şampiyonluk kazanmıştır. Ancak Türk futbolundaki kirli eller
Trabzonspor’umuzun umutlarını, gurur duyduğumuz genç yeteneklerimizin
emeklerini göz göre göre çalmıştır. Hakkı olan kupası Trabzonspor’umuza
verilmemiştir. 
Bugün
bir haksızlık da Trabzon’un evladı Ekrem İmamoğlu’na yapılmaktadır. İmamoğlu’nun
alnının akıyla kazandığı İstanbul Büyükşehir Belediye Başkanlığı mazbatası,
hukuk tanımayan kirli eller tarafından âdeta çalınmıştır. Şunu herkes
bilmelidir ki Trabzonluların ekmeği yenir ama hakkı asla. Buradan bir kez daha
ilan ediyorum: 2010-2011 sezonunun şampiyonu Trabzonspor’umuzdur, Ekrem
İmamoğlu da İstanbul’un seçilmiş belediye başkanıdır. 23 Haziranda da hak
yerini bulacaktır ve İstanbulluların desteğiyle Ekrem İmamoğlu yeniden 16
milyon İstanbullunun başkanı olacaktır. 
Teşekkür
ediyorum. (CHP sıralarından alkışlar) 
BAŞKAN
– Sayın Kılavuz… 
19.- Mersin Milletvekili Olcay Kılavuz’un, askerlik hizmetini yaparken
sorun olmayan hastalıkların polis yahut askerî sınavlar söz konusu olduğunda
neden problem hâline geldiğini öğrenmek istediğine ilişkin açıklaması
OLCAY
KILAVUZ (Mersin) – Sayın Başkan, değerli milletvekilleri; ülkemizin bütünlüğü,
milletimizin selameti için, bayrağımızın dalgalanması için mücadeleye
atılmaktan, canlarını feda etmekten çekinmeyen on binlerce gencimiz basit
sağlık sorunları sebebiyle askerlik ve polislik sınavlarından elenmektedir. Bu
tip teşhislerle mülakatlarda elenen, kazanılmış haklarını kaybeden gençlerimiz
hayata küsmekte, bunalıma sürüklenmektedir. Bu durum hepimizi derinden
yaralamaktadır. Askerlik hizmetini yaparken sorun olmayan hastalıklar polislik
sınavı yahut askerî sınavlar söz konusu olduğunda neden problem hâline
gelmektedir? Böylesi küçük rahatsızlıklardan dolayı sınavlarda elenen on
binlerce gencimizin mağduriyetlerinin giderilmesi ve toplumsal yaşama katkılarının
sağlanması için gerekli düzenlemelerin yapılmasını Sayın İçişleri Bakanımızın
dikkatlerine sunmak istiyorum. 
Hepinizi
saygıyla selamlıyorum. 
BAŞKAN
– Sayın Kenanoğlu… 
20.- İstanbul Milletvekili Ali Kenanoğlu’nun, 22 Mayıs Uğur Kurt’un
İstanbul Okmeydanı Cemevi avlusunda polis kurşunuyla katledilişinin 5'inci
yılında katilini ve adaletsiz yargıyı lanetlediğine ilişkin açıklaması
ALİ
KENANOĞLU (İstanbul) – Sayın Başkan, Uğur Kurt beş yıl önce bugün bir yakınının
cenazesine katılmak için gittiği Okmeydanı Cemevi avlusunda polis kurşunuyla
katledildi. Uğur’u katleden polis hakkında “olası kasıtla öldürme” suçundan
iddianame düzenlenerek dava açıldı. Yargılama sonrası savcı yirmi ila yirmi beş
yıl arası hapis istedi ancak bütün bunlara rağmen,, Uğur’u katleden polis
memuru bir yıl sekiz ay hapis cezası aldı ve bu ceza paraya çevrildi yani
cemevi avlusunda bir canı katletmenin bedeli 12 bin lira olarak belirlendi.
Babası ve annesi tek oğullarının katline dayanamadı ve ikisi de üzüntüden
kansere yakalandı. Babası Kemal amca geçen yıl kansere yenik düştü ama anne tüm
acılarıyla yaşamaya devam ediyor. Babası katledildiğinde 2 yaşında olan Uğur’un
oğlu ise bütün bu acılar içerisinde annesiyle büyüyor. Ne yazık ki Aleviler
açısından bin yıllık yazgı yine değişmemiştir. Uğur’a rahmet, aileye tekrardan
sabır diliyorum. Katili ve adaletsiz yargıyı da lanetliyorum. 
BAŞKAN
– Evet sayın milletvekilleri, şimdi de grup başkan vekillerinin söz taleplerini
karşılayacağım.
İlk
olarak İYİ PARTİ Grup Başkan Vekili Yavuz Ağıralioğlu’na söz veriyorum.
Buyurun
Sayın Ağıralioğlu.
21.- İstanbul Milletvekili Yavuz Ağıralioğlu’nun, tarih dersinin seçmeli
ders olmasına itiraz ettiklerine, geçim darlığının her geçen gün intiharları
beslediğine ve ciddi bir iradeye ihtiyaç olduğuna, tasfiye mekanizması sağlıklı
çalıştırılamadığı için oluşan mağduriyetlere müdahale edilmesi gerektiğine
ilişkin açıklaması
YAVUZ
AĞIRALİOĞLU (İstanbul) – Sayın Başkan, değerli milletvekilleri; tarih
derslerinin seçmeli olmasıyla alakalı bir itirazımız var. 9’uncu ve 10’uncu
sınıflarda iki saat okutulan tarih dersleri 2017-2018 öğretim yılında 11’inci
sınıflarda da haftada iki saat okutulmaya başlanmıştı, şimdi tamamen seçmeli
ders hâline getiriliyor. 
On
yedi yıllık siyasi iktidarınızın, “gönül coğrafyamız” gibi cümlelerle mesuliyet
alanını vicdanlara ihbar eden bir siyasi hareketin tarih dersini seçmeli
yapıyor olması, taşımaya çalıştığınızı söylediğiniz mesuliyetlere uygun bir
hamle değildir. Bu topraklarda millî duruşumuzun, millî mukavemetimizin, millî bir
inşa sürecinin olmazsa olmaz azığı tarih dersleridir. Tarih derslerinden
gençliğini koparmış bir milletin geleceğini muhkem inşa edebilmesi mümkün
değildir. Şayet, tarih derslerini seçmeli yaparak “Diriliş” ve “Payitaht
Abdülhamid” dizileriyle açığı kapatmayı düşünüyorsanız, Bayburtluların dediği
gibi, buradan randıman almanız mümkün değildir. 
Tarih
dersleri “soykırım ayinleri” şeklinde Türk devletinin, Türk milletinin buradaki
varlığına kastedilmiş teşebbüsleri engellemenin de yoludur. Bu memlekette, bu
vatanda varlığımızın, millî mukavemetimizin beslendiği havza, hangi şuurla,
hangi iradeyle ve hangi bedeli ödeyerek bu topraklarda durduğumuzun yazıldığı
tarihî sicilimizin çocuklarımızın hafızasına gergef gergef dokunmasıdır.
Dolayısıyla bu işi seçmeli yapmış olmak bu topraklardaki mukavemet alanımızı
gevşetir diye düşünüyorum. Bu mevzuda çok ciddiyetle yeniden düşünülmesi ve
karar alınması gerektiğine dair irademizi beyan etmiş oluyorum.
Geçim
darlığının her geçen gün intiharları beslediğini hepiniz fark ediyorsunuz.
Milletvekillerimize gelen iş taleplerindeki artışın, Türkiye’deki geçim
darlığının sebep olacağı büyük travmaların alameti sayıldığını hepimiz
biliyoruz. Çok acil, etkin bir sosyal politikaya ihtiyacımız var. Bu mevzuda
eğer hatırı sayılır bir irade ortaya koyamazsak önümüzdeki dönemde artacak
intiharların toplumsal, siyasal bir krize dönme ihtimalini de hepiniz
görüyorsunuzdur, bu mevzuda ciddi bir iradeye ihtiyacımız var.
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Başkanım, tamamlayacağım.
BAŞKAN
– Devam edin Sayın Ağıralioğlu, buyurun.
YAVUZ
AĞIRALİOĞLU (İstanbul) – Tasfiye süreciyle alakalı geçen dönem bir düzenleme
yapıldı. Bu tasfiye sürecinin düzgün işlemediğini, bu mevzuda ciddi
mağduriyetler oluştuğunu ifade etmek zorundayım. Biliyorsunuz, 19 Mart 2019
tasfiye süreciyle ilgili son başvuru tarihidir. 19 Martta biten tasfiye başvuru
taleplerinin nihayetinde, mekanizma sağlıklı çalışmadığı için teminat
mektupları gelir kaydedilen bir sürü müteahhit arkadaşımız var. Yani tasfiye
mekanizması sağlıklı çalıştırılamadığı için ceza kapsamına girmiş bir sürü
müteahhit arkadaşımız var. Devlet marifetiyle müteahhitlere tuzak kurulmuş,
teminatları gelir kaydedilmiş bir alan oluştu, bir zafiyet alanı, acilen müdahale
edilmesi lazım. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Tamamlayayım Başkanım.
BAŞKAN
– Buyurun, toparlayın lütfen Sayın Ağıralioğlu.
YAVUZ
AĞIRALİOĞLU (İstanbul) – Çünkü idarelerin tasarrufuna bırakılınca bu mevzuda
gecikmiş tasfiye kararları idarelere, ilgili idarelere “Tasfiye kararınız
gelmediği için teminat mektuplarınızı gelir kaydetmek zorundayız.” ya da “Size
gecikmiş işlerinizden dolayı ceza yazmak zorundayız.” gibi bir idari tasarrufa
alan açıyor. Bununla ilgili ciddi bir mağduriyet oluştu, derhâl bu mevzuyu
düzeltmemiz lazım. Oluşan maddi kayıpların Türkiye’de yeni sektör krizlerine
sebep olma ihtimali çok yüksektir.
Genel
Kurulumuza saygılarımla.
BAŞKAN
– Teşekkürler Sayın Ağıralioğlu.
Milliyetçi
Hareket Partisi Grubu adına Grup Başkan Vekili Sayın Erkan Akçay.
Buyurun
Sayın Akçay.
22.- Manisa Milletvekili Erkan Akçay’ın, zengin enerji kaynaklarının
bulunduğu Doğu Akdeniz’de bölge ve dünya siyasetini yakinen ilgilendiren önemli
gelişmeler yaşandığına, Denizkurdu 2019 Tatbikatı’na, Türkiye'nin güvenlik
önlemlerinin faaliyete geçirilmesinin önem arz ettiğine, Gediz Ovası’nın
jeotermal enerji kaynaklarının tehdidi altında olduğuna ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Zengin
enerji kaynaklarının bulunduğu Doğu Akdeniz’de bölge ve dünya siyasetini
yakinen ilgilendiren önemli gelişmeler yaşanmaktadır. Bölgede Yunanistan,
İsrail ve Mısır üçgeninden Türkiye karşıtı bir blok ve oldubitti girişimlerini
dikkatle takip ediyoruz. Yaklaşık 3 trilyon dolar olarak tahmin edilen doğal
gaz rezervlerinin paylaşımı konusunda Türkiye'nin gerek siyasi gerekse
uluslararası hukuktan kaynaklanan hak ve yetkileri bulunmaktadır. S400, F35,
Suriye gelişmeleri ve terör saldırılarıyla kıskaca alınmak istenen ülkemizin
ilgi ve enerjisini Doğu Akdeniz’den uzaklaştırmaması önem arz etmektedir. 
Öte
yandan, bölgede Türkiye dışında da sıcak gelişmeler var. 12 ülkeden 60’a yakın
savaş gemisi Doğu Akdeniz’de konuşlanmış durumdadır. Bu ortam içinde 131 gemi,
57 uçak, 33 helikopterle ve yaklaşık 26 bin personelin iştirakiyle 13 Mayısta
başlayan Denizkurdu 2019 Tatbikatı’nın önemi daha da artmaktadır. Bu başarılı
tatbikat nedeniyle Deniz Kuvvetleri Komutanlığını tebrik ve takdir ediyoruz.
Öte
yandan, Türkiye'nin başta hava savunma sistemi olmak üzere güvenlik önlemlerini
hızlı bir şekilde faaliyete geçirmesi önem ve aciliyet arz etmektedir. Bu
hamleler sadece ülkemizin sınırlarını korumakla kalmayacak, sınır ötesinde ve
denizlerde de hak ve menfaatlerimizi koruyacaktır. 
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Akçay.
ERKAN
AKÇAY (Manisa) – Teşekkür ederim Sayın Başkan. 
Bugün,
Manisa’da evlerde, tarlalarda, kahvelerde konuşulan bir meseleyi dikkatinize
sunmak istiyorum. Manisa ve daha geniş kapsamda Gediz Ovası, Türkiye'nin tarım
ve gıda deposudur. Bölgede on iki ay tarım yapılabilmektedir. İl Tarım
Müdürlüğünün 2017 raporuna göre, sadece Manisa’nın yıllık tarım geliri yaklaşık
3 milyar doları bulmaktadır. Hâlihazırda büyük bir kirlilikle mücadele edilen
Gediz Ovası, bugünlerde jeotermal enerji kaynaklarının tehdidi altındadır.
Sadece Manisa’da 300 civarında olan jeotermal kuyusunun önümüzdeki dönemde
3.500’e ulaşacağı tahmin edilmektedir. Çevreye, tarım alanlarına, insan yaşamına,
yer altı sularına etkisi bilinen bu kuyuların yirmi beş yılın sonunda…
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın lütfen Sayın Akçay.
ERKAN
AKÇAY (Manisa) – …Türkiye'nin enerji ihtiyacını karşılama oranının sadece yüzde
2-2,5 civarında olacağı tahmin edilmektedir. Her ne kadar jeotermal enerji
temiz ve yenilenebilir bir enerji kaynağı olarak bilinse de jeotermal kuyular,
birinci derece tarım bölgelerine, yerleşim yerlerine yakındır ve özellikle
tarım deposu Gediz havzasında verimli tarım arazilerini ve insan sağlığını
tehdit etmektedir. Bu kapsamda acil önlemlerin alınması gerekmektedir. İlk
aşamada Gediz Ovası’nın tarımsal sit alanı olarak ilan edilmesinin uygun
olacağını düşünüyoruz. 
Teşekkür
ederim. 
BAŞKAN
– Teşekkürler Sayın Akçay. 
Halkların
Demokratik Partisi Grubu adına İstanbul Milletvekili Hakkı Saruhan Oluç.
Buyurun
Sayın Oluç. 
23.- İstanbul Milletvekili Hakkı Saruhan Oluç’un, Şanlıurfa ili Halfeti
ilçesinde gerçekleştirilen gözaltılarda ağır insanlık suçu işlendiğine, Bitlis
ili Tatvan ilçesinde seçilmiş HDP’li belediye meclis üyelerinin görevden
uzaklaştırılmasının hukuksuz olduğuna ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Dün
de değinmiştim ancak bir kez daha değinme ihtiyacı ortaya çıktı. Urfa
Halfeti’de dün 38 kişi gözaltına alınmıştı. İşkence iddialarını buraya taşıdım,
fotoğraflarla gösterdik; bu iddialara karşı Urfa Cumhuriyet Başsavcılığı “Adli
süreç, usul ve yasalara uygun bir şekilde yürütülmektedir.” açıklaması yaptı.
Maalesef, Urfa Cumhuriyet Başsavcılığı açıkça yalan söylemektedir ve gerçekleri
gizlemektedir. Çok açık bir şekilde, ters kelepçeli hâlde karakol bahçesinde
yere yatırılmış olanların fotoğraflarını buraya getirdik, taşıdık. Gözaltına
alınanlara elektrik verildiğine dair çok ciddi iddialar var. Urfa Barosunun
beyanları ortada ve vatandaşlarımız yara bere içerisinde, bariz işkence
emareleriyle görüntülenmiş vaziyette. Çeşitli ajanslardan yayınlanmış
görüntüler var. Yürümekte zorluk çeken insanlar var. 
Halfeti’ye
bir vekil heyetimiz gitti, işkence vakasıyla karşı karşıya olunduğunu çok net
olarak tespit etti ancak konunun muhatapları görüşmekten kaçınıyor. Hem
soruşturma savcısı hem başsavcılık görüşme taleplerine cevap vermemiş durumda,
vali ve vali yardımcıları da cevap vermemiş durumda. 
Buradan
bir kez daha söylüyoruz, Mecliste dile getiriyoruz: Urfa Halfeti’de çok ağır
insanlık suçu işleniyor, işkence yapılıyor ve bir an evvel buna müdahale
edilmezse, bunu yapanlar, emri verenler, yaptıranlar en tepeden -İçişleri
Bakanlığından- aşağıya kadar kimlerse, haklarında soruşturma yapılmazsa
Türkiye'nin “İşkenceye sıfır tolerans.” lafının bir kez daha sahte bir laf
olduğu ortaya çıkmış olacaktır. Avrupa Birliğiyle görüşmeler yapmaya çalışıp
fasıllar -yargı faslını- açtırmaya çalışan Türkiye’de iktidarın…
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Oluç.
HAKKI
SARUHAN OLUÇ (İstanbul) - …bu işkenceye göz yumması kesinlikle kabul edilebilir
bir şey değildir, insanlık dışıdır. Bir kez daha buradan dile getirmek
istiyorum.
İkincisi,
Tatvan’daki seçimlerle ilgili. Biliyorsunuz, Tatvan’da itirazda bulunmuştuk.
Tatvan’da ortaya çıkan sonuç, 295 oy farkla Adalet ve Kalkınma Partisinin
kazandığı bir sonuç olmuştu. Çok sayıda geçersiz oy vardı. Bizim itirazlarımız
o zaman reddedildi ve Tatvan Belediye Başkanlığı Adalet ve Kalkınma Partisinde
kaldı ancak belediye meclisinin çoğunluğu Halkların Demokratik Partisindeydi.
Bizim aldığımız oylara göre, 25 üyeden oluşan belediye meclisinin çoğunluğu, 14
üyesi Halkların Demokratik Partisindendi. Şimdi ilginç bir uygulamayla karşı
karşıya kaldık. Bitlis İl Özel İdaresi ve Bitlis Valiliğinin İçişleri
Bakanlığına gönderdiği ve İçişleri Bakanlığının da hukuksuz bir şekilde “olur”
verdiği bir yazıyla…
(Mikrofon
otomatik cihaz tarafından kapatıldı)
BAŞKAN
– Toparlayın lütfen Sayın Oluç.
HAKKI
SARUHAN OLUÇ (İstanbul) – Toparlıyorum.
…Tatvan
ilçesinde HDP’li 9 belediye meclisi üyesi geçici olarak görevden uzaklaştırıldı
bir tedbirle ve bu da Anayasa’nın 17’nci maddesinin dördüncü fıkrasına ve 5393
sayılı Belediye Kanunu’nun 47’nci maddesine dayanılarak yapıldı. Kesinlikle
hukuksuzdur çünkü ortada herhangi bir hüküm yoktur. Bu kişiler hakkında
herhangi bir mahkeme kararı yoktur. Biz araştırdık, belediye meclisi
üyelerimizden 1 kişi hakkında bir dava dosyası vardır, sürmekte olan bir
davadır, geri kalan 8 belediye meclisi üyemizin tamamına Nisan 2019 tarihli
soruşturma başlatılmıştır yani ortada bir mahkeme kararı yoktur. İçişleri
Bakanlığının “olur” vermesi de Valiliğin bu yazıyı göndermesi de hukuksuzdur.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Oluç. 
Buyurun.

HAKKI
SARUHAN OLUÇ (İstanbul) – Son cümlem. 
Aslında
belediye meclisinde çoğunluğu sağlayamamış olmayı böyle, bu şekilde bertaraf
edip belediye meclisi üyelerini görevden aldırarak belediye meclisinde
çoğunluğu sağlama girişimi bir kez daha kayyum pratiklerinin devamıdır ve biz
biliyoruz ki, İçişleri Bakanlığının niyeti, en başında olan kişiden başlamak üzere,
kayyumlar sürecini devam ettirmektir. Biliyorsunuz, bu konuda da bir cümle sarf
etmiştir “Bugüne kadar uyguladığımız politikaları -yani kayyum politikalarını
kastederek- beş yıl daha uygularsak ortada HDP’li belediye kalmaz.” demiştir.
Tekrar onu söylüyoruz: Bunun kalıp kalmayacağını göreceğiz elbette ama bu
hukuksuzluğa, bu demokrasi düşmanı tavra asla boyun eğilmeyeceğini bir kez daha
söylemek istiyoruz. Lütfen, bu konuda demokrasiden ve hukuktan yana olan bütün
siyasi partiler de tutum alsınlar ve bu konudaki fikirlerini açıklasınlar. 
Teşekkür
ederim.
BAŞKAN
– Teşekkürler Sayın Oluç.
Cumhuriyet
Halk Partisi Grubu adına Grup Başkan Vekili Sayın Engin Özkoç. 
Buyurun
Sayın Özkoç. 
24.- Sakarya Milletvekili Engin Özkoç’un, CHP’nin Ankara ili Çubuk ilçesinde
Genel Başkan Kemal Kılıçdaroğlu’na yönelik linç girişiminin ardından İçişleri
Bakanı Süleyman Soylu hakkında yaptığı suç duyurusunu Ankara Cumhuriyet
Başsavcılığının işleme koymadığına ve gerekçesine ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; hepinizi
saygıyla, sevgiyle selamlıyorum. 
Sayın
Başkan, Çubuk’ta şehit cenazesinde Sayın Genel Başkanımızı öldürmek kastıyla
yapılan linç girişiminde, öncesinde ve o esnada İçişleri Bakanı tarafından
kamuoyunda paylaştığı sözlerle ilgili, halkı kin ve düşmanlığa alenen tahrik
etme suçundan kendisi hakkında dava açmıştık. Dava dilekçemiz Cumhuriyet
Başsavcılığına verildi, 8/5/2019’da Cumhuriyet Başsavcı Vekili tarafından
imzalanarak reddedildi. Reddedilme gerekçesini şimdi hem Türkiye Büyük Millet
Meclisimize hem de tüm kamuoyuna açıklıyorum: “Valilere müsteşarım üzerinden
talimat gönderdim -İçişleri Bakanı diyor- Cumhuriyet Halk Partisi il
başkanlarını bundan sonra şehit cenazeleri protokolüne kabul etmeyin.” Bu kadar
basit. Hangi sıfatla, ne hakla? İnsanları karşı karşıya getiren, alenen tahrik
eden bu tavrı… Hangi yasaya dayanarak, hangi kanuna dayanarak, hangi vicdana
dayanarak böyle bir emri veriyorsunuz? Bunu kamuoyunun takdirine bırakıyorum.
Bir, bu.
İki:
“Bir çirkefle karşı karşıyayız. Bir düzenbaz. Boğazına ne takacağız o görecek,
hangi çıngırakları takacağız? Yaptığı pislikler… Hangi pisliklerin üzerinde
oturuyor? Soysuz!” 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Özkoç.
ENGİN
ÖZKOÇ (Sakarya) – Türkiye Cumhuriyeti İçişleri Bakanı Ana Muhalefet Partisi
Liderine bu kelimelerle saldırmıştır, bu kelimelerle.
ALİ
ÖZTUNÇ (Kahramanmaraş) – Utanın!
ENGİN
ÖZKOÇ (Sakarya) – Şimdi, bu kelimelerle ilgili hakaret davası açtık. “Hayır, bu
hakaret değildir, siyasetin içerisindeki eleştiriye girer.” diye hüküm çıktı.
Şimdi, burada bulunan herhangi bir siyasi partinin genel başkanına, başta
Cumhurbaşkanına eğer ben “çirkef” dersem, “düzenbaz” dersem, “Onun boğazına ne
takacağız?” dersem, “O görecek, çıngırakları takacağız.” dersem, “yaptığı
pislikler” dersem, “Hangi pisliklerin üzerinde oturuyor?” dersem, “soysuz”
dersem bu hararet değildir. Bu hakaret değildir; bu, bir mahkeme kararıdır.
(Mikrofon
otomatik cihaz tarafından kapatıldı) 
ZÜLFÜ
DEMİRBAĞ (Elâzığ) – Deme, deme. 
BAŞKAN
– Toparlayın lütfen Sayın Özkoç.
ENGİN
ÖZKOÇ (Sakarya) – Şimdi, mahkeme başka bir karar yani savcılık başka bir karar
veriyor, diyor ki: “Bu ifadeleri söylemek İçişleri Bakanının görevleri
arasındadır.” 
ALİ
ÖZTUNÇ (Kahramanmaraş) – Yazıklar olsun! Yazıklar olsun!
ENGİN
ÖZKOÇ (Sakarya) - “Bu ifadeleri söylemek İçişleri Bakanının görevleri
arasındadır. Onun için reddediyoruz.” diyor.
Sayın
Başkan, değerli milletvekili arkadaşlarım; bu sıfatların tamamına layık olan bu
İçişleri Bakanı, halkı kin ve nefret duygusuyla karşı karşıya getiren aslında
bir suçludur. Türkiye’nin itibarını yok eden, itibarını zedeleyen, söylediği
sözlerin nereye gittiğini bilmeyen “Süleyman soysuz” denilen kişi bu sözlerin
hepsinin muhatabıdır. 
(Mikrofon
otomatik cihaz tarafından kapatıldı) 
BAŞKAN
– Bağlayın lütfen Sayın Özkoç. 
ENGİN
ÖZKOÇ (Sakarya) – Kendisiyle hukuk yoluyla sonuna kadar mücadele edeceğiz. (CHP
sıralarından alkışlar) Hangi sıfatları milletimize, genel başkanlara, herhangi
bir milletvekiline kullanıyorsa aynı sıfatlara kendisinin layık olduğunu
kamuoyuyla paylaşmaya devam edeceğiz. 
Teşekkür
ediyorum. (CHP sıralarından alkışlar) 
BAŞKAN
– Teşekkürler Sayın Özkoç. 
Adalet
ve Kalkınma Partisi Grubu adına Grup Başkan Vekili Sayın Muhammet Emin
Akbaşoğlu, buyurun. 
25.- Çankırı Milletvekili Muhammet Emin Akbaşoğlu’nun, Sakarya
Milletvekili Engin Özkoç’un talihsiz bir açıklama yaptığına, Türkiye
Cumhuriyeti devletinin hukuk devleti olduğuna ve neyin eleştiri, neyin hakaret
olduğuyla ilgili kararı yargının ortaya koyacağına, TBMM Genel Kurul gündemine
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ediyorum Sayın Başkan.
Şimdi,
benden önce konuşan grup başkan vekilimiz birtakım beyanatlarda bulundu ancak
neye istinaden beyanatlarda bulunduğuyla ilgili herhangi bir bilgi söz konusu
değil. 
ÖMER
FETHİ GÜRER (Niğde) – Mahkeme kararı. 
MUHAMMET
EMİN AKBAŞOĞLU (Çankırı) - Şöyle: Savcılık bir karar vermez. Bu konuyla ilgili
“mahkeme kararı” diye nitelendirdiğiniz şey nedir, ne değildir? Savcılığın
reddettiğiyle ilgili bir beyanda bulundunuz, sonra mahkeme kararından
bahsettiniz ve orada zikredilen kelimeleri tersinden hareketle bir hakarete
dönüştürerek herkese şamil kılmak suretiyle talihsiz bir konuşma yaptınız.
Doğrusu, bunu Meclisin de mehabetine uygun görmediğimi ve bunların hepsini
reddettiğimizi ifade etmek isterim. 
ZÜLFÜ
DEMİRBAĞ (Elâzığ) – İade ediyoruz. 
MUHAMMET
EMİN AKBAŞOĞLU (Çankırı) - Bunları aynen söyleyen kendisine söylemiş olarak
kabul ediyorum ve kendilerine söylenmiş olarak kabul ediyorum. 
Dolayısıyla,
Türkiye Cumhuriyeti devleti bir hukuk devletidir. Neyin eleştiri, neyin hakaret
olduğuyla ilgili kararı yargı ortaya koyar bağımsız ve tarafsız bir şekilde. 
ÖMER
FETHİ GÜRER (Niğde) – Kararı okumadan konuşuyor.
MUHAMMET
EMİN AKBAŞOĞLU (Çankırı) - Sonuç itibarıyla her bir olay öznel bir olaydır ve
bu konuyla ilgili…
ÖMER
FETHİ GÜRER (Niğde) – Kişiye göre değişir diyor yani.
MUHAMMET
EMİN AKBAŞOĞLU (Çankırı) - …eğer temel hak ve özgürlüklerle ilgili yanlış
yapan, yanlış söz söyleyen bir kimse varsa bunun hukukta karşılığı yargı
tarafından verilir. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Akbaşoğlu.
MUHAMMET
EMİN AKBAŞOĞLU (Çankırı) - Siyasi eleştirilere gelince, burada siyasi eleştiriler
çok daha farklı bir şekilde, daha ağır nitelikleri ihtiva eder şekilde
kendilerince de ortaya konulmaktadır. Bunlar siyaset zemininde gerekli cevabı
bulur, hukuk zemininde ise mahkeme kararları hepimiz için bağlayıcı bir nitelik
arz etmektedir.
Değerli
Başkan, değerli milletvekilleri; bu konuyla ilgili biz, kendi üslubumuzu,
dilimizi hep beraber İç Tüzük hükümleri çerçevesinde ortaya koymakla
mükellefiz. Temiz bir dil kullanmak, eleştirilerimizi de hakaret etmeden siyasi
eleştiriye dönüştürmek durumundayız. 
ALİ
ÖZTUNÇ (Kahramanmaraş) – Bakanın sözleri bunlar Başkanım.
MUHAMMET
EMİN AKBAŞOĞLU (Çankırı) - Sonuç itibarıyla Bakanının sözleri olarak
nitelendirdiğiniz hususların mahkeme kararında nasıl ortaya konulduğuyla
ilgili, bunu net bir şekilde açıklığa kavuşturmanız lazım. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Akbaşoğlu.
Buyurun.
MUHAMMET
EMİN AKBAŞOĞLU (Çankırı) - Tamamen afaki bir şekilde, siz, bir temel teşkil
etmesi bakımından, yalan yanlış başka cümleleri başkalarına hakaret etmek için
zemin olarak kullanamazsınız çünkü hukuk art niyeti ve kötü niyeti kesinlikle
korumaz. Siyasette de iyi niyetli, temiz bir dil kullanmak suretiyle fikirlerin
ortaya konulması gerekir.
ALİ
ÖZTUNÇ (Kahramanmaraş) – Sayın Başkanım, “soysuz” demek hakaret değilmiş!
MUHAMMET
EMİN AKBAŞOĞLU (Çankırı) - Sonuç itibarıyla aynı cümlelerle ilgili birçok
hakaretamiz kelimeleriniz, suçlamalarınız nedeniyle, aynı mahkeme kararlarının
burada hakaretin oluşmadığıyla ilgili…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Akbaşoğlu.
ÖMER
FETHİ GÜRER (Niğde) – Görmeden konuşma, gör de konuş ya! Okumadığın karar
hakkında yorum yapıyorsun ya!
BAŞKAN
– Sayın Gürer...
ÖMER
FETHİ GÜRER (Niğde) – Okumadan konuşuyor, burada karar var.
MUHAMMET
EMİN AKBAŞOĞLU (Çankırı) – Bakınız, mahkeme kararları, hukuk iki hususu, hem
kasıt unsurunu arar hem siyasi polemik boyutu itibarıyla ayrı bir değerlendirme
yapılır siyaseten ama hukukta -tipe uygun fiil, hakaret vesaire- mahkemenin
yaklaşımı daha farklı, siyasetin yaklaşımı daha farklı neticeler doğurur.
Dolayısıyla önce dönüp aynaya, kendinize bakıp; kendi eleştirilerinize ve
kendinizin koruması gereken değerlere, makamlara neler söylediğinize, lütfen
geçmişinize dönüp bakıp ondan sonra bu sözlerin nasıl değerlendirileceğiyle
ilgili bir görüş teatisinde bulunalım.
ALİ
ÖZTUNÇ (Kahramanmaraş) – Konuyu anlamamışsınız.
MUHAMMET
EMİN AKBAŞOĞLU (Çankırı) – Bununla beraber şunu ifade etmek istiyorum...
(Mikrofon
otomatik cihaz tarafından kapatıldı) 
BAŞKAN
– Artık bağlayın lütfen Sayın Akbaşoğlu.
MUHAMMET
EMİN AKBAŞOĞLU (Çankırı) – Bağlıyorum.
Ben
tabii ki bu cümlelere cevap vermek babında mecburen ifade ettim. 
BAŞKAN
– Bizim de sürelere dikkat etme mecburiyetimiz var.
MUHAMMET
EMİN AKBAŞOĞLU (Çankırı) – Mutlaka, mutlaka ama diğer grup başkan
vekillerimizin süresi kadar biz de süreyi kullanmış olalım. 
BAŞKAN
– Sayın Akbaşoğlu, bir izin verin bana; izin verin, biraz nefes alın.
MUHAMMET
EMİN AKBAŞOĞLU (Çankırı) – Bitiriyorum efendim.
BAŞKAN
– Yok, ondan değil.
MUHAMMET
EMİN AKBAŞOĞLU (Çankırı) – Bitiriyorum, tamamen bitiriyorum.
BAŞKAN
– Söz vereceğim, vereceğim size söz, devam edin.
Lütfen,
onu söylemeden önce ne kadar konuştuğunuza baksaydınız. Size 4 kere uzatma
verdim, en uzun uzatmayı size verdim, hâlâ yakınıyorsunuz.
MUHAMMET
EMİN AKBAŞOĞLU (Çankırı) – Yakınma yok. 
BAŞKAN
– Hayır, hayır, lütfen...
MUHAMMET
EMİN AKBAŞOĞLU (Çankırı) – Diğerleriyle ilgili, aynı şekilde...
BAŞKAN
– Ben gene sonsuz süre veririm ama tutanaklara bakmanızı tavsiye ederim. Şu
turda en uzun konuşmayı kimin yaptığını tespit edin, sonra bu itirazı dile
getirin.
ÖMER
FETHİ GÜRER (Niğde) – Bir de görmediği konuda konuşuyor, okumadığı konuda
konuşuyor.
ALİ
ÖZTUNÇ (Kahramanmaraş) – Meseleyi anlamamış.
BAŞKAN
– Buyurun, tamamlayın.
MUHAMMET
EMİN AKBAŞOĞLU (Çankırı) – Değerli Başkan, değerli milletvekilleri; sonuçta,
inşallah, biz bugün kaldığımız yerden Kapadokya’yla ilgili kanunu tamamlayıp,
Turizmi Teşvik Kanunu’nu hep beraber Genel Kurulun iradesiyle gündemimize alıp,
bunu da bu hafta bitirip... İnşallah -diğer grup başkan vekillerimizle de
görüşmüştük- hem kahraman Mehmetçiklerimizin hem de gençlerimizin beklemiş
olduğu askerlikle ilgili düzenlemeyi ve köprü geçişleriyle ilgili düzenlemeyi
de ihtiva eden, Plan ve Bütçede şu anda konuşulan bir yasa teklifini de
önümüzdeki hafta, bayramdan önce hep beraber geçirmek suretiyle -Genel Kurulun
takdiri ve idaresiyle- bu konudaki yasama çalışmalarımızı da milletimizin
lehine değerlendirmek istiyoruz. 
Teşekkür
ederim.
BAŞKAN
– Teşekkürler.
Bu
konuda yardımlarınızı bekliyorum tabii. Söz sürelerine biraz daha fazla dikkat
etmeniz gerekiyor eğer bugünkü programı tamamlama isteğimiz varsa. 
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, buyurun.
ENGİN
ÖZKOÇ (Sakarya) – Sayın Başkan, 60’a göre...
BAŞKAN
– Lütfen, kısa ve öz, yeni bir tartışmaya yol açmadan, buyurun, yerinizden.
26.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ve temiz bir dilin
siyasetin olmazsa olmazı olduğuna, İçişleri Bakanı Süleyman Soylu’nun CHP Genel
Başkanı Kemal Kılıçdaroğlu’na söylediği sözlere ilişkin açıklaması
ENGİN
ÖZKOÇ (Sakarya) – Sayın Başkan, sayın grup başkan vekili az önce ifade ettiğim
sözleri herhangi bir belgeye dayandırmadığımı söyledi. Efendim, belge elimde.
Altında “Hamza Yokuş, Cumhuriyet Başsavcı Vekili” ve diğer imzalar var;
8/5/2019’da yaptığımız başvurunun reddiyle ilgili. Baştan söyledim. Ayrıca,
daha önceden de mahkemeye başvurmuşuz, mahkeme bu konuda karar vermiş. 
Anlaması
açısından, kendisiyle hemfikir olduğum bir konu var: Temiz bir dil, siyaset
için olmazsa olmazdır. İçişleri Bakanının şu söylediği sözler temiz bir dil
midir? “Soysuz” diyor bir genel başkana, “Çirkef” diyor, “Düzenbaz” diyor, “Çıngırak
takacağız” diyor, “Pislik” diyor. Bunu söyleyen, kendi İçişleri Bakanı. Hangi
tarihte? 5 Aralık 2017 tarihinde a Haberde söylüyor. 28 Haziran 2018 tarihinde
yaptığı bir açıklamada söylüyor. Şimdi, hayatım boyunca -otuz beş yıldan beri
siyaset yapıyorum- bir gün belgesi olmayan bir şey ifade etmedim. Bu kadar net
belgesi olan bir şeyi böyle çarpıtırsak işte, siyaset için vahim olan noktaya o
zaman geliriz. Bu bir.
İkincisi,
bize bunu söyleyenlerden asla korkmadık, başımızı önümüze eğmedik.
(Mikrofon
otomatik cihaz tarafından kapatıldı) 
BAŞKAN
– Lütfen, toparlayın Sayın Özkoç.
ENGİN
ÖZKOÇ (Sakarya) – Devletin polisini, jandarmasını, kanunlarını, yasalarını
arkasına alıp da bu şekilde konuşmak devletini itibarsızlaştırmak demektir ama
kendisiyle ilgili itibar konusunda, zaten herhangi bir düşüncemiz yok
itibarıyla ilgili. Onun itibarının ne olduğu sözleriyle bağlantılıdır. Bu
sözlerin muhatabı da bu sözlerin layığı da kendisidir. Bunu söylemeye devam
edeceğiz.
Kirli
söz sahibine aittir. Bu sözlerin karşılığı olan sözleri Engin Özkoç’un ağzından
Grup Başkan Vekili olarak Sayın Başkan duyduğu zaman, benimle ilgili bu
konularda açıklama hakkını başımın üstüne koyar, kabul ederim ama herkes
haddini bilecek, bir.
(Mikrofon
otomatik cihaz tarafından kapatıldı) 
BAŞKAN
– Lütfen, tamamlayın artık Sayın Özkoç.
ENGİN
ÖZKOÇ (Sakarya) – Çok özür dilerim.
İki,
bu devlet ve bu millet, bu Türkiye Cumhuriyeti birilerinin babasının malı
değildir, istediği gibi yıpratamazlar. Bunu da herkes öğrenecek. (CHP
sıralarından alkışlar) 
BAŞKAN
– Teşekkürler Sayın Özkoç.
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, kısa olmasını…
MUHAMMET
EMİN AKBAŞOĞLU (Çankırı) – Kısa bir açıklama…
BAŞKAN
– Buyurun.
27.- Çankırı Milletvekili Muhammet Emin Akbaşoğlu’nun, Sakarya
Milletvekili Engin Özkoç’un yaptığı açıklamasındaki bazı ifadelere ve disiplin
hukukunun başka, ceza hukukunun başka, siyasetle ilgili alanın çok daha başka
olduğuna ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim.
Sayın
Başkan, değerli milletvekilleri; ben söze şöyle girmiştim sayın mevkidaşımızın
açıklamaları neticesinde, ibare şuydu, kullanılan ibare: “Dilekçeyi reddetti.
Savcı dilekçeyi reddetti.” Dilekçeyi reddetme hakkı yok, dava açarsınız,
kovuşturmaya gerek olmadığına karar verir; başka bir şeydir bu. Dilekçeyi
reddetmek başka bir şeydir. Ondan sonra da iki sene önce televizyon
programındaki bir mesele, farklı bir mesele. İki sene önceki başka bir
konuşmaya atıf yapıldı vesaire. 
Kafa
karışıklığına gerek yok. Olay şudur: Disiplin hukuku başkadır, ceza hukuku
başkadır, siyasetle ilgili alan çok daha farklı bir alandır. Dolayısıyla
bunları, her bir alanı kendi çerçevesinde, kompartımanında değerlendirmek lazım
gelir, bir. 
İkinci
olarak, sözün özü, biz şunu ifade ediyoruz: Eğer bir hakaret varsa herkes
mahkemelere gidebilir, davasını açıp neticesini görür ve herkes de bunun
neticesine katlanır, bir hakaret iddiası varsa. Ama başka birtakım siyasi
polemiklerden, bunun mahkeme hükmünü ortaya koyduğundan hareketle, madem öyle,
bu hakaret değildir deyip de bunu oradan, devletin tepesinden aşağıya kadar
ilgili makamlara hakarete zemin hazırlayacak bir noktaya getirmek…
(Mikrofon
otomatik cihaz tarafından kapatıldı) 
BAŞKAN
– Bağlayın sözlerinizi lütfen. 
MUHAMMET
EMİN AKBAŞOĞLU (Çankırı) – …bunu başkalarına hakaret etmenin bir malzemesi
hâline getirmek şık değil. Burası Meclis, buranın mehabetini hep beraber
koruyalım, birbirimizle ilgili sözlere her zaman dikkat edelim, söylediğimiz
husus budur. Benim söylediğim, teknik anlamda yargıya intikal eden bir şey
dilekçeyle intikal etmişse bununla ilgili itirazınızı üst mahkemeye yaparsınız
yani kovuşturmaya gerek olmadığına dair bir karar verilirse bunu üst mahkemeye
dava edersiniz, mahkemenin kararını sonuçta temyiz edersiniz. Bu noktada bu
hususlara dikkat etmek gerekir, birbirine karıştırmamamız lazım meseleleri. 
Teşekkür
ederim. 
BAŞKAN
– Teşekkür ederim. 
ENGİN
ÖZKOÇ (Sakarya) – Sayın Başkan…
Sayın
Özkoç, bir dakika bekleyin lütfen. Sayın Ağıralioğlu’na söz vereyim, sonra
tekrar… 
ENGİN
ÖZKOÇ (Sakarya) – Ben sadece kayıtlara geçsin diye… 
BAŞKAN
– Buyurun, oturun, yerinizden bir dakika söz vereyim. 
ENGİN
ÖZKOÇ (Sakarya) – Yok, yok, gerek yok. Daha fazla uzatmamak gerekiyor, Meclisi
meşgul ediyoruz.
BAŞKAN
– Olur.
Buyurun.

ENGİN
ÖZKOÇ (Sakarya) – Cumhuriyet Başsavcı Vekili “Cumhuriyet Başsavcılığımızda
yürütülen soruşturmalar neticesinde yukarıda ayrıntılarıyla açıklanan
açıklamalarda kovuşturmaya yer olmadığı, Türkiye Cumhuriyeti İçişleri Bakanı
Süleyman Soylu hakkındaki iddiaların görevinden kaynaklandığı, bu sözleri
görevinden kaynaklı söylediği…” diyor. Ayrıca, “Şikâyet edilen, Türkiye
Cumhuriyeti İçişleri Bakanı Süleyman Soylu hakkında Cumhuriyet
Başsavcılığımızın soruşturma ve kovuşturma yetkisinin olmaması kaydıyla dilekçenin
işleme konulmaması.” Yani dilekçeyi reddediyor. Şimdi, önce, bir grup başkan
vekili hamasetten çok bilgiye dayalı konuşmalı efendim. (CHP sıralarından
alkışlar)
BAŞKAN
– Teşekkürler. 
MUHAMMET
EMİN AKBAŞOĞLU (Çankırı) – Bilgiye dayalı konuşuyoruz. 
ALİ
ÖZTUNÇ (Kahramanmaraş) – Bir daha anlatsın mı? Anlayamadı, bir daha anlatsın. 
MUHAMMET
EMİN AKBAŞOĞLU (Çankırı) – Bilgiye dayalı konuşuyoruz, evet. 
BAŞKAN
– Değerli milletvekilleri, lütfen…
Buyurun
Sayın Ağıralioğlu.
28.- İstanbul Milletvekili Yavuz Ağıralioğlu’nun, “Seçim sathında bazen
muradımızın ötesinde cümleler de kurduk.”diyebilmenin siyasete nezaket
katacağına ilişkin açıklaması 
YAVUZ
AĞIRALİOĞLU (İstanbul) – Muhammet Başkan, ilgili evrakı talep etmek, ilgili
evrak üzerindeki mevzu üzerinde “Bazen seçim sathında murat ettiğimizden
fazlası söyleniyor.” diyebilmek; bu denilen cümleler aslında siyasetin duymak
istemediği cümlelerdir ama bazen “Kantarın topuzu kaçıyor.” diyebilmek; bizim
tarafımızdan birisi bile söylemiş olsa, siyasi olarak rakibimize bile denmiş
olsa “Ha, bunu siyasetin tolere etmesini çok makul bulmuyoruz.” diyebilmek,
siyasete gerçekten nezaket katar. Yani işin aleyhine, lehine cümle kurmaktan
çok ortalama vicdana nezaret edecek bir dil. 
Dün,
Sayın Cumhurbaşkanının seçim sathında söylediği onca sert söze rağmen… 
(Mikrofon
otomatik cihaz tarafından kapatıldı)
BAŞKAN
– Buyurun.
YAVUZ
AĞIRALİOĞLU (İstanbul) - …bir iftar yemeğinde, iftar ruhuna hürmeten “Seçim
sathında bazen muradımızın ötesinde cümleler de kurduk. Hata yaptık mı? Hata da
yaptık ama esas olan Türkiye’dir.” diyebilmiş olması, onca hakareti yemiş bir
siyasal partinin grup başkan vekili olmama rağmen benim kalbime iyi geldi.
Arkadaşlarımızın da kalbine iyi gelir. Lütfen, bu mevzuda ne ağzınızı ne
kalbinizi korkak alıştırmayın. “Tamam, murat ettiğinin fazlası olmuş, yanlış
olmuş, yakışmamış, bu nezaketi biz de taşımak zorundayız.” demek, iki saattir
demeye çalıştığınız şeylerden çok daha zariftir Muhammet Başkan. (İYİ PARTİ ve
CHP sıralarından alkışlar) 
O
yüzden, böyle şeyler söylemekten imtina etmeyelim. Bizim de siyaseten en
itibarlı cümlelerimiz, kendimizi de katarak eleştirdiğimiz cümlelerimizdir.
Yani ben kendi parti grubum adına da bazen murat ettiğimizden fazlası
söylenince “Bu, kastettiğimizden daha fazla oldu özür dilerim.” diyebiliyorum. 
(Mikrofon
otomatik cihaz tarafından kapatıldı)
BAŞKAN
– Bağlayın lütfen Sayın Ağıralioğlu.
YAVUZ
AĞIRALİOĞLU (İstanbul) - O cümleler bizim sözümüzü daha itibarlı hâle getirdiği
gibi Meclisin itibarını da daha kuvvetli hâle getiriyor. 
Lütfen,
kalbinizi korkak alıştırmayın, deyin ki: “Yanlış.” Bir şey kaybetmezsiniz,
inanın. Mevkisi yüksek olana tevazu yakışır. 
MUHAMMET
EMİN AKBAŞOĞLU (Çankırı) - Kalbimiz gayet cesur. Herkes kendi hatasını görürse
isabet olur. Teşekkür ederiz.
BAŞKAN
– Teşekkürler.
Evet,
değerli milletvekilleri, şimdi, İstanbul Milletvekili Sayın Erkan Baş’ın söz
talebi vardı…
Buyurun
Sayın Baş.
29.- İstanbul Milletvekili Erkan Baş’ın, Parlamentonun grubu olmayan
siyasi partilere mensup milletvekillerinin söz hakkının güvence altına alınması
konusundaki eksikliğine, TRT bünyesindeki istihdam fazlası personele, Demirören
medya grubundaki güvenlik şirketi çalışanlarının mağduriyetine, İstanbul
Silivri’deki Kale Kayışları fabrikasında direnişlerini sürdüren işçilerin her
alanda yanında duracaklarına ilişkin açıklaması
ERKAN
BAŞ (İstanbul) – Teşekkür ediyorum Sayın Başkan.
Öncelikle,
biraz evvel söz hakkı üzerine bir tartışma yürüdü. Sizin başkanlığını
yaptığınız oturumda olması ilginç tabii ama bu vesileyle Parlamentomuzun, hâlâ,
grubu olmayan siyasi partilere mensup milletvekillerinin söz haklarının güvence
altına alınması konusundaki eksikliğine işaret etmek istiyorum. Bu sorun sadece
Türkiye İşçi Partisinin ya da burada grubu bulunmayan diğer partilerin değil,
tüm milletvekili arkadaşlarımızın halkın temsiliyetiyle ilgili görevlerini
yerine getirmeleri için sağlanması gereken bir düzenleme. 
Tabii,
mesele sadece milletvekillerinin susturulması değil, aslında bir bütün olarak
Türkiye’de toplumun susturulmaya çalışıldığını gözlemliyoruz. Bunun en önemli
göstergelerinden bir tanesi de herhâlde basın ve medya üzerinde iktidarın
ablukası ve tek yanlı yayıncılığı. Şimdi, her ne kadar bizim sesimiz kısılmaya
çalışılsa da bir biçimde Türkiye’nin dört bir yanından işçiler, emekçiler,
yoksullar haksızlığa uğradıklarında bize ulaşıyorlar ve bugün, sadece bugün 2
ayrı işçi topluluğunu Mecliste misafir ettik. Bu kardeşlerimizin, bu
arkadaşlarımızın bize taşıdıkları gündemi de milletvekili arkadaşlarımızla ve
Türkiye kamuoyuyla paylaşmak istiyorum.
Şimdi
“basını susturmak” dedik, “yandaş medya, havuz medya yaratmak” dedik, bunun en
önemli ayaklarından bir tanesi aslında bir kamu yayıncılığı görevi üstlenen
TRT’deki kadrolaşma faaliyetleri. Bugün HABER-SEN yetkililerinden aldığımız
bilgiye göre, 169 TRT emekçisi, nitelikli TRT emekçisi -özel görevi olan
sanatçılar, rejisörler dâhil olmak üzere- Devlet Personel Başkanlığına fazla
personel olarak duyurulmuş, ilan edilmiş gözüküyor. Bu, açık bir haksızlıktır.
Bu, TRT’nin; halkın haber alma hakkı adına, halk adına, kamu adına yayıncılık
yapmakla görevli TRT’nin iktidar tarafından denetim altına alınması sürecinin
bir parçasıdır ve emekçilerin hayatıyla oynanarak yapılıyor olmasını…
(Mikrofon
otomatik cihaz tarafından kapatıldı) 
BAŞKAN
– Mikrofonu açalım, bir dakika daha süre tanıyalım lütfen.
Buyurun
Sayın Baş.
ERKAN
BAŞ (İstanbul) – …TRT emekçilerinin hedef tahtasına oturtuluyor olmasını kabul
etmediğimizi burada ifade etmek istiyoruz. Biz TRT’nin halkın olduğunu, halka
hizmet eden bir kurum olarak faaliyetine devam etmesi gerektiğini, iktidarın
babasının çiftliği gibi kullanılmasına izin vermeyeceğimizi paylaşmak
istiyoruz.
Yine,
basın alanında, basında çalışan emekçilere dönük, çok ilginç olduğunu
düşündüğüm ziyaretçileri bugün misafir ettik. Demirören Holdinge bağlı güvenlik
işçisi arkadaşlarımız bizi ziyaret ettiler. Sanırım “Buket Aydın” ismini tüm
vekil arkadaşlarımız ve kamuoyu, esas olarak seçim öncesinde Cumhuriyet Halk
Partisi Genel Başkanı Kemal Kılıçdaroğlu’yla yaptığı programdan hatırlayacaktır.
Orada Kılıçdaroğlu’na karşı bir basın emekçisine yakışmayan davranışı nedeniyle
gündem olmuştu.
(Mikrofon
otomatik cihaz tarafından kapatıldı) 
BAŞKAN
– Evet, tamamlayın, son bir kez daha açalım mikrofonu.
ERKAN
BAŞ (İstanbul) – Buket Hanım’ın bu davranışından sonra şirkette yaşadığı
sıkıntılar nedeniyle güvenlik görevlisi arkadaşlarımıza amirlerinden bir
talimat geliyor “Buket Hanım’ın işine son verilmiştir, içeri girişi
engellensin.” deniyor ve güvenlik işçileri sadece kendilerine gelen bu talimatı
uyguluyorlar. Daha sonra, tekrar, büyük ihtimalle Ankara üzerinden Buket Hanım
işe iade edilince, bu kez -değerli arkadaşlar, bakın, çok ilginç bir durum-
sadece kendilerine verilen görevi yerine getirdikleri için bütün güvenlik
şirketi çalışanları, İstanbul ve Ankara’daki 60 güvenlik işçisi bir günde
işinden çıkarılıyor. Bu kabul edilebilir bir şey değil yani aralarında yirmi
yıldır orada çalışan işçi arkadaşlarımızın olduğu bir topluluk, bir günde,
iktidar istedi diye işsiz kalmış durumda. Bunu takdirlerinize sunuyorum.
Son
olarak, Silivri’deki Kale Kayış Fabrikasında bir direniş devam ediyor. Maalesef
işçi ölümlerine…
(Mikrofon
otomatik cihaz tarafından kapatıldı) 
ERKAN
BAŞ (İstanbul) – Başkan, tamamlayayım.
BAŞKAN
– Tamamlayın artık lütfen Sayın Baş.
ERKAN
BAŞ (İstanbul) – Teşekkür ediyorum. 
Kale
Kayışta iş kazaları gerçekleşiyor, ciddi iş kazaları gerçekleşiyor ve 3 işçi de
hayatını kaybediyor. Buna karşı işçi kardeşlerimiz en doğal olanı yapıyorlar,
örgütleniyorlar, sendikalaşıyorlar ve direnişe geçiyorlar ve fakat yine
iktidarın gücünü arkasına alan patron, dün bu işçi temsilcilerini bir odaya
çağırıp dövüyor arkadaşlar. Böyle bir şey kabul edilemez. Birilerinin bu
işçilerin patronlar tarafından uğradığı haksızlığı dile getirmesi, bu işçilerin,
ister iktidarın gücünü arkasına alsın ister polisin gücünü arkasına alsın ister
paranın gücünü arkasına alsın patronlar tarafından ezilmesine engel olması
gerekiyor. Biz, her alanda bu işçi kardeşlerimizin yanında duracağımızı bir kez
daha ifade etmek istiyoruz.
Size
de teşekkür ediyorum. (HDP sıralarından alkışlar) 
BAŞKAN
– Teşekkürler Sayın Baş.
Değerli
milletvekilleri, şimdi gündeme geçiyoruz.
Başkanlığın
Genel Kurula sunuşları vardır.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi var,
okutup işleme alacağım ve oylarınıza sunacağım.
V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Bursa Milletvekili İsmail Tatlıoğlu ve 20
milletvekili tarafından, ekonomideki yapısal tıkanmaya sebep olan sorunların
tespit edilerek gerekli tedbirlerin alınması amacıyla 24/4/2019 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin (10/1101) ön görüşmelerinin, Genel Kurulun 22 Mayıs 2019 Çarşamba
günkü birleşiminde yapılmasına ilişkin önerisi
22/5/2019
Türkiye Büyük Millet Meclisi Başkanlığına
Danışma
Kurulu 22/5/2019 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Yavuz
Ağıralioğlu
 İstanbul
 İYİ
PARTİ Grubu Başkan Vekili
Öneri:
24
Haziran’dan 31 Mart’a açıklanan her yeni veri ekonomideki yapısal tıkanmanın
derinleştiğine işaret etmektedir. Türk ekonomisi 2018’in son çeyreğiyle, yüksek
enflasyon ve ekonomik daralmanın birlikte gözlendiği “slumpflasyon” içine
girmiştir. İçeride ve dışarıda yapılan tüm analizler ekonomideki “slumpflasyon”
sürecinin Hükûmetin beklentilerinden uzun süreceğine işaret etmektedir.
Ekonomiyi etkisi altına alan yaygın işsizlikle beraber cumhuriyet tarihinin en
yüksek genç işsizlik oranına ulaşılmıştır. Konu üzerinde çalışan akademik
çevreler ve sivil toplum kuruluşları toplumsal düzeyde yaşanması muhtemel
tahribatlara dikkat çekmektedir. Bu bağlamda, sorunların doğru tespiti, uygun
çözüm yollarının saptanması ve sağlıklı politikaların oluşturulması,
vatandaşlarımızı sosyoekonomik açıdan etkileyen hususların araştırılması,
yaşanabilecek olası mağduriyetlerin önlenmesi ve gerekli tedbirlerin alınması
amacıyla Bursa Milletvekili İsmail Tatlıoğlu tarafından 24/4/2019 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin diğer önergelerin önüne alınarak görüşmelerin 22/5/2019 Çarşamba
günkü birleşimde yapılması önerilmiştir.
BAŞKAN
– Önerinin gerekçesini açıklamak üzere, öneri sahibi İYİ PARTİ Grubu adına
Bursa Milletvekili İsmail Tatlıoğlu konuşacaktır.
Buyurun
Sayın Tatlıoğlu. (İYİ PARTİ sıralarından alkışlar) 
Süreniz
beş dakikadır.
İYİ
PARTİ GRUBU ADINA İSMAİL TATLIOĞLU (Bursa) – Teşekkür ederim Sayın Başkan.
Parlamentomuzun
saygıdeğer mensupları, yaklaşık seçimler nedeniyle uzun bir tatilin yapıldığı
bu dönem, bazı çalışmalara göre de ihtilaller dönemi hariç en uzun aranın
verildiği bir Parlamento dönemi Nedense siyaset de son birkaç yıldır veya belki
de yaklaşık beş yılı aşkın süredir Türkiye’nin sorunlarını konuşmuyor.
Konuştuklarımız da Türk milletinin üzerine ayrıca bir sorun şeklinde ekleniyor.

Parlamentoda
baktığımızda, aslında bu sorunları çok konuşmuyoruz. Hatta yargıyla ilgili
bugünkü tartışmaya baktığımızda, buna 6 Mayısı da eklediğimizde maalesef,
üzülerek söylüyorum ki 60’daki Salim Başol yargısının, 28 Şubattaki Vural Savaş
yargısının bir başka şekilde devamı içerisindeyiz diye düşünüyorum. 
Şimdi,
çok kısa, gazeteleri böyle bir tarasak onlarca aile faciası var ekonomiyle
ilgili. İşte, pazarda para yüzünden eşini bıçaklayandan Meclis önünde kendini
yakana, odun alacak parası olmadığı için çocuklarına saç kurutma makinesini
verip intihar edene, zatürreden ölen bebeklere kadar birçok üçüncü sayfa haberi
var. Neydi? Geçim zorluğu yüzünden 233 kişi intihar etmiş. 
Akademik
bir çalışma var elimde, diyor ki: “Türkiye’de 7 milyon 600 bin çocuk maddi
yoksunluk içinde büyüyor, bu çocuklar yeterince ısınamıyor ve yeterince
beslenemiyor.” Ama biz bunları konuşmuyoruz. Biz konuşmazsak o zaman bunlarla
ilgili çözümü kim üretecek?
Şimdi,
bakın, gerekçede de belirttim, öyle bir ekonomik dönemde yaşıyoruz ki ekonomiyi
yönetenlerin bir tane tespitinin doğru çıktığına bir senedir şahit olunmadı.
2018 rakamları, büyüme rakamları, üç aylık tahminler bile olumsuz çıktı. Yüzde
5 büyüme beklediğimiz, sonra 3’e düşürdüğümüz büyüme 2,3 civarında gerçekleşti.
2019 yılıyla ilgili 3’e yakın bir büyüme bekliyorduk, 2019’la ilgili yapılan
bütün tahminler eksi. 2018’in son çeyreğini küçülmeyle tamamladık, 2019’un ilk
çeyreğine de küçülmeyle devam ediyoruz ve bu, kitabi tabirle birlikte bir kriz
demek. Bu bize ne getiriyor? Bu, bize bütün alanlarda daralma getiriyor.
Aslında, Türkiye’de bir ekonomik kriz yok, Türkiye’de bir yapısal tıkanma var,
ekonomik kriz bunun bir alt başlığı. Bakın, Türkiye’nin geniş anlamda
işsizliği, işsiz sayısı 7 milyonu aşkın. Bu, 350 milyonluk Amerika’daki 5
milyon 800 bin olan işsiz sayısından daha fazla. Bununla ilgili ne yapıyoruz?
Hiçbir şey yapmıyoruz. Kampanyayla istihdam artırmaya çalışıyoruz ve tabii ki
artmıyor. Cumhuriyet tarihinin en büyük işsizliğindeyiz. Üstüne üstlük, çok
önemli bir şey daha var; 2001 krizinden itibaren bedelini çok ağır ödeyerek
gerçekleştirdiğimiz kamu dengesinde de büyük bozulma var. Geçen yılın tamamında
verdiğimiz açıktan daha fazla bu dönemin ilk dört ayında açık verdik. Yani şuna
geliyoruz: Kamuda da sosyal amaçlı harcama kaynakları tükeniyor, işsizlik ve
ekonomideki daralma nedeniyle özel sektörde de tükeniyor. Bunun sosyal
yansımasını çok iyi düşünmek ve çözümler bulmak zorundayız. Bu, meclisin
görevdir. Bunun tek çaresi 41 tane cezaevi yapmak olamaz ve olmamalıdır. Başka
projelerle bunların önüne geçmek ve milletin sıkıntısını en azından telafi
edici mekanizmalar yaratmak zorundayız. Bu nedenle, biz İYİ PARTİ olarak
fakirleşmekte olan bir yapı… 
(Mikrofon
otomatik cihaz tarafından kapatıldı)
BAŞKAN
– Buyurun, sözlerinizi bağlayın Sayın Tatlıoğlu. 
İSMAİL
TATLIOĞLU (Devamla) – 2008’de Türkiye’de 10.500 dolar fert başına millî
gelirden, 2019 sonunda 8.500 dolara düşüyoruz. Türkiye, 2008’e göre, bugünkü
nüfusla, 160 milyar dolar fakirleşmiş demek. Bunun sosyal yansımalarını Meclis
olarak araştıracak bir kurul oluşturup gerekli politikaların üretilmesini talep
ediyoruz.
Hepinizi
saygıyla selamlarım. (İYİ PARTİ ve CHP sıralarından alkışlar) 
BAŞKAN
– Teşekkürler Sayın Tatlıoğlu. 
Öneri
üzerinde söz sırası, Halkların Demokratik Partisi Grubu Adına İstanbul
Milletvekili Erol Katırcıoğlu’na aittir. (HDP sıralarından alkışlar) 
Buyurun
Sayın Katırcıoğlu.
Süreniz
üç dakikadır. 
HDP
GRUBU ADINA EROL KATIRCIOĞLU (İstanbul) – Teşekkür ederim Sayın Başkan.
Sayın
vekiller, hepinize saygılarımı sunuyorum.
Doğrusunu
isterseniz, İYİ PARTİ’nin gündeme getirdiği bu önerge gerçekten tartışılması
gereken bir önerge. Yani bu önergeye de “Hayır.” demek ki muhtemelen, çoğunluk
sizde olduğu için denecektir ama gerçekten, Türkiye ekonomisinin içine girdiği
bu durumu Meclis olarak bizim araştırmamız lazım, nedenlerini bulmamız lazım ve
yürütmeye böylelikle yardımcı olmamız lazım. Çünkü görünen o ki yürütme
ekonominin gidişine hâkim olamıyor. Bu çok açık. Bunun tabii çeşitli sebepleri
var, bunlar üzerinde konuşulabilir ama bu kısa süre içinde -zaten iki dakikamız
var- ben gördüğüm yanlışlıkların altını çizmeye çalışayım. 
Şimdi,
bakın, bütün kapitalist ekonomilerde iniş ve çıkışlar vardır. Yani kimi zaman
işler iyi gider üretim artar, kimi zaman düşer ve dolayısıyla da bu bir
anlamda, içinde bulunduğumuz kapitalizmin doğasına uygun bir durumdur. Fakat
bazen de ülke yönetimleri yanlış kararlar verirler ve dünya konjonktürünün
gidişine ters bazı olumsuz sonuçları üretebilirler o ülke için. Bizim
gördüğümüz kadarıyla, Adalet ve Kalkınma Partisi -benim anladığım kadarıyla-
bir yandan 2002 krizi sonrasında uygulanan ekonomik politikaların bir sonucu
olarak, bir yandan da o dönemde Avrupa Birliğiyle ilgili reformları yapma
cesaretini kendisinde bulabildiğinden dolayı, 2009’a kadar ekonominin bir
anlamda, yüzde 5 -ki ortalamadır- ortalamanın üzerinde büyümesini sağlamıştır
fakat ne olduysa, 2008 krizi, biliyorsunuz, teğet geçti, geçmedi
tartışmalarıyla yürüdü ama işin ilginç tarafı, 2008’de belki teğet geçmiş
olabilir ama 2009 da tam aksine, bizi öylesine vurdu ki yüzde eksi 4,7 gibi bir
küçülmeyle sonuçlandı. 
Ondan
sonra, zaten 2009’la birlikte Hükûmetin ülkeyi yönetme tarzında bir değişiklik
oldu. Bu değişikliğin esası, ayrıntısına girmeyeyim amaç şuydu: Kararları daha
çok merkeze çeken bir anlayışla ekonomi yürütülmeye çalışıldı. Böylelikle
“Ekonomide iyi şeyler yapayım.” derken esasında, ekonominin dünya
konjonktüründen farklılaşmasına neden olundu, ayrışmasına sebep olundu ve
mesela, büyüme oranları nasıl gitti diye 2009 sonrasına bakarsanız, iniş
çıkışlarla gitti; bir sene iyi gitti, ertesi sene kötü gitti vesaire. Sonunda,
2017’de bildiğiniz gibi, bir kredi fonundan… 
Sürem
bitti galiba? 
(Mikrofon
otomatik cihaz tarafından kapatıldı) 
EROL
KATIRCIOĞLU (Devamla) – Bir dakika daha verebilir misiniz? 
BAŞKAN
– Bağlayın sözlerinizi. 
Buyurun.

EROL
KATIRCIOĞLU (Devamla) – 2009’dan sonraki yönetim anlayışında var olan sorunlar,
ülke ekonomisinde daha önce yapılamamış olan yapısal reformlar sonucunda,
ülkenin ulaştığı yer kontrol edilemez bir yere geldi. Dolayısıyla da bu
ekonomiyi kontrol etmeye çalışırken benim gördüğüm kadarıyla, Cumhurbaşkanlığı
hükûmet sistemine geçildi ve bu sistem, aslında yapısal kilitlenme ya da
yapısal sorun olarak gördüğümüz sorunların esasını teşkil etmektedir yani
ekonomide bugün gördüğümüz karar alamama veya etkili karar alamamanın sebebi
Cumhurbaşkanlığı yönetim sistemidir çünkü bu sistemle birlikte -biz de
görüyoruz- alınacak kararlar üzerinde ne Parlamentonun bir etkisi kaldı ne de
bakanların esasında, ilginç bir şekilde. Dolayısıyla Cumhurbaşkanlığı katında
bir grup insanın belirlediği tümüyle merkezileşmiş kararlarla ülke ekonomisini
yönetmeye çalışıyorlar. Bu, olmaz arkadaşlar. Dolayısıyla bu araştırma
önergesine olumlu oy verelim ve gerçekten bunu tartışalım derim.
Teşekkür
ederim, saygılarımla. (HDP sıralarından alkışlar)
BAŞKAN
– Teşekkürler Sayın Katırcıoğlu.
Cumhuriyet
Halk Partisi Grubu adına Kırşehir Milletvekili Metin İlhan söz almıştır.
Buyurun
Sayın İlhan. (CHP sıralarından alkışlar)
Süreniz
üç dakikadır.
CHP
GRUBU ADINA METİN İLHAN (Kırşehir) – Sayın Başkan, değerli milletvekilleri; İYİ
PARTİ'nin yapısal tıkanmayla ilgili grup önerisi sebebiyle parti grubum adına
söz almış bulunmaktayım, tüm Meclisi saygıyla selamlıyorum.
AK
PARTİ’nin iktidarda olduğu on yedi yıllık sürece bakıldığında, sürekli olarak
ekonomik paketlerin açıklandığı ve kötü giden ekonomi yönetimini kamuoyunda
örtbas etmek için daima dış güçler ve dünya ekonomisindeki sıkıntıların
yansıması, buna bağlı olarak ticaretin daralması ve benzeri tutarsız gerekçeler
öne sürülerek sorunun sebebini iktidar dışında başkaca sebeplere bağlamayla
ilgili algı yaratılmaya çalışıldığı görülmektedir. Ancak maalesef, her yeni
ekonomik paketin ardından işsizlik, ekonomik daralma, ticaret açıklarındaki
artış ve Türk lirasının değer kaybı giderek çoğalmıştır. Bu durum da toplumsal
tüm alanlarda ve toplumun tüm kesimlerinde etkisini hissettirmiş ve devlette
yapısal bir tıkanma süreci başlamasına sebep olmuştur. Cumhuriyet tarihinin en
yüksek seviyelerinde olan genç işsiz oranındaki artış, bu karamsar tablonun ne
kadar kötü olduğunu ortaya koymaktadır.
Değerli
milletvekilleri, bu kötü ekonomi yönetiminin ve bunun doğurduğu tahribatın tüm
olası kötü sonuçları üzerinde toplumun tüm kesimleri, başta sivil toplum
kuruluşları, akademisyenler, iş dünyası ve benzeri diğer çevrelerce bu durumla
ilgili kaygılar sürekli olarak dile getirilmekte ancak buna rağmen, iktidarın
hâlâ “Ben bilirim, bildiğimi yaparım ve kimseye de hesap vermem.” anlayışı
sürmektedir. Mevcut ekonomik durum ile buna bağlı oluşan sosyal tahribat,
iktidarın bu yapısal tıkanma sürecinin, Türkiye Büyük Millet Meclisinin tüm
bileşenleri başta olmak üzere toplumun her kesiminin de çözüme ilişkin öneri,
destek, katkıları ve sürece dâhil edilmesiyle aşılabileceğinin unutulmaması
gerekmektedir. 
İktidar
tarafından bir an önce, güçler ayrılığı başta olmak üzere yargının
bağımsızlığı, yargıç güvencesi, kamuda liyakatin önünün açılması; ekonomi
yönetiminin en belirleyici kurumu olan Merkez Bankasının bağımsızlığının
sağlanması, halkın temsilcileri olan milletvekillerinin yasamaya yönelik
işlevlerinin artırılması ve halkın sesi olan Türkiye Büyük Millet Meclisinin
aktif çalışması önündeki engellerin kaldırılması gerekir. 
Değerli
milletvekilleri, hiçbir siyasi parti ayrımı gözetmeksizin hepimizin, seçim
bölgelerimiz başta olmak üzere, bu yapısal tıkanma sürecinin aşılabilmesi için
planlı bir iş birliği yapmamız, Meclisimiz ile tüm kamu kurum, kuruluşları ve
toplumumuzla eş güdümlü olarak çalışmamız ve istişare hâlinde olmamız önem arz
etmektedir. Bu sorunun çözümüyle ilgili farkındalık oluşturmak zorundayız çünkü
sorunun, sadece, iktidarın makroekonomik yöntemleriyle de aşılamayacağı
aşikârdır. Bu duruma sebep olan en temel sorun ise iktidarın, sorun çözmekten
öte kendi varlığını korumak için yoğunlaşması, tüm ülke kaynaklarını ve siyasal
enerjisini bu yönde kullanmasıdır. Bu da yapısal tıkanmayla ilgili Meclis
araştırmasını elzem kılmaktadır. 
Tüm
Meclisi saygıyla selamlıyorum.
Teşekkür
ediyorum. (CHP sıralarından alkışlar) 
BAŞKAN
– Teşekkürler Sayın İlhan.
Söz
sırası, Adalet ve Kalkınma Partisi Grubu adına Edirne Milletvekili Fatma
Aksal’dadır.
Buyurun
Sayın Aksal. (AK PARTİ sıralarından alkışlar) 
Süreniz
üç dakikadır.
AK
PARTİ GRUBU ADINA FATMA AKSAL (Edirne) – Sayın Başkan, değerli milletvekilleri;
İYİ PARTİ’nin grup önerisi üzerine partim adına söz almış bulunmaktayım.
Türkiye
ekonomisi, ekonomiyi canlandırma amacıyla uygulamaya konulan mali teşvikler,
destekleyici makroihtiyati politikalar, Kredi Garanti Fonu aracılığıyla
sağlanan krediler ve olumlu dış konjonktürün etkisiyle 2017 yılında yüzde
7,4’le güçlü bir büyüme performansı göstermiştir. Bu büyüme performansıyla
Türkiye, G20 ülkeleri arasında en hızlı büyüyen ülke olmuştur. 2018 yılının ilk
yarısında da Türkiye ekonomisi yüzde 6,2 büyüyerek küresel ve yerel ölçekteki
birçok belirsizliğe rağmen güçlü seyrini sürdürmüştür. Yılın ilk yarısında
büyüme tarafındaki güçlü görünümün devam etmesinde iç talep ve yatırım
kanalından gelen güçlü katkılar belirleyici olmuştur. Yılın ikinci yarısında
ise kur ve faiz tarafında yaşanan şok finansmana rağmen, dış talep, mal
ihracatı ve turizmdeki güçlü performans büyümeye pozitif katkı sağlamıştır. 
2019-2021
Ekonomi Programı’na göre, sıkı para ve maliye politikaları uygulanarak
ekonomide dengelenme sürecine katkı veren, enflasyon, cari işlemler ve dış
finansman ihtiyacı kaynaklı riskleri minimize eden sürdürülebilir bir büyüme
politikası izlenmektedir.
2018
yılının ilk yarısında iç talep ekonomik büyümenin ana kaynağı olmuştur. Yılın
ilk yarısında toplam tüketim büyümeye 5,6 puan katkı sağlarken bunun 4,7 puanı
özel tüketimden, 0,8 puanı da kamu tüketiminden gelmiştir.
Ekonomik
ve sosyal yapıyı dikkate alarak iş gücü piyasasını koruyan yasal düzenlemeler
2018 yılında etkinliğini devam ettirmiştir. Bu kapsamda, ilave istihdam yaratan
işverenlere sosyal güvenlik primi, gelir ve damga vergisi ile asgari ücret
desteği sağlanmıştır; yeni iş kuran gençlerin BAĞ-KUR primleri ödenmiştir. 
İşsizliğin
azaltılması ve iş gücü piyasasındaki gerekli uyumun sağlanması için çalışma
sürelerinin yeniden yapılandırılması önemlidir. Bu kapsamda, haftalık normal
çalışma süresi kırk beş saat olarak düzenlenmiştir. 
Ekonomik
büyümenin sosyal refaha yansımaları adına bazı önemli düzenlemeler uygulamaya
konulmuştur. Bu kapsamda, aktif iş gücü piyasası ve işbaşı eğitim programlarıyla
iş arayanlara…
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın Sayın Aksal, buyurun.
FATMA
AKSAL (Devamla) – …nitelik ve beceri kazandırılırken işverenlerin nitelikli iş
gücü ihtiyacının karşılanmasına destek sağlanmaktadır.
İmalat
sektöründe çalışan küçük işletmelerimize ve esnafımıza, 18 yaşından büyük ve 25
yaşından küçük en fazla 2 kişiye istihdam sağlamaları hâlinde gelir vergisi
stopajı, damga vergisi, sosyal güvenlik primi ve asgari ücret desteği sağlanmaktadır.

Sayın
Başkan, sevgili milletvekilleri; hepinizi saygıyla selamlıyorum. (AK PARTİ
sıralarından alkışlar) 
BAŞKAN
– Teşekkürler Sayın Aksal.
İYİ
PARTİ Grubunun önerisini oylarınıza sunuyorum: Kabul edenler... Kabul
etmeyenler... Öneri kabul edilmemiştir. 
60’a
göre sisteme giren ve söz talebinde bulunan milletvekillerinin bu talebini
imkânlar ölçüsünde aralarda karşılamaya çalışacağım. 
Şimdi,
ilk olarak Sayın Yaşar, buyurun. 
IV.- AÇIKLAMALAR (Devam)
30.- İstanbul Milletvekili Serap Yaşar’ın, Dünya Yetimler Günü’ne
ilişkin açıklaması
SERAP
YAŞAR (İstanbul) – Teşekkür ederim Sayın Başkan.
Ben
tam da kalbimize iyi gelecek bir konuya dikkat çekmek istiyorum. Yetim
çocuklardan birine “Türkiye’yle ilgili ne düşünüyorsun?” diye sorulduğunda
çocuğun cevabı çok çarpıcı olmuş; “annem gibi” demiş. 
İHH’nin
teklifiyle İslam İşbirliği Teşkilatı, her yıl ramazan ayının 15’inci gününün
Dünya Yetimler Günü olarak kutlanmasını karara bağladı, 2014 yılından beri
İslam dünyası ramazanın ortasını yetimlere ayırdı. 
Gözümüzden
sakındığımız, üzerine titrediğimiz çocuklarımız özellikle savaş ve çatışma
bölgelerinde tek başlarına, korunaksız, kötülüklerle baş etmeye ve hayata
tutunmaya çalışıyorlar. Birleşmiş Milletler verilerine göre dünyada 153 milyon
yetimin olduğu belirtiliyor. Gayriresmî verilere göre bu rakam 400 milyon. 100
milyon yetim herhangi bir korumadan uzak yaşıyor. Her gün 10 bin çocuk savaş,
afet, hastalık, kaza gibi sebeplerle yetim kalıyor. Bu çocuklar bizlere, bizim
insanlığımıza, bizim vicdanımıza emanet. Yüce kitabımız Kur’an-ı Kerim’de 20
yerde yetimlere özel ilgi ve koruma gösterilmesi istenmiş, yetim hakları
ayetlerle güvence altına alınmıştır. 
Yetim
gülerse dünya güler. Bizler de dünyaya bir gülücük hediye edebiliriz. 
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler. 
Sayın
Aygun…
31.- Tekirdağ Milletvekili İlhami Özcan Aygun’un, zirai atık ve insan
sağlığına zararlı kalıntılar içerdiği gerekçesiyle Rusya ve Ukrayna’nın iade
ettiği ürünlerin denetiminin yapılıp yapılmadığını ve hangi koşullarda iç
piyasaya verildiğini Tarım ve Orman Bakanından öğrenmek istediğine, bitki
sağlığı sertifikası verilmesi sürecinde usulsüzlük olup olmadığının
araştırılması gerektiğine ilişkin açıklaması
İLHAMİ
ÖZCAN AYGUN (Tekirdağ) – Teşekkürler Başkanım.
Türkiye’nin
son dönemde Rusya ve Ukrayna’ya ihraç ettiği tonlarca domates ve çileğin
tehlikeli tarım haşeresi, güve barındırdığı ya da zirai atık ve insan sağlığına
zararlı kalıntılar içerdiği gerekçesiyle iade edilmesi ülkemiz açısından
prestij kaybıdır, dünya pazarlarındaki rekabet gücümüzü olumsuz yönde
etkilemektedir. Rusya Tarım Ürünleri Denetim Ajansı, Türkiye’den gelen meyve ve
sebzelerin bitki sağlığı kalitesinin düşmesinden dolayı duydukları endişeyi
binlerce kez ifade etmişlerdir. Bu durumda Tarım Bakanlığının verdiği bitki
sağlık sertifikasını sorgulamak zorundayız çünkü sebze, meyve ve bitki ihraç
eden firmaların ihraç edeceği ürünlerin hastalık ve zararlı maddelerden
arındırılmış olduğunu gösteren bitki sağlık sertifikasını Tarım Bakanlığımız
vermektedir. O hâlde, denetimde sıkıntı olduğu aşikâr olup bitki sağlığı
sertifikası verilmesi sürecinde usulsüzlükler mi vardır diye soruyorum. Bunu
araştırmamız gerekiyor. 
Yine
önemli başka bir konuyu ise Tarım Bakanına soruyorum: Rusya ve Ukrayna’dan
dönen ürünlerin denetimi yapıldı mı? Hangi koşullarda iç piyasaya verildi? 
(Mikrofon
otomatik cihaz tarafından kapatıldı) 
İLHAMİ
ÖZCAN AYGUN (Tekirdağ) – Bu konuda arkadaşlarımızla birlikte araştırma önergesi
verdik. Bu konunun acilen araştırılmasını talep ediyoruz. 
BAŞKAN
– Teşekkürler. 
Sayın
Karahocagil… 
32.- Amasya Milletvekili Mustafa Levent Karahocagil’in, Amasya’nın
tarihî kimliği ve coğrafi konumuyla sıra dışı bir şehir olduğuna ilişkin
açıklaması
MUSTAFA
LEVENT KARAHOCAGİL (Amasya) – Değerli milletvekillerim, Amasya sıradan değil,
sıra dışı bir şehirdir. Amasya’mızı sıra dışı kılan, tarihî kimliği ve coğrafi
konumudur. Amasya, bünyesinde derin hatıraları ve yüksek düşleri
barındırmaktadır. Osmanlı’ya ve Türkiye Cumhuriyeti’ne karşılıksız hizmet sunan
ender şehirlerimizdendir. Toplumsal birikimi yüksek, sosyal ve kültürel
formasyonu itibarıyla sayısız erdemi bünyesinde barındıran insan varlığıyla
sadece bu topraklar adına değil, tüm komşu illeri de içine alan, büyük
potansiyel vadeden tarih, kültür, turizm şehridir. Bu şehri özlemlerine
kavuşturmak, bu şehri hak ettiği konuma yükseltmek biz Amasya
milletvekillerinin boynuna borçtur. On yedi yıldır bazen yürüyerek bazen
koşarak geldiğimiz nokta yolun sonu değil, başıdır. 
Değerli
milletvekillerim, Amasya’yı görmediyseniz en güzel ili görmediniz. Türkiye
Cumhuriyeti’nin doğum belgesinin imzalandığı il Amasya’ya tüm ülke insanlarımı
davet ediyorum. 
Genel
Kurulu saygıyla selamlıyorum. 
BAŞKAN
– Sayın Çepni… 
33.- İzmir Milletvekili Murat Çepni’nin, TÜPRAŞ’ta 2019-2020 dönemi
toplu sözleşme sürecinin tıkandığına ve işçilerin mağduriyetine ilişkin
açıklaması
MURAT
ÇEPNİ (İzmir) – Teşekkürler Başkana. 
TÜPRAŞ’ta
2019-2020 dönemi toplu sözleşme süreci tıkanmış durumda; bir aydır İzmir, Kırıkkale,
Kocaeli ve Batman TÜPRAŞ işçileri eylemdeler. İşveren üç yıllık sözleşme,
mazeret izinleri ve vardiya sistemi konusunda dayatmalarda bulunmaktadır.
İşçiler ise söz konusu kazanılmış haklarını korumak konusunda kararlılar. 
TÜPRAŞ
Genel Müdürünün yalan beyanında olduğu gibi, işçilerin talebi yüzde 75 zam
değildir. İşçilerin en temel sosyal ve ekonomik hakları pazarlık konusu
yapılamaz, krizin faturası işçilere çıkarılamaz.
BAŞKAN
– Teşekkürler.
V.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Ankara Milletvekili Filiz Kerestecioğlu Demir ve
arkadaşları tarafından, kadın cinayetlerine karşı alınacak önlemlerin
saptanması amacıyla 22/5/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 22 Mayıs 2019 Çarşamba günkü birleşiminde yapılmasına ilişkin
önerisi 
BAŞKAN
– Değerli milletvekilleri, Halkların Demokratik Partisi Grubunun İç Tüzük’ün
19’uncu maddesine göre verilmiş bir önerisi vardır, okutup işleme alacağım ve
oylarınıza sunacağım.
22/5/2019
Türkiye Büyük Millet Meclisi Başkanlığına
Danışma
Kurulu 22/5/2019 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Hakkı
Saruhan Oluç
 İstanbul
 Grup
Başkan Vekili
Öneri:
22
Mayıs 2019 tarihinde, Ankara Milletvekili Sayın Filiz Kerestecioğlu ve
arkadaşları tarafından, kadın cinayetlerine karşı alınacak önlemlerin
saptanması amacıyla Türkiye Büyük Millet Meclisine verilmiş olan 2490 sıra
numaralı Meclis araştırması önergesinin diğer önergelerin önüne alınarak
görüşmelerinin 22/5/2019 Çarşamba günkü birleşimde yapılması önerilmiştir.
BAŞKAN
– Önerinin gerekçesini açıklamak üzere, öneri sahibi Halkların Demokratik
Partisi Grubu adına Ankara Milletvekili Filiz Kerestecioğlu konuşacaktır.
Buyurun
Sayın Kerestecioğlu. (HDP sıralarından alkışlar)
Süreniz
beş dakikadır.
HDP
GRUBU ADINA FİLİZ KERESTECİOĞLU DEMİR (Ankara) – Teşekkürler Sayın Başkan.
Sözlerime
bir fotoğrafla başlamak istiyorum. Aslında hepinizin gördüğü ve üzerinde epeyce
konuşulan bir fotoğraf bu. Bu fotoğrafta, bu dünyada kadın yok, kadınsız bir
dünya yaşıyorsunuz ve Mecliste birçok kez ifade ettiğiniz gibi, er meydanı
burası. Bunu söylemeyi erkek vekiller büyük bir maharet sayıyorlar, “Er
meydanı, hadi çıkın er meydanı.” diye konuşmayı seviyorlar.
Evet,
biz bunun tezahürünü, bu dünyanın tezahürünü aslında her yerde görüyoruz. Tüm
dizilerde maço ve nasıl oluyorsa, neden oluyorsa kadınların hepsinin
kendilerini kaçıran, sert davranan, aşağılayan erkeklere âşık olduğu bir dünya
var ve bu dünya her yerde pompalanıyor. Dizi adlarına bir bakıyoruz: “Savaşçı”
“Söz” “Çukur” “Çarpışma” bunlar dizi adları. “Savaş var.” deyince “Ne savaşı?”
diyorsunuz ama ortalık savaşçılardan geçilmiyor. Hepsi kolu bacağı ayrı
oynayan, kendinden menkul, yan yan yengeç gibi yürüyen, kabadayı, silahlı
birtakım erkeklerle dolu bir dizi furyası ve medya var. Her dizide de mutlaka
ağır entrikacı bir kadın; insan sevgisi ve bir canlı varlık sevgisi olmayan,
sert, kaba, dramatik hayatlar; büyüyen, büyütülen, abartılan bir kötülük ve
herkesin elinde silah var. Ne bekliyoruz? Bu önergenin yerine gelmesini mi,
şiddetin önlenmesini mi? Daha çok bekleriz arkadaşlar, şiddetin önlenmesini
daha çok bekleriz. 
Yoksula
saygısız bir yargı, kadına saygısız bir yargı, nüfuz kullanarak cinayetlerin
üzerini örtme, Şule Çet davasında olduğu gibi “Kızınıza sahip çıksaydınız.”
demeye cüret eden sanıklar; evet, bunlarla dolu etrafımız ve bu dünyada bir
kısım erkek de işte kadınları öldürerek yaşamlarını yok ediyorlar maalesef. Bu
kadınlardan üstelik de… Ben aslında size sayı da vermek istiyorum, sayı vermeyi
çok sevmiyorum ama çok çarpıcı, nisan ayında 36 kadın öldürüldü arkadaşlar, 36
kadın öldürüldü ve bunlardan 7’si koruma tedbiri uygulanan kadınlardı. Bu
kadınlardan sonuncusu da Diyarbakır’da öldürülen meslektaşım, avukat Müzeyyen
Boylu’ydu. O uluslararası sözleşmeleri biliyordu, koruma tedbirlerini
biliyordu, yasaları biliyordu ve bütün bunlara rağmen, devlet, onu koruma
görevini yerine getiremedi ve Müzeyyen Boylu hayatını kaybetti. Doktor Mesut
Issı’nın boşanma sürecinde kendini rahatsız etmesi üzerine 6284 sayılı
Kanun’daki tedbirlerden de faydalanmıştı Müzeyyen ancak çocuklarını babalarıyla
görüştürdüğü gün katledildi. Ve dediğim gibi, devlet şiddeti önleme, bu tehdidi
önleme yükümlülüğünü yerine getiremedi. 
Evet,
korumaya rağmen kadınlar öldürülüyor ve koruma polislerinin yemek ve yol
masraflarını kadınların karşılamak zorunda olduğunu biliyor musunuz arkadaşlar?
Böyle bir dünya var mı? Kadın yoksulluğu bu kadar aşikârken koruma polislerinin
yol ve yemek masraflarını kadınlar karşılayabilir mi?
Bir
de seçim muhabbetinin bu kadar yapıldığı bir ülkede, 7 kez mi, 8 kez mi seçime
gittiğimiz bir ülkede şiddete maruz kalan kadınlar, gizlilik kararı olan ya da
can güvenliği tehdit altında olan kadınlar oy kullanamıyorlar, bunu biliyor
musunuz? Oy kullanmalarını sağlamak bu Meclisin görevidir, bu kadınlar oy
kullanamıyorlar arkadaşlar. 
Bütün
bunlara karşı yapılabilecek şeyler var, kısaca bunları söylemek istiyorum,
gerçeklik bu ama yapılacak şeyler var.
Öncelikle
İstanbul Sözleşmesi’nin kadın mücadelesinin yıllardır şiddete ilişkin söylediği
en temel şey, şiddetin nedeninin erkek egemenliği, eşitsizlik ve ayrımcılık
olduğudur. 
(Mikrofon
otomatik cihaz tarafından kapatıldı) 
BAŞKAN
– Buyurun, bağlayın sözlerinizi Sayın Kerestecioğlu.
FİLİZ
KERESTECİOĞLU DEMİR (Devamla) – Öncelikle bunu ortadan kaldıracak politikaları
geliştirmeliyiz. 
Cezasızlık
erkek şiddetini besler, sürdürür; iyi hâl indirimlerinden vazgeçmeliyiz, yeni
cezalara gerek yok ama iyi hâl indirimlerinden vazgeçmeliyiz arkadaşlar. 
Kadınlara
yönelik şiddet konusunda duyarlı davranmayan devlet görevlileri sorumlu
tutulmalı ve cezalandırılmalı.
7/24
hizmet veren, ücretsiz, çok dilli, kadına yönelik şiddet konusunda özelleşmiş
bir acil destek hattı hâlâ yok; yapılmalı, olmalı. 
Psikolojik
şiddet, ısrarlı takip, 15-18 yaş aralığındaki kız çocuklarına karşı cinsel
şiddet ve zorla evlilik, ayrı ve kendi başına bir suç olarak düzenlenmeli. 
Kadınların
yaşam biçimlerine karışılmamalı, ne şekilde yaşıyorlarsa yaşasınlar. 
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) – Başkan, toparlıyorum. Önemli bir konu diye…
Kusura bakmayın.
BAŞKAN
– Buyurun, son bir kez daha uzatıyorum. 
FİLİZ
KERESTECİOĞLU DEMİR (Devamla) – Kadınların bedenleri, cinsellikleri, üreme ya
da ürememe hakları üzerinde belirleyici olma çabalarına son verilmeli. 
Evli
bekâr, çoluklu çocuksuz diye ayıran politikalara son verilmeli. 
Cinsiyetçi
ögelerle dolu eğitim müfredatı ve ders kitapları bir an önce elden geçirilmeli.
Alanda
çalışan tüm personelin, hâkimlerin, savcıların, emniyet görevlilerinin, sosyal
çalışmacıların, doktorların, kadının insan hakları ve kadın-erkek eşitliğiyle
ilgili güncelleme eğitimleri alması gerekli; tabii ki siyasetçilerin de aynı
şekilde. 
Bakanlık,
belediyeler yasal sorumlulukları çerçevesinde sığınak ve danışma merkezleri,
kreşler açmalı. Evet, Bakanlığın görevi, bir cinayet olduktan sonra o davaya
gidip müdahil olmak değildir; önlemektir, kadın cinayetlerini önlemektir.
Kadınlar
yeterince mücadele ediyor, devletin artık görevini yerine getirme zamanıdır.
Saygılar
sunarım. (HDP sıralarından alkışlar)
BAŞKAN
– Teşekkürler Sayın Kerestecioğlu.
Öneri
üzerinde Cumhuriyet Halk Partisi Grubu adına Ankara Milletvekili Gamze Taşcıer
konuşacaktır.
Buyurun
Sayın Taşcıer. (CHP sıralarından alkışlar)
Süreniz
üç dakikadır.
CHP
GRUBU ADINA GAMZE TAŞCIER (Ankara) – Teşekkür ederim Sayın Başkan.
24
Haziran seçimlerinin hemen ardından, Mecliste göreve başladığım ilk günlerde
odama bir kadın geldi. Bu kadın, haberlere konu olmuş korkunç bir şiddet
vakasının mağduruydu; çocuğunun gözü önünde, üstelik koruma kararı varken eşi tarafından
onlarca yerinden bıçaklanmış ve mucize eseri hayatta kalan bir kadın.
Milletvekili olarak benden yardım istemeye gelmişti. Düşünün, kim bilir bana
gelmeden önce kaç kapıyı çalmıştı. Bu kadın çaresiz olabilir ama devlet çaresiz
olamaz. Devletin görevi, bu kadını bana gelmeye mecbur bırakmamaktır.
Sığınmaevine gitmiş fakat koşullar o kadar sağlıksızmış ki yaşadığı korkuya
rağmen çocuğunu bu sağlıksız ortamda daha fazla tutamamış. Eşine verilen
cezanın bitmek üzere olduğunu, eninde sonunda oradan çıkacağını ve hâlihazırda
çocukları üzerinden kendisine tehditler savurduğunu anlattı ve korktuğunu
söyledi; kadın anlattıkça ben dehşete düştüm. 
Devlet
kadınları koruyamıyor arkadaşlar. Bakın, Bianet verilerine göre sadece 2018
yılında erkekler, en az 255 kadını katletti; bu sayı Kadın Cinayetlerini
Durduracağız Platformu’na göre 440. Bu iki rakam arasında evet, bir çelişki var
çünkü devletin elinde, kaç kadının katledildiğine dair herhangi bir envanter
yok, dolayısıyla kadın dernekleri bu rakamlara kendi imkânlarıyla ulaşabiliyor.
Dolayısıyla maalesef bu sayı bu rakamlardan çok daha fazla. 
Kadına
yönelik şiddeti durdurmak için mevcut kanunlarımız var, imzacısı olduğumuz
uluslararası sözleşmeler var. Peki, burada olmayan ne? Burada olmayan toplumsal
cinsiyet eşitliğine bakış açısı. Bunun içselleştirilmediği, geleneklerin
kanunların üzerinde görüldüğü bir anlayış olduğu sürece en iyi yasaları da
yapsanız onu uygulayacak bir zihniyetiniz yoksa bir adım bile atamazsınız. 
Kadına
yönelik şiddet farklı parametrelerin bir araya gelerek oluşturduğu toplumsal
bir sorundur. Konuyu bireylere indirgemek bizleri sorunun çözümünden
uzaklaştırmaktan başka işe yaramaz. Bu anlamda devletin görevi şiddet uygulayan
tarafa yalnızca ceza vermek değildir, şiddet ortamının oluşmasını ve tekrarını
da önlemektir. Kaldı ki maalesef verilen cezalar da iyi hâl indirimiyle
caydırıcılığını yitiriyor.
(Mikrofon
otomatik cihaz tarafından kapatıldı) 
BAŞKAN
– Buyurun, bağlayın sözlerinizi Sayın Taşcıer.
GAMZE
TAŞCIER (Devamla) – Teşekkür ediyorum. 
Burada
asıl yapılması gereken, sorunla topyekûn bir mücadele hattı geliştirmektir yani
özetle, devlet, tüm kurumlarıyla yükümlülüklerini yerine getirmek zorundadır.
Benim odama gelip çaresizce yardım isteyen kadın sadece bir örnek;
görüştüğümüz, destek olmaya çalıştığımız onlarca kadın ve daha ulaşamadığımız
binlerce kadın... O kadınlara çare olacak şey yasalardır ve devlet bu yasaları
uygulamakla yükümlüdür. 
Teşekkür
ederim. (CHP sıralarından alkışlar) 
BAŞKAN
– Teşekkürler Sayın Taşcıer. 
Öneri
üzerinde son söz, Adalet ve Kalkınma Partisi Grubu adına Kocaeli Milletvekili
Radiye Sezer Katırcıoğlu’na aittir. 
Buyurun
Sayın Katırcıoğlu. (AK PARTİ sıralarından alkışlar) 
Süreniz
üç dakikadır. 
AK
PARTİ GRUBU ADINA RADİYE SEZER KATIRCIOĞLU (Kocaeli) – Teşekkürler Başkan. 
Sayın
Başkan, değerli milletvekilleri; HDP grup önerisi üzerine AK PARTİ Grubu adına
söz almış bulunmaktayım. Genel Kurulu saygıyla selamlıyorum. 
Şiddet,
tarihin ilk günlerinden beri bir insanlık sorunu. Şiddet, cinsiyetten öte bir
insana bakış meselesi, insana verilen değer meselesidir. Bu meselenin sadece
ülkemizin değil, gelişmiş ülkelerin de sorunu olduğunun altını çizmek isterim.
Yapılan araştırmalar, maalesef, şiddeti uygulayanların eğitim düzeyiyle, maddi
geliriyle, makamıyla, mevkisiyle ilişkisinin olmadığını ortaya koyuyor. Çok iyi
eğitimli insanların bile sistematik olarak şiddet uyguladığını ne yazık ki
üzülerek görüyoruz. 
Bizler
AK PARTİ olarak Cumhurbaşkanımız Recep Tayyip Erdoğan’ın önderliğinde, kadınla
ilgili problemleri siyasetüstü, ideolojiüstü, vicdani bir mesele olarak ele
aldık. Aslında, buradan neler yaptığımıza değinmek istemiyordum ama hafızamızı
biraz tazelemek, biraz hatırlatma yapmak istiyorum. 
Öncelikle
Anayasa’da pozitif ayrımcılık ilkesini getirdik ki birçok Avrupa ülkesinde
olmayan bir düzenlemeydi. 
Başka
ne yaptık? Ki çok önemsiyorum, Türk Ceza Kanunu’nda tecavüzcüsüyle evlendiğinde
yapılan indirimi ortadan kaldırdık, cezayı beş yıldan on altı yıla çıkarttık.
Töre cinayetlerine son verdik. 
Aynı
zamanda İstanbul Sözleşmesi, 6284 no.lu Kanunu’muz, ailenin korunması ve kadına
karşı şiddetin önlenmesiyle ilgili kanuni düzenleme, ŞÖNİM’lerimiz,
konukevlerimiz, ALO 183 Sosyal Destek Hattı’mız, İçişleri Bakanlığımızın Kadın
Acil Destek İhbar Sistemi (KADES), Bakanlığımızın müdahil olduğu davalar,
Türkiye Büyük Millet Meclisi çatısı altında kurulan Kadın Erkek Fırsat Eşitliği
Komisyonu -ki devrim niteliğindedir- aynı zamanda on altı on yedi yıldır
toplumumuzda güçlenen, büyüyen sivil toplum örgütleri…
Bugün
geldiğimiz noktada hâlâ kadına yönelik şiddeti konuşuyorsak bir şeyler yanlış,
bir şeyler eksik gidiyor demektir değerli arkadaşlar. Siyaset felsefesinde
hepinizin bildiği bir anlayış vardır; “Toplumsal meselelerde sadece kanuni
düzenlemeler yaparak ilerleyemeyiz, beraberinde topyekûn bir toplumsal inanış,
zihinsel dönüşüm, zihinsel bir devrime ihtiyaç vardır.” derler. İşte uzun lafı
kısası, bizler de toplumsal meselelerimizde kadınlarımızla, çocuklarımızla,
yaşlılarımızla, engellilerimizle, her bireyimizle ilgili meseleleri biraz daha
topyekûn ele almalıyız; almazsak bugün geldiğimiz noktada bir arpa boyu bile
yol izleyemediğimizi görürüz. 
Ben
üç hususa dikkati çekmek istiyorum. Ben bir anneyim ve anneanneyim ve bir anne
ve bir anneanne olarak buradan öncelikle ailelerimize, annelerimize,
babalarımıza seslenmek istiyorum: Masum çocuklarımızın ellerine tutuşturduğumuz
telefonlar, iPad’ler vesaireyle onların maruz kaldığı ya da oynadığı, masum
diye düşündüğümüz çizgi filmlerin, oyunların neler içerdiğine dikkat etmemiz
gerektiğini düşünüyorum.
(Mikrofon
otomatik cihaz tarafından kapatıldı) 
BAŞKAN
– Buyurun, sözlerinizi bağlayın Sayın Katırcıoğlu. 
RADİYE
SEZER KATIRCIOĞLU (Devamla) – Teşekkürler.
Hemen
ufak hatırlatma. Basit bir oyunda level atlayabilmesi için ufak bir canlının
başına vurması gerekiyor çocuğumuzun, şiddeti daha buralardan öğreniyor. 
İkinci
husus ise buradan medyaya seslenmek istiyorum, diğer konuşmacılar da kısmen
değindi. KEFEK komisyonumuzun altında medyayla ilgili bir alt komisyon var; çok
güzel bir rapor hazırladılar, incelemenizi tavsiye ederim. Orada şiddetin
haberleştirilme diliyle ilgili, şiddeti haber vermeyle ilgili detaylar
anlatılıyor. Oraya baktığımızda, şiddetin öğretildiğini, özendirildiğini,
şiddet gören çocukların da öz güven eksiğiyle büyüdüğünü görüyoruz.
Bir
üçüncü husus -zaman kısa olduğu için detaylara girmeden geçiyorum- ortak
meselelerimizde ortak paydada buluşamamamız meselesi. Ben bunu çok önemsiyorum.
Ülkemiz, milletimiz, vatandaşımız bizim en önemli değerimiz, gücümüz, varlığımız;
bunlar bizim en kıymetli değerlerimiz; bu konuda eksiksiz, yanlışsız, “ama”sız,
“fakat”sız, “lakin”siz yaklaşmamız gereken değerler. 
(Mikrofon
otomatik cihaz tarafından kapatıldı) 
RADİYE
SEZER KATIRCIOĞLU (Devamla) – Değerli Başkanım, bir paragrafla bitireceğim. 
BAŞKAN
– Buyurun, tamam, bağlayın lütfen Sayın Katırcıoğlu. 
RADİYE
SEZER KATIRCIOĞLU (Devamla) – Bizler, az önce değindiğim, bahsettiğim
hususlardaki gibi, şiddeti doğuran, büyüten, yaygınlaştıran, güçlendiren her
hususu, yapıyı objektif olarak, siyasetten uzak, her birimimizle, her
kurumumuzla topyekûn, bir millî seferberlik zihniyetiyle ele almalıyız, bunu
böyle gerçekleştirmeliyiz. Kadınlarımız için, çocuklarımız için, engellilerimiz
için, yaşlılarımız için bu hususu hayata geçirmemiz lazım.
Toparlamak
gerekirse ben buradan, kürsüden, öncelikle medya patronlarının, ailelerimizin,
bütün siyasi partilerin tüm birimlerinin, sivil toplum örgütlerinin,
akademisyenlerin, üniversitelerin, toplumu oluşturan her unsurun, kısaca
hepimizin bu meselede bütüncül bir yaklaşımla, samimiyetle, inançla, faydalı
olmayı düşünecek şekilde bir araya gelip bir an önce çözüm üretmemiz
gerektiğine inanıyorum ve tüm toplumsal meselelerde olduğu gibi ülke
menfaatlerimizde de birleşelim diyorum çünkü hepimiz 82 milyonluk Türkiye
gemisinin yolcularıyız diyorum.
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Katırcıoğlu.
Değerli
milletvekilleri, Halkların Demokratik Partisi Grubunun önerisini oylarınıza
sunuyorum: Kabul edenler... Etmeyenler... Öneri kabul edilmemiştir. 
Birleşime
on dakika ara veriyorum.
Kapanma Saati: 15.59
İKİNCİ OTURUM
Açılma Saati: 16.14
BAŞKAN: Başkan Vekili Mithat SANCAR
KÂTİP ÜYELER: Şeyhmus DİNÇEL (Mardin), İshak GAZEL (Kütahya) 
----- 0 -----
BAŞKAN
– Türkiye Büyük Millet Meclisinin 81’inci Birleşiminin İkinci Oturumunu
açıyorum.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır; okutup işleme alacağım ve oylarınıza sunacağım. 
3.- CHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, TRT'nin
maddi kaynaklarını kullanım biçiminin ve personel politikasının incelenerek tüm
iş ve işlemlerde şeffaflığı sağlayıcı tedbirlerin saptanması amacıyla Türkiye
Büyük Millet Meclisi Başkanlığına verilmiş olan (10/218) esas numaralı Meclis
Araştırması Önergesi’nin, ön görüşmelerinin, Genel Kurulun 22 Mayıs 2019
Çarşamba günkü birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 22/5/2019 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Özkoç
 Sakarya
 Grup
Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan TRT'nin maddi kaynaklarını
kullanım biçiminin ve personel politikasının incelenerek tüm iş ve işlemlerde
şeffaflığı sağlayıcı tedbirlerin saptanması amacıyla verilmiş olan (10/218)
esas numaralı Meclis Araştırması Önergesi’nin görüşmesinin Genel Kurulun
22/5/2019 Çarşamba günlü (bugün) birleşiminde yapılması önerilmiştir.
BAŞKAN
– Önerinin gerekçesini açıklamak üzere öneri sahibi, Cumhuriyet Halk Partisi
Grubu adına Denizli Milletvekili Haşim Teoman Sancar konuşacaktır. 
Buyurun
Sayın Sancar. (CHP sıralarından alkışlar)
Süreniz
beş dakikadır. 
CHP
GRUBU ADINA HAŞİM TEOMAN SANCAR (Denizli) – Sayın Başkan, değerli milletvekilleri;
TRT’yle ilgili gündeme başlamadan önce, Denizli’mizde şampiyon olarak Süper
Lig’e çıkan Denizlispor’umuza buradan teşekkür ediyorum, başarılar diliyorum.
Kulüp Başkanımızdan, kulüp yöneticilerimizden futbolcu kardeşlerimize yıllar
sonra bize bu heyecanı yaşattıkları için yürekten teşekkür ediyorum. 
Değerli
arkadaşlar, devletimizin önemli bir kurumu olan ve milletimizin vergileriyle
ayakta kalan, maalesef ve maalesef son dönemlerde iktidarın bir borazanı hâline
gelen TRT’yle ilgili artık herkesin önemle bir üzerinde durması gerektiği gün
gelmiştir. Özellikle seçim zamanlarında siyasi partilere verilen süreler,
şaibeli personel atamaları ve bütçeleri artık ülkemizde hep gündem olmuştur.
Yayıncılık ilkesi olarak tarafsızlığı ve doğruluğu kendisine prensip edinmesi
gereken TRT, şu anda, sadece AK PARTİ’ye hizmet eden, AK PARTİ’nin borazanı
hâline gelen bir kuruluş hâline gelmiştir. 7 binden fazla çalışanı, 14 kanal ve
16 radyoyu bünyesinde barındıran bu kurum, artık siyasetin âdeta oyuncağı ve
çiftliği olmuştur. Öyle ki TRT’de, daha önce hiçbir deneyimi bulunmayan, 1980
doğumlu İbrahim Eren önce TRT Genel Müdür Yardımcısı yapılmış, ardından da TRT
Genel Müdürlüğüne atanmıştır. Hani nerede on iki yıllık devlet memurluğu gereği
ve yasası? Hani nerede liyakat? Hani nerede sadakat? Ama burada İbrahim Eren’in
TRT’de görev alması ile acaba Recep Tayyip Erdoğan’ın oğlu Bilal Erdoğan’ın
Kartal İmam-Hatip Lisesinden arkadaşı olması da tesadüf müdür; bunu da sizlere
arz ediyorum. 
Şimdi
ise çeşitli bahanelerle kurumun deneyimli yayıncı, spiker, teknisyen, sanatçı
kadrolarını, maalesef, personel şişkinliğini sebep göstererek 169 çalışanını
ihtiyaç fazlası personel olarak kurumdan uzaklaştırmaya çalışıyorsunuz.
Ayıptır, günahtır, sizin Allah’tan korkunuz olması lazım. El altından TRT’ye
personel alındığını biliyoruz, el altından kadro yaratıldığını biliyoruz ama
kadro şişkinliğini bahane ederek bunu çıkarmak aynı zamanda bir
hakkaniyetsizliktir. 
Sayın
Genel Başkanımız bu konuyu gündeme getirdiğinde TRT’nin verdiği cevap oldukça
gayriciddidir. Diyor ki: “169 kişi, atanacakları kurumlarda, TRT’deyken almış
oldukları maaş, ek gösterge, ikramiye, zam ve tazminatını alacaktır.” Önemli
olan, bu insanların uzaklaştırılarak başka bir yerde maaş almaları değil;
önemli olan, bu insanların TRT’de liyakat sahibi olarak, TRT’de çalışarak
emeklerini ve liyakatlerini TRT’de harcamalarıdır. Yani burada amaç, TRT’ye
hizmet vermektir. Her şeyi para üzerine kuran ve düşünen bu zihniyet tabii ki
insanların hâlini anlamıyor ama siz değerli milletvekillerine hakkın, hukukun
ve adaletin önemsenmesini ben de önemle arz ediyorum.
Değerli
arkadaşlar, TRT tüm vatandaşlarımızın vergileriyle çalışan bir devlet kurumudur
yani anayasası, sadakati tarafsızlıktır ve eşit yayın ilkeleridir. Ama maalesef,
sadece şubat ayına baktığınızda TRT’nin AK PARTİ’ye elli saat, Milliyetçi
Hareket Partisine üç saat, Cumhuriyet Halk Partisine beş saat, İYİ PARTİ’ye de
elli beş dakika verdiğini görüyoruz. Allah aşkına, Cumhur İttifakı’na elli dört
saat yayın veren bir kurum, maalesef, Millet İttifakı’na altı saat yayın
vermiştir. Ben el insaf diyorum, artık vicdanımızı göz önüne getirmemiz
gerektiğine inanıyorum. TRT Türkiye’nin devlet kurumudur. Bu sebeple diyoruz
ki: Eğer bu televizyonda yandaşlara yaptırılan çakma dizilerle trilyonlar
akıtılacaksa bu TRT, devletin televizyonu olmaktan çıkar, AKP’nin televizyonu
olur. Bunu da bizim kabul etme şansımız asla mümkün değildir.
Değerli
milletvekilleri, Cumhuriyet Halk Partisinin vermiş olduğu önerge eşitliğin ve
adaletin önergesidir ve her zaman diyoruz ki: TRT kurulduğundan beri devletin
televizyonu olmuştur, bundan sonra da devletin televizyonu olacaktır ve siz ne
yaparsanız yapın, ne kadar eşitsizlik yaparsanız yapın 23 Hazirandan sonra her
şey çok güzel olacaktır. 
Saygılarımla
sevgilerimle… (CHP sıralarından alkışlar)
BAŞKAN
– Teşekkürler Sayın Sancar.
Öneri
üzerinde söz sırası, Halkların Demokratik Partisi Grubu adına Ağrı Milletvekili
Abdullah Koç’a ait. 
Buyurun
Sayın Koç. (HDP sıralarından alkışlar)
Süreniz
üç dakikadır.
HDP
GRUBU ADINA ABDULLAH KOÇ (Ağrı) – Sayın Başkan, değerli milletvekilleri; TRT
sürekli skandallarla gündeme gelen, skandal üreten bir yapıya dönüştü.
Bilindiği üzere kamu adına ve kamu kaynaklarıyla kamu hizmeti yayıncılığı
yapması gereken bu kurum iktidarın propaganda aygıtına dönüştü yıllardan beri.
Ancak kurumla ilgili hukuksuzluk, hak bilmezlik ve yolsuzluklar tabii ki
bununla sınırlı değil. Kurum, kadrolaşmadan tutun, yandaş kişi ve şirketlere
kaynak ve iş aktarımına; bir kısım çalışanın haksız şekilde işlerinden
edilmesinden tutun, başka bir kısım çalışana astronomik ücretler ödenmesine
varan geniş yelpazede bir yolsuzluk ve hukuksuzluklar silsilesiyle tekrar
gündeme gelmiştir. 
TRT’nin
şirket kurması ve şirketlere ortak olmasının yolu açılarak halkın vergileriyle
kamu servetinin birilerine aktarılmasına zemin hazırlanıyor. Yakın zamanda
170’e yakın kurum emekçisi siyasi kadrolaşmaya zemin hazırlamak üzere istihdam
fazlası personel olarak Devlet Personel Başkanlığına bildirilmiştir. 1.786 kişi
daha önce kurumdan türlü yollarla emekli edilmiştir. Kurumda ikna odaları
kurulmuş, çalışanlar mobbinge tabi tutulmuştur. İş güvencesini ortadan
kaldıran, evrensel hukuka dayalı iş ve istihdam anlayışını ve hatta iş hukukunu
hiçe sayan bu keyfî işlemler, diğer kamu kurumlarında olduğu gibi, artık TRT’de
de istihdama yön vermektedir. 
Öte
yandan, şirketler üzerinden yüzlerce kişi işe alınmaktadır. Anadolu Ajansı
vasıtasıyla 280 kişinin işe alındığı bilinmektedir. Dahası, bir kısım TRT World
çalışanının 20 bin dolar veya 22 bin avroluk ücretlerle çalıştığına dair
bilgiler araştırma önergelerine konu olmuştur. Kamu istihdamı böylece birkaç
kişinin ortak olduğu bir limitet şirket istihdamına indirgenmiştir. Bu anlayış,
kamu hizmetlerinde iktidara biatin kural hâline geldiğinin en somut
kanıtlarındandır. 
Biliyoruz,
esasen TRT hiçbir zaman halkların TRT’si olmamıştır. Zira kaç dil veya kaç
kanalla yayın yapılıyorsa yapılsın TRT hep tekliğin, tekçiliğin, ayrımcılığın,
dışlamanın ve de iktidarın -biraz önceki konuşmacının dediği gibi- borazanı
hâline gelmiştir. Bu kurum radikal bir şekilde reforma tabi tutulup siyaset,
ideoloji ve iktidarlardan azade kılınmalıdır. 
Bizim
önerimiz, TRT bu hâliyle derhal kapatılmalıdır. TRT’nin mevcut olan mal varlığı
ve mevcut olan gelirleri yoksul bırakılmış olan bütün halka eşit bir şekilde
dağıtılmalıdır. Devasa bir arazisi olan TRT Genel Müdürlüğünün arazisi
çocukların eğlenip koşabileceği çocuk parkı hâline getirilmelidir. TRT eliyle
kamusal kaynakların iktidara ve yandaşlarına aktarılmasına, kamu kaynaklarıyla
iktidar propagandası yapılmasına son verilmelidir. 
Teşekkür
ediyorum. (HDP sıralarından alkışlar) 
BAŞKAN
– Teşekkürler Sayın Koç. 
Öneri
üzerinde son söz, Adalet ve Kalkınma Partisi Grubu adına Balıkesir Milletvekili
Mustafa Canbey’e aittir. 
Buyurun
Sayın Canbey. (AK PARTİ sıralarından alkışlar) 
Süreniz
üç dakikadır. 
AK
PARTİ GRUBU ADINA MUSTAFA CANBEY (Balıkesir) – Sayın Başkan, değerli
milletvekilleri; CHP Grubu tarafından verilen önerge üzerine AK PARTİ Grubu
adına söz almış bulunmaktayım. Gazi Meclisimizi ve milletimizi saygıyla
selamlıyorum. 
TRT,
Türkiye'nin en büyük medya grubu, ayrıca Avrupa Yayın Birliğinin de en büyük
kamu yayıncılarından biridir. Köklü gelenekleri olan TRT, son dönemde yapılan
atılımlarla her alanda daha vizyoner bir yapıya kavuşmuş, yaptığı çalışmalarla
marka değerini de sürekli artırmıştır. 
TRT,
13 televizyon kanalı, 16 radyo istasyonuyla 41 dilde tüm dünyadaki izleyen ve
dinleyenlerine ulaşmakta, âdeta Türkiye'nin dünyaya açılan penceresi olmaktadır.
Bir zamanlar kumanda listelerinden çıkarılan TRT, bugün yaptığı yayınlarla
uluslararası reyting ölçüm sistemine göre Türkiye'nin en fazla izlenen kanalı
hâline gelmiştir. 
ALİ
ÖZTUNÇ (Kahramanmaraş) – Yok öyle bir şey, vallahi yok. 
MUSTAFA
CANBEY (Devamla) – Öyledir, öyledir. 
ALİ
ÖZTUNÇ (Kahramanmaraş) – İlk 100’de yok. İlk 100’de gerçekten yok Hocam;
Vekilim, gerçekten yok. 
MUSTAFA
CANBEY (Devamla) – Bunu uluslararası reyting ölçüm sistemleri söylüyor. Ya, siz
söylediniz diye öyle olmuyor. 
ALİ
ÖZTUNÇ (Kahramanmaraş) – Bakın, yok, gerçekten yok. 
MUSTAFA
CANBEY (Devamla) – Eyvallah.
Özellikle
tematik kanallarla da önemli bir başarıyı yakalamıştır. TRT Haber, TRT Çocuk,
TRT Müzik kendi alanlarında en çok izlenen kanallardır, bunun içerisinde TRT Kürdi
de vardır, TRT Arapça da vardır. 
CHP
Grubunun önerisinin aksine TRT personelinin kendi istekleri dışında özel hukuk
hükümlerine tabi olarak istihdam edilmelerine yönelik herhangi bir çalışma da
yoktur. TRT’de TÜBİTAK ve benzeri bağımsız ve bilimsel kurumlar tarafından
yapılan analizler doğrultusunda kamu menfaati dikkate alınarak gerekli
tedbirler alınmaktadır. Liyakat ve ehliyet esastır. 
NİHAT
YEŞİL (Ankara) – Ne liyakati?
MUSTAFA
CANBEY (Devamla) – Öyledir, öyledir. 
İSMAİL
KONCUK (Adana) – Burada doğru bir ifade yok. Kamuoyuna yanlış bilgi
veriyorsunuz. 
MUSTAFA
CANBEY (Devamla) – Anlatırız size, anlatırız. 
Bu
bağlamda, kanunlar çerçevesinde emekli olmak isteyen personele teşvik edici
imkân da tanınmıştır. Bu doğrultuda 1.774 personel emeklilik teşvik
düzenlemesinden yararlanmış olup bundan 279 personel de faydalanmamıştır. İFP
olarak adlandırılan istihdam fazlası personel ise CHP’nin söylediğinin aksine 3
bin değil, 169’dur; yani iddia ettiğiniz şey doğru değildir. 
Grup
önerisinde bahsi geçen bir diğer konu da TRT World’le ilgilidir. TRT World 2015
yılında ülkemizde, bölgemizde ve dünyada yaşanan olayları ve gerçekleri
anlatmak için kurulmuştur. Kurulduğu andan itibaren de büyük başarılara imza
atmış ve bu başarılarının en önemlilerinden biri de 15 Temmuz hain darbe
girişimi sırasında ve hemen sonrasında yaptığı yayınlardır. O sıkıntılı
günlerde millî iradenin sesini tüm dünyaya duyurmuş, demokrasiye sahip çıkmış
ve özgürlüğün sesi olmuştur.
Bugün
dünyada yükselen değerlerden biri “yumuşak güç” olarak adlandırılan kamu
diplomasisi faaliyetleridir. 
(Mikrofon
otomatik cihaz tarafından kapatıldı)
BAŞKAN
– Buyurun, sözlerinizi bağlayın lütfen.
MUSTAFA
CANBEY (Devamla) – Bunu yapabilmek için de bizim sesimizi dünyaya duyuracak
medya kuruluşlarına ihtiyaç vardır, TRT World bunlardan biridir. CNN ve BBC
gibi kanallar yıllardır dünya genelinde kendi bakış açıları üzerinden yayınlar
yapmaktadır, TRT World de bugün benzer bir bakış açısıyla bizim bakış açımızı
dünyaya anlatmaktadır. 
Değerli
arkadaşlar, TRT World’de maaşlar ne dolar üzerinden ne euro üzerinden
ödenmektedir ne de başka bir para birimi cinsi üzerinden ödenmektedir; TRT
World’de maaşlar Türk lirası üzerinden ödenmektedir.
ALİ
ÖZTUNÇ (Kahramanmaraş) – Dolar.
MUSTAFA
CANBEY (Devamla) – Hayır, Türk lirası.
ALİ
ÖZTUNÇ (Kahramanmaraş) – Efendim, dolar. 
MUSTAFA
CANBEY (Devamla) – Türk lirası.
ALİ
ÖZTUNÇ (Kahramanmaraş) – Yahu Sayın Vekilim, dolar, dolar.
MUSTAFA
CANBEY (Devamla) – Açıklamaya bakarsınız, Türk lirası üzerinden ödeniyor, bütün
paralar Türk lirası üzerinden ödeniyor. 
ALİ
ÖZTUNÇ (Kahramanmaraş) – Yurt dışındaki, Dubai’deki adama nasıl TL verecek,
dolar veriyor.
MUSTAFA
CANBEY (Devamla) – Bak, söylediklerinizin, iddia ettiklerinizin hiçbiri doğru
değil. Yine, CHP’li Mahmut Tanal’ın söylediği de doğru değil.
ALİ
ÖZTUNÇ (Kahramanmaraş) – Onun ne söylediğini bilmiyoruz da… 
MUSTAFA
CANBEY (Devamla) – A Haber’in TRT’nin vericilerinden ücretsiz yararlandığı
yönündeki iddia da doğru değildir, sözleşme kapsamında yapılmaktadır.
ALİ
ÖZTUNÇ (Kahramanmaraş) – Amerika’daki adama TL mi verecek, dolar mı verecek?
Amerika’daki adama, çalışan personele dolar veriyor, yapma ne olur ya.
HAYDAR
AKAR (Kocaeli) – Dolar, dolar. 
BAŞKAN
– Karşılıklı konuşmayalım lütfen. 
MUSTAFA
CANBEY (Devamla) – Arkadaşlar, sözleşme var, sözleşme ve bunun açıklaması da
TRT tarafından yapılmıştır. 
ALİ
ÖZTUNÇ (Kahramanmaraş) – Dolar, dolar, yanlış biliyorsun, dolar olarak
veriliyor; doğrusu da dolar olarak vermektir. 
BAŞKAN
– Sayın Hatip, siz Genel Kurula hitap edin, süreniz tamamlanıyor. 
MUSTAFA
CANBEY (Devamla) – Arkadaşlar… 
(Mikrofon
otomatik cihaz tarafından kapatıldı)
BAŞKAN
– Bağlayın sözlerinizi, son kez bir dakika veriyorum. 
Lütfen,
karşılıklı konuşmayalım.
Buyurun.
MUSTAFA
CANBEY (Devamla) – Arkadaşlar, Mahmut Tanal’ın iddia ettiği gibi, TRT
vericilerinin ücretsiz kullanılması iddiası doğru değildir. Bu konuda TRT’nin
süreci son derece şeffaftır, sözleşmelerle özel kanallara tanınan haklar
doğrultusunda bu yapılmaktadır.
HAYDAR
AKAR (Kocaeli) – Tahsilatta problem var.
MUSTAFA
CANBEY (Devamla) – Yani bugün CHP’nin TRT önergesinde olan, iddia edilen CHP
grup önerisinin hiçbiri doğru değildir arkadaşlar.
HAYDAR
AKAR (Kocaeli) – Yandaş kanallarınız ödemiyor, tahsilatta problem var.
MUSTAFA
CANBEY (Devamla) – Genel Kurulu saygıyla selamlıyorum. (AK PARTİ sıralarından
alkışlar)
BAŞKAN
– Teşekkürler Sayın Canbey.
HAYDAR
AKAR (Kocaeli) – Para ödemiyorlar, para. 
MUSTAFA
CANBEY (Balıkesir) – Ödüyorlar, ödüyorlar, sana faturayı ben göstereyim, gel,
ödediği faturayı ben sana göstereyim. 
HAYDAR
AKAR (Kocaeli) – Yok, Sayıştay raporlarını oku.
MUSTAFA
CANBEY (Balıkesir) – Bende var, bende var, gel göstereyim.
HAYDAR
AKAR (Kocaeli) – Tamam, sen Sayıştay raporlarını oku. Sende var, bende var;
git, Sayıştay raporlarında, orada oku, ödüyorlar mı, ödemiyorlar mı, gör. 
BAŞKAN
– Biraz önce “son konuşmacı” diye çağırmıştım kürsüye ama İYİ PARTİ Grubu adına
da bir konuşmacı var, Adana Milletvekili İsmail Koncuk. 
HAYDAR
AKAR (Kocaeli) – Ben hayatım boyunca bordrolu çalıştım, çalmadım, hiç çalmadım.
Bana yakışmaz, sana yakışır o. Kim olduğunu bilmiyorum ama sana yakışır. 
BAŞKAN
- Buyurun Sayın Koncuk. (İYİ PARTİ sıralarından alkışlar) 
Süreniz
üç dakikadır.
İYİ
PARTİ GRUBU ADINA İSMAİL KONCUK (Adana) – Sayın Başkan, değerli
milletvekilleri; yüce heyetinizi saygıyla selamlıyorum. 
Tabii,
TRT’nin ne kadar seyredildiğini bilmiyorum, ben de onu seyretmez oldum,
haberlerine filan bakan da var mı, inanan da var mı; o da ayrı bir mesele.
Yalnız, burada, az önce AK PARTİ adına konuşan kıymetli hatip liyakat esasıyla
personel istihdamından bahsetti. Bu külliyen yanlış bir ifade ve aslında, TRT
çalışanlarına hakaret ihtiva eden bir cümle bu. Neden biliyor musunuz? 1.800
çalışan emekli edildi, zorla emekli edildi, zorla, tehdit edildiler. Yaş
haddine beş yıl kalanlara yüzde 50 emekli ikramiyesi fazla verildi, on yıldan
fazla kalanlara yüzde 30 fazla verildi. “Emekli olmazsanız başınıza türlü işler
gelecek.” dendi. 
2.100
civarında personel vardı, 300’ü kaldı, emekli olmadı, direndi ve bunların
150’si Devlet Personel Başkanlığının havuzuna atıldı. 300’den 150’si havuza
atıldı şu anda ve bu 300’den 150’sinin hangi kriterlere göre havuza atıldığını
bilmiyoruz. Şimdi, havuza atılan, içinde Türk sanat müziği söyleyen sanatçı,
Türk halk müziği söyleyen sanatçı, ışıkçı, kameraman, muhabir, yönetmen,
program yapımcısını TRT dışında hangi devlet kurumunda istihdam edeceğini
Devlet Personel Başkanlığı kara kara düşünüyor ve “istihdam fazlası” diye
emekli edilen, havuza atılan bu insanların yerine eleman alınıyor. Ya, bunlar
istihdam fazlasıysa niye eleman alıyorsunuz? 
İşin
garibi de şu: Elemanların yani bunların yerine alınan insanların maaşlarını
açıklaması da sözleşmelerinin feshedilme sebebi. Özel hukuk hükümlerine tabi
olarak bunlar alınıyor, kaç lira maaş aldığını kimse bilmiyor. Burada da bir
yandaş yapılanma oluşturulduğu belli.
Şimdi,
“liyakat” dedi. Bu insanlar liyakatsiz miydi sayın vekilim, liyakatsiz miydi?
Ömrünü TRT’ye vermiş, TRT’nin bugünlere kadar gelmesi için büyük gayret sarf
etmiş bu insanları siz burada “Efendim, biz liyakati esas alıyoruz...”
(Mikrofon
otomatik cihaz tarafından kapatıldı)
BAŞKAN
– Buyurun, sözlerinizi bağlayın Sayın Koncuk. 
MUSTAFA
CANBEY (Balıkesir) – Bu anlamı çıkarma.
İSMAİL
KONCUK (Devamla) – Bu anlam çıkar buradan. Eğer liyakati esas alıyorsanız… 
MUSTAFA
CANBEY (Balıkesir) – Evet, esas alıyoruz.
İSMAİL
KONCUK (Devamla) - …bunları değerlendirecektiniz, emek vermiş insanları bir
kalemde harcamayacaktınız.
ALİ
ÖZTUNÇ (Kahramanmaraş) – Bahçıvanı muhabir yaptılar.
İSMAİL
KONCUK (Devamla) – Dolayısıyla bu karar vefasızca alınmış olan bir karardır.
Aslında AK PARTİ’nin bugüne kadar ortaya koyduğu yaklaşımlara da uyuyor. Yani
millete, devlete hizmet etmek mi esas, millete, gerçekten bulunduğun yerde
hakkını vererek hizmet etmek mi esas, yoksa AKP’ye hizmet etmek mi esas, burada
bunun farkını görüyoruz, burada bunun farkını görüyoruz. Bu insanları neden
attınız, neden zorla emekli ettiniz, neden havuza attınız, istihdam fazlasıysa
yerine neden maaşının kaç lira olduğunu bilmediğimiz insanları istihdam
ediyorsunuz? Bu anlayışınızı, bu emek vermiş emekçiler adına, çalışanlar adına
İYİ PARTİ Grubu olarak kınadığımızı ifade ediyorum, saygılar sunuyorum. (İYİ
PARTİ ve CHP sıralarından alkışlar)
BAŞKAN
– Teşekkürler Sayın Koncuk.
Cumhuriyet
Halk Partisi Grubunun önerisini oylarınıza sunuyorum: Kabul edenler... Kabul
etmeyenler... Öneri kabul edilmemiştir.
Adalet
ve Kalkınma Partisi Grubunun İç Tüzük'’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım:
4.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; bastırılarak dağıtılan 58 sıra sayılı Kanun Teklifi’nin kırk
sekiz saat geçmeden gündemin "Kanun Teklifleri ile Komisyonlardan Gelen
Diğer İşler” kısmının 2'nci sırasına alınmasına ve diğer işlerin sırasının buna
göre teselsül ettirilmesine; 58 sıra sayılı Kanun Teklifi’nin İç Tüzük’ün
91’inci maddesine göre temel kanun olarak bölümler hâlinde görüşülmesine
ilişkin önerisi 
Türkiye Büyük Millet Meclisi Başkanlığına
Danışma
Kurulu 22/5/2019 Çarşamba günü (bugün) toplanamadığından İç Tüzük'ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim.
 Muhammet
Emin Akbaşoğlu
 Çankırı
 AK
PARTİ Grup Başkan Vekili
Öneri:
Bastırılarak
dağıtılan 58 sıra sayılı Kanun Teklifi’nin kırk sekiz saat geçmeden gündemin
“Kanun Teklifleri ile Komisyonlardan Gelen Diğer İşler” kısmının 2'nci sırasına
alınması ve diğer işlerin sırasının buna göre teselsül ettirilmesi,
Genel
Kurulun;
Haftalık
çalışma günlerinin dışında 27 ve 31 Mayıs 2019 Pazartesi ve Cuma günleri saat
14:00'te toplanması ve bu birleşimlerinde denetim konularının görüşülmeyerek
gündemin “Kanun Teklifleri ile Komisyonlardan Gelen Diğer İşler”
kısmında yer alan işlerin görüşülmesi,
22
Mayıs 2019 Çarşamba günkü (bugün) birleşiminde 58 sıra sayılı Kanun Teklifi’nin
birinci bölüm görüşmelerinin tamamlanmasına kadar,
23
Mayıs 2019 Perşembe günkü birleşiminde 58 sıra sayılı Kanun Teklifi’nin
görüşmelerinin tamamlanmasına kadar,
23
Mayıs 2019 Perşembe günkü birleşiminde 58 sıra sayılı Kanun Teklifi’nin
görüşmelerinin tamamlanamaması hâlinde, haftalık çalışma günlerinin dışında 24
Mayıs 2019 Cuma günü saat 14:00'te toplanması ve bu birleşiminde denetim
konularının görüşülmeyerek gündemin “Kanun Teklifleri ile Komisyonlardan Gelen
Diğer İşler” kısmında yer alan işlerin görüşülmesi ve 58 sıra sayılı Kanun
Teklifi’nin görüşmelerinin tamamlanmasına kadar,
27
Mayıs 2019 Pazartesi günkü birleşiminde 23 sıra sayılı Kanun Teklifi'ne kadar
olan işlerin görüşmelerinin tamamlanmasına kadar çalışmalarını sürdürmesi,
58
sıra sayılı Kanun Teklifi'nin İç Tüzük’ün 91’inci maddesine göre temel kanun
olarak görüşülmesi ve bölümlerin ekteki cetveldeki şekliyle olması
önerilmiştir.




58 sıra sayılı
Antalya Milletvekili Atay Uslu ve Konya Milletvekili Ziya Altunyaldız ile 58
  Milletvekilinin Turizmi Teşvik Kanununda Değişiklik Yapılması Hakkında
Kanun Teklifi
(2/1907)





BÖLÜMLER


BÖLÜM MADDELERİ


BÖLÜMDEKİ
MADDE SAYISI




1. BÖLÜM


1 ila 6’ncı maddeler arası


6




2. BÖLÜM


7 ila 12’inci maddeler arası (10’uncu maddeye bağlı Ek
  Madde 5, Ek Madde 6 dâhil)


7




TOPLAM MADDE SAYISI


13




BAŞKAN
– Öneriyi oylarınıza sunuyorum: Kabul edenler... Kabul etmeyenler... Öneri
kabul edilmiştir. 
Değerli
milletvekilleri, alınan karar gereğince denetim konularını görüşmüyor ve
gündemin “Kanun Teklifleri ile Komisyonlardan Gelen Diğer İşler” kısmına
geçiyoruz. 
1’inci
sırada yer alan, Nevşehir Milletvekili Mustafa Açıkgöz ve Adalet ve Kalkınma
Partisi Grup Başkanvekili İstanbul Milletvekili Mehmet Muş ile 65
Milletvekilinin Kapadokya Alanı Hakkında Kanun Teklifi ile Millî Eğitim,
Kültür, Gençlik ve Spor Komisyonu Raporu’nun görüşmelerine kaldığımız yerden
devam ediyoruz. 
VI.- KANUN TEKLİFLERİ İLE KOMİSYONLARDAN GELEN DİGER İŞLER
A) Kanun Teklifleri
1.- Nevşehir Milletvekili Mustafa Açıkgöz ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 65 Milletvekilinin
Kapadokya Alanı Hakkında Kanun Teklifi (2/1811) ile Millî Eğitim, Kültür,
Gençlik ve Spor Komisyonu Raporu (S. Sayısı: 56) (x)
BAŞKAN
– Komisyon? Yerinde. 
Dünkü
birleşimde İç Tüzük’ün 91’inci maddesine göre temel kanun olarak görüşülen 56
sıra sayılı Kanun Teklifi’nin ikinci bölümünde yer alan 9’uncu maddenin önerge
işleminde kalınmıştı.
Şimdi,
9’uncu madde üzerinde önerge işlemine geçeceğiz. 
9’uncu
madde üzerinde önerge yoktur. 
9’uncu
maddeyi oylarınıza sunuyorum: Kabul edenler... Etmeyenler... 9’uncu madde kabul
edilmiştir. 
Geçici
madde 1 üzerinde önerge yoktur. 
Geçici
madde 1’i oylarınıza sunuyorum: Kabul edenler... Kabul etmeyenler... Madde
kabul edilmiştir. 
10’uncu
madde üzerinde de önerge yok. 
Maddeyi
oylarınıza sunuyorum: Kabul edenler... Kabul etmeyenler... 10’uncu madde kabul
edilmiştir. 
11’inci
madde üzerinde önerge yok. 
Maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
Sayın
milletvekilleri, teklifin ikinci bölümünde yer alan maddelerin oylamaları
tamamlanmıştır. 
Şimdi,
teklifin tümünü oylamadan önce İç Tüzük’ün 86’ncı maddesi gereğince oyunun
rengini belli etmek üzere, lehte Nevşehir Milletvekili Yücel Menekşe
konuşacaktır.
Buyurun
Sayın Menekşe. (AK PARTİ sıralarından alkışlar) 
Süreniz
beş dakikadır. 
YÜCEL
MENEKŞE (Nevşehir) – Teşekkür ederim. 
Sayın
Başkan, Gazi Meclisimizin değerli milletvekilleri; Kapadokya Alanı Hakkında
Kanun Teklifi’yle ilgili şahsım adına söz almış bulunuyorum. Bu vesileyle
hepinizi saygıyla selamlıyorum. 
Öncelikle
sizlerin ve tüm İslam âleminin ramazanışeriflerini kutluyor, hep birlikte daha
nice ramazanlar görmeyi, Cenab-ı Allah’ın lütfuyla kavuşmayı bizlere nasip
etmesini diliyorum. 
Sayın
Başkan, değerli milletvekilleri; ben Nevşehir’den kısaca bahsetmek istiyorum.
Nevşehir 1954 yılında il olarak kurulan, 290.330 nüfusa sahip, 7 ilçeden, 9
beldeden ve 153 köyden ibaret, tarihi, doğası ve turizmiyle güzellik katan,
Anadolu’nun merkezinde yer alan bir vilayettir.
Bu
7 ilçemizin her birinin değişik özellikte güzellikleri vardır. 
Kozaklı
ilçemiz, fizik tedavi hastaları için tam bir rehabilitasyon merkezi olup termal
kaplıcalarıyla, 7 bin adet yatak kapasitesiyle Türkiye’de hizmet vermekte olan
bir ilçemizdir. 
Acıgöl
ilçemiz milattan önce 8 bin yıllarına kadar uzanan, tarihî güzellikleriyle
yine, artı tarımıyla, sanayisiyle ilimize özellik katan ilçelerimizden biridir.

Hacıbektaş’a
gelince; biliyorsunuz ki Hacıbektaş sadece Nevşehir için değil Türkiye’miz
için, Balkanlar için, Orta Doğu için çok önemli ilçelerimizden biridir. Sebebi,
burada Hacı Bektaş Veli gibi bir mutasavvıf, şair, seyit hayat bulmuştur.
“İncinsen de incitme.” felsefesinin hayat bulduğu bu ilçede, Hacı Bektaş
Veli’nin 12’nci yüzyılda yaşamış Ahmet Yesevi’den, Mevlâna’dan, Ahi Evran’dan
hiçbir farkının olmadığını 82 milyonun huzurunda ve sizlerin huzurunda buradan
zikretmek istiyorum.
Değerli
milletvekilleri, günümüze baktığımızda… Dün de yine aynı şekilde bir ithamla
Nevşehir Hacıbektaş farklı bir söylemle yer aldı. Geçen hafta hatiplerimizin
yaptığı konuşmalarda da sanki AK PARTİ iktidarı bu bölgeye hizmet vermiyor,
destek vermiyor, ötekileştiriliyor diye bir algı oluşturulmaya başlandı. 
Şunu
samimiyetle söylüyorum: 2002’den itibaren, Hacıbektaş ilçesine -sadece Nevşehir
için değil, gerçekten Türkiye için bir değer olarak- biz sürekli hizmet
götürmek istememize rağmen -bunu dikkatlice dinlemenizi istiyorum özellikle-
yerel yönetim hiçbir zaman bu hizmetin karşılığını bizlere vermedi, karşılık
bulamadık. 
Ben
yaşadığım bir olayı anekdot olarak anlatmak istiyorum kısaca. On yıl önce Hacı
Bektaş şenliklerinin olduğu bir programda, bir ay öncesinde asfalt çalışması
yapılacak. İl özel idare genel sekreterimiz beni aradı, dedi ki: “Biz oraya
asfalt dökeceğiz ama belediye başkanı bunu kabul etmiyor.” Dolayısıyla biz ne
kadar hizmet etmek istesek de oraya hizmetin verilmesine hep engel olunmuştur. 
Değerli
milletvekilleri, zamanım çok daraldı aslında, daha fazla bir şeyler konuşmak
istiyordum, konuşacağım inşallah. 
Başkanım,
bir iki dakika daha söz verebilir misiniz?
BAŞKAN
– Bir dakika daha söz verebilirim size.
Sayın
Menekşe, buyurun.
YÜCEL
MENEKŞE (Devamla) – Ben Hacıbektaş’ı bu şekilde kapatmak istiyorum. 
Bu
değerler bizim millî, manevi değerlerimiz, tarihî değerlerimiz dolayısıyla
belli bir zümrenin siyasallaşmış olarak topluma göstermesine bizler müsaade
etmeyeceğiz. İdeolojik olarak kimse bu değerlere sahip çıkmasın. Bu zatlar
-dediğim gibi- sadece Türkiye'nin değil, Müslümanlığı Balkanlarda, Anadolu’da
yayan hepimizin ortak değerleridir diyorum.
Değerli
milletvekilleri, alan yönetimine gelince, alan yönetiminde yıllardır
Nevşehir’de, bilhassa turizm alanı kapsamındaki bölgede kurumlar arasında plan
ve projelerde, imarlaşmada, yatırımlarda değişik sıkıntılar oluşmaktadır.
Dolayısıyla alan yönetimiyle birlikte Türkiye'nin en önemli kültür turizmine
katkı sağlayan bu bölgenin bir an önce yeni bir özel yapıya kavuşmasını on
yıldan beri biz bekliyorduk.
(Mikrofon
otomatik cihaz tarafından kapatıldı) 
BAŞKAN
– Bağlayın sözlerinizi lütfen Sayın Menekşe, buyurun.
YÜCEL
MENEKŞE (Devamla) – Ben şunu sizlerden talep ediyorum: Burası sadece
Nevşehir’imizin bir ortak değeri değil, hepimizin bir ortak değeri. Yarın
sizlerin çocukları, sizlerin torunları bizim bölgemize geldiğinde, o bölgeyi
olumsuz gördüğünde “İşte bizim dedelerimiz Mecliste buraya sahip çıkmamış.”
diyecek, sizleri suçlayacak. Dolayısıyla sizlerden özellikle rica ediyorum
-inşallah oy birliğiyle Kapadokya Alan Başkanlığını geçirmek suretiyle- gelin
hep birlikte bu bölgeye sahip çıkalım diyorum. Alan yönetimi, alan başkanlığı
konusunda bize destek veren Sayın Cumhurbaşkanımız Recep Tayyip Erdoğan’a,
Sayın Cumhurbaşkanı Yardımcımız Fuat Oktay’a, Sayın Turizm Bakanımız Mehmet
Ersoy’a, Bakan Yardımcımız Alparslan Bey’e, Sayın Komisyon Başkanımız Emrullah
Bey’e ve Komisyon üyelerine, siz değerli milletvekillerimize, artı…
(Mikrofon
otomatik cihaz tarafından kapatıldı) 
BAŞKAN
– Teşekkür sözünüzü lütfen…
Buyurun.

ERKAN
HABERAL (Ankara) – Meclis Başkanına da yap, üç dakika verdi sana. 
YÜCEL
MENEKŞE (Devamla) – Tamam, tamamlıyorum.
…bizi
hiçbir zaman yalnız bırakmayan tüm Nevşehirli hemşehrilerime, herkese teşekkür
ediyor, saygılar sunuyorum. 
Sağ
olun. (AK PARTİ sıralarından alkışlar)
BAŞKAN
– Teşekkürler Sayın Menekşe.
Değerli
milletvekilleri, teklifin tümünün oylanması açık oylamaya tabidir. İç Tüzük’ün
145’inci maddesinin ikinci fıkrasında “Başkanın gerekli görmesi halinde açık
oylama oturumun sonuna veya haftanın belli bir gününe bırakılabilir.”
denmektedir. Bu hüküm çerçevesinde teklifin tümünün açık oylaması 23 Mayıs 2019
Perşembe gününe bırakılmıştır. Belirtilen gündeki birleşimde gündemin “Oylaması
Yapılacak İşler” kısmında teklifin tümünün açık oylaması yapılacaktır. 
Bilgilerinize
sunulur. 
Değerli
milletvekilleri, sisteme İç Tüzük 60’a göre söz talebiyle giren
milletvekillerinin söz talebini şimdi karşılayacağım. Birer dakika süreyle
kendilerine söz vereceğim. 
Sayın
Eronat…
IV.- AÇIKLAMALAR (Devam)
34.- Diyarbakır Milletvekili Oya Eronat’ın, Diyarbakır ilinde 19 Mayıs
Pazar günü doktor kocası tarafından öldürülen Müzeyyen Boylu’ya Allah’tan
rahmet dilediğine ilişkin açıklaması
OYA
ERONAT (Diyarbakır) – Sayın Başkan, değerli milletvekilleri; 19 Mayıs Pazar
günü Diyarbakır’da doktor kocası tarafından öldürülen Müzeyyen Boylu’ya
Allah’tan rahmet, kederli ailesine sabırlar diliyorum. 
Sevgili
Müzeyyen’le AK PARTİ Yenişehir ilçe teşkilatında beraber çalışmıştık. Rahmetli,
bir müddet ilçemizin kadın kolları başkanlığında bulunmuştu. Boşanma aşamasında
olduğu kocasından korunma talebi kabul edilmesine rağmen, çocukları babalarını
görsün diye bir araya gelmişlerdi. Bu olay eğitimin üniversite bitirmekle
olamayacağını bizlere göstermiştir. Bu menfur olaydan duyduğum derin üzüntüyü
paylaşır, saygılarımı sunarım. 
BAŞKAN
– Sayın Topal…
35.- Hatay Milletvekili Serkan Topal’ın, Hatay ili Defne ilçesi ile
Arsuz ilçesinin hastane ihtiyacına ilişkin açıklaması
SERKAN
TOPAL (Hatay) – Teşekkür ediyorum Sayın Başkan. 
Sayın
Başkan, şu anda burada AK PARTİ Hatay Milletvekili arkadaşlarımız var,
kendileriyle daha önce görüştüm, bir daha sesleniyorum: Hatay Defne ilçemizde
maalesef, hastane yok; 150 bin nüfus, biliyorsunuz değerli arkadaşlarım.
Arsuz’da da hastane yok. Sizlerden bir kez daha, Arsuz ve Defne halkı adına
talep ediyoruz. Hem AK PARTİ’ye hem de iktidar ortağı Milliyetçi Hareket
Partisi milletvekillerine de sesleniyorum: 150 bin nüfuslu Defne’de hastane
yok, Arsuz’da hastane yok. Bir kez daha sizlerden destek bekliyoruz. 
Teşekkür
ediyorum. 
BAŞKAN
– Ve son olarak, Sayın Özen, buyurun. 
36.- İstanbul Milletvekili Zeynel Özen’in, 22 Mayıs Uğur Kurt’un
İstanbul Okmeydanı Cemevi avlusunda polis kurşunuyla katledilişinin 5'inci yılında
katledenleri de affedenleri de unutmayacaklarına, Alevilerin inanç merkezi
Hacıbektaş’a parayla girilebildiği hâlde hangi camiye para verilerek
girildiğini öğrenmek istediğine ilişkin açıklaması
ZEYNEL
ÖZEN (İstanbul) – Değerli Başkan, Uğur Kurt beş yıl önce bugün, Okmeydanı
Cemevi’nin bahçesinde cenaze erkânında hiçbir olay yokken bir polis kurşunuyla
katledildi. Kendisini katleden polis, devletin gücünü arkasına alarak sadece 12
bin lira para cezasıyla serbest bırakıldı. Katledenleri de affedenleri de asla
unutmayacağız. 
Ayrıca,
AKP sözcüsü dedi ki: “Hacıbektaş’ta ayrımcılık yapmıyoruz.” Hacıbektaş
Alevilerin inanç merkezidir ve Aleviler, müze statüsünde olduğu için o inanç
merkezine parayla giriyorlar. Soruyorum vicdanlı insanlara: Hangi camiye para
ödenerek giriliyor? 
Bu
adaletsizliğin bir an önce sonlandırılmasını istiyorum. 
Teşekkür
ediyorum. 
BAŞKAN
– Birleşime on dakika ara veriyorum. 
Kapanma Saati: 16.52
ÜÇÜNCÜ OTURUM
Açılma Saati: 17.10
BAŞKAN: Başkan Vekili Mithat SANCAR
KÂTİP ÜYELER: Emine Sare AYDIN YILMAZ (İstanbul), İshak GAZEL (Kütahya)
----- 0 -----
BAŞKAN
– Türkiye Büyük Millet Meclisinin 81’inci Birleşiminin Üçüncü Oturumunu
açıyorum.
Değerli
milletvekilleri, 2’nci sıraya alınan, Antalya Milletvekili Atay Uslu ve Konya
Milletvekili Ziya Altunyaldız ile 57 Milletvekilinin Turizmi Teşvik Kanununda
Değişiklik Yapılması Hakkında Kanun Teklifi (2/1907) ve Bayındırlık, İmar,
Ulaştırma ve Turizm Komisyonu Raporu’nun görüşmelerine başlıyoruz.
VI.- KANUN TEKLİFLERİ İLE KOMİSYONLARDAN GELEN DİGER İŞLER (Devam)
A) Kanun Teklifleri (Devam)
2.- Antalya Milletvekili Atay Uslu ve Konya Milletvekili Ziya
Altunyaldız ile 57 Milletvekilinin Turizmi Teşvik Kanununda Değişiklik
Yapılması Hakkında Kanun Teklifi (2/1907) ve Bayındırlık, İmar, Ulaştırma ve
Turizm Komisyonu Raporu (S. Sayısı: 58) (x)
BAŞKAN
– Komisyon? Yerinde.
Komisyon
Raporu 58 sıra sayısıyla bastırılıp dağıtılmıştır. 
Sayın
milletvekilleri, alınan karar gereğince bu teklif İç Tüzük’ün 91’inci maddesi
kapsamında temel kanun olarak görüşülecektir. Bu nedenle, teklifin tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır. 
Teklifin
tümü üzerinde söz alan milletvekillerinin adlarını okuyorum: İYİ PARTİ Grubu
adına Ankara Milletvekili Durmuş Yılmaz, Milliyetçi Hareket Partisi Grubu adına
Kütahya Milletvekili Ahmet Erbaş, Halkların Demokratik Partisi Grubu adına
Batman Milletvekili Mehmet Ruştu Tiryaki, Cumhuriyet Halk Partisi Grubu adına
Aydın Milletvekili Hüseyin Yıldız; şahıslar adına da Nevşehir Milletvekili
Faruk Sarıaslan ve Antalya Milletvekili Atay Uslu konuşacaklardır.
İlk
söz, İYİ PARTİ Grubu adına Ankara Milletvekili Durmuş Yılmaz’a ait. 
Buyurun
Sayın Yılmaz. (İYİ PARTİ sıralarından alkışlar)
İYİ
PARTİ GRUBU ADINA DURMUŞ YILMAZ (Ankara) – Sayın Başkan, değerli
milletvekilleri; yüce heyetinizi saygıyla selamlıyorum. 
Sözlerime
başlamadan, önce, Birinci Dünya Savaşı’nın muzaffer emperyal güçleri karşısında
verdiğimiz istiklal mücadelesinin başlangıcını temsil eden ve geçtiğimiz pazar
günü 100’üncü yılını kutladığımız 19 Mayıs 1919’da Samsun’a çıkarak özgürlüğü
elinden alınıp umutları yok edilmiş bir millete umut olan Gazi Mustafa Kemal
Atatürk ve silah arkadaşlarını bir kez daha minnet ve şükranla anıyorum.
Onların vatanseverliği, cesareti ve azmi, Türk milletinin bu coğrafyada hür ve
bağımsız yaşama konusundaki kararlılığının en güçlü dayanağı olmaya devam
etmektedir.
Saygıdeğer
milletvekilleri, ülkemizin ekonomisinin içinde bulunduğu durum ve Hükûmetin
uyguladığı politikalar hakkında görüşlerimi paylaşmak üzere söz almış
bulunuyorum. 
Bildiğiniz
gibi, ülkemize âdeta çağ atlatacağı iddiasıyla getirilen Cumhurbaşkanlığı
hükûmet sistemi yürürlüğe gireli yaklaşık on bir ay oldu. Bu süre zarfında
bırakın çağ atlamayı, temel ekonomik göstergelerimizin neredeyse tamamı kötüye
gitti. Bundan daha vahimi ise yakın gelecekte herhangi bir iyileşme olacağına
dair de hiçbir sinyal ortada görünmüyor, yok. Sayın Cumhurbaşkanı ve Bakan
Sayın Albayrak’ın söylemleri ve eylemleri ne yazık ki krizin sebeplerini
ortadan kaldırmaya değil, sadece günü kurtarmaya yönelik. Bu da gayet normal
çünkü tüm dertlere deva olacağı vaadiyle getirilen Cumhurbaşkanlığı hükûmet
sisteminin bizatihi kendisi ekonomideki kötü gidişin temel sebebidir. İşte tam
bu yüzden de bu kötü gidişi durdurmasına imkânı yok. Sorun, artık şu veya bu
bakanın sorunu olmaktan çıkmıştır; sorun, sistem sorunu hâline gelmiştir. Gerek
şahsım gerekse diğer muhalefet partilerindeki milletvekili arkadaşlarım bu
kürsüden birçok defa uyarılarda bulunduk. Özetle, Türkiye'nin yıllar boyu
uygulanan yanlış politikalar yüzünden özel sektör ağırlıklı bir borç kriziyle
karşı karşıya kaldığını ve bu borç krizi çözülmeden ülkemizin tekrar büyüme
patikasına girmesinin mümkün olmadığını defalarca ifade ettik. Hükûmetin
uyguladığı inkâr ve kibir politikalarından derhâl vazgeçerek bozulan güven
ortamını yeniden tesis etmesi gerektiğini söyledik. Bunun için, ilk önce,
ekonomi yönetiminde işin ehline teslim edilmesi ve Merkez Bankası, Hazine,
Maliye ve BDDK gibi hayati öneme sahip kurumlarımızda yok edilen liyakat
sisteminin acilen geri getirilmesi ve Devlet Planlama Teşkilatının varlığının
sürdürülmesi gerektiğini belirttik. Tüm bunları söyledik fakat uygulanan yeni
Hükûmet sisteminde Meclisin tamamen işlevsiz hâle getirilmiş olması ve iktidar
partisinin medyayı neredeyse tamamen kontrol altında tutmasından dolayı
sesimizi duyuramadık, hâlâ daha duyuramıyoruz. 
Ekonomi
yönetimi, bilgi ve tecrübe bakımından böyle ciddi bir krizle baş etmesi mümkün
olmayan Sayın Berat Albayrak’a teslim edilmiş durumda. Ekonomiyle ilgili hayati
öneme sahip kurumlarımız ise Sayın Albayrak ve Sayın Cumhurbaşkanının
etrafındaki bir avuç “Evet efendim.”ci -üzülerek söylüyorum, belki de dalkavukluğa
varan- eş, dost ve ahbaplarına teslim edilmiş vaziyette. Bu kişilerin çoğu
bulundukları makamlara bilgi ve tecrübeleriyle değil, Sayın Erdoğan ve Sayın
Albayrak’a olan bağlılıkları sayesinde geldikleri için yukarıdan aldıkları
talimatlar dışında bir irade göstermeleri söz konusu değil, bilseler bile doğru
politikaları uygulama şansları yok. 
İşte
krizden çıkmamızı engelleyen ve durumun giderek daha da kötüleşmesine neden
olan şey, Türkiye ekonomisinde yaşanan bu kurumsal çöküştür. Bu çöküşü gören yerli
ve yabancı sermaye sahipleri ekonomimize olan güvenlerini kaybettikleri için
yaklaşık bir yıldır yoğun bir sermaye çıkışıyla karşı karşıya kaldık ve
yaşıyoruz. Son dönemde uygulanan serbest piyasa ilkelerine aykırı bazı
uygulamalar da gerek yerli gerekse yabancı sermaye sahiplerini iyice ürkütmüş
ve sermaye kaçışını hızlandırmıştır. Yapısal bir zafiyet olarak, büyümek için
ihtiyaç duyduğu tasarrufları yurt dışından çekmek zorunda olan ülkemizin
karşılaştığı bu sermaye kaçışı âdeta ekonomimizin can damarlarını kesmektedir.
Değerli
milletvekilleri, ben bugün burada sebze, meyve şu kadar oldu, hayat
pahalılaştı, işsizlik arttı, milletimizin refahı düştü gibi yüzeysel bir
söylemde bulunmak istemiyorum. Evet, bunların hepsi doğru ve birazdan bunlarla
ilgili bazı rakamları da vereceğim. Ancak benim asıl amacım, Hükûmete bir kez
daha uyarıda bulunmak ve içinde bulunduğumuz durumun ciddiyeti hakkında tarihe
not düşmek. Her ne kadar Hükûmet bizi dinlemese de ve sesimizi milletimize
duyurmakta sıkıntı çeksek de bu uyarıları yapmak mecburiyetindeyiz. Çünkü söz
konusu olan, hangi partiye oy vermiş olursa olsun tüm vatandaşlarımızın,
özellikle de önlerinde uzun bir hayat olan gençlerimizin ve çocuklarımızın
geleceği. Üzülerek ifade etmek istiyorum ki Hükûmetin uyguladığı politikalar
eğer böyle devam ederse ülkemiz ekonomisi yıllar sürecek bir düşük büyüme
patikasına girecek ve medeni dünyayla aramızdaki refah farkı çok daha fazla
açılacaktır. Her yıl yüz binlerce gencin iş gücüne katıldığı ülkemizde düşük
büyüme olması demek, geleceğe umutla bakması gereken gençlerimizin ve
çocuklarımızın hayallerinin çalınması, umutlarının yok olması demektir. Bunun
ileride sebep olacağı sosyal problemlerin bedeli ise çok ağır olacaktır. 
Dahası,
önümüzdeki dönemde Türkiye’nin tek sorunu ekonominin büyümesi veya az büyümesi
olmayacaktır. Geçmişte olduğu gibi, büyüse bile kalkınamayan yani üretimini
artıramayan, sanayileşemeyen, sanayisi için gerekli ham maddeleri ve hatta
gıdasını bile dışarıdan tedarik etmek zorunda kalan bir Türkiye için geleceğin
dünyasında varlığını sürdürmek kolay olmayacaktır. Dolayısıyla Türkiye
ekonomisinin mevcut iktidar tarafından getirildiği durum aynı zamanda büyük bir
millî güvenlik riskidir. Diğer bir deyişle, şayet koltuğunu kaybetmek istemeyen
bazı kişilerin iddia ettikleri gibi, Türkiye’nin bir beka sorunu varsa bu,
ekonominin kötü yönetilmesinden kaynaklı bir beka sorunudur. İktidarın bir
darılıp bir barıştığı ve hiç dilinden düşürmediği ama kim olduğunu bir türlü
açıklayamadığı dış güçlerin karanlık planları olsa bile ekonomisi güçlü bir
Türkiye’nin beka sorunu olmaz, olamaz. İnanıyorum ki milletimiz, karşı karşıya
olduğumuz asıl beka tehdidinin ekonomik alanda olduğunu ve bunun sorumlusunun
da mevcut iktidar olduğunu anlamaya başlamış ve 31 Mart mahallî idareler
seçiminde iktidara ciddi bir uyarıda bulunmuştur. Fakat iktidar, bırakın bu
uyarıyı dikkate almayı, kaybettiği İstanbul seçimini hukuka aykırı şekilde
yenileterek millet iradesini açık biçimde çiğnemiştir. Bu, sadece demokrasiye
ve meşru anayasal düzene değil, aynı zamanda Türk ekonomisine vurulmuş çok ağır
bir darbedir, sonuçlarını yaşayarak görüyoruz. 
Saygıdeğer
milletvekilleri, konuşmamın bu bölümünde son zamanlarda hafifliyormuş gibi
gösterilen ekonomik sorunların aslında neden ve nasıl derinleşmekte olduğunu
izah etmeye çalışacağım. Bunun için kısaca ekonomideki bozulmanın başladığı
geçen yılın mart ayından bu yana olanları özetlemek istiyorum fakat ondan önce
biraz daha geriye gidip hafızalarımızı tazelemek gerekiyor. 
Yıllar
boyunca borçlanarak inşaat ve tüketim ağırlıklı büyüyen ekonomimizin nefesi,
küresel likidite bolluğunun azalmaya başlamasının da etkisiyle 2016 yılı
ortalarına gelindiğinde artık kesilmeye başlamıştı. Ardından 15 Temmuz hain
darbe girişiminin sebep olduğu güven kaybıyla ekonomimiz daralma eğilimine
girdi. Ancak tam bu noktada ne pahasına olursa olsun tek adam yönetimine
geçmeye kararlı olan Sayın Erdoğan bir hamle yaptı, 2017 yılı Nisan ayında
yapılacak başkanlık sistemi referandumunu kazanabilmek için Kredi Garanti Fonu
vasıtasıyla ekonomiyi tekrar canlandırmayı denedi. Nefesi kesilmiş bir
ekonomiye 250 milyar TL gibi muazzam bir kaynak enjekte edilerek bir doping
etkisi yaratıldı. Böylece ekonomide referandumun kazanılmasını sağlayan bir
ivmelenme oldu ancak bu adım sorunları ertelemekle kalmadı, aynı zamanda
derinleştirdi. Şu anda o iyi denilen 7,4’lük büyümenin sorunlarını yaşıyoruz ve
bizi batıracak olan da o 7,4’lük büyümedir çünkü suniydi çünkü KGF’yle verilen
krediler ya batmak üzere olan firmaları bir süre daha yüzdürmek için ya da yine
üretken olmayan yatırımların finansmanı için kullanıldı. Tabii, bunun da etkisi
geçici oldu. Bu şekilde 2018 Mart ayına kadar geldik. 
Bu
tarihte Amerikan Merkez Bankasının faiz artırımlarını hızlandıracağı ve küresel
likiditenin beklenenden hızlı daralacağı anlaşılınca gelişmekte olan ülkelerden
sermaye çıkışları başladı. Doğal olarak, Türkiye gibi derin yapısal sorunları
olan ekonomiler bu süreçten olumsuz etkilendi. 
Sayın
Erdoğan, ekonomide sıkıntıların tekrar başlayacağını anlayınca referandumda
kabul edilen ama henüz yürürlüğe girmeyen Cumhurbaşkanlığı hükûmet sistemine
bir an önce geçebilmek için Sayın Bahçeli’nin de yardımıyla seçimleri öne çekti
çünkü biliyordu ki artık suni teneffüsle yaşayan ekonominin kalbi, seçimlerin normal
tarihi olan 2019 Kasımına kadar dayanamayacaktı. Bu yüzden seçim tarihi 24
Haziran 2018 olarak belirlendi. 
Sayın
Erdoğan, seçim kararının yarattığı tedirginliği gidermek ve sermayeyi tekrar
Türkiye’ye çekebilmek için geçen yıl mayıs ayında uluslararası yatırımcılarla
görüşmek üzere Londra’ya gitti. Ve Londra’da o meşhur Bloomberg TV röportajını
verdi. Sayın Erdoğan bu röportajda tabiri caizse kaş yapayım derken göz
çıkarttı; kullandığı söylemler, özellikle Merkez Bankası ve faizlerle ilgili
sözleri yabancı yatırımcılarda paniğe yol açtı, kur ve faizlerde ani
yükselişler oldu, sonrasında piyasalar biraz sakinleştiyse de güven bir kere
kaybolmuştu artık. 
Bu
şekilde seçimlere kadar gelindi. Seçim kazanan Sayın Erdoğan, 80 milyonluk
ülkede sanki bilgi ve tecrübe bakımından o makama daha uygun biri yokmuş gibi
damadı Sayın Albayrak’ı bakan yaptı, ekonomiyle ilgili tüm yetkileri de onda
topladı. Bu atama piyasaları tekrar panikletti. Daha önce zaten yara almış olan
güven, ekonomi yönetiminde öngörülebilirliğin azaldığı düşüncesiyle iyice
kayboldu ve piyasa göstergeleri hızla bozulmaya başladı. Oluşan güven kaybının
üstüne bir de Amerika’yla yaşanan gerginlikler eklendi. ABD Başkanı Trump’ın
casusluk suçlamasıyla hapiste tutulan Rahip Brunson hakkında attığı “tweet”
Türk lirasında şiddetli bir atak olmasına ve literatürde “ani duruş” tabir
edilen durumun yaşanarak Türkiye’ye sermaye girişlerinin durmasına yol açtı. Bu
esnada 7,23 seviyelerine kadar yükselen dolar kuru daha sonra düşse de 6 TL’nin
üzerinde kalmaya devam etti. Türk lirasındaki büyük değer kaybı ancak eylül
ayında yapılan radikal faiz artırımı ve alınan diğer bazı olağanüstü
tedbirlerle durdurulabildi. Fakat takip eden süreçte ekonomide güven tesis
edilemediği için sermaye girişleri hiçbir zaman istikrar kazanamadı, aksine
çıkış eğilimi devam etti. 
Tabii,
yaşanan kur ve faiz artışı ekonomimize büyük hasarlar verdi. Enflasyon yüzde
25’lere, kredi faizleri yüzde 40’lara kadar yükseldi. Hem arz hem talep
tarafında büyük belirsizlikler meydana geldi. Bunların neticesinde ekonomi
yılın üçüncü çeyreğinde sert bir şekilde yavaşladı, son çeyrekte ise yüzde 3
küçüldü. Böylece 2018 yılı büyümesi yüzde 2,6’da kaldı. 
Arz
tarafına baktığımızda, sanayi üretiminin geçen yılın ağustos ayından bu yana
yıllık bazda sürekli düştüğünü görüyoruz. Son açıklanan 2019 Mart ayı verisi
önceki yıla göre yüzde 2,2 düşüşe işaret ediyor. Önceki yıllarda ekonominin
lokomotifi olan inşaat sektörü geçen yılın üçüncü çeyreğinde yüzde 5,3; son
çeyreğinde ise yüzde 8,7 daraldı. Zira yükselen faizler nedeniyle ipotekli
konut satışları neredeyse durmuş vaziyette.
Talep
tarafına baktığımızda, yapılan vergi indirimlerine rağmen otomotiv ve beyaz
eşya satışlarında da büyük düşüşler görüyoruz. Bu yılın ilk dört ayında, binek
ve hafif ticari araç satışları önceki yıla göre yüzde 48 azaldı. Yılın ilk
çeyreğinde beyaz eşya satışları geçen yıla göre yüzde 7 düştü. Perakende
satışlara baktığımızda ise geçen yılın eylül ayından beri satış hacminin yıllık
bazda sürekli düştüğünü görüyoruz. Ciro endekslerindeki yıllık artış da geçen
yılın ekim ayından beri enflasyonun altında seyrediyor. 
Tüketici
talebindeki bu çöküş normal çünkü insanlar işlerini kaybediyor, krediye
erişemiyor ve dolayısıyla para harcayamıyor. Geçen hafta yayımlanan TÜİK İşgücü
İstatistikleri’ne göre, Şubat 2019 itibarıyla son bir yılda iş gücü 560 bin
kişi artmış olmasına rağmen istihdam 810 bin kişi azalmış. Yani son bir yılda
işsizler ordusuna 1 milyon 370 bin kişi eklenmiş durumda. Resmî işsiz sayısı
4,7 milyona ulaşmış durumda ve bu rakama, umudunu kaybettiği için iş
aramayanlar dâhil değil maalesef. Resmî işsizlik oranı yüzde 14,7. Genç
işsizlik oranı ise geçen yıla göre 7,1 puanlık artışla yüzde 26,1’e ulaşmış
durumda. Kısacası işsizlikte durum oldukça vahim ve maalesef önümüzdeki aylarda
daha da kötüleşmesi kuvvetle muhtemel. 
Finansman
tarafına bakarsak “Düştü.” denilen faizler bile hâlâ çok yüksek; şu anda
tüketici kredilerinde yüzde 28, ticari kredilerde yüzde 27 civarında. Bu
belirsizlik ortamında bu faizlerle kimse kredi kullanmak istemiyor, isteyenler
de borcu borçla çevirmeye çalışan riskli müşteriler olduğundan bankalar kredi
vermeye yanaşmıyor. Zaten bankaların kredi verecek hâli yok; bir yandan vadesi
dolan kredilerini konkordatolar ve yeniden yapılandırma baskıları nedeniyle
tahsil etmekte zorlanıyorlar, bir yandan da vadesi gelen dış borçlarını ödemeye
çalışıyorlar. Artık dışarıdan eskisi gibi ucuz ve kolay borç bulamadıklarından
net dış borçlanmada ödeyici durumundalar, ülkeden kaynak transferi yapılıyor.
Dolayısıyla, ülkemizdeki kredi mekanizması neredeyse durmuş vaziyette. Mayıs
başı itibarıyla son on iki ayda toplam kredi artışı sadece yüzde 11,7; bunun
neredeyse tamamı yabancı para kredilerden kaynaklanıyor. Enflasyonun hâlâ yüzde
20 civarında olduğu ve yabancı para kredilerdeki artışın tamamen kurdaki yüzde
30’a varan değer kaybına dayandığı dikkate alınırsa ülkedeki reel kredi
daralmasının ne kadar derin olduğu anlaşılabilir. Bu da son derece normal çünkü
özel bankalar neredeyse hiç kredi vermiyor, veremiyor. Kamu bankaları ise
yukardan gelen talimatla ve kimi zaman zarar edeceklerini bile bile kredi
veriyorlar. Şu anda kamu bankalarının döviz açığının 3,5 milyar dolar olduğu
kesin bilgi; tahmin değil, kesin bilgi. Bu, 2001 krizindeki durumun aşağı
yukarı bir benzeri.
Sayın
Erdoğan ve damadı, bankaları faizleri düşürmeleri ve kredi vermeleri konusunda
tehditkâr bir dille uyarmakta sakınca görmüyor. Kredi faizlerini düşüren
bankalar bir süre sonra zarar etmemek için mevduat faizlerini de indirmek
zorunda kalıyor, bu da dövize olan talebi canlandırıyor. Bu nedenle, özellikle
son aylarda vatandaşlarımızın döviz mevduatlarında gözle görülür bir artış söz
konusu, bu durum kurların aşağı gitmesini engelliyor. 
2002’de
sizi iktidara getiren ekonomik koşullarda bankacılık sistemindeki -dolarizasyon-
toplam mevduatın yüzde 65-70’e yakını dolardı. 2007 ve 2008’de yüzde 30’lara
kadar düşen bu rakamı siz bugün yüzde 56’ya çıkardınız, aynı süreci tekrar
yaşıyorsunuz. 
Kamu
maliyesinde gelinen noktayı anlamak için ise 2019 yılının ilk dört aylık bütçe
gerçekleşmelerine bakmamız yeterli. Harcamalar, çoğu faiz dışı harcamalar olmak
üzere yaklaşık yüzde 30 artış kaydederken vergi gelirleri sadece yüzde 6
artmış. Bütçe açığı, geçen yılın aynı dönemine göre yüzde 135 artarak 54,5
milyar TL’ye ulaşırken faiz ödemeleri, ilk dört ayda yüzde 51 artış
göstermiştir. Demek oluyor ki 80,6 milyar TL’lik 2019 yılı bütçe açığı
hedefinin üçte 2’si, yılın ilk dört ayında gerçekleşmiş. Bu, çok vahim bir
durum. 
Önümüzdeki
günlerde emeklilere 12 milyar TL ikramiye ödenecek. Geçen hafta itibarıyla
Türkiye Cumhuriyet Merkez Bankası nezdindeki hazine hesabındaki TL hesabının
bakiyesi 3,6 milyar, 24,2 milyar TL de döviz hesabı bakiyesi var, bu da 4
milyar dolar. Dolaysıyla şu anda eğer ilave bir borçlanmaya gidilmezse
emeklinin parasını ödeyebilmeniz için bu dövizlerin mutlaka satılması
gerekiyor. Eğer satmayacaksanız o zaman ilave borçlanacaksınız. Borçlandığınız
zaman da faizler yükselecek. 2013’te yüzde 6 civarında olan ortalama hazine
borçlanma maliyeti, bugün sayenizde yüzde 26’ya çıkmış durumda, belki bundan
sonra da yüzde 30’ları bulacak çünkü 12 milyar ödeyeceksiniz, ayın 15’inde de,
haziranda da memur maaşları geliyor. Merkez Bankasındaki bilançonuz da
varlıklarınız da bunlar. 
Dolayısıyla
geldiğimiz noktada Türkiye ekonomisinin kalan tek dayanak noktası olan mali
disiplin de artık kaybolmaya başlamıştır. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Yılmaz, tamamlayın sözlerinizi.
DURMUŞ
YILMAZ (Devamla) - Bu gidiş, bizi 1990’lı yıllarda yaşadığımız krizlerin temel
sebebi olan ikiz açığın yani yüksek bütçe açığı ile yüksek cari açığın bir
arada olduğu günlere geri döndürecektir. Bu bakımdan çok tehlikeli bir
gidiştir. 
Hızlı
düşmüş olması sanki çok iyi bir şeymiş gibi anlatılan cari açık konusuna
gelelim. Şu anda cari açığımız, ihracatımız arttığı için değil, üretim ve
tüketim için ihtiyaç duyduğumuz malları artık ithal edemediğimiz için düşüyor.
Ekonomi daralıyor yani cari açıktaki bu azalış, aslında ekonomideki daralmanın
bir sonucu. Bundan daha vahimi ise azaldığı için sevindiğimiz cari açığın nasıl
finanse edildiği. 2018 yılının tamamında 27,6 milyar dolar cari açık vermişiz
ancak garip olan şu ki, geçen yıl cari açığı finanse etmek üzere ülkemize hiç
sermaye girmediği gibi, 4 milyar dolar da çıkış olmuş. Yani hem cari açığımızı
finanse etmek için 27,6 milyar dolar hem de sermaye çıkışını karşılamak için 4
milyar dolar bulmak zorunda kalmışız. Peki, toplamı 31,6 milyar dolar eden bu
parayı nereden bulmuşuz? Şoke edici gerçek şu ki, bunun 21,2 milyar dolarlık
kısmı…
(Mikrofon
otomatik cihaz tarafından kapatıldı)
BAŞKAN
– Sayın Yılmaz, sözlerinizi bağlayın lütfen.
Buyurun.
DURMUŞ
YILMAZ (Devamla) – Eğer izin verirseniz şu kalan 4 sayfayı da okuyayım, lütfen.
BAŞKAN
– 4 sayfayı okumanız hâlinde süreyi çok zorlarız Sayın Yılmaz.
DURMUŞ
YILMAZ (Devamla) – Mademki sürem doldu, sonuç itibarıyla şunu söylüyorum: Bugün
geldiğimiz nokta itibarıyla ne kadar teziniz varsa 2002’de siz iktidarı
devralırken aldığınız bütün makroekonomik verilerin gerisine düştünüz. Lütfen,
grubunuzda bunları sorun sorgulayın. 
Merkez
Bankasındaki şu anda net döviz rezervi bitmiş tükenmiş durumda. Dış güçlerle,
şununla, bununla bunları açıklamak mümkün değil. Yanlış politika
uyguluyorsunuz, şeffaf değilsiniz, hesap verebilir değilsiniz ve bunun bedelini
sadece siz ödemeyeceksiniz, bize de ödettireceksiniz.
Dolayısıyla,
sözümü şöyle bitiriyorum: Tüm kalbimle bu öngörülerimin yanlış çıkmasını
diliyor ve hepinizi saygıyla selamlıyorum. (İYİ PARTİ ve CHP sıralarından
alkışlar)
BAŞKAN
– Teşekkürler Sayın Yılmaz.
Tecrübenizle
4 sayfayı gayet güzel özetlediniz.
Söz
sırası, Milliyetçi Hareket Partisi Grubu adına Kütahya Milletvekili Ahmet
Erbaş’a aittir.
Süreniz
on beş dakikadır Sayın Erbaş. 
Buyurun.
(MHP sıralarından alkışlar)
MHP
GRUBU ADINA AHMET ERBAŞ (Kütahya) – Sayın Başkanım, değerli milletvekilleri; 58
sıra sayılı Turizmi Teşvik Kanununda Değişiklik Yapılmasına Dair Kanun
Teklifi’nin tümü üzerinde Milliyetçi Hareket Partisi Grubu adına söz almış
bulunmaktayım. Yüce heyetinizi saygıyla selamlıyorum. 
Yaz
turizmi mevsiminin yaklaşıyor olması, dünya ve ülkemiz turizminde yeni
gelişmelerin yaşanması ve 1983 yılında hazırlanan çeşitli güncellemelerle
günümüze erişen ve çağa daha fazla ayak uydurması gerektiğini düşündüğümüz
Turizmi Teşvik Kanunu’nda değişiklik yapılması planlanmaktadır bu teklifle.
Bize göre, biraz aceleye gelmiş bu düzenlemelerin sonbaharda tekrar bir daha
gündeme geleceğini tahmin ediyoruz.
Değerli
milletvekilleri, turizmde partiler ve siyasetüstünü görmek gerekir. “Turizm”
dediğimiz zaman, hepimizin örnek verdiği ülkeden bahsetmek istiyorum: Gerek
insani yapısı gerek doğası gerek Akdeniz ülkesi olması sebebiyle “turizm”
dediğimiz zaman örnek olarak hep İspanya’yı anlatırız. İspanya, ülke içerisinde
siyasi krizlerin, hükûmetsiz geçen dönemlerin, ekonomik çalkantıların,
ayrılıkçı hareketlerin, bütçe reddedilmelerinin sık sık yaşandığı bir ülkedir
ama turizmi hiç gerilememektedir. Örneğin, İspanya 2017 yılında tüm zamanların
rekorunu kırarak 81 milyon, 2018 yılında 83 milyon turistle kapatmış, bu yılı
da yaklaşık 90 milyonla kapatmayı hedeflemektedir. 
Bu
veriler bize neyi göstermektedir? Siyasi çalkantılar, ekonomik krizler turizmin
önüne engel değildir. Şayet turizmi doğru hamlelerle herkesin kabul edeceği bir
devlet politikası hâline getirip millî bir dava olarak benimsersek bu durumda
ülkemizin en önemli ekonomik gücü olabilir. 
Ayrıca
mesele, sadece ekonomik mesele değil, ülkemizin tanıtımı ve kültürel ihraç
aracı olarak da kabul edilir. Türkiye turizmi, dünyada ilk üç hâline gelebilir.
Turizmi sadece kum, deniz ve güneş ölçülerinden kurtarmamız lazım. Türkiye’mizi
sadece yaz turizmiyle sınırlandırır isek ülkemize büyük haksızlık yapmış
oluruz. Çok basit bir örnek vermek istiyorum. Türkiye’ye bu yılın ilk ayında
gelen Çinli turist sayısı, geçen yıla göre yüzde 91 artarak 191 bine çıkmıştır.
Çinli turist sayısındaki bu artışta tabii ki son zamanlardaki Turizm
Bakanlığının tanıtım faaliyetleri büyük rol oynamıştır. Ayrıca Çinli bir
sanatçı var -eğer telaffuzu yanlış olursa kendisinden özür dilerim- Xiao Zhang
isminde. “Seni romantik Türkiye’ye götürmek istiyorum.” diye bir klip yaptı bu
arkadaş, milyonlarca kez izlendi Çin’de. Türkiye’yle ilgili gösterdiği görüntü
Kapadokya arkadaşlar. Deniz yok, kum yok, güneş yok, güneş var, doğan güneş
yalnızca. Yalnızca Kapadokya’yla binlerce Çinli ülkemizi ziyaret etmektedir ve
bu insanlar yaz kış demeden geliyor. 
Turizmin
sürdürülebilirliğinin sağlanması, ülkemizdeki turizm aktivitelerini tüm yıla
yayarak mümkün olmalıdır. Kış turizmi de bu anlamda önemli bir rol
oynamaktadır. Alplerde kardan ve ormandan başka ne vardır ya da bizim
dağlarımızın, yaylalarımızın, Karadeniz kıyılarımızın, İsviçre’den, Fransa’dan,
Almanya’dan ne farkı vardır? Nüfus olarak, yüz ölçümü olarak bizdeki bir
vilayetten dahi küçük olan İsviçre’ye yalnızca kar turizmi için 9 milyon turist
gelmektedir. Planlamaları yapar iken bunları mutlaka göz önüne almamız lazım. 
Kanunu
biraz daha geliştirebilseydik, öyle düzenlemeler yapsaydık yaz turizmi, kış turizmi,
yayla turizmi, su sporları ve pek çok alanda ülkemizi yaz-kış turizm cenneti
hâline getirebiliriz. Ekonomik daralmadan kurtulmanın en önemli yollarından
biri budur. 
Gelelim
kanun teklifimize. Zaman içerisinde Turizmi Teşvik Kanunu’nun yetmeyen hususlarında
değişiklikler öngörülmüştür ve sık sık da bu değişiklikler yapılmıştır. 
Hedef
nedir? Bürokrasinin azaltılması, karar süreçlerinin hızlandırılması, turizm
yatırımlarının hızlandırılması, turizme daha bütüncül bir yaklaşım sağlanması.
Özellikle su altı korumasının gerektiği yerlerde Kültür ve Tabiat Varlıklarının
sakıncalı görmediği, askerî alanların sakıncalı görmediği yerlerde su altı
sporlarının genişletilmesi bunlardan en önemlilerinden biridir, maddede geçen. 
Ayrıca,
yat turizmiyle ilgili gelen madde, çok önemli ve yerinde bir maddedir. Yalnız,
buradan Sayın Turizm Bakanımıza ve yetkililerine seslenmek istiyorum: Yurt
dışından gelen yat sahipleri, kanun gereği yatlarını ülkemizde altı ay
tutabiliyor, daha sonra girdi-çıktı yapmak zorundadırlar. Bence bu, bir yıla
kadar çıkabilir. Bunu da değerlendirirlerse sevinirim. 
Şimdi,
turizm için daha iyi olabileceğini düşündüğümüz bazı teklifleri de sunmak
istiyorum. Turizmdeki en önemli problem, aranan eleman problemidir. Maalesef,
turizm liselerinden ve meslek yüksekokullarından yeterli ve kalifiye derecede
öğrenciyi yetiştirip bu sektöre alamıyoruz. Bunun çeşitli sebepleri olabilir
ama en önemli sebeplerinden bir tanesi: Hayatında turizm sektöründe çalışmamış,
bu alanda hiçbir faaliyeti olmamış, sektör bilgisi bilmeyen hocaların
yetiştirdiği öğrencilerden turizmi kurtarmasını bekliyoruz. Millî Eğitim
Bakanlığının hazırlamış olduğu “Genel Turizm Dersi MEGEP Modülleri”ni eğer
incelerseniz ne demek istediğimi çok daha rahatlıkla anlayabilirsiniz. Dört yataklı
turizm belgeli bir oteli ya da küçük bir işletmeyi bizim bu broşürlerimiz şöyle
tarif etmektedir: “Double double oda” Biz bu derslerle öğrenci yetiştireceğiz,
sonra da sektöre ilave edeceğiz. 
Bir
başka sıkıntımız, dört yıllık üniversiteler: Bu arkadaşlar ne hikmet ise mezun
oldukları gün sektörde müdür olacaklarını zannediyorlar. Fakat turizm sektörü,
mezun olduğun gün müdür olunacak bir sektör değil, temelden yetişerek, kademe
kademe gelinecek bir sektör. Özellikle bizler, ne kadar güzel tatil siteleri,
tatil evleri, oteller, konaklama tesisleri yaparsak yapalım eğer bunun için
“aranan eleman” diye kastettiğimiz vasıflı elemanları yetiştiremez isek
yaptıklarımızın hiçbir anlamı kalmıyor. 
Değerli
milletvekilleri, bu yasayla cezaları artırıyoruz ve saygı duyuyoruz ama ceza
konusunda bir esneklik getirmenin daha iyi olacağını düşünüyorum. O da şudur: 5
yıldızlı bir otele verdiğimiz 8.500 liralık ceza ile 5 odalı küçük bir otele
verdiğimiz 8.500 liralık ceza, ikisi için aynı etkiyi göstermez; birisi için
çok büyük bir meblağdır, 5 yıldızlı otel için de belki aşçısına verdiği maaşın
yarısı kadardır. O yüzden bu konuda biraz daha adaletli davranmamız gerektiğine
inanıyorum. 
Ayrıca,
Türkiye enteresan bir ülke; Turizm Bakanlığına bağlı ve Turizm Bakanlığından
ruhsatlı oteller, belediyeden ruhsatlı işletmeler, her ikisinden izni olmadığı
hâlde çalışan yüzlerce tesis var. Bunların hepsini de Turizm Bakanlığının
altında artık toplamamız gerekmektedir.
Yine,
verilen cezalarda altı ay gibi bir süre koyuyoruz. Türkiye'de on iki ay açık
birçok tesisimiz var. Bu tesislerimize bu altı aylık süre az gelebilir, bu
konuda da biraz esnek davranabilirsek en azından sektör adına sevinirim. 
Sayın
Başkanım, değerli milletvekilleri; “turizm” dediğimiz zaman yalnızca dışarıdan gelen
dış turistleri düşünmemek lazım, ülkemizin nadide ve güzel birçok yerini
gezerek, dolaşarak tanımak isteyen “iç turist” dediğimiz kendi vatandaşlarımız
da var ve aslında biz ülkemizin bu güzelliklerini dışarıya tanıtalım derken
birçoğunu kendi vatandaşlarımıza tanıtamıyoruz. Mesela ben kendi seçim bölgem
olan Kütahya’dan bahsetmek istiyorum. Şimdi, birazdan okuyacağım birçok şeyi
muhtemelen ilk defa benden duymuş olabilirsiniz.
Yedi
bin yıllık tarihi olan bir ilden bahsediyorum; yüz otuz yıl Germiyanoğulları
Beyliği’ne ev sahipliği yapmış, dört yüz yıl Osmanlı’ya ev sahipliği yapmış;
Frigya Vadisi, Aizanoi Antik Kenti, kalesi, camileri, minareleri,
Germiyanoğulları’ndan kalan eserleri, Mevlevî türbeleri; Evliya Çelebi’nin
memleketi, yüzde 56’sı ormanlarla kaplı, doğal güzellikleri olan bir
vilayetimizden bahsediyorum, Kütahya’dan. Geleneksel el sanatları, çinicilikte
UNESCO’ya girmiş 37 şehir arasında tek olan şehir, kendisine ait bir çini
müzesi olan tek şehir. Bilmem, görme imkânınız oldu mu Şaphane ilçemizdeki Koca
Seyfullah Camisi’ni, içine girdiğiniz zaman o mimarisini veya Simav Gölcük’ü ya
da Emet’teki termal tesisleri veya Tavşanlı’daki Göbel Kaplıcalarını? Mutlaka
bunların birçoğunu görmemiş milyonlarca vatandaşımız vardır. 
Ben
buradan bu vesileyle gelin, Murat Dağı’nı görün diyorum. Simav kestanesini
görün. Gelin, kızılcık çorbası için. 
ENGİN
ÖZKOÇ (Sakarya) – Misafir et bizi, misafir et.
AHMET
ERBAŞ (Devamla) – Etmemiz lazım Başkanım, etmemiz lazım.
Aizonai’yi
görün, dünyanın ilk borsasının yapıldığı yerleri. Ulu Cami’mizi görün. 
Ama
biz Kütahya’yı anlatırken, değerli vekillerim, “kuruluşun ve kurtuluşun şehri”
deriz. “Kuruluş” diye kastımız, Osmanlı’nın kurulduğu yer diye biliriz ve
Haymana, Ertuğrul Gazi’nin annesinin yattığı yerdir. 3 Eylülde güzel şenlikler
yapılıyor ama maalesef orada bir Osmanlı müzemiz yok, gelen insanların gezip de
Osmanlı kültürünü görebileceği bir müzemiz yok. 
“Kurtuluş”
diyoruz, kastımız nedir? Dumlupınar. “Ordular, ilk hedefiniz Akdeniz. İleri!”
diyen Başkomutanımız Mustafa Kemal Atatürk’ün seslendirdiği Kocatepe. Binlerce
şehidimizin yattığı yerde bir müzemiz yok. 
30
Ağustosta bir sembolik kutlama yapıyoruz. Son zamanlarda, hakkını yemeyelim,
sayın bakanlarımız katılıyorlar. Biraz daha genişlettik bu katılımı. Yeterli
mi? Değil. 
Türkiye’de
okuyan, ilköğretimde okuyan bütün çocuklarımızın Çanakkale’yi ve Kocatepe’yi
görmesi lazım, Dumlupınar’ı görmesi lazım. Eğer biz bu gençlerimize, bu yeni
nesle tarih bilinci veremezsek kendimizi yalnızca kandırmış oluruz. Bunları da
yapabileceğimiz en güzel yerler, işte, memleketimizin güzel, güzide yerleri. 
Ben
kendi memleketim Kütahya’yı sizlere böyle tanıtmaktan büyük mutluluk duyuyorum
ve hepinizi Kütahya’ya bekliyorum. Tavşanlı’da leblebi yemek için bekliyorum,
Gediz’de güveç ikram etmek için bekliyorum; yeter ki gelin Kütahya’ya. 
Turizmi
Teşvik Kanunu önemlidir, düzenlemeler yapılması önemlidir fakat daha çok
kapsamlı düzenlemelere ihtiyaç vardır. Turizm, dünya ekonomisinin en önemli
3’üncü endüstrisi konumundadır. Ülkemiz, turizm cennetidir. Yaz-kış turizm için
muhteşem doğası vardır. Yayla, yürüyüş, kamp, kanyon, sualtı dalış turizmleri
için harika bir coğrafyası vardır. Türkiye’de 4 mevsim yaşanmaktadır.
Şehirlerimizin tamamında tarih yatmaktadır. 
Turizmi
daha fazla teşvik edelim, daha fazla canlandıralım, daha profesyonel bir
yapıyla ülkemizin kültürel ihtiyacının, tanıtımının ve ekonomisinin lokomotifi
hâline getirelim. 
Bu
duygu ve düşüncelerle yüce Meclisinizi saygıyla selamlıyorum. 
Çok
teşekkür ediyorum, sağ olun. (MHP ve AK PARTİ sıralarından alkışlar)
BAŞKAN
– Teşekkürler Sayın Erbaş. 
Söz
sırası, Halkların Demokratik Partisi Grubu adına Batman Milletvekili Mehmet
Ruştu Tiryaki’ye ait. 
Buyurun
Sayın Tiryaki. (HDP sıralarından alkışlar)
Süreniz
on dakikadır. 
HDP
GRUBU ADINA MEHMET RUŞTU TİRYAKİ (Batman) – Teşekkür ederim. 
Sayın
Başkan, değerli milletvekilleri; Turizmi Teşvik Kanununda Değişiklik Yapılması
Hakkında Kanun Teklifi üzerinde Halkların Demokratik Partisi Grubu adına söz
almış bulunuyorum. Hepinizi saygıyla selamlıyorum. 
Şimdi,
teklifin genel gerekçesi üzerine birkaç şey söyleyeceğim, birkaç başlık
hakkında söz almak istiyorum. Şimdi, gerekçede şöyle bir bölüm var, teklifin
amacıyla ilgili olarak kültür ve turizm koruma ve gelişim bölgeleri ile turizm merkezlerinde
yer alan taşınmazların bütüncül bir yaklaşımla değerlendirilebilmesi,
işlemlerin önündeki bürokratik engellerin kaldırılarak yatırımların hızla
hayata geçirilmesi ve sektöre ivme kazandırılmasının amaçlandığı söyleniyor.
Yani ne demek? Bürokratik engeller kaldırılacak ve her şey düzelecek. 
Şimdi,
bu ifadenin kendisinin tehlikeli bir ifade olduğunu düşünüyorum. Neden? Evet,
bürokrasi zaman zaman kamu hizmetlerinin sunulmasında bir dizi sorun
yaratabilir ancak idarenin keyfî uygulamalarının önüne geçilebilmesinin en
etkili yollarından bir tanesi de yasal güvenceye kavuşturulmuş bürokratik
işlemlerdir. Yani bürokratik işlemlerin bir bütün olarak kaldırılması, kamu
hizmetini nitelikli hâle getirmez. Özellikle kültür ve turizm koruma ve gelişim
bölgeleri ile turizm merkezlerinde bulunan taşınmazların satılmasında
bürokrasinin azaltılması, kaş yapayım derken göz çıkarılması anlamına
gelebilecektir. Kuşkusuz, bu durumda yapılacak her türlü satış kuşkulara yol
açacaktır.
Yine,
teklifin genel gerekçesinde şöyle bir şey daha var: Turizmin gelişimine katkı
sağlamak amacıyla, kültür ve turizm koruma ve gelişim bölgeleri ile turizm
merkezleri sınırları içinde ve bu bölge ve merkezlere hizmet verecek alanlarda
altyapı yatırımlarının Kültür ve Turizm Bakanlığınca yapılabilmesinin
amaçlandığı belirtiliyor. Hangi yatırımları Turizm Bakanlığı yapacak? Altyapı
yatırımlarını. Yatırımcı bakanlıklar değil, belediyeler değil, Kültür ve Turizm
Bakanlığı altyapı yatırımlarını yapacak. Gerçekten, turizmin gelişimine katkı
sunmak istiyorsanız Kültür ve turizm koruma ve gelişim bölgeleri ile turizm
merkezlerini sınırları içinde barındıran belediyelerin bütçesini hesaplarken
kış nüfusunu değil, yaz nüfusunu hesaplayın, buraya yapacağınız en büyük katkı
bu olacaktır. 
Yine
genel gerekçede, Türk Bayraklı yatların rekabet gücünün artırılması ve yabancı
bayraklı yatların ticari faaliyetlerinden dolayı devletimizin vergi kaybının
önlenmesi için ülkemiz kara sularında yabancı bayraklı yatların ticari
faaliyetlerine izin verilmemesinin amaçlandığı belirtiliyor. Şimdi, bir an için
okuyunca millî duygularınızı kabartan bir ifade, değil mi? Oysa mevcut ekonomik
düzen içinde bunu anlamlandırmak mümkün değil. Her gün yabancı sermaye çekme,
yabancı yatırımcı çekme propagandası yapan Hükûmet, neden üç tane yabancı yatın
ticari faaliyetlerini engeller? Ayrıca, rekabet gücünün gelişmesine bu, nasıl
katkı sunacak? Dünyayla rekabet mi edecek üç tane yabancı yatın Türkiye'de
turizm faaliyetlerine katkı sunmasını engellemek? Üstelik yabancı yatların
ticari faaliyetleri yasaklanırken uluslararası hukuk ve ticaretin temel
ilkelerinden birisi olan mütekabiliyete ilişkin en ufak bir istisna da
konulmamış. 
Yine,
genel gerekçede Orman Genel Müdürlüğüne ait konaklamaya uygun tesisler ve
mesire yerleri içerisindeki konaklama tesislerinin Kültür ve Turizm Bakanlığına
verilmesinin amaçlandığı söyleniyor. Yani Orman Bakanlığına ait bir kısım
gayrimenkul, Kültür ve Turizm Bakanlığına devredilecek. Yani şu: Şimdi, turizmi
geliştirmek mi istiyorsunuz? Yatırımcı bakanlıkların zaten yaptığını,
belediyelerin zaten yaptığını, yapma yetkisini Kültür ve Turizm Bakanlığına
vereceksiniz, Orman Genel Müdürlüğünün konaklama tesislerini yine Kültür ve
Turizm Bakanlığına vereceksiniz, böylece ülkenin turizmi uçacak. Yani yeni
hiçbir şey yapmayacaksınız. Bayındırlık Bakanlığının yapacağı şeyi, Kültür ve
Turizm Bakanlığına vereceksiniz; belediyenin yapacağı şeyi, Kültür ve Turizm
Bakanlığına vereceksiniz. Zaten bu ülkeye ait, Orman Genel Müdürlüğüne ait
gayrimenkulleri, Kültür ve Turizm Bakanlığına vereceksiniz ve böylece turizmin
sorunlarını aşacaksınız. Yani yapılan yeni hiçbir şey yok, birinden al, öbürüne
ver, böylece sorunlar çözülsün. 
Ayrıca
bir örneğini yine Kapadokya Kanunu’nda, bugün görüşmesini tamamladığımız
Kapadokya Alan Kanunu’nda da yaptık. Ne dedik? Bürokrasi zor, belediyeler ayrı
bir iş yapıyorlar, şu ayrı bir iş yapıyor, o ayrı bir iş yapıyor; biz bunların
hepsinin yetkisini alalım, Kapadokya alanının yönetimine verelim, böylece bütün
sorunlarımız çözülsün. Böyle bir sorun çözme biçiminin doğru olmadığını
düşünüyorum.
Şimdi,
milletvekili arkadaşlarımız, muhalefet şerhlerinde de ayrıntılı bir şekilde
belirtmişlerdi: Turizm sektörü, dış politikadan da iç politikadan da doğrudan
ve ayrıntılı bir şekilde etkileniyor, en fazla hissedildiği alanlardan biri.
Özellikle, bir ülkede hak ihlalleri çoğalmışsa, özgürlükler azalmışsa,
çatışmalar yoğunlaşmışsa o ülkedeki turizm doğrudan etkileniyor. Dünyanın her
yerinde insanlar tatillerini daha güvenli ve daha istikrarlı ülkelerde yapmak
istiyorlar. Ülkemizin sadece son dört yılını düşünelim: Çözüm süreci sona erdi,
çatışmalı süreçler başladı, Suriye savaşı yaşandı, göçlerde büyük bir tırmanış,
15 Temmuz darbe girişimi, yaklaşık iki yıl OHAL ilan edildi, sözde, OHAL
uzatılmadı ama OHAL kalıcı hâle getirildi. Demokratik protesto hakkı neredeyse
yasak, düşünce, ifade özgürlüğü yok. Her gün, düşüncesini açıklayan bir insan
içeri giriyor, her gün bir akademisyen yalnızca barış istediği için cezaevine
giriyor.
Bakın,
çözüm süreci ve demokratikleşme adımlarının atıldığı 2012 yılında turizm
gelirleri 29 milyar dolarken 2013 yılında 32 milyar dolara, 2014 yılında da 34
milyar dolara yükselmiş. Peki, Rusya’yla uçak krizinin yaşanmasından, 15 Temmuz
darbe girişimi ve OHAL’den sonra ne olmuş? Turizm geliri, bir anda 22 milyar
dolara gerilemiş. Bunun dışında, doğrudan Suriye savaşının bir yansıması olarak
Diyarbakır, Antep, Suruç ve Ankara gar katliamları, bunların takipsizlikle
sonuçlanması, cezasız bırakılması, ülkemizi güvensizliğe sürüklemiş hem iç hem
de dışarıdan gelen turistler açısından Türkiye’yi -tırnak içerisinde-
“tehlikeli” hâle getirmiştir. Özetle, demokratikleşme, ülkemizin pek çok
derdine olduğu gibi turizmine de deva olacaktır. 
Oscar
Wilde’ın bir sözü var, diyor ki: “Kimse, geçmişini geri satın alabilecek kadar
zengin değildir.” Hiçbirimiz, geçmişimizi satın alamayız. 2014’te, 2015’te,
2016’da yaşananları geri getiremeyiz ama geleceğimize hep birlikte karar
verebiliriz, daha demokratik bir ülkede yaşamak şansına sahibiz, yeter ki bu
konuda ortak bir karar alalım.
Konuşmamın
son bölümünde ülkenin demokratik düzenden uzaklaştığını gösteren birkaç konuyla
ilgili fikirlerimi sizinle paylaşmak isterim, Grup Başkan Vekilimiz de
paylaştı: 18 Mayıs günü Şanlıurfa’nın Halfeti ilçesinde bir tane çatışma
yaşandıktan sonra 54 yurttaş gözaltına alınıyor, 54 yurttaş; içinde 18 yaşından
küçük çocuklar da var, 70 yaşında ihtiyarlar da var, kadınlar da var, gençler
de var, 54 yurttaş. Bu 54 yurttaş gözaltına alındıktan sonra avukatlar,
müvekkillerinin işkenceye uğradığını söylediler ancak işkenceye uğradıklarına
dair elimize somut bir veri sunamadılar. Şanlıurfa Barosu ve avukatlar,
gözaltındaki müvekkilleriyle görüşmek istediler fakat görüşemediler. Daha sonra
iki tane görüntü yansıdı. Birincisinde, bu gözaltına alınan yurttaşlar, gözaltı
merkezinde ters kelepçeli olarak betona yatırılmış hâlde görüntülendiler.
İkinci görüntü de muayene için götürüldükleri hastanedeydi. Darp içerisinde
oldukları çok açıktı, üstleri başları yırtılmıştı, bir kısmı sadece atletle
duruyordu.
Bunu
niye söylüyorum: Bu gözaltında işkence meselesi, gerçekten çok önemli bir
mesele. Neden? Ben, size iki tane düzenleme söyleyeceğim, Avrupa İnsan Hakları
Sözleşmesi’nin 3’üncü maddesi: “Hiç kimse işkenceye, insanlık dışı ya da onur
kırıcı ceza veya işleme tabi tutulamaz.” İşkenceye Karşı 1984 Tarihli Birleşmiş
Milletler Sözleşmesi’nin 1’inci maddesi, işkenceyi bakın şöyle tarif ediyor,
tam Halfeti’de yaşananlar, diyor ki: “Bir şahsa veya üçüncü şahsa, bu şahsın
veya üçüncü şahsın işlediği veya işlediğinden şüphe edilen bir fiil sebebiyle
cezalandırmak amacıyla bilgi veya itiraf elde etmek için…”
BAŞKAN
– Buyurun, devam edin Sayın Tiryaki. 
MEHMET
RUŞTU TİRYAKİ (Devamla) – “…veya ayrım gözeten herhangi bir sebep dolayısıyla
bir kamu görevlisinin veya bu sıfatla hareket eden bir başka şahsın teşviki
veya rızası veya onayıyla uygulanan fiziki veya manevi ağır acı veya ızdırap
veren fiildir.”
Halfeti’de
tam olarak -işkenceye karşı- 1984 tarihli Birleşmiş Milletler Sözleşmesi’nin
1’inci maddesinde tarif edilen işkence uygulamıştır, Hükûmet bu işkenceci
uygulamalardan bir an önce vazgeçmelidir. Evet, şöyle söyleyebiliriz: Bizim
Anayasa'mızda, Türk Ceza Kanunu’nda işkenceye karşı cezalandırmaya ilişkin
hükümler var ama asıl sorun şu: Bakın, bir kez daha söyleyeyim: İşkence cezasız
kalıyor. Ya soruşturma başlatılmıyor, soruşturma başlatılırsa eğer idare
tarafından soruşturma izni verilmiyor, soruşturma izni verilirse takipsizlik
kararı veriliyor, takipsizlik kararı verilmez de ceza davası açılırsa daha
sonra beraat kararı veriliyor. Vatandaşın, işkenceye uğrayan vatandaşın
yapabileceği tek şey Avrupa İnsan Hakları Mahkemesine gitmek, Avrupa İnsan
Hakları Mahkemesi de on yıl, on beş yıl sonra diyor ki: “Türkiye
Cumhuriyeti’nin bu vatandaşı Türkiye Cumhuriyeti’nin kamu görevlileri
tarafından işkenceye tabi tutulmuştur.” Garip bir şekilde biz buna “hukuk”
diyoruz, olmayan şeye “hukuk” diyoruz.
Son
olarak bir şeyin altını çizmek istiyorum: Bakın, Tatvan’da 9 belediye meclis
üyemiz görevden uzaklaştırıldı. Neden? Haklarında terör örgütü üyeliği
nedeniyle soruşturma varmış. 6 tane belediyemizi gasbettiniz, 6 belediyemizi:
Edremit’i, Tuşba’yı, Çaldıran’ı, Dağpınar’ı, Bağlar’ı gasbettiniz, çok açık
söyleyeyim, gasbettiniz. 
Toparlıyorum,
son cümlem Sayın Başkan, çok özür dilerim.
BAŞKAN
– Tamam, bir dakika daha süre veriyorum Sayın Tiryaki.
Buyurun.
MEHMET
RUŞTU TİRYAKİ (Devamla) – Yetmedi, 57 meclis üyemizin meclis üyeliğini
düşürdünüz. Yetmedi, İstanbul seçimlerini iptal ettirdiniz. Yetmedi, itirazlarımıza
rağmen geçersizleri bile saydıramadığımız Tatvan’da -14 belediye Meclis
üyeliğiyle çoğunluktaydık, sizin 11 belediye meclis üyeliğiniz vardı, ona da
bir yol buldunuz- soruşturma açtırdınız savcılara ve şimdi de “Haklarında örgüt
üyeliğinden soruşturma var.” diye görevden uzaklaştırıyorsunuz. Bunun ismi
“hukuk” değil, bunun ismi “seçim sonuçlarına saygı duymak” değil. Herkes,
hepimiz seçim sonuçlarına saygı duymak zorundayız, bunun gereğini yerine
getirmek zorundayız. Kaybettiğiniz belediyelere göz dikmeyin, bir dahaki
seçimlere hazırlanın çünkü bizler öyle yapıyoruz, muhalefet öyle yapıyor. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Tiryaki.
MUHAMMET
EMİN AKBAŞOĞLU (Çankırı) – Sayın Başkan, bir açıklama yapmak istiyorum. 
BAŞKAN
- Buyurun Sayın Akbaşoğlu.
IV.- AÇIKLAMALAR (Devam)
37.- Çankırı Milletvekili Muhammet Emin Akbaşoğlu’nun, Batman
Milletvekili Mehmet Ruştu Tiryaki’nin 58 sıra sayılı Kanun Teklifi’nin tümü
üzerinde HDP Grubu adına yaptığı konuşmasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Değerli Başkanım. 
Değerli
Başkan, değerli milletvekilleri; biraz evvel hatibin konuşmasında geçen konuyla
ilgili Şanlıurfa Cumhuriyet Başsavcılığının kamuoyuna bir açıklaması söz
konusu. Burada, PKK terör örgütü mensuplarına yönelik yapılan operasyonda 2
teröristin etkisiz hâle getirildiği, 1 komiser yardımcımızın şehit olduğu, 2
polis memurunun yaralandığı olayla ilgili bir soruşturma yürütüldüğü,
şüphelilerin yakalanması ve gözaltına alınmalarıyla ilgili birlikte yürütülen
adli sürecin usul ve yasalara uygun bir şekilde devam ettirilmekte olduğu…
MAHMUT
TOĞRUL (Gaziantep) – Demek ki işkence usul ve yasalara uygunmuş!
MUHAMMET
EMİN AKBAŞOĞLU (Çankırı) – …bazı internet haber sitelerinde, sosyal medya
hesaplarında şüphelilerin işkence gördüklerine ilişkin iddiaların yer aldığı
haber ve paylaşımlar nedeniyle de Cumhuriyet Başsavcılığınca usulü dairesinde
titizlikle inceleme başlatıldığı ve bunun titizlikle takip edildiği hususu
kamuoyuyla paylaşılmış.
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Aynı zamanda, Tatvan’daki durumla ilgili İçişleri
Bakanlığından aldığımız bilgi çerçevesinde, belediye meclis üyeleriyle ilgili,
bunlar kamu görevlisi olduğu için, bütün kamu görevlileriyle ilgili adli
tahkikat başlatıldığında soruşturmanın selameti açısından açığa alınma durumu
gibi bir uygulamanın söz konusu olduğu…
HABİP
EKSİK (Iğdır) – Kamu görevlisi değil, seçilmiş; bunlar seçilmiş.
MUHAMMET
EMİN AKBAŞOĞLU (Çankırı) – …eğer adli soruşturma sonucunda herhangi bir problem
olmadığında zaten göreve iade edilecekleri; yok, eğer adli tahkikat neticesinde
bir problem varsa da gereğinin ortaya konulacağı hususu bilgisini paylaşmış
oldum yüce Meclisle.
Teşekkür
ederim. 
BAŞKAN
– Teşekkür ederim. 
HAKKI
SARUHAN OLUÇ (İstanbul) – Sayın Başkan…
BAŞKAN
– Buyurun Sayın Oluç.
38.- İstanbul Milletvekili Hakkı Saruhan Oluç’un, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ve Meclis
Başkan Vekili Mithat Sancar’ın Şanlıurfa ili Halfeti ilçesinde gözaltına
alınanlarla ilgili Adalet Bakanlığı ile İçişleri Bakanlığından bilgi alarak
Meclisi bilgilendirmesini talep ettiklerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Şimdi,
her iki konuda da konuşma yapmıştım, bir kez daha bir şeye işaret etmek
istiyorum. 
Bakın,
İçişleri Bakanı çok açık ve net bir şekilde, Türkiye’de ne hukuku ne
demokrasiyi ne Türkiye'nin imzalamış olduğu uluslararası demokratik
sözleşmeleri, hiçbirini takmamaktadır. Bu sizin İçişleri Bakanınızdır, bizim
değil, sizin İçişleri Bakanınızdır. Her gün, her yaptığı konuşmada, her
eyleminde, aldığı her kararda hukuku ve demokrasiyi açıkça çiğnemektedir ve
bundan hiçbir beis duymamaktadır. Siz onun hukuku ve demokrasiyi çiğnediği her
kararının arkasında durarak aynı şekilde bu suça ortak olmaktasınız.
Şimdi,
İçişleri Bakanı bir usul buldu “Kazanılamayan belediyeleri ve belediye
meclislerini nasıl ele geçirebilirim acaba?” diye.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Oluç.
HAKKI
SARUHAN OLUÇ (İstanbul) – Çünkü bu niyetini beyan etti, dedi ki: “Bugüne kadar
yaptıklarımızı uygularsak beş yıl sonra HDP’li belediye diye bir şey kalmaz.”
Niyetini beyan etti açıkça.
Şimdi
ne yapıyor? “Belediye meclis üyeleri hakkında soruşturma var.” diyerek hiçbir
hüküm olmamasına rağmen görevden almaya başladı. Bu şekilde belediye meclis
üyelerini görevden alacak, belediye başkanlarına musallat olacak yani bu
şekilde kayyum atamadan kayyumlaştıracak ortalığı. İçişleri Bakanının niyeti
budur, çok açık bir şekilde budur. Bu adamı eğer hukuka ve demokrasiye
çekmezseniz, hukuk ve demokrasi çerçevesinde çalışmasını sağlamazsanız emin
olun bu adam sizin de başınıza çok büyük dertler açacaktır. Buradan Mecliste
bunu bir kez daha dile getirmek istiyorum.
Bakın,
Urfa Halfeti Savcılığının açıklaması: İşkence yapıldığı çok açık, ortada
görüntüler var.
(Mikrofon
otomatik cihaz tarafından kapatıldı) 
BAŞKAN
– Konuşmanızı toparlayın lütfen.
Buyurun.
HAKKI
SARUHAN OLUÇ (İstanbul) – Toparlıyorum efendim.
Görüntüler
çok açık, ortada. Urfa Halfeti’de işkence yapıldığına dair insanların
görüntüleri var, yürüyemez hâle getirilmişler, elektrik verilmiş. 2019 yılında,
Türkiye’de, gözaltındaki insanlara elektrik veriliyor, işkence yapılıyor, bu
açıkça ortada ve Urfa Başsavcılığınca “Her şey usulüne uygun yürütülmektedir.”
deniyor. Bu kabul edilebilir bir şey değil sayın vekiller. Meclis bu işe sahip
çıkmalıdır. 
Bakın,
Meclis Başkan Vekilinden talebimiz vardır; Adalet Bakanlığı ve İçişleri
Bakanlığından bu durumla ilgili bilgi alsın, Meclisi bilgilendirsin, Meclis bu
konuya dâhil olduğuna dair çok açık bir mesaj versin. Bu kabul edilebilir bir
durum değildir. 
Teşekkür
ederim. 
BAŞKAN
– Teşekkürler Sayın Oluç.
VI.- KANUN TEKLİFLERİ İLE KOMİSYONLARDAN GELEN DİGER İŞLER (Devam)
A) Kanun Teklifleri (Devam)
2.- Antalya Milletvekili Atay Uslu ve Konya Milletvekili Ziya
Altunyaldız ile 57 Milletvekilinin Turizmi Teşvik Kanununda Değişiklik
Yapılması Hakkında Kanun Teklifi (2/1907) ve Bayındırlık, İmar, Ulaştırma ve
Turizm Komisyonu Raporu (S. Sayısı: 58) (Devam) 
BAŞKAN
– Söz sırası Cumhuriyet Halk Partisi Grubu adına Aydın Milletvekili Hüseyin
Yıldız’a ait. 
Buyurun
Sayın Yıldız. (CHP sıralarından alkışlar) 
Süreniz
on dakikadır. 
CHP
GRUBU ADINA HÜSEYİN YILDIZ (Aydın) – Sayın Başkan, değerli milletvekilleri;
hepinizi saygıyla selamlıyorum. 
Değerli
arkadaşlar, 2015’ten beri ben Cumhuriyet Halk Partisi milletvekili olarak burada
defalarca AKP sıralarına seslendim, “Türkiye'nin geleceği turizmden geçer.”
dedim ve her dönem buraya çıktığımda turizmin ne kadar önemli olduğunu
anlattım.
Değerli
arkadaşlar, son dönemlerde Türkiye’de özelleştirmeler yapılarak fabrikalar
satıldı, yerlerine AVM’ler kuruldu, tarımı bitirdik, işsizlik oranı resmiyette
5 milyon, gerçekte şu an 8 milyon. Bizim petrolümüz yok, bizim doğal gazımız
yok; bizim geleceğimiz sadece turizmden geçer. 
2004
ve 2005’te ülkemiz turizm gelirlerinde dünyada ilk 8’deyken, 2018’de, üzülerek
söylüyorum, bunu ben söylemiyorum, AKP Antalya Milletvekili Atay Uslu söyledi,
dünyada 2 trilyon dolarlık bir turist pastası olduğunu Komisyonda kendisi
itiraf etti, ben 2 trilyon dolar demiyorum, 1,5 trilyon dolar bir bütçe varken,
bir pasta varken... Dünyanın en güzel memleketine sahibiz, üç tarafı denizlerle
çevrili, bir tarafta denize giriyorsun, bir tarafta kayak yapıyorsun. Diğer
taraftan da bütün tarihî eserler var, Osmanlı üç kıtaya hükmetmiş, korkunç bir
tarihimiz var ama gel gelelim bu pastadan sadece 22 milyar dolar bir pay
alıyoruz arkadaşlar. Demek ki AKP iktidarı 2002’den beri bir turizm planlaması
yapmamıştır; yapsaydı, bugün… O dönemde İspanya’yla beraber yarışırken… Bugün
İspanya’nın 2018 kapanışı yıllık 70 milyar dolardır. 
Değerli
arkadaşlar, sizler bu memleketi satarken gerçekten bu memleketi seven iş
adamları 200 milyar dolar turizm yatırımı yaptılar, oteller kurdular,
İspanya’dan daha iyi oteller kurduk. Baktığınız zaman, en güzel sahiller bizde.
Yani kısacası, un var, şeker var, yağ var ama onu pişiren bir usta yok; problem
burada. AKP ilk defa doğru bir şey yaptı. Doğruya da doğru diyeceğiz.
Cumhuriyet Halk Partisi olarak Genel Başkanın bize talimatıdır, Türkiye'nin
geleceği için ne gerekiyorsa her türlü desteği veririz. Burada da itiraf
ediyorum: İlk defa doğru bir şey yaptınız, gerçekten bu işin içinde pişen
birisini Turizm Bakanı yaptınız, ilk defa. İnşallah -sayın bakan yardımcım
burada- bu bakanı bürokrasi çalıştırır, önümüzdeki 2020, 2021, 2022, 2023’ü
bari kaybetmeyelim. Aksi takdirde, göreceksiniz, 20 milyar doları
geçemeyeceğiz.
Değerli
arkadaşlar -sayın bakan yardımcım burada- ben size bir olay anlatacağım:
2006’da İngiltere’ye gittim bir turizmci olarak. Fuarlara katıldık, yerimizi,
otelimizi satmak istiyoruz yani yatağımızı. Gelen bütün müşteri İspanya’ya
gidiyor, İtalya’ya gidiyor, Fransa’ya gidiyor ama bizim, maalesef, Türkiye’de
kurduğumuz yere gelmiyor. Düşündüm akşam giderken ya neden, sebep ne? Şöyle bir
araştırma yaptıktan sonra, o gün, 2006’da -Londra’da 4 tane havaalanı var
arkadaşlar, 4 tane- bütün havaalanlarını dolaştım Türkiye’ye ne zaman uçak var
diye. Her havaalanından her gün İspanya’ya giden 4 tane uçak kalkıyor yani 16
tane uçak ama Türkiye’ye gelen uçak haftada bir gün; üzülerek söylüyorum, o da
çarşamba günü. İspanya’ya giden uçağın fiyatı 20 paunddu, Türkiye’ye gelen
uçağın fiyatı 385 paunt arkadaşlar. 
Şimdi,
biz eğer doğru bir strateji belirlemezsek… Dünyanın en büyük hava yollarından
Türk Hava Yolları bizde. Güçlü bir hava yolu, değil mi? Bir bakın, bakayım,
yazın ek seferleri Avrupa’ya yapıyorsunuz. Bu Türk Hava Yolları turizmle,
Turizm Bakanlığıyla iş birliği yapması gerekirken maalesef yapmıyor, başka
ülkelere uçuyor yani Almanya’ya ya da İspanya’ya; diğer ülkelere uçuyor ama
kendi memleketimize uçuşlar yapmıyor. 
Şimdi,
ben burada özellikle Sayın Bakan Yardımcısına sesleniyorum: Çok güçlü bir
komisyonumuz var arkadaşlar, çok güçlü. Komisyonda AKP’den de, CHP’den de,
MHP’den de, HDP’den de, İYİ PARTİ’den de bu konuda uzman olan arkadaşlarımız
var. On aydır, bakan atanmış, 1 sefer gördük, 1 sefer toplantıda, bir
kahvaltıda görüştük. Bir de geçen cuma günü komisyon toplandı. Değerli
arkadaşlar, eğer siz o komisyonları çalıştırmadığınız takdirde, orada
üretemezseniz topluma yayamazsınız; mümkün değil. 
Bugün,
turizm sektöründe 1 milyon 200 bin insan çalışıyor, burada devlet desteği yok;
iş adamı orada yatırım yapmış ve bu yatırımıyla Türkiye'nin dış açığını
kapatıyor. Eğer biz gerçekten, imam-hatiplere yaptığımız yatırımların yüzde
10’unu turizm okullarına yapsaydık bugün turizm bu hâle gelmezdi. 
Sayın
Bakan her çıktığında konuşuyor, doğru söylüyor, “Nitelikli turist getireceğim.”
diyor yani “Ekonomik durumu iyi olan turist getireceğim.” Peki, Sayın Bakana şu
soruyu soruyorum: Nitelikli turisti getirmek için, ona hizmet edecek nitelikli
elemanın var mı? Yetiştirdin mi? On yedi yıldan beri kaç tane turizm meslek
lisesi yaptınız? Ben bir Aydın Milletvekili olarak… Didim’de, Altınkum’un
göbeğinde iki tane imam-hatip varken üçüncü büyük bir imam-hatip okulu açtılar
ve şu an doluluk oranı yüzde 30 arkadaşlar, yüzde 30, diğer iki tane imam-hatip
okulunun da doluluk oranı yüzde 40. O zaman önerdik, il millî eğitim müdürüne
dedim ki “Arkadaşlar, burası Altınkum, burası turizm bölgesi, 20 tane beş yıldızlı
otel var, 50 tane, 100 tane üç yıldızlı otel var, biz buraya turizm lisesi
açalım, en azından, buradaki turizm okulunda okuyanlar sabahları okuluna
gitsin, öğleden sonra gitsin, stajını yapsın, çalışmasını yapsın.” ama
dinlemediler. 
Ben
özellikle AKP’ye buradan seslenmek istiyorum: 8 milyon işsiz var, bütün
fabrikaları sattınız, üreten bir Türkiye değil, tüketen bir ülke yarattınız.
Eğer çocuklarımıza bırakacak şu kadarcık vicdanınız varsa bir an önce turizm
üzerinde çok önemle çalışılması lazım. Turizmden sadece turizm yapan insanlar
para kazanmıyor, üreticisi kazanıyor, tarımcısı kazanıyor, çekirdekçisi
kazanıyor, gümüşçüsü kazanıyor yani binlerce sanayiye destek veren bir hizmet
sektörüdür. Eğer biz 2019’da iyi bir analiz, iyi bir program yapmadığımız
takdirde yine 2018’de olduğu gibi -2019’u geçirdik, tren kaçtı- 2020’de de
göreceksiniz, 22 milyar doları geçemeyeceğiz. 
Değerli
arkadaşlar, demin dedim, bir turistin bir ülkeye gidip seyahat etmesi için ilk
önce can ve mal güvenliği olması gerekiyor; bir. Can ve mal güvenliğini bir
turiste sağlamadığın takdirde o turist buraya gelip de tatil yapmaz. Avrupa’dan
baktığın zaman şu an Türkiye’de mal ve can güvenliği olmadığı kanıtlıdır. Neden
kanıtlıdır? Net söylüyorum arkadaşlar, Türkiye’de eğer bir ana muhalefetin
genel başkanı saldırıya uğruyorsa, linç ediliyorsa, linç eden o inek hırsızı
Osmanı da diğer kapıdan bırakılıyorsa kimse Türkiye’ye güvenmez.
İki:
Türkiye’de bağımsız yargı yoktur arkadaşlar. Eğer sizler yatırımcıyı buraya
getirmek istiyorsanız ilk önce demokrasi ve bağımsız yargı yaratmak
zorundasınız; aksi takdirde, burada konuştuklarımız burada kalır değerli
arkadaşlar. Onun için, tekrar ediyorum, Türkiye'nin geleceği uçurumun
kenarında, hazine bomboş. Böyle giderseniz altı ay sonra emeklilerin, işçilerin
parasını ödeyemeyeceksiniz, onu biliyoruz ama en azından bu dönemde 2020’yi
kurtarmak amacıyla planı, analizi doğru bir şekilde yapıp doğru şekilde
yürütmemiz lazım.
(Mikrofon
otomatik cihaz tarafından kapatıldı)
BAŞKAN
– Sayın Yıldız, iki dakika daha ek süre veriyorum, sözlerinizi bağlayın lütfen.
HÜSEYİN
YILDIZ (Devamla) – Teşekkür ediyorum Başkanım.
Arkadaşlar,
bu ülke hepimizin. Eğer bu gemi batarsa hepimiz batarız, hepimiz batarız.
Değerli
arkadaşlar, biz milletvekiliyiz. Kurtuluş Savaşı Türkiye Büyük Millet
Meclisinden yönetilmiştir. Liderlerimiz yanlış yapabilir. Bizim görevimiz,
kapalı gruplarda yüreklice kalkıp yanlışlara da “Yanlış.” dememiz gerekiyor.
Cumhurbaşkanı 82 milyonu doyurmuyor, bizler 82 milyonu doyurmuyoruz; 82 milyon,
Cumhurbaşkanını, milletvekillerini ve bakanları doyuruyor. Herkesin bunu
bilmesi lazım. Bu halk yoksa, ülke yoksa ne o Cumhurbaşkanı orada kalabilir ne
de biz burada kalabiliriz. Bizim geleceğimiz, çocuklarımızın geleceği için
doğruları savunmak zorundayız; aksi takdirde, göreceksiniz, bizim evlatlarımız,
torunlarımız bu dönemin milletvekillerini lanetleyecekler. Onun için, burada,
şu çatının altında hepimizin yürekli olması gerekiyor. Doğruya “Doğru.”
diyeceğiz, yanlışa “Yanlış.” demek zorunluluğumuz var; aksi takdirde, ben,
Türkiye'nin geleceğini çok iyi görmüyorum, net söylüyorum, görmüyorum ve AKP
iktidarını uyarıyorum, uyarıyorum, uyarıyorum.
Bu
vesileyle hepinizi sevgi, saygıyla selamlıyorum.
Teşekkür
ediyorum. (CHP sıralarından alkışlar) 
BAŞKAN
– Teşekkürler Sayın Yıldız.
Şimdi
şahıslar adına konuşmalara geçiyoruz.
İlk
söz, Nevşehir Milletvekili Faruk Sarıaslan’a aittir. 
Buyurun
Sayın Sarıaslan. (CHP sıralarından alkışlar) 
Süreniz
beş dakikadır.
FARUK
SARIASLAN (Nevşehir) – Sayın Başkan, değerli milletvekilleri; hepinizi saygıyla
selamlıyorum. 
Yarın
Kocaeli’de oynanacak maçta Nevşehirspor’umuza başarılar diliyorum, yarın
kendileriyle beraber olacağım.
Turizmi
Teşvik Kanununda Değişiklik Yapılması Hakkında Kanun Teklifi üzerine söz almış
bulunmaktayım. Ülkemizde uygulanan serbest pazar ekonomisi sonucunda ilgili
kurumun istediği hususları yerine getirene teşvik sağlanmaktadır. Teşvik
verilirken kâr zarar veya rekabeti engelleyici yönüne bakılmamaktadır.
Ülkemizde son zamanlarda yapılan otel yatırımları talebin üzerindedir. Her yeni
yapılan işletme, pazarı zorlamakta ve haksız rekabete yol açmaktadır. Otel
yatırımlarında geriye dönüş on üç yıldan yirmi yıla çıkarılmıştır. Bu yeni
yapılan tesislerin pazarlanması da bu işi zorlamaktadır. Her 30 bin yatağa yeni
1 milyon turist bulmak artık olanaklı görülmemektedir. Bugünkü sıkıntıların
altında yatan nedenlerden bir tanesi de budur. Bu nedenle işletmelerde el
değiştirme hızlanmaktadır. 
Ekonomi
Bakanlığı tarafından verilen turizm yatırım teşvik belgeleri, bölgelere ve
türlere göre, sektörün ilgili kuruluşlarının da görüşleri alınarak üç yılda bir
verilmelidir. Bu şekilde yatırımlar kontrol altına alınarak yatak enflasyonunun
engellenmesi gerekmektedir. 
Konaklama
sektörü olarak genelde satışların büyük bölümü yabancılara yapılmaktadır. Bu
oran Kapadokya’da yüzde 90’lara ulaşmıştır. Bu yolla da yurt içinde teslimatı
yapılmış ihracat yapılmaktadır. 
23/12/1999
tarih ve 99/13812 sayılı İhracat, Transit Ticaret, İhracat Sayılan Satış ve
Teslimler ile Döviz Kazandırıcı Hizmet ve Faaliyetlerde Vergi, Resim ve Harç
İstisnası Hakkında Tebliğ’den Kültür ve Turizm Bakanlığından belgeli
otellerimiz de yararlanmalıdır. Bu konuda Bakanlığımızın desteğini bekliyoruz.
Turizm
sektörü daha çok sezonluk olarak çalışan işletmeler olduğu için, işletmeler
sezon sonunda -kasım, aralık- işçilerini işten çıkarmak zorunda kalmaktadır.
İşçiler yaklaşık beş ay işsiz, işletmeler de bu sürede atıl kalmaktadır. Bunun
önlenmesi amacıyla, kasım-mart döneminde ödenmesi gereken SGK primlerinin devletçe
karşılanması hem tesislerin açık kalmasını sağlayacak hem de çalışanların
belirli dönem işsiz kalmasını önleyecektir. Böylelikle sosyal barışa da hizmet
edilmiş olup eğitilmiş iş gücü de bu yönde kaybedilmeyecektir. İşletmelerin yıl
boyu açık kalması sağlanacak ve on iki ay turizm yapması kolaylaştırılacaktır.
Kasım döneminde kısa süreli olarak işten çıkartılmak zorunda kalan
çalışanlarımız, hizmet akitleri askıya alınarak mevsim sonu olarak bildirimde
bulunulduğunda, hizmet akdinin tam olarak sona ermemesi sebep gösterildiğinden
işsizlik maaşı alamamaktadır. Bu durumda hizmet akdinin tamamen sona
erdirilmesi gerekmektedir. Turizm sektöründe yoğun olarak uygulanan sezon sonu
çıkışlarda işçilerin hizmet akitlerinin tam olarak sona erdirilmeden işsizlik maaşını
alabilmesi için yapılacak düzenleme işçilerin hak kaybına uğraması sorununu
çözmüş olacaktır.
Bilindiği
gibi Türk Hava Yolları büyüme ve havacılıkta uluslararası güç olma stratejisi
kapsamında İstanbul’u aktarma merkezi (hub) olarak belirlemiş, yurt dışından
getirdiği yolcuları İstanbul’dan gidecekleri yerlere yönlendirmektedir. Bu
kapsamda Kapadokya Havaalanı’na doğrudan uçuş olmaması turisti İstanbul
üzerinden aktarma yapmaya zorlamaktadır. Özellikle alım gücü yüksek turist
olarak kabul edilen AB yolcu kategorisi Kapadokya’ya doğrudan uçmak
istemektedir. Türk Hava Yolları Kapadokya’ya kaynak pazar konumundaki Çin,
Brezilya, Almanya gibi ülkelerden doğrudan uçuşlar yaparak Kapadokya
“destinasyon” olabilme yolunda desteklenmelidir. 
Alman
Kaplıcalar Birliği sınıflandırmasına göre, Kozaklı kaplıca suyu sodyum,
kalsiyum ve klor içermekte olup A ve C grubu şifalı sular sınıfında yer
almaktadır. Burada yapılacak hastane ve özellikle fizik tedavi merkezinin
kurulması, beraberinde de yurt dışından da hastaların gelmesine olanak
sağlayacak, Kozaklı ilçemiz de yurt dışı turizmine açılacaktır. 
(Mikrofon
otomatik cihaz tarafından kapatıldı)
BAŞKAN
– Buyurun sözlerinizi bağlayın Sayın Sarıaslan. 
FARUK
SARIASLAN (Devamla) – Gelen hasta yakınları Kapadokya bölgesini gezecek
Türkiye’nin döviz gelirine ciddi katkı sağlayacaktır. Nevşehir’imizin
merkezinin turizmden yeterli payı alabilmesinin önü mutlaka açılmadır, bunun
için de olanaklarımız vardır. Nevşehir Belediye Başkanı hiç vakit kaybeden
giden gitmiştir deyip kale ve etrafındaki yer altı şehrini, kilise evlerini bir
an önce turizme açmalıdır. Sayın Başkan, başka işlerle uğraşacağınıza bu
işlerle uğraşmanızı Meclisten de tavsiye ediyorum. Memleketim için muhalefet
milletvekili olarak da yapacağınız her olumlu işte size destek vermeye hazırım.

Nevşehir’in
hemen bitişiği olan Nar kasabamız turizmden hiç nasibini alamamıştır, oysaki
kilise mezarlığı gibi kalıntılara bakıldığında Orta Doğu’dan kaçan
Hristiyanların ilk yerleşim merkezidir. Nar kasabamızda bulunan kayadan oyma
evler paha biçilmez durumdadır, ne yazık ki bunlar değerlendirilememiştir. 
Kapadokya
bölgesinin hâlâ bir tarihî filmi yoktur. 
Başkanım,
hemen bitirmek üzereyim. 
(Mikrofon
otomatik cihaz tarafından kapatıldı)
BAŞKAN
– Buyurun devam edin. 
FARUK
SARIASLAN (Devamla) – Oysaki böyle bir film turizm fuarlarında, hava yollarında
gösterilerek Kapadokya’nın tanıtımı yapılabilir. 
Teşekkür
ediyor, saygılar sunuyorum. (CHP sıralarından alkışlar) 
BAŞKAN
– Teşekkürler Sayın Sarıaslan. 
Şahıslar
adına ikinci söz Antalya Milletvekili Atay Uslu’ya ait. 
Buyurun
Sayın Uslu. (AK PARTİ sıralarından alkışlar) 
Süreniz
beş dakikadır. 
ATAY
USLU (Antalya) – Sayın Başkan, sayın milletvekilleri; Turizmi Teşvik Kanununda
Değişiklik Yapılması Hakkında Kanun Teklifi üzerine görüşlerimi ifade etmek
üzere söz almış bulunmaktayım. Yüce Meclisinizi saygıyla selamlıyorum. 
Turizm,
dünyada hem gelişen hem de gelişmekte olan ülkelerin çok ilgi gösterdiği bir
sektör. Biraz önce CHP Milletvekili Hüseyin Bey söyledi, “Dünyada 2 trilyon
doların üzerinde bir turizm geliri var. Bunu itiraf etti.” dedi ama bu bir
gerçek, bunu ben Komisyonda ifade etmiştim ve dünyada 1 milyar 2 milyon insan
yabancı ülkelere gidiyor. 
Turizm,
ekonomiyi besliyor, istihdam oluşuyor, tanıtıma katkı sağlıyor. Bunun yanında,
turizmin insani diplomasi özelliği de var; sınırları kaldırdığı ve kültürleri
birleştirdiği için turizm bugün dünya barışına önemli katkılar sunuyor.
“Dünyanın en büyük barış politikası nedir?” derseniz, bence turizmdir. 
Turizmle,
dünyanın ihtiyacı olan, kültürümüzün çekirdeklerinde, medeniyetimizin
kodlarında olan sevgiyi, merhameti, hoşgörüyü dünyaya ihraç edebiliriz diye
düşünüyorum. Yunus Emre’nin şu mesajı turizm anlayışımızın manifestosudur
bizim: “Gelin tanış olalım, işi kolay kılalım, sevelim, sevilelim.”
Sayın
milletvekilleri, Türkiye, turizm anlamında çok büyük bir potansiyele sahiptir.
Denizlerin en güzeli, dağların en güzeli, ırmakların en güzeli, toprakların en
güzeli, ağaçların en güzeli, gülümsemenin en güzeli Türkiye’dedir. Türkiye,
Olimpos’tan Patara’ya, Efes’ten Kapadokya’ya, Hacı Bektaş Veli’den Mevlâna’ya,
Selimiye’den İshak Paşa’ya, Göbeklitepe’den Perge’ye, Likya Yolu’ndan Sufi
Yolu’na dünyanın en büyük açık hava müzesidir. 
Türkiye,
doğu ile batıyı, kuzey ile güneyi, otantik ile moderni, geçmiş ile geleceği,
deniz ile dağı, mozaik ile çiniyi, ney ile kemençeyi, kaplıca ile kayağı, daha
nice rengi ve ahengi bir arada bulunduran bir coğrafyadır. İşte, biz, bu
coğrafyanın potansiyelini son yıllarda çok iyi şekilde kullanıyoruz. Teşvik
politikalarıyla, altyapıya koyduğumuz desteklerle, dünyanın en büyük
havalimanlarıyla ve yaptığımız diğer havalimanlarıyla, yatak artışlarıyla,
kaliteli hizmet anlayışıyla, yeşil yıldızlı ve mavi bayraklı projelerle
turizmde dünyanın önde gelen ülkelerinden birisi hâline geldik. Bu anlamda her
türlü altyapı çalışmasını yapıyoruz. 
Yine
CHP Milletvekili Hüseyin Bey biraz önce “İmam-hatipleri açmayalım.” gibi bir
şey söyledi. 
Değerli
vekiller, imam-hatipler, turizm liselerinin ikamesi değildir. Vatandaş
istiyorsa öğrencisini imam-hatibe göndersin, istiyorsa turizm liselerine
göndersin. Turizm liselerinin niteliğinin artırılması konusunda çalışma
yapılması söz konusu olacaksa gelin beraber yapalım, zaten Sayın Bakanımız da
bu dönemde yapıyor. Sanki birbirinin yerine ikame edilecek okullar gibi
kullanmamak gerektiğini düşünüyorum. Evet, doğru turizm liselerinin kalitesini
gelin hep beraber artıralım diyorum. 
Bugün
turizmde dünyanın en büyük 6’ncı ülkesi durumundayız, turizm sayısı bakımından,
gelir bakımından da 13’üncü ülkesiyiz. 2023 için 50 milyon turist hedefimiz
vardı, bu rakama 2019 yılı içerisinde inşallah ulaşacağız. Şimdiki rakamları
revize ediyoruz, hedefimiz 2023 için 70 milyon turist 70 milyar dolar turizm
geliridir. Bakın 2003’te iktidara geldiğimizde 16 milyon turist geliyordu
Türkiye’ye, bugün 46 milyona ulaştık. Bakın, yine 2003’te 13 milyar dolar
turizm gelirimiz vardı.
HAYDAR
AKAR (Kocaeli) – Bırak bu işleri, yemiyor artık millet. 
ALİ
ÖZTUNÇ (Kahramanmaraş) - Daha fazla para bırakıyordu.
ATAY
USLU (Devamla) - Onu da anlatacağım. 
Bugün
30 milyar dolara ulaştı. İnşallah bu, 2019’da daha da artacak. Biz hem yatak
sayısını artırıyoruz hem mavi bayraklı plaj sayısını artırıyoruz. Bakın 2002’de
127 tane mavi bayraklı plaj vardı, bugün bu sayı 470 oldu. 306 bin yeşil
yıldızlı yani çevreci tesisimiz var. 
Değerli
arkadaşlarım, biz, turizmde Türkiye’yi devler ligine taşıdık, inşallah bunu
devam ettireceğiz. Bu sektörde çalışan taksiciden otelciye, turizmin tüm
paydaşlarına, kamu kurumlarına ortaya çıkan Türkiye başarı hikâyesi için
teşekkür ediyorum. Şimdi hem turizmin ülkeye yaygınlaştırılması hem uzun
mevsimlere doğru genişletilmesi anlamıyla çalışmalarımıza devam ediyoruz. Hem
turist sayısını artıracağız hem de turist başına geliri artıracağız inşallah.
Hem pazarı çeşitlendiriyoruz hem de ürünü çeşitlendiriyoruz. Bugün yaptığımız
yasa değişikliği de bunlardan bir tanesidir. 
Türkiye’de
turizm anlamında önemli atılım yılları vardır, bir tanesi Atatürk döneminde
1923’te kurulan Seyyahin Cemiyeti’dir arkadaşlar, bu sonra Turing ve Otomobil
Kurumu olarak değiştirilmiş, Türkiye’nin ilk haritası yapılmıştır, 1923’te.
Sonra 1953’te rahmetli Menderes döneminde hem turizmi teşvikle ilgili düzenleme
yapılmış hem de Turizm Bakanlığı ilk defa bir bakanlık olarak kurulmuştur,
Basın Yayın ve Turizm Vekaleti. Üçüncü büyük atılımsa 1982’de Rahmetli Özal
döneminde olmuştur. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Uslu, sözlerinizi bağlayın lütfen. 
ATAY
USLU (Devamla) – Diğer bir konu, Turizmi Teşvik Kanunu’dur. Hakikaten bu kanun
ciddi dönüşüm ortaya çıkarmıştır. Bu vesileyle, rahmetli Turgut Özal’ı da
rahmetle anıyorum. Şimdi bunun üzerine değişiklikler yapıyoruz. Yapılması
gerekiyor, sürecin içerisinde turizmdeki bu dinamik sektör, yatırımcıların
dinamizmi bunu gerektiriyor. Neler yapıyoruz? 6 başlık altında düzenlemeler
yapıyoruz. Bir tanesi personel ihtiyaçlarıyla ilgili, personel lojmanları
alanlarının tahsis edilmesini sağlıyoruz; turizmcilerin büyük bir talebi,
turizm sektöründe çalışanların büyük bir talebi. Bunu sağladığımız andan
itibaren derme çatma yapılarda veya otellerin bodrum katlarında çalışanlar
kalmayacak, personel daha nitelikli ortamlarda kalacak, beraberinde de müşteri
memnuniyeti ve hizmet kalitesi artacaktır. 
İkinci
değişiklik: Bu alanların Turizm Bakanlığına tahsis sürecinin iki ay içerisinde
tamamlanmasını öngörüyoruz ki bu yatırımcının önünü görebilmesi açısından
önemlidir diye düşünüyoruz. 
Üçüncüsü:
Bütüncül anlamda, Turizm Bakanlığının belli alanlarda altyapı hizmetlerine
destek vermesini sağlıyoruz. 
Dördüncüsü:
Deniz turizmi araçlarıyla ilgili düzenlemeler yapıyoruz. Böylece Türk Bayraklı
yatların, deniz turizmi araçlarının rekabet gücünü artırıyoruz. 
(Mikrofon
otomatik cihaz tarafından kapatıldı)
BAŞKAN
– Bağlayın, buyurun bir dakika daha süre veriyorum. 
ATAY
USLU (Devamla) – Beşincisi: Konaklama amaçlı farklı bakanlıkların yetkileri
vardır, bu yetkileri Turizm Bakanlığının bünyesinde tamamlıyoruz. 
Son
olarak da turizmi çeşitlendirelim dedik, su altı dalış turizmine destek
veriyoruz. Askerî yasak bölgelerde ve güvenlikli bölgelerde artık belli
şartlarda ve izin alındıktan sonra dalış yapılabilecek. 
Değerli
milletvekilleri, bugün dünyada Mısır’a 10 milyon turist gidiyor dalış turizmi
için. Bunun 7 milyonu da Avrupa’da. Bizim de büyük bir potansiyelimiz var.
Floramız var, faunamız var denizaltında, arkeolojik değerlerimiz var, muazzam
batıklarımız var. Bakın, Antalya’da, milletvekili olduğum Antalya’da geçen bir
batık bulundu, milattan önce 1600 yılına ait, yani 3600 yaşında bir batık,
dünyanın en eski batığı. Buralarda dalış turizmini geliştirmeye çalışıyoruz.
Yine Türkiye’de, Kaş, dünyanın en iyi 20 dalış merkezinden biri. Geçen yıl 100
bin dalış yapıldı. Bunu milyonlara çıkarmak istiyoruz. Kaş bölgesinde güvenlik
bölgesi, askerî bölge adı altında Üçağız Kekova bölgesi var. Bu bölgede yıllar
önce, binlerce yıl önce deprem olmuş ve batık şehir var. Tüm dünyadaki
dalgıçlar, denizaltı sporuyla ilgilenen herkes…
(Mikrofon
otomatik cihaz tarafından kapatıldı)
ATAY
USLU (Devamla) – Yarım dakika daha Başkanım. 
BAŞKAN
– Buyurun, bağlayın ama lütfen, son…
ATAY
USLU (Devamla) – …tüm dünyadaki su altı meraklıları burayı keşfetmek istiyor.
Şimdi, biz burayı, inşallah, izin alınarak dalış turizmine açıyoruz; 100 bin
dalışı 1 milyona çıkaracağımıza inanıyorum. 
Turizm
için yapmamız gereken önemli adımlar var, bunları hep beraber yaparız. PR,
tanıtım ve pazarlama çalışmalarında da yeni bir yapıya ihtiyaç olduğu ortada;
inşallah bunlara da Meclis olarak çalışırız ve turizmimizi, beraberinde de
ekonomimizi çok iyi noktalara götürürüz diyorum. Turizm, ekonomiyi besleyen en
önemli noktalardan bir tanesi. Türkiye’nin hedefleri var ekonomide; turizm
hedefleriyle beraber bunları da gerçekleştireceğiz diyorum. 
Kanun
teklifinin sektöre, millete hayırlı olmasını diliyorum, teşekkür ediyorum. (AK
PARTİ sıralarından alkışlar)
ALİ
ÖZTUNÇ (Kahramanmaraş) – İnanç turizmini unuttunuz Atay Bey, Ashabı Kehf’i,
inanç turizmini. 
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, buyurun. 
ENGİN
ÖZKOÇ (Sakarya) – Efendim, kayıtlara geçmesi açısından ifade edeceğim, müsaade
ederseniz.
BAŞKAN
– Buyurun. 
ENGİN
ÖZKOÇ (Sakarya) – Sayın hatip önceki hatip Hüseyin Yıldız’ın konuşmasına atfen
“İmam-hatiplerin yeteri kadar açılmamasını istiyor.” gibi bir söylemde bulundu.

Şimdi,
ilk önce bizim birbirimizle samimiyetle konuşmamız lazım. Hüseyin Yıldız çok
net bir şekilde dedi ki: “İhtiyaç neyi gerektiriyorsa onun karşılığını yapalım;
bu, düz liseyse düz lise, turizm lisesiyse turizm lisesi, imam hatipse
imam-hatip.” İmam-hatipler üzerinden siyaset yapmak artık eskidi. Onun için,
eğer imam-hatipler üzerinden bir şey söyleyecek olursanız, imam-hatipleri de
açan Cumhuriyet Halk Partisidir, ilahiyatı da açan Cumhuriyet Halk Partisidir,
Diyaneti de açan Cumhuriyet Halk Partisidir; bunları siyasete alet eden Adalet
ve Kalkınma Partisidir. 
BAŞKAN
– Teşekkürler Sayın Özkoç.
MUHAMMET
EMİN AKBAŞOĞLU (Çankırı) – Sayın Başkanım, bir tek cümleyle…
BAŞKAN
– Buyurun.
IV.- AÇIKLAMALAR (Devam)
39.- Çankırı Milletvekili Muhammet Emin Akbaşoğlu’nun, hiçbir zaman dini
siyasete alet etmediklerine ilişkin açıklaması
MUHAMMET
EMİN AKBAŞOĞLU (Çankırı) – Biz kesinlikle hiçbir zaman dini siyasete alet
etmeyiz. [CHP, HDP ve İYİ PARTİ sıralarından “Bravo!” sesleri, alkışlar(!)]
HAYDAR
AKAR (Kocaeli) – Alkış(!) Bravo(!) 
MUHAMMET
EMİN AKBAŞOĞLU (Çankırı) – Biz ancak samimi bir şekilde dini yaşarız ve
gereğini yaparız, bunun herkes tarafından böylece bilinmesini isterim. Ancak
kimin samimi olduğunu, kimin istismar ettiğini milletimiz her zaman maşeri
vicdanında, vicdan terazisinde en güzel şekilde karara bağlayacaktır, bunun da
bilinmesini isterim.
Teşekkür
ederim. (AK PARTİ sıralarından alkışlar)
BAŞKAN
– Teşekkürler Sayın Akbaşoğlu.
ALİ
ÖZTUNÇ (Kahramanmaraş) – Bağladı zaten; İstanbul seçiminde, Ankara seçiminde,
son seçimde bağladı.
VI.- KANUN TEKLİFLERİ İLE KOMİSYONLARDAN GELEN DİGER İŞLER (Devam)
A) Kanun Teklifleri (Devam)
2.- Antalya Milletvekili Atay Uslu ve Konya Milletvekili Ziya
Altunyaldız ile 57 Milletvekilinin Turizmi Teşvik Kanununda Değişiklik
Yapılması Hakkında Kanun Teklifi (2/1907) ve Bayındırlık, İmar, Ulaştırma ve
Turizm Komisyonu Raporu (S. Sayısı: 58) (Devam) 
BAŞKAN
– Değerli milletvekilleri, teklifin tümü üzerindeki görüşmeler tamamlanmıştır.
Maddelere
geçilmesini oylarınıza sunuyorum: Kabul edenler… Kabul etmeyenler… Maddelere
geçilmesi kabul edilmiştir.
Değerli
milletvekilleri, şimdi İç Tüzük 60 gereği söz talebi için sisteme giren
milletvekillerine, burada kayıtlı olanlara, sırasıyla yerlerinden söz
vereceğim. Burada ilk kayıtlı olan 6 kişi dışındakilere daha sonra söz
vereceğim. Şimdi sisteme girilmesi aynı anda söz hakkı doğdu anlamına gelmiyor.
Mesaj yerine ulaşmıştır.
ALİ
ÖZTUNÇ (Kahramanmaraş) – Aldık mesajı Başkanım.
BAŞKAN
– Çünkü böyle yaptığımız anda pek çok milletvekili arkadaşımız hemen sisteme
giriyorlar, hepsini aynı anda karşılamanın imkânı yok. Şimdi ilk 6
milletvekiline söz veriyorum yerlerinden. 
Sayın
Enginyurt? Yok galiba.
Sayın
Süllü? Yok.
Sayın
Arslan…
IV.- AÇIKLAMALAR (Devam)
40.- Denizli Milletvekili Kazım Arslan’ın, turizm sektörünü geliştirmek
için hangi tedbirlerin alınacağını, Pamukkale ören yeri giriş ücretinde
Denizlililere özel bir uygulama yapılıp yapılamayacağı ile işletilmesinin özel
sektörden alınıp alınmayacağını Kültür ve Turizm Bakanından öğrenmek istediğine
ilişkin açıklaması
KAZIM
ARSLAN (Denizli) – Kültür ve Turizm Bakanlığına soruyorum: 
1)
Turizm sektörünü geliştirmek için yeni hangi tür tedbirleri almayı ve hangi
yatırımları yapmayı düşünüyorsunuz?
2)
Kültür turizmini geliştirmek için hangi tür çalışmaları ve tanıtımları yapmak
istiyorsunuz?
3)
Denizli Pamukkale Ören Yeri işletimini özel bir şirkete verdiniz. Denizli
ilimiz gelirlerinden mahrum edildi. Yeni bir düzenleme yapılarak Pamukkale Ören
Yeri işletimini Denizli Büyükşehir işletimine devretmeyi ne zaman yapacaksınız?
4)
Pamukkale Ören Yeri giriş ücreti kişi başı 50 Türk lirasına yükseltilmiştir.
Denizlili hemşehrilerimizin birçoğunun kendi ören yerine girme imkânı
kalmamıştır. Bu nedenle Denizlili olan, kimliğinde Denizli doğumlu olduğu yazan
her bir hemşehrimin 5 Türk lirasına giriş yapması için, ören yerini gezmesi
için gerekli indirimi ne zaman yapmayı düşünüyorsunuz? 
Teşekkür
ederim. 
BAŞKAN
– Sayın Kılıç…
41.- Kahramanmaraş Milletvekili İmran Kılıç’ın, Kahramanmaraş’ın gezmeye
ve görmeye değer bir il olduğuna ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Kültür
ve turizm en önemli değerlerimizdir. Bu değerlerimizin korunup geliştirilmesi
için elimizden geleni yapıyoruz, yapmalıyız. Ülkemizin her yerinde olduğu gibi
Kahramanmaraş’ımızda da sayısız tarihî ve turistik değerlerimiz vardır. Coğrafi
konumu nedeniyle farklı iklim özelliklerini barındıran ilimiz, kadim tarihinde
birçok medeniyet ve devlete ev sahipliği yapmıştır. 
İstiklal
Madalyalı, “kahraman” unvanlı şehrimiz, binlerce yıllık tarihi, muhteşem
doğası, zengin kültür varlıkları, sayısız tarihî değerleri, nadide el
sanatları, eşsiz mutfağı ve endemik bitkileri, milyonlarca böcekten oluşan uğur
böceği kolonileri, zengin su kaynakları ve elbette birçok değerleriyle beraber
güler yüzlü insanlarıyla, gönül insanlarıyla gelmeye, gezmeye ve görmeye değer
bir ilimizdir. 
BAŞKAN
– Sayın Eksik…
42.- Iğdır Milletvekili Habip Eksik’in, Iğdırlıların yayla sorununun
çözülmesi ve bölgenin yaylalarının hayvancılığa, turizme açılması gerektiğine
ilişkin açıklaması
HABİP
EKSİK (Iğdır) – Teşekkürler Sayın Başkan.
Ardahan
Valiliği ve Tarım Bakanlığı skandal bir kararla Ardahan yaylalarını Iğdırlı
vatandaşlarımıza yasaklamış durumdadır. Bu karar hukuki değildir, keyfîdir. Bu
yasak, bölge insanın ekonomisine, ülke ekonomisine büyük zarar verecektir.
Hayvancılıkla geçimini sağlayan Iğdırlı vatandaşlarımızın hayvanları yayla
bulamadığı için Iğdır sıcağında hastalanıp telef olacaktır, insanımız mağdur
olacaktır. Bu kabul edilemez bir durumdur. 
AKP
iktidarı bölgenin insanına, ekonomisine, doğasına, hayvanına küçük birer monark
hâline getirdiği valiler eliyle âdeta tecrit uygulamaktadır. Bakanlık, derhâl
Iğdır insanının bu yayla sorununu çözmelidir. Valilerin elindeki bu sınırsız
yetkiler alınmalı, hukukun işlediği bir zemin sağlanmalıdır. Bölgenin yaylaları
hayvancılığa, turizme açılmalıdır, bu yasaklara son verilmelidir.
Sayın
Başkan, teşekkür ederim. 
BAŞKAN
– Sayın Keven…
43.- Yozgat Milletvekili Ali Keven’in, emeklilerin, engelli ve bakıma
muhtaç vatandaşların ekonomik durumlarını yükseltecek çalışmalara hız verilmesi
ile engelli maaşı alan vatandaşların da bayram ikramiyesinden yararlandırılması
gerektiğine ilişkin açıklaması
ALİ
KEVEN (Yozgat) – Sayın Başkan, teşekkür ederim.
Hepinizin
bildiği üzere, 2018 yılında gerçekleştirilen bir düzenlemeyle emekli maaşı
alanlara bayramlarda bin lira ikramiye verilmesi kararlaştırılmıştır. 
Sosyal
devletin bir gereği olarak, emeklilerimizin hayatını güçlendirecek, ekonomik
durumlarını iyileştirecek çalışmalara daha hız verilmelidir. Engelli ve bakıma
muhtaç vatandaşlarımızın da ekonomik ve sosyal durumlarını yükseltecek
çalışmalara acil hız verilmelidir. Engelli bireylerimiz bizlerin öz
kardeşleridir. Herkes bir engelli adayı olarak bu konuda hassas olmalıdır.
Yapılacak bir yasal düzenlemeyle, engelli maaşı alan vatandaşlarımızın da
bayram ikramiyesinden yararlanmaları sağlanmalıdır. 480 lira gibi bir engelli
aylığıyla geçinmeye çalışan vatandaşlarımıza Ramazan Bayramı öncesi verilecek
bu müjde büyük bir umutla beklenmektedir. 
İlgili
bakanlığa gerekli çalışmanın yapılmasını arz ediyorum, saygılarımı sunuyorum.
BAŞKAN
– Teşekkürler.
VI.- KANUN TEKLİFLERİ İLE KOMİSYONLARDAN GELEN DİGER İŞLER (Devam)
A) Kanun Teklifleri (Devam)
2.- Antalya Milletvekili Atay Uslu ve Konya Milletvekili Ziya
Altunyaldız ile 57 Milletvekilinin Turizmi Teşvik Kanununda Değişiklik
Yapılması Hakkında Kanun Teklifi (2/1907) ve Bayındırlık, İmar, Ulaştırma ve
Turizm Komisyonu Raporu (S. Sayısı: 58) (Devam) 
BAŞKAN
– Değerli milletvekilleri, şimdi birinci bölümün görüşmelerine başlıyoruz.
Birinci
bölüm 1 ila 6’ncı maddeleri kapsamaktadır.
Bölüm
üzerinde söz isteyen milletvekillerinin adlarını okuyorum: İYİ PARTİ Grubu
adına İstanbul Milletvekili Hayrettin Nuhoğlu, Halkların Demokratik Partisi
Grubu adına Siirt Milletvekili Meral Danış Beştaş, Cumhuriyet Halk Partisi
Grubu adına Adana Milletvekili Müzeyyen Şevkin.
İlk
söz İYİ PARTİ Grubu adına Hayrettin Nuhoğlu’na aittir.
Buyurun
Sayın Nuhoğlu. (İYİ PARTİ sıralarından alkışlar) 
Süreniz
on dakikadır.
İYİ
PARTİ GRUBU ADINA HAYRETTİN NUHOĞLU (İstanbul) – Sayın Başkan, değerli
milletvekilleri; selamlarımı sunarak sözlerime başlıyorum. 
Torba
kanunlardan sonra Türkiye Büyük Millet Meclisinde böyle özel amaçlı ve tek konu
üzerine düzenlenmiş bir kanun geldi, biraz önce de benzer bir kanun geçti,
Turizmi Teşvik Kanununda Değişiklik Yapılması Hakkında Kanun Teklifi, böyle bir
kanun geldiği için memnuniyetimi öncelikle belirtmek istiyorum. 
Turizmin
ülkeler için çok önemli olması 2 trilyon dolardan fazla bir sektör olmasından
kaynaklanmaktadır. Türkiye, bulunduğu coğrafya, tarihî ve kültürel mirasların
zenginliği, doğal güzellikleri ve geleneksel Türk konukseverliği bakımından çok
önemli bir ülke olmasına rağmen hak ettiği payı alamamaktadır. Turist sayısının
ve turizm gelirinin artmasından sürekli bahsediliyor ama turist başına gelirin
düştüğü nedense pek söylenmiyor. Turist başına düşen geliri artırmanın yanında
ülkemizin hak ettiği payı alması da çok önemlidir. Bana göre yüzde 5 pay gibi
bir hedef belirleyerek o hedefe ilk beş yılda varmak için her türlü düzenleme
ve çalışma yapılmalıdır. Turizm nazlı bir sektördür, çok kırılgandır, herhangi
bir sebepte kriz yaşanabiliyor ve yeniden toparlanmak için de çok büyük çaba
göstermek gerekiyor. Onun için ülkedeki güvenlik durumu, hukukun üstünlüğü ve
saygınlığı demokrasinin işlerliği yanında kaliteli hizmet sunulması hem
turistler için hem de turizm yatırımcıları için önemli görülmelidir. 
Bu
arada turizm işletmecilerinin bazı taleplerini de buradan dile getirerek Turizm
Bakanlığı yetkililerine duyurmak istiyorum. Kesintisiz ve ucuz enerji kaynağı
bütün turizm bölgelerine sağlanmalıdır. Her şey dâhil sistemi turist için
avantajlıyken ülkemiz ve işletmeler için dezavantajlı bir duruma doğru
gitmektedir. Ucuz ülke olma imajı yerleşirse bu imajı değiştirmek çok
zorlaşabilir. Bu sistemde KDV ve ÖTV oranları gözden geçirilmeli ve
düzeltilmelidir. Kaliteyi düşürmemek ve haksız rekabeti önlemek için lüks otellere
alt fiyat sınırı getirilmelidir. Kıyı ve plajların işgali önlenmelidir. Yedi ay
çalışıp beş ay kapalı olan tesislerin personeli için teşvik edici çözümler
üretilmelidir. Bu aynı zamanda işsizliği azaltacak bir yol olarak da
görülmelidir. 
Değerli
milletvekilleri, görüşmekte olduğumuz bu kanunla getirilen değişikliklerin
tümünü incelediğimiz zaman bir husus öne çıkmaktadır, o da hazine ve orman
arazilerinin yağmalanması ve peşkeş çekilmesinin kolaylaştırılıyor olmasıdır.
Bu konularda Adalet ve Kalkınma Partisi hükûmetleri bizim nazarımızda
şaibelidir. Sayıştaydan ve Türkiye Büyük Millet Meclisi denetimlerinden kaçmak
bunun bir göstergesidir. Yol, köprü, tünel, havaalanı gibi büyük yatırımlarda
yapılan soygun ve yolsuzluklardan sonra belediyelerde ortaya çıkan büyük
yolsuzluklarla da aile yakınlarına ve yandaşlara sağlanan haksız kazançlar
şüphelerimizi haklı çıkarmaktadır. Tek adam yönetimi olan partili
Cumhurbaşkanlığı sistemi vurgun düzenini daha da kolaylaştırmıştır. O bakımdan
bu kanunla getirilmek istenen bu değişikliklere destek vermemiz söz konusu
olamaz. 
Değerli
milletvekilleri, geçen hafta bu Mecliste iki birleşime katılmama cezası almış
olan bir milletvekili olarak konuyla ilgili söyleyeceklerim var. Her ne kadar
dün bu konuda tartışmalar yapıldıysa da bir de ben değerlendirmek istiyorum:
Sayın Meclis Başkanının bir televizyon kanalında yapmış olduğu söyleşide ifade
ettiği sözlerden dolayı tepki gösterdim fakat söylediklerime açıklık getirme
fırsatı bulamadım. Diyor ki Sayın Başkan: “Hoca efendinin yeni değil, 70’li
yıllardan beri kasetlerini dinleyip yazdıklarını okuyarak yetişmiş insanlarız
biz.” Kendisi söylüyor. Söyleşinin diğer bir bölümünde de cemaati anlatırken
“Bunların zaten çok büyük bir kısmı AK PARTİ’li. Bizim teşkilatımızda görev alan
insanlar. AK PARTİ’ye oy veren insanlar.” Yine Başkana ait geçmişteki bir
“tweet”te “Fetullah Gülen hoca efendiye Allah’tan acil şifa diliyorum, geçmiş
olsun.” ifadelerini görüyoruz.
Görüştüğüm
pek çok kimse, bu ifadelerden ben ne anladıysam onlar da aynı şeyi
anladıklarını ifade ettiler. Bu normal bir şey. Bunları ifade ederken hakaret
etme gibi bir niyetimiz ve kastımız da yoktu. Sayın Meclis Başkanı bu kürsüden
yaptığı konuşmasında bunları söylediğini de inkâr etmedi.
Adalet
ve Kalkınma Partisinin Genel Başkanı Sayın Erdoğan 3 Ağustos 2016 günü yaptığı
bir konuşmada “Bu hain örgütün gerçek yüzünü çok daha önceden ortaya dökmemiş
olmanın üzüntüsü içerisindeyim. Bundan dolayı hem Rabb’imize hem de milletimize
verecek hesabımız olduğunu biliyorum. Rabb’im de milletim de bizi affetsin.”
demedi mi? Ben şahsen Sayın Meclis Başkanından da beni kınamadan ve ceza
verilmesini talep etmeden önce aynı tavrı göstermesini ve pişmanlık duyduğunu
ifade etmesini beklerdim. (İYİ PARTİ sıralarından alkışlar) Beni suçladığı konuşmasında
diyor ki Sayın Başkan: “Ben şunu rahatlıkla söyleyebilirim. Gerek siyasette
gerek milletvekillerinde FETÖ’yle itham edilebilecekler arasında en sonda yer
alacak bir arkadaşınızım.” O hâlde sormak gerekmez mi? FETÖ’yle itham
edilebilecekler arasında en sonda yer alacak bir arkadaş iseniz sizden önde yer
alanlar kimlerdir? İşte bunların kim olduğunun araştırılması için verdiğimiz
araştırma önergelerini niçin reddediyorsunuz? Çekindiğiniz ne var? Gelin, bu
siyasi ayağı araştıralım ve bu konu açığa çıksın. 
Değerli
milletvekilleri, diğer taraftan 6 Mayısta İstanbul’da bir cenaze vardı. Keşke
Yunan kazansaydı” diyen kişinin cenazesi. “Keşke Yunan kazansaydı.” Bu kişi,
hâlen kolayca herkesin, bu tarafta oturan milletvekillerinin de ulaşabileceği,
kendi sesinden yayınlanan konuşmasında “Mustafa Kemal’e zerre muhabbeti olan
cenazeme gelmesin. Vasiyetimdir. Ona zerre muhabbeti olanla benim dünyada ve
ahirette bir alakam olamaz.” ifadelerinde bulunmuştu. Şimdi, Sayın Başkan bu
cenazeye katıldığına göre, Mustafa Kemal’in koltuğuna otururken ona zerre kadar
muhabbet duymayanlardan olmayacağına göre vasiyete mi uymamıştır yoksa
vasiyetten haberi yok mudur? Bunları sormak benim hakkım değil mi? Yanındaki
diğer meşhur kişiler bu cenazeye katılmış olsalar da “Kendisi keşke gitmeseydi”
deme hakkımız yok mudur? Bu konuya açıklık getirmesini istemek hakkım değil
midir? Hakkım değil diye düşünenler olabilir ama Türk milletinin hakkıdır! Türk
milletinin hakkıdır! (İYİ PARTİ ve CHP sıralarından alkışlar) 
Bir
hususu da bu vesileyle kayda geçirmekte fayda görüyorum. İstanbul’un Esenler
İlçe Belediye Başkanı hem “Keşke Yunan kazansaydı.” diyen kişinin cenazesine
gidiyor hem de Ekrem İmamoğlu üzerinden bütün Trabzonluları Yunan olmakla
suçlayacak anlamda sözler sarf ediyor.
CEMİL
YAMAN (Kocaeli) – Yok öyle bir şey ya.
HAYRETTİN
NUHOĞLU (Devamla) – Şu ana kadar da özür dilemiyor. 
Hükûmette
yer alan 4 Trabzonlu bakanın ve Adalet ve Kalkınma Partili Trabzonlu
milletvekillerinin tepkilerini de şu ana kadar duymak mümkün olmadı.
(Mikrofon
otomatik cihaz tarafından kapatıldı) 
BAŞKAN
– Buyurun, sözlerinizi bağlayın Sayın Nuhoğlu.
HAYRETTİN
NUHOĞLU (Devamla) – Bu nasıl bir iştir? Bunları takip etmeyelim mi? Türk
milletinin birliğini bozabilecek söz ve davranışlara tepki göstermeyelim mi?
Elbette tepkimizi göstereceğiz ve Türkiye Cumhuriyeti devletini kuran iradeye
ve o felsefeye sonuna kadar sahip çıkacağız. Bu böyle bilinmelidir.
Saygılar
sunarım. (İYİ PARTİ ve CHP sıralarından alkışlar)
BAŞKAN
– Teşekkürler Sayın Nuhoğlu.
Sayın
Akbaşoğlu, buyurun.
IV.- AÇIKLAMALAR (Devam)
44.- Çankırı Milletvekili Muhammet Emin Akbaşoğlu’nun, İstanbul
Milletvekili Hayrettin Nuhoğlu’nun 58 sıra sayılı Kanun Teklifi’nin birinci
bölümü üzerinde İYİ PARTİ Grubu adına yaptığı konuşmasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkan. 
Değerli
milletvekilleri, biraz evvel, hakikaten, aslında baktığımız zaman bir hezeyanı
gördük. Bir hezeyan… Her şey birbirine tamamen karışmış, bağlamından kopartılmış,
şahsiyatla uğraşmayı kendisine hedef edinmiş ve bağlamından her şeyi kopartarak
kendi düşüncelerini haklı çıkarmaya yönelik maalesef talihsiz bir konuşma.
FAHRETTİN
YOKUŞ (Konya) – Talihli, talihli… Talihsiz sensin orada oturan. Meclisin en
talihsiz adamı sensin. 
MUHAMMET
EMİN AKBAŞOĞLU (Çankırı) – Şimdi, değerli arkadaşlar, bu konuda şunu ifade
etmek lazım ki: İç Tüzük herkesi bağlayıcı hükümler ihtiva etmektedir. İç Tüzük
161’inci maddeye göre Meclis Başkanına hakaret ettiği tespitine istinaden o gün
Levent Gök Bey’in başkanlığında bu tespit yapılmak suretiyle Sayın Meclis
Başkan Vekilimiz…
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMET
EMİN AKBAŞOĞLU (Çankırı) - …bu konuda bir ila üç birleşim uzaklaştırma, çıkarma
teklifi noktasında kendi takdiriyle…
HAYDAR
AKAR (Kocaeli) – Kendi takdiri değil ya. 
MUHAMMET
EMİN AKBAŞOĞLU (Çankırı) – …iki birleşim -bir ila üç birleşim takdir
edebiliyor- uzaklaştırma takdirini Genel Kurulun bilgisine sunmuş ve Genel
Kurul da kabul etmiş ve bir kanuni uygulamayı, İç Tüzük uygulamasını hayata
geçirmiştir. 
ALİ
ÖZTUNÇ (Kahramanmaraş) – AK PARTİ’nin başvurusu üzerine Sayın Başkanım.
MUHAMMET
EMİN AKBAŞOĞLU (Çankırı) – Sonuç itibarıyla, en son Sayın Tevfik Göksu’nun
konuşmasından mütevellit, hiçbir şekilde Trabzon’la ilgili bir imada
bulunmadığı hâlde maalesef başkalarının ağzıyla konuşarak…
(Mikrofon
otomatik cihaz tarafından kapatıldı) 
BAŞKAN
– Bağlayın lütfen Sayın Akbaşoğlu. 
MUHAMMET
EMİN AKBAŞOĞLU (Çankırı) - …belki bir farklı dayanışma içerisine girerek burada
açık ve net bir şekilde “Kendisi Trabzonlu olduğu hâlde, kendisine ‘İstanbul’u
Yunanlı fethetti.’ diyen Yunanlı gazetecilere ‘Niçin sen gerekli açıklamayı
yapmıyorsun?’” dediği hâlde, sözün özü ve tamamı bu kadar olduğu hâlde kesinlikle
bir iftiraya maruz kalan Tevfik Göksu’ya hâlâ iftira etmeye maalesef devam
ediyor. 
ALİ
ÖZTUNÇ (Kahramanmaraş) – Gazetenin sahibi Çavuşoğlu’nun arkadaşı çıktı,
fotoğrafları var. 
MUHAMMET
EMİN AKBAŞOĞLU (Çankırı) - Dolayısıyla, bu konuda, bu hususun tashih edilmesi
lazım, düzeltilmesi lazım ve asıl hem Sayın Meclis Başkanımızdan hem de Tevfik
Göksu’dan kendisinin özür dilemesi lazım. Hakikat budur. Evet, değerli
arkadaşlar, hakikat bu iken birtakım yalana, dolana, başka noktalara işin
çekilmesi kimseye yakışmıyor. 
(Mikrofon
otomatik cihaz tarafından kapatıldı). 
BAŞKAN
– Tamamlayın artık Sayın Akbaşoğlu. 
MUHAMMET
EMİN AKBAŞOĞLU (Çankırı) – Teşekkür ediyorum, sağ olun. 
BAŞKAN
– Teşekkürler. 
FAHRETTİN
YOKUŞ (Konya) – Sen git simit hesabı yap!
BAŞKAN
- Değerli milletvekilleri…
HAYRETTİN
NUHOĞLU (İstanbul) – Sayın Başkan…
BAŞKAN
– Buyurun.
45.- İstanbul Milletvekili Hayrettin Nuhoğlu’nun, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ilişkin
açıklaması
HAYRETTİN
NUHOĞLU (İstanbul) – Çok teşekkür ederim Sayın Başkan.
Adalet
ve Kalkınma Partisi grup başkan vekilinin işi tahrik etmek ama ben tahriklere
kapılmayacağım. Ben doğrudan doğruya yazılı olan kâğıttan okudum çünkü hem
televizyon söyleşilerinden aldım hem Sayın Cumhurbaşkanının sözünü aldım ve
sadece onları okudum. Bunlara itiraz mı ediyorlar, yalan mı diyorlar, iftira mı
ettiğimi söylüyorlar? Ben ne varsa onları söyledim ve Türk milletinin huzuruna
bunları getirdim. Gerisi Türk milletinin takdirine kalmıştır. Onun için, Adalet
ve Kalkınma Partisi grup başkan vekilinin ne söylediğini fazla kale almıyorum.
Teşekkür ediyorum. (İYİ PARTİ sıralarından alkışlar) 
BAŞKAN
– Teşekkürler Sayın Nuhoğlu.
ENGİN
ÖZKOÇ (Sakarya) – Sayın Başkan…
BAŞKAN
– Buyurun Sayın Özkoç.
Mikrofonunuzu
açsam…
ENGİN
ÖZKOÇ (Sakarya) – Yok, kayıtlara geçsin diye söylüyorum.
Levent
Bey Meclis Başkan Vekilliği yaparken Adalet ve Kalkınma Partisinin bu konuyla
ilgili başvurusu üzerine oylamayı gerçekleştirmişti. Bu konudaki kendi
düşüncesini de kürsüden zaten ifade etmiştir. Bunun kayıtlara geçmesini talep
ediyorum.
BAŞKAN
– Teşekkürler Sayın Başkan.
MUHAMMET
EMİN AKBAŞOĞLU (Çankırı) – Sayın Başkan, bir tek cümleyle şu cevabı vermek
durumundayım.
BAŞKAN
– Buyurun, tek cümle alıyoruz Akbaşoğlu.
46.- Çankırı Milletvekili Muhammet Emin Akbaşoğlu’nun, CHP’nin İstanbul
Büyükşehir Belediye Başkanı adayı Ekrem İmamoğlu’nun konuk olduğu Tarafsız
Bölge programına ilişkin açıklaması
MUHAMMET
EMİN AKBAŞOĞLU (Çankırı) - Tek cümle, evet.
Şöyle:
Birkaç gün önce biliyorsunuz bu konuyla ilgili iddiayı dile getiren CHP’nin
Büyükşehir Belediye Başkan adayı, Ahmet Hakan Bey’in programındaydı. Bütün
milletin huzurunda Tevfik Göksu Bey’le ilgili husus orada enine boyuna
görüşüldü, tartışıldı ve Ahmet Hakan Bey’in de “O videoyu defaatle ben izledim,
80 defa izledim, sizin ima ettiğiniz en ufak bir şey yok.” dediği de bütün
milletimiz tarafından duyuldu ve görüldü. 
Teşekkür
ederim.
ALİ
ÖZTUNÇ (Kahramanmaraş) – Trabzonlulara “Yunanlı” dediler bunlar, kayıtlara
geçsin.
ENGİN
ÖZKOÇ (Sakarya) – Sayın Başkan…
BAŞKAN
– Buyurun Sayın Özkoç.
47.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – Evet efendim, Adalet ve Kalkınma Partisinin yeni sözcüsü
herhâlde Ahmet Hakan, onun sözünün itibarı geçiyor onlar açısından.
Efendim,
o orada program yapan bir arkadaşımız. Kaldı ki Ekrem İmamoğlu gerçekten orada
kendisine samimi bir şekilde “Eğer bu kişiyi savunmak istiyorsan sen onun
yerine geçme, o gelsin, kendisini savunsun benim yanımda.” demiştir.
İstanbul’la ilgili soygun düzenini anlatırken, aynı Ahmet Hakan programın
bitmesine daha tam kırk beş dakika vakit varken programı bitirmek durumunda
kalmıştır. 
HAYRETTİN
NUHOĞLU (İstanbul) – Talimat var. 
ENGİN
ÖZKOÇ (Sakarya) – Bunun kendi kararıyla mı yoksa yukarıdan bir talimatla olup
olmadığını da kendisinin Türk kamuoyuna açıklaması gerekir. 
Gelelim,
bu şahsın Ekrem İmamoğlu’yla ilgili “Yunan’dır.” bilmem nedir…
(Mikrofon
otomatik cihaz tarafından kapatıldı) 
BAŞKAN
– Açalım mikrofonu arkadaşlar.
ENGİN
ÖZKOÇ (Sakarya) – Efendim, insanın Yunan olmasında, Rum olmasında, Ermeni
olmasında, Çerkez, Abaza, Laz, Kürt… İnsan olacak, hepimizi Allah yarattı, biz
bundan hiçbir şekilde gocunmuyoruz ama gocunduğumuz bir şey var: Şimdi, bu
konuşmayı yaptıktan sonra “Peki, Ekrem İmamoğlu nerelidir?” diyorsun,
“Trabzonludur.” diyorlar oradakiler, “Ee, bunda bir hesap var.” diyorsun. O
hesabı sana yuttururlar, buradaki arkadaşların da yaptığı odur. (CHP ve İYİ
PARTİ sıralarından alkışlar)
BAŞKAN
– Teşekkürler Sayın Özkoç. 
MUHAMMET
EMİN AKBAŞOĞLU (Çankırı) – Efendim…
BAŞKAN
– Artık tamamlayalım, bitirelim çünkü…
MUHAMMET
EMİN AKBAŞOĞLU (Çankırı) – Son olarak şunu kayıtlara geçmesi açısından
söylüyorum…
BAŞKAN
– Tamam, mikrofonu açmıyorum o zaman.
MUHAMMET
EMİN AKBAŞOĞLU (Çankırı) – Kayıtlara geçmesi açısından şunu söylüyorum: Bakın,
çok açık ve seçik bir şekilde dün, iki gün önceki programa atıf yapmamızın
sebebi, orada bizzat bu işin muhatabı olan CHP adayının kendisiyle ilgili
sözleri, Tevfik Göksu Bey’in sözlerini gündeme getirmesiyle ilgili bir programı
bütün Türkiye izledi. Bu konuyla ilgili böyle bir şey söylenmediği orada
açıklığa kavuştu. (CHP sıralarından gürültüler)
HAYDAR
AKAR (Kocaeli) – Yok öyle bir şey!
ALİ
ÖZTUNÇ (Kahramanmaraş) – Yok öyle bir şey ya! Sen izlememişsin, belli!
HAYDAR
AKAR (Kocaeli) – Sen seyretmemişsin!
MUHAMMET
EMİN AKBAŞOĞLU (Çankırı) – Bu konu da açıklığa kavuştu. 
MÜZEYYEN
ŞEVKİN (Adana) – Kayıtlar var, video kayıtları var.
MUHAMMET
EMİN AKBAŞOĞLU (Çankırı) – Bu konuyu hep beraber tekrar konuşabiliriz. Bununla
ilgili olarak, bakınız, herkesin bir vicdan terazisi var, herkes doğru ve
dürüst bir şekilde, olanı olduğu gibi tespit etmek, onu yamultmamak vazifesinde.
Herkesin farklı yorumu olabilir ama söylenmemiş bir sözü söylendi gibi farz
ettirmeye çalışmak hakikaten insan onuruna yakışmaz. “Söylenmeyen bir söz var,
söylenmiş gibi farz edelim, sen de bunu söyledin kabul et, biz onun üzerinden
sana siyasi eleştiri getirelim, oradan da Trabzonlular üzerinden bir siyaset
yapalım.” Trabzonlular bu konuyla ilgili cevabını verdi ve Tevfik Göksu Bey’e
“Adamsın, adam!” dedi. (CHP ve İYİ PARTİ sıralarından gülüşmeler)
HAYDAR
AKAR (Kocaeli) – Kim dedi “Adamsın.” diye?
BAŞKAN
– Sayın Ağıralioğlu, söz talebiniz var galiba değil mi?
ALİ
ÖZTUNÇ (Kahramanmaraş) – Rüyasını anlatıyor yahu!
ÖZKAN
YALIM (Uşak) – Cenazeye niye gitti o zaman, cenazeye?
BAŞKAN
– Buyurun Sayın Ağıralioğlu.
48.- İstanbul Milletvekili Yavuz Ağıralioğlu’nun, Trabzon’un Yunanla
beraber zikrediliyor olmasından rencide olduklarına, İstanbul ilinde Belediye
Başkanlığı seçimini Cumhur İttifakı kazanınca “Müslümanlık kazandı.” Millet
İttifakı kazanınca “Olimpos’un çocukları kazandı.” şeklinde konuşulmasına refleks
verildiğine ilişkin açıklaması
YAVUZ
AĞIRALİOĞLU (İstanbul) – İstanbul Milletvekiliyim ama Trabzonluyum. Trabzon
mevzu edilince, Kurtuluş Savaşı’nın hemen başından itibaren bu topraklarda
-evveli de var- yaşadığımız derin acıların millet hafızasındaki karşılığının
-Engin Özkoç Bey’in söylediğini de şerh etmek için söylüyorum- evet, yaratılanı
Yaradan’dan ötürü sevenlerin yurdudur, evet, ekalliyeti ne olursa olsun
insanların kavmiyetinden dolayı tahkir edilmedikleri, insanca yaşadıkları bir
coğrafyanın adıdır bu Anadolu. Lakin millet hafızamızda öyle derin acılar
vardır ki belli coğrafyalarda bu acıların o kadar büyük izleri vardır ki bazı
cümleler –tırnak içinde söylüyorum bunları- hakaret telakki edilir. Yani biz
Ermeni vatandaşlarımızla bin yıl bu topraklarda ekalliyet unsurları içerisinde,
en fazla onlarla rahat anlaşabildiğimiz hâlde, yaşadığımız büyük acılar, bu
topraklarda “Ermeni” cümlesini hakaret telakki edecek hâle getirmiştir. Yani
bin yıldır en rahat anlaşabildiğimiz komşularımızla ilgili yaşadığımız derin
acı bu cümleyi hakaret telakki edecek bir şuur zafiyeti hâline dönüştürmüştür.
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Başkanım, tamamlayacağım. 
BAŞKAN
– Buyurun.
YAVUZ
AĞIRALİOĞLU (İstanbul) – Trabzon mevzu olunca da aynı hassasiyeti izhar
ediyoruz biz. Trabzon’u Pontusçuluğun merkezi hâline getirmeye çalışan bir
algının içerisinde “Trabzon” zikredilince, “Yunan” “Rum” zikredilince “Trabzon”
cümlelerinin tamamını hakaret telakki eder Trabzonlular; münhasıran Karadeniz
ama hususiyetle Trabzon bunu hakaret telakki eder.
Bir
de konuşmanın içerisinde, dediğinden daha çok ima ettiği, tonladığı şeyi bir
daha dinlesin arkadaşlarımız lütfen. “Fotoğraf büyük.” cümlelerinden nefret
ettiğimiz kadar bu son dönemde başka bir cümleden nefret etmedik. “Büyük
fotoğrafa bakmak lazım, büyük resme bakmak lazım.” imalarının içerisinde “Biz
aslında büyük resmi görüyoruz, siz bu ağaca takılmayın, ormana bakmak lazım.”
derken kastedilen şeyin Trabzon’un Yunanla beraber zikrediliyor olmasından
rencide olduk biz. Yoksa Trabzon zaten memleket, millet mukavemetinin
merkezidir. O anlamda, bu hakarete sadece biz değil, Cumhurbaşkanının da cevap
vermesi lazım.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Ağıralioğlu. 
YAVUZ
AĞIRALİOĞLU (İstanbul) – Rize de Trabzon’a bağlı bir yerdi, ilçesiydi. Yani
Sayın Cumhurbaşkanına da aslında zımnen hakaret etmiş oldu; Kabinede 4 Bakan
var, onlar da Trabzonlu, onlar da cevap versinler buna ama cümlelere
dikkatsizce imalar karıştırırsanız böyle mukabele görürsünüz. 
Yani
Trabzon’la ilgili “Kaseti bir daha izledik, bir daha dinledik.” Lütfen bir daha
dinleyin yani ben normal bir siyasi taassupla falan dinlemedim, o ima ettiği
şeyin içerisinde kastettiğinden fazlası var Muhammet Bey. Bak, şu var: “Niçin
cevap vermiyorsun?” beklentisi başka bir şeydir ama “Fotoğraf büyük, dert
başka, oyun büyük.” falan cümleleriyle kastedilen şey, gazetede köşe
yazarlarımızın da yazmaktan hiç utanmadıkları bir şeydir. İstanbul’daki seçim
yarışı için “Hira Dağı’nın çocukları ile Olimpos’un çocukları arasında geçen
bir yarış” şeklinde cümle kuracak, kurduracak bir siyasal iklim oluşturursanız,
böyle cümleler duyarsınız.
BAŞKAN
– Tamamlayın lütfen. 
YAVUZ
AĞIRALİOĞLU (İstanbul) – İstanbul’daki yarışı “Hira Dağı’nın çocukları ile
Olimpos’un çocukları arasında geçen bir yarış” olarak zikretmezseniz, bu,
İstanbul’u daha iyi yönetmeye teşebbüs etmiş Müslüman Türk milletinin çocukları
arasında geçen bir yarıştır gibi algılarsanız; kazananı, kaybedeni “Biz
kazanırsak Müslümanlık, mukaddesatçılık kazandı, mağlup olursak memleketi şerre
bulaşmış bir cinnet kazandı.”dan çıkarırsanız rahat edersiniz. 
Dolayısıyla
Türkiye’deki siyasal dilin bu kadar bozulmuş olmasının tezahürleridir bunlar,
çok basittir bu, ben öyle yazılar okudum. Şimdi, aslında, AK PARTİ’deki
arkadaşlarımızın da dillerine biraz dikkat etmeleri lazım. Nihayetinde yüzde
yüz mutabakatla yapılan işler olmayabilir bunlar. Yani Milliyetçi Hareket
Partisi, Adalet ve Kalkınma Partisinin her adayından yüzde yüz mutabakatla
memnun olmayabilir. Cumhuriyet Halk Partisi bizim her adayımızdan yüzde yüz
mutabakatla memnun olmayabilir. Biz her adayın dilinden, her adayın sözünden
yüzde yüz memnun olmayabiliriz. 
(Mikrofon
otomatik cihaz tarafından kapatıldı)
YAVUZ
AĞIRALİOĞLU (İstanbul) – Bitireceğim Başkanım. 
BAŞKAN
– Sayın Ağıralioğlu, tamamlayın lütfen. 
YAVUZ
AĞIRALİOĞLU (İstanbul) – Bazen mutabakat alanlarımızı böyle yönetmek zorunda
kalabiliriz. Daha önce zikrettim, bir daha zikrediyorum. Sayın Cumhurbaşkanı
Suriye’de Esad’dan nefret ediyor olduğuna dair bir kaville mücadele ediyor
olabilir, ben de inanıyorum. Yani Beşşar Esad’dan nefret ediyordur ama bizim
bir PKK belasıyla, bir PKK devletiyle karşı karşıya kalmış olmamız Sayın
Cumhurbaşkanını Putin’le beraber olmak zorunda bıraktı, Amerika’nın bizi
çektiği tuzaktan kurtulmak için Putin’le beraber olmak zorunda kaldı. Esad’ı
orada kim tutuyor? Putin. Siz niye Putin’le beraber oluyorsunuz? Mecburiyetiniz
var. Sizin mecburiyetiniz olan şey, bizim mahkûmiyetimiz falan değil.
Dolayısıyla “Efradını cami, ağyarını mâni.” derlermiş eskiler. Hepsini bir
arada söylemek zorunda değiliz bunların ama göz önüne aldığınız şey şudur:
İstanbul’da Belediye Başkanlığı seçimini siz kazanınca Müslümanlık, mukaddesatçılık,
rakipleriniz kazanınca “Olimpos’un çocukları kazandı.” gibi bir literatürle
konuşmanızdan oluyor bunlar, o yüzden refleks veriyoruz Başkanım. 
(Mikrofon
otomatik cihaz tarafından kapatıldı)
BAŞKAN
– Teşekkürler Sayın Ağıralioğlu. 
YAVUZ
AĞIRALİOĞLU (İstanbul) – Yani sadece seçim sathına girdiğimiz andan itibaren
kullandığımız siyasal dilin zehirlediği alanlardır bunlar. O yüzden böyle
konuşuluyor, o yüzden refleks veriliyor. 
Başkanım,
tamamlayacağım, beni bağışlayın lütfen. Bana biraz daha müsaade eder misiniz,
bitiriyorum. 
BAŞKAN
– Ama biraz fazla zorladık süreyi galiba Yavuz Bey.
Buyurun.

YAVUZ
AĞIRALİOĞLU (İstanbul) – Hayrettin Bey Meclis Başkanımızla alakalı hatırlatmada
bulundu, birtakım imalarda bulundu. Siz de aslında haklı olarak dediniz ki: “Meclis
Başkanımız buraya geldi, bu mevzuyla ilgili açıklama yaptı. Açıklamasını
ciddiye alın yani beyan ettiği şeyin esas olduğunu kabul edin.” Ben Türk
yurdunun parolasının bu olması gerektiğine inananlardanım. Yani sorarsınız… Bu
Türk yurdunun en kerih günahı yalan söylemek olmalıdır. Sordunuz mu? Sordunuz.
Nedir efendim? “Siz FETÖ’cü müsünüz?” “Değilim efendim.” Kabul edeceğiz.
Şimdi,
siz aslında, şu empatiyi yapma imkânıyla karşı karşıyasınız: İftiraya uğrayınca
insanın hissiyatı ne oluyor, onu göresiniz; itham edilince insanların beyanının
ciddiye alınmamasının insanları ne hâle getirdiğini göresiniz aslında çünkü
diyorsunuz ki bize: “Siz böyle misiniz?” Sual ediyorsunuz hatta sualden daha
fazlasını ediyorsunuz, diyorsunuz ki: “Siz öyle cümlelerinizi kuruyorsunuz ama
biz sizi ciddiye almıyoruz, inanmıyoruz size.” Beyan ediyoruz, diyoruz ki:
Değiliz. İnanmıyorsunuz bize. Biz size inanmayınca kızıyorsunuz…
(Mikrofon
otomatik cihaz tarafından kapatıldı)
YAVUZ
AĞIRALİOĞLU (İstanbul) – …ama sizin ithamlarınıza karşı bizim cevaplarımıza,
bizim kızmamıza mukabele ederken bizi anlayışla karşılamıyorsunuz. 
BAŞKAN
– Derdiniz anlaşılmıştır Sayın Ağıralioğlu. 
Teşekkürler.

MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akçay, söz talebiniz var. 
Buyurun.

49.- Manisa Milletvekili Erkan Akçay’ın, Yunan basınında CHP’nin
İstanbul Büyükşehir Belediye Başkanı adayı Ekrem İmamoğlu’yla ilgili yer alan
ifadelere ve tepkinin Yunan basınına gösterilmesi gerektiğine ilişkin
açıklaması
ERKAN
AKÇAY (Manisa) – Teşekkür ederim Sayın Başkan. 
Sayın
Başkan, bu polemiğe girmemek için iki haftadır ciddi manada zorluyorum kendimi
ve yine de girmek niyetinde değilim. Fakat akıl, insaf ve muhakeme ve biraz da
vicdanla, bir de polemikleri, kamuoyunda tartışılanları da görünce söylemeden
de edemiyoruz. 
Şimdi,
bu iddialar nereden çıktı? Malumunuz, bir Yunan basının manşete taşıması söz
konusu bu söz konusu adayı ve ismi; bir defa da değil, çeşitli internet
siteleri, gazeteleri manşetler atarak bu tür ifadelerde bulunmuş. Ne demiş?
“İstanbul’u fetheden Yunan” demiş, “Ayasofya’nın intikamı." demiş. Bunun
gibi benzeri göndermeler var. Ve bu sayın adaydan, bu kişiden hiçbir tepki
çıkmadığı gibi, aday gösteren partinin de mutlaka buna bir tepki göstermesi
gerekirdi veya bir karşılık vermesi gerekirdi. Fakat bu iddialara sessiz
kalınmıştır. 
(Mikrofon
otomatik cihaz tarafından kapatıldı) 
BAŞKAN
– Açalım arkadaşlar mikrofonu. 
ERKAN
AKÇAY (Manisa) – Bu Yunan basının bu manşetlerine, bu haberlerine sessiz
kalınmış, tepki kime gösteriliyor? İşte Esenler Belediye Başkanı bunu
hatırlatınca ona tepki gösteriliyor. Oysa ilk tepki Yunan basınına
gösterilseydi bu tartışmaları da hiç yapmamış olur idik. Yani insanın ister
istemez aklına bu Gezi olaylarında “Zulüm 1453’te başladı.” diyenler de var
İstanbul’da, onlar geliyor, hatırlıyoruz. Yani birtakım…
ALİ
ÖZTUNÇ (Kahramanmaraş) – Yok öyle bir şey. Hiç öyle bir şey olmadı. 
ERKAN
AKÇAY (Manisa) – Var, o manşetler var. 
HAYDAR
AKAR (Kocaeli) – Bir tane dandik bir internet sitesinde manşet oldu. Mevlüt
Çavuşoğlu’nun arkadaşının internet sitesi. 
ERKAN
AKÇAY (Manisa) – Ayrıca, bu adayın seçim kampanyasının Patrikhane ziyaretiyle
başladığını da biliyoruz. Ama bu tür polemikleri, tartışmaları da gereksiz ve
yersiz bulduğumu tekrar ifade ediyorum. Öyle “Lütfen, başka konuya geçelim.”
diyerek Ahmet Hakan’ın programında da olmaz. İki şey söyler, insan bir tepki
gösterir. 
(Mikrofon
otomatik cihaz tarafından kapatıldı)
BAŞKAN
– Bağlayalım lütfen Sayın Akçay, toparlayalım. 
ERKAN
AKÇAY (Manisa) - Esenler Belediye Başkanına gösterdiğiniz tepkinin onda 1’ini
de Yunan basınına göstermeniz gerekir yani. (MHP ve AK PARTİ sıralarından
alkışlar)
BAŞKAN
– Teşekkürler.
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, artık bu konu kapanmıştır.
ENGİN
ÖZKOÇ (Sakarya) – Sayın Başkan…
HAYDAR
AKAR (Kocaeli) – Kapanmadı yahu!
ENGİN
ÖZKOÇ (Sakarya) – Direkt bizimle ilgili…
BAŞKAN
– İkinizin de söz talebini karşılayacağım ama bölüm üzerindeki konuşmaları
tamamlama imkânımız olmayacak. 
Lütfen,
konuyu daha fazla yeniden gündeme getirecek bir tartışma değil, son
sözlerimizi, bu konuyla ilgili şimdilik son sözlerimizi söyleyelim, tartışmayı
başka zaman genişleterek sürdürebilirsiniz.
Buyurun
Sayın Özkoç.
50.- Sakarya Milletvekili Engin Özkoç’un, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – Sayın grup başkan vekilimiz yanılıyor. Yunan basınında, bir
gazetede falan çıkmış bir manşet değil; bir internet haber sitesinde çıkmış bir
haber, Sayın Çavuşoğlu’yla defalarca resimleri olan bir internet sitesinde
çıkmış olan bir haber. 
HAYDAR
AKAR (Kocaeli) – Sahibiyle. 
ENGİN
ÖZKOÇ (Sakarya) – Bu haber sitesinin hiçbir anlamı yok, deli saçması. Yani biz
onları kendimize muhatap almayız.
ERKAN
AKÇAY (Manisa) – O zaman Esenler Belediye Başkanını da muhatap almayın canım.
ENGİN
ÖZKOÇ (Sakarya) – Şimdi, Esenler Belediye Başkanını… 
Söylüyorum,
birincisi bu, bunda hemfikir olalım. Hani “Yunan basınında bir haber çıktı da…”
falan, yok öyle bir şey. 
ERKAN
AKÇAY (Manisa) – Var, olur mu?
ALİ
ÖZTUNÇ (Kahramanmaraş) – Yok öyle bir şey.
ENGİN
ÖZKOÇ (Sakarya) – Yok, internet haber sitesinde çıkan bir haber; birincisi bu.
FETANİ
BATTAL (Bayburt) – Yalanlayın o zaman. 
ENGİN
ÖZKOÇ (Sakarya) – İkincisi, yahu, adam diyor ki durduk yerde… Biz onu muhatap
almıyoruz ama birisi bizim belediye başkanımız. İstanbul Büyükşehir Belediyesi
Adalet ve Kalkınma Partisinin Grup Başkan Vekili. 
(Mikrofon
otomatik cihaz tarafından kapatıldı)
BAŞKAN
– Açalım mikrofonu arkadaşlar.
ENGİN
ÖZKOÇ (Sakarya) – Kalkıyor, diyor ki: “Ya, Yunan basınında yani bir Yunan
internet sitesinde birisi böyle dedi.” “Ee?” “Ekrem İmamoğlu ona cevap
vermedi.” Soruyor, diyor ki: “Peki, Ekrem İmamoğlu nereli?” Ne gerek var?
“Nereli?” diyor. “Trabzonlu.” diyor. Şimdi, niye bunu bu kadar savunuyorsunuz
ya, niye savunuyorsunuz bu kadar ya? Adam açık ve aleni şekilde “Bunda bir
hesap vardır, bunda bir oyun vardır.” diyor. Yani Trabzonlu olmayı bununla
eşleştiriyor. Yani ses çıkartmayacağız mı?
MUHAMMET
EMİN AKBAŞOĞLU (Çankırı) – Alakası yok. 
BAŞKAN
– Teşekkürler Sayın Özkoç.
HAYDAR
AKAR (Kocaeli) – Aynı videoyu seyretmiyor muyuz ya? Bu soruyu sormayalım o
zaman.
BAŞKAN
– Lütfen, Sayın Akbaşoğlu, kısa, lütfen.
Buyurun.
51.- Çankırı Milletvekili Muhammet Emin Akbaşoğlu’nun, Türkiye'nin
menfaatleriyle ilgili birlikte hareket edilmesi gerektiğine ve Esenler Belediye
Başkanı Tevfik Göksu’nun CHP’nin İstanbul Büyükşehir Belediye Başkanı adayı
Ekrem İmamoğlu’yla ilgili ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ediyorum Sayın Başkan.
Değerli
milletvekilleri… (AK PARTİ ve CHP sıraları arasında karşılıklı laf atmalar)
HAYDAR
AKAR (Kocaeli) – Beraber seyredelim videoyu, gel beraber seyredelim.
MUHAMMET
EMİN AKBAŞOĞLU (Çankırı) - Değerli arkadaşlar… Değerli arkadaşlar…
HAYDAR
AKAR (Kocaeli) – Aynen bunu söylüyor, sonra da arkadan diyor ki: “Bir oyun
var.”
MUHAMMET
EMİN AKBAŞOĞLU (Çankırı) – Şimdi, şu hususu bir toparlayalım hep beraber,
uhuletle ve suhuletle beraberce toparlayalım, o da nedir: Şimdi, bir kere dış
politikayla ilgili, kişisel nefretlerle ilgili değil; Türkiye'nin menfaatiyle
ilgili hep beraber hareket ederiz ve etmek durumundayız. Türkiye'nin
menfaatleri neyi gerektiriyorsa biz onu her zaman yaptık ve yaparız.
Değerli
arkadaşlar, konuştuğumuz husus Tevfik Göksu’nun bir konuşması. Niye konuşuyor
Tevfik Göksu, neyi hatırlatıyor? Yunanistan’da birtakım gazeteler…
ENGİN
ÖZKOÇ (Sakarya) – İnternet sitesi, gazete değil.
MUHAMMET
EMİN AKBAŞOĞLU (Çankırı) - İnternet gazetesi olabilir.
Bakın,
başka gazeteler… “Yunanlı, Yunanlı, Yunanlı…”
ALİ
ÖZTUNÇ (Kahramanmaraş) – Çavuşoğlu’nun arkadaşının, fotoğrafları var
Çavuşoğlu’yla.
ENGİN
ÖZKOÇ (Sakarya) – Çavuşoğlu’nun arkadaşı. 
MUHAMMET
EMİN AKBAŞOĞLU (Çankırı) – Değerli arkadaşlar, bakın, biraz evvel kaç grup
başkan vekilimiz… (CHP sıralarından gürültüler) 
HAYDAR
AKAR (Kocaeli) – Bakanın arkadaşı, Mevlüt Çavuşoğlu’nun arkadaşı.
MUHAMMET
EMİN AKBAŞOĞLU (Çankırı) – Sayın Başkan… Sayın Başkan… (AK PARTİ ve CHP
sıraları arasında karşılıklı laf atmalar)
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Burada üç grup başkan vekilimiz konuştu, bizim
arkadaşlarımızdan, grubumuzdan…
BAŞKAN
– Lütfen, konuşmaya izin verelim arkadaşlar.
HAYDAR
AKAR (Kocaeli) – Sayın Başkan…
BAŞKAN
– Değerli arkadaşlar, lütfen…
Açalım
mikrofonu.
MUHAMMET
EMİN AKBAŞOĞLU (Çankırı) – …bir tek çıt çıkmadı arkadaşlar, doğru mu?
HAYDAR
AKAR (Kocaeli) – Sayın Başkan, biz de çıkartmıyoruz. Bakın, kim olduğunu
söyleyin, bu şahsın kim olduğunu söyleyin.
BAŞKAN
– Lütfen…
MUHAMMET
EMİN AKBAŞOĞLU (Çankırı) – Grup başkan vekiliniz söyler. Bakın, söz alın, grup
başkan vekiliniz söyler.
HAYDAR
AKAR (Kocaeli) – Hayır, siz söyleyin.
MUHAMMET
EMİN AKBAŞOĞLU (Çankırı) – Sayın Başkanım… 
BAŞKAN
– Siz devam edin.
Sayın
Akar, lütfen, izin verin, grup başkan vekili konuşsun.
HAYDAR
AKAR (Kocaeli) – Bu internet sitesinin sahibi kimdir?
BAŞKAN
– Anladım.
HAYDAR
AKAR (Kocaeli) – Merak ediyoruz Başkan. Konuşuyorlar, bir internet sitesinden
bahsediyorlar; bunun sahibinin kim olduğunu biliyorlar, bir söylesinler.
BAŞKAN
– Sayın Akar, mesele şu ki…
HAYDAR
AKAR (Kocaeli) – Biz de öğrenmek istiyoruz.
AHMET
HAMDİ ÇAMLI (İstanbul) - Ya, sadece “Yunan” değil…
BAŞKAN
– Grup başkan vekiliniz söz ister, anlatır ama birisi konuşurken sürekli sözüne
müdahale etmeniz doğru değil.
HAYDAR
AKAR (Kocaeli) – Sayın Başkan, biz de milletvekiliyiz, biz de merak ediyoruz.
BAŞKAN
– Milletvekillerinin hangi usulle konuşacağını elbette biliyorsunuz.
HAYDAR
AKAR (Kocaeli) – Sayın Başkan ama deminden beri grup başkan vekillerini
dinliyoruz, biz de konuşma hakkına sahibiz bu Mecliste. 
BAŞKAN
– Sisteme girin, söz isteyin.
HAYDAR
AKAR (Kocaeli) – Ben merak ediyorum, kimin arkadaşı, kiminle görüşmüş
Türkiye'de bu vatandaş?
BAŞKAN
– Sayın Akar, lütfen…
Sayın
Akar, sisteme girin; 60’tan söz isteyin.
HAYDAR
AKAR (Kocaeli) – Peki.
BAŞKAN
– Söz söyleme hakkına sahipsiniz, doğru.
HAYDAR
AKAR (Kocaeli) – Teşekkür ederim Başkan, sağ olun.
BAŞKAN
- Ben size sadece usulü hatırlatıyorum, hepsi bu kadar. 
Sayın
Akbaşoğlu, lütfen…
MUHAMMET
EMİN AKBAŞOĞLU (Çankırı) – Teşekkür ederim Sayın Başkan.
Değerli
milletvekilleri, “İstanbul elbette bir gün fetholunacaktır, onu fetheden
kumandan ne güzel kumandan, onun askeri ne güzel askerdir.” buyurdu Efendimiz
(AS). Bu kutlu fetih 1453’te Fatih Sultan Mehmet’e ve aziz ve asil milletimize
müyesser oldu, elhamdülillah. 29 Mayısta yıl dönümünü hep beraber kutlayacağız.
BEDRİ
YAŞAR (Samsun) – Türk milleti!
FAHRETTİN
YOKUŞ (Konya) – Türk milletine! “Türk” de, “Türk!” Adam “Türk” diyemiyor ya,
Türk milleti!
MUHAMMET
EMİN AKBAŞOĞLU (Çankırı) – Şimdi, Yunanlılar bu fethi tabii ki hazmedemediler
bir türlü. “İstanbul Konstantinapol olacak, Ayasofya tekrar kilise olacak.” diye,
her zaman kendi çocuklarını bu şekilde yetiştirirler, malumunuz. Bu konuda “Bir
Yunanlı İstanbul’u fethetti.” diye başlıklar atılıyor Yunanistan’da, “Bir
Yunanlı İstanbul’u fethetti.” 
(Mikrofon
otomatik cihaz tarafından kapatıldı) 
BAŞKAN
– Artık bağlayın lütfen, tamamlayalım bu konuyu.
MUHAMMET
EMİN AKBAŞOĞLU (Çankırı) – Bağlıyorum.
Ne
alakası var bununla? Hiçbir alakası yok. diyor ki Tevfik Göksu da
Yunanistan’daki gazetenin haberini ortaya koyarak: “‘Bir Yunanlı İstanbul’u
fethetti.’ Arkadaşlar, ya, bu arkadaş Yunanlı mı? Hayır, bu arkadaş Yunanlı
değil.” Başkaları diyor zaten, “Nereli?” sorusuna cevabı başkaları veriyor.
“Yunanlı olmadığına göre, niçin Yunanistan’da böyle bir başlık atılıyor? Bunu
yalanlasana, bunu yalanlasana!” diyor. (CHP ve İYİ PARTİ sıralarından
gürültüler)
ALİ
ÖZTUNÇ (Kahramanmaraş) – Tamamen yanlış anlatıyor, baştan sona yanlış anlatıyor
Başkan. Ya okuduğunu anlamıyorsun…
MUHAMMET
EMİN AKBAŞOĞLU (Çankırı) – Meselenin özü ve özeti budur. Hiç kimse gerçeği
çarpıtmasın. 
ALİ
ÖZTUNÇ (Kahramanmaraş) – Baştan sona yanlış anlatıyorsun, baştan sona. 
MUHAMMET
EMİN AKBAŞOĞLU (Çankırı) – İşte, her işiniz böyle, her işi maalesef çarpıtarak
yalan, yanlış ve iftirayla maalesef, suyun üstüne çıkmaya çalışıyorsunuz.
Arkadaşlar, gerçek balçıkla sıvanmaz.
ALİ
ÖZTUNÇ (Kahramanmaraş) – Aynen öyle, aynen öyle! Trabzonlulara hakaret ettiniz!
MUHAMMET
EMİN AKBAŞOĞLU (Çankırı) – Gerçek budur, iş budur. 
ALİ
ÖZTUNÇ (Kahramanmaraş) – Trabzonlulara AK PARTİ hakaret etmiştir, bitti.
HÜSEYİN
ÖRS (Trabzon) – Şuuraltını ifade ediyor!
MUHAMMET
EMİN AKBAŞOĞLU (Çankırı) – Arkadaşlar, biz hepimiz aynı zamanda Trabzonluyuz, o
kadar. (AK PARTİ sıralarından alkışlar) 
ALİ
ÖZTUNÇ (Kahramanmaraş) – Değilsin! Hem hakaret et hem de Trabzonluyuz de, yok
öyle bir şey!
MUHAMMET
EMİN AKBAŞOĞLU (Çankırı) – Biz 81 vilayetiz, biz Türkiye’yiz. 
Teşekkür
ederim. (AK PARTİ sıralarından alkışlar) 
BAŞKAN
– Teşekkürler. 
YAVUZ
AĞIRALİOĞLU (İstanbul) – Sayın Başkan…
BAŞKAN
– Sayın Ağıralioğlu, buyurun. 
Lütfen
kısa…
HÜSEYİN
ÖRS (Trabzon) – “Yunan” deyince aklına Trabzon gelecek, ondan sonra “Hepimiz
Trabzonluyuz.” diyeceksiniz; yok ya!
BAŞKAN
– Kısa bir sürede…
HÜSEYİN
ÖRS (Trabzon) – Hayır efendim, adam bilinçaltındakileri söylüyor! Yazık ya!
MUHAMMET
EMİN AKBAŞOĞLU (Çankırı) – Bu Trabzon’a hakaret! Bu Türkiye'ye hakaret! Bu
dinimize, tarihimize hakaret! 
BAŞKAN
– Sayın Ağıralioğlu, buyurun… (Gürültüler)
Birleşime
on dakika ara veriyorum.
Kapanma Saati: 19.21
DÖRDÜNCÜ OTURUM
Açılma Saati: 19.27
BAŞKAN: Başkan Vekili Mithat SANCAR
KÂTİP ÜYELER: Emine Sare AYDIN YILMAZ (İstanbul), İshak GAZEL (Kütahya)
----- 0 -----
BAŞKAN
– Türkiye Büyük Millet Meclisinin 81’inci Birleşiminin Dördüncü Oturumunu
açıyorum.
58
sıra sayılı Kanun Teklifi’nin görüşmelerine devam ediyoruz.
VI.- KANUN TEKLİFLERİ İLE KOMİSYONLARDAN GELEN DİGER İŞLER (Devam)
A) Kanun Teklifleri (Devam)
2.- Antalya Milletvekili Atay Uslu ve Konya Milletvekili Ziya
Altunyaldız ile 57 Milletvekilinin Turizmi Teşvik Kanununda Değişiklik
Yapılması Hakkında Kanun Teklifi (2/1907) ve Bayındırlık, İmar, Ulaştırma ve
Turizm Komisyonu Raporu (S. Sayısı: 58) (Devam) 
BAŞKAN
– Komisyon? Yok.
Ertelenmiştir.
Gündemimizde
başka bir konu kalmadığından, alınan karar gereğince, kanun teklifleri ile
komisyonlardan gelen diğer işleri sırasıyla görüşmek için 23 Mayıs 2019
Perşembe günü saat 14.00’te toplanmak üzere birleşimi kapatıyorum. 
Kapanma Saati: 19.28




(x) 56 S. Sayılı Basmayazı 14/5/2019
tarihli 77’nci Birleşim Tutanağı’na eklidir.


(x) 58 S. Sayılı Basmayazı tutanağa
eklidir. 




