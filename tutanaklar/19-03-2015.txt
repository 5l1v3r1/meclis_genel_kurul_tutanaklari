



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 80’inci
Birleşim
 19
Mart 2015 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Abdullah Levent Tüzel’in,
Nevroz Bayramı’na ilişkin gündem dışı konuşması
2.- Kocaeli Milletvekili Haydar Akar’ın, yerel basının
sorunlarına ilişkin gündem dışı konuşması
3.- Kars Milletvekili Ahmet Arslan’ın, TANAP Projesi ve
Kars iline yapılan yatırımlara ilişkin gündem dışı konuşması

IV.- AÇIKLAMALAR
1.- İzmir Milletvekili Oktay Vural’ın, Nevruz
Bayramı’nı kutladığına, Milliyetçi Hareket Partisinin kurultayına tüm vatandaşları
davet ettiğine ve TANAP Projesi’nin hayırlı olmasını dilediğine ilişkin
açıklaması
2.- İstanbul Milletvekili Ali Özgündüz’ün, CHP Grubu
olarak, Nevruz Bayramı’nı kutladıklarına ilişkin açıklaması
3.- İstanbul Milletvekili Mihrimah Belma Satır’ın, AK
PARTİ Grubu olarak, Nevruz Bayramı’nı kutladıklarına ve kurultayları nedeniyle
Milliyetçi Hareket Partisine hayırlı olsun dileğinde bulunduklarına ilişkin
açıklaması
4.- Aile ve Sosyal Politikalar Bakanı Ayşenur İslam’ın,
Eskişehir Milletvekili Ruhsar Demirel’in sataşma nedeniyle yaptığı
konuşmasındaki bazı ifadelerine ilişkin açıklaması 
5.- Kayseri Milletvekili Yusuf Halaçoğlu’nun, Gümrük ve
Ticaret Bakanı Nurettin Canikli’nin 688 sıra sayılı Kanun Teklifi’nin yeni
ihdas edilen 22’nci maddesinde soru-cevap işlemi sırasındaki bazı ifadelerine
ilşkin açıklaması
6.- Gümrük ve Ticaret Bakanı Nurettin Canikli’nin,
Kayseri Milletvekili Yusuf Halaçoğlu’nun yaptığı açıklamasındaki bazı
ifadelerine ilişkin açıklaması
7.- Gümüşhane Milletvekili Feramuz Üstün’ün, Kocaeli
Milletvekili Mehmet Hilal Kaplan’ın 688 sıra sayılı Kanun Teklifi’nin 22’nci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
8.- İstanbul Milletvekili D. Ali Torlak’ın, 688 sıra
sayılı Kanun Teklifi’nin 33’üncü maddesiyle ilgili önerge üzerinde yaptığı
konuşmasındaki bazı ifadelerini düzelttiğine ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak, Nevroz Bayramı’nı kutladıklarına
ilişkin konuşması
2.- Oturum Başkanı TBMM Başkan Vekili Ayşe Nur
Bahçekapılı’nın, bu yasama döneminde Başkan Vekili olarak yönettiği son
birleşim olduğuna ve bu dönemde hayatını kaybeden milletvekillerine Allah’tan
rahmet, hasta olanlara şifa dilediğine ilişkin konuşması 

VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Eskişehir Milletvekili Ruhsar Demirel ve 20
milletvekilinin, akraba evliliklerine neden olan sosyal etkenlerin
araştırılarak alınması gereken önlemlerin belirlenmesi amacıyla Meclis araştırması
açılmasına ilişkin önergesi (10/1266)
2.- Şırnak Milletvekili Hasip Kaplan ve 21
milletvekilinin, norm kadro fazlası öğretmenlerin durumlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1267)
3.- Şanlıurfa Milletvekili İbrahim Binici ve 21
milletvekilinin, bölgeler arasında gelir dağılımındaki eşitsizliğin
nedenlerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1268)
B) Gensoru Önergeleri
1.- İstanbul Milletvekili Fatma Nur Serter ve 21
milletvekilinin, Bakanlığına bağlı kurumlarda kayıtlı olan bazı çocukların kayıp
olduğu ve bu kurumlarda kaç çocuğun olduğunu tespit edemediği iddiasıyla, Aile
ve Sosyal Politikalar Bakanı Ayşenur İslam hakkında bir gensoru açılmasına
ilişkin önergesi (11/52)
2.- Ardahan Milletvekili Ensar Öğüt ve 23
milletvekilinin, yanlış politikalar nedeniyle üreticinin zarar gördüğü, ithal
edilen et ve hayvan fiyatlarının artmasının ve ülkeye kaçak et girişinin
engellenemediği, tarım desteklerinin zamanında ödenmediği ve bu sorunlarla
ilgili görevlerin gereklerini yerine getirmediği iddiasıyla, Gıda, Tarım ve
Hayvancılık Bakanı Mehmet Mehdi Eker hakkında gensoru açılmasına ilişkin
önergesi (11/53) 
3.- İstanbul Milletvekili Fatma Nur Serter ve 21
milletvekilinin, FATİH Projesi’ni zamanında bitiremediği, projeye dair birçok
yolsuzluğa sessiz kaldığı iddiasıyla, Millî Eğitim Bakanı Nabi Avcı hakkında
bir gensoru açılmasına ilişkin önergesi (11/54)
C) Önergeler
1.- HDP Grubu adına, Grup Başkan Vekili Bingöl
Milletvekili İdris Baluken’in, ekonominin kötü yönetildiği iddiasıyla Başbakan
Yardımcısı Ali Babacan hakkında gensoru açılmasına ilişkin önergesinin (11/48) geri alındığına
ilişkin önergesi (4/247)

VII.- ÖNERİLER
A) Siyasi Parti Grubu Önerileri
1.- AK PARTİ Grubunun, bastırılarak dağıtılan (11/52)
ve (11/48) esas numaralı Gensoru Önergelerinin, Genel Kurulun 19 Mart 2015
Perşembe günkü gündeminin “Özel Gündemde Yer Alacak İşler” kısmının sırasıyla
1’inci ve 2’nci sıralarına alınmasına ve gündeme alınıp alınmayacağı
hususundaki görüşmelerinin bu birleşimde yapılmasına; gündemdeki sıralama ile
çalışma saatlerinin yeniden düzenlenmesine; daha önce toplanılması
kararlaştırılan 20 Mart 2015 Cuma günü toplanmamasına ilişkin önerisi 

VIII.- GENSORU
A) Ön Görüşmeler
1.- İstanbul Milletvekili Fatma Nur Serter ve 21
milletvekilinin, Bakanlığına bağlı kurumlarda kayıtlı olan bazı çocukların kayıp
olduğu ve bu kurumlarda kaç çocuğun olduğunu tespit edemediği iddiasıyla, Aile
ve Sosyal Politikalar Bakanı Ayşenur İslam hakkında gensoru açılmasına ilişkin
önergesi (11/52) 

IX.- SATAŞMALARA İLİŞKİN KONUŞMALAR
1.- İstanbul Milletvekili Fatma Nur Serter’in, İstanbul
Milletvekili Alev Dedegil’in (11/52) esas numaralı Gensoru Önergesi üzerinde AK
PARTİ Grubu adına yaptığı konuşması sırasında şahsına ve Cumhuriyet Halk
Partisine sataşması nedeniyle konuşması
2.- Eskişehir Milletvekili Ruhsar Demirel’in, İstanbul
Milletvekili Alev Dedegil’in (11/52) esas numaralı Gensoru Önergesi üzerinde AK
PARTİ Grubu adına yaptığı konuşması sırasında şahsına sataşması nedeniyle
konuşması
3.- İstanbul Milletvekili Binnaz Toprak’ın, İstanbul
Milletvekili Alev Dedegil’in (11/52) esas numaralı Gensoru Önergesi üzerinde AK
PARTİ Grubu adına yaptığı konuşması sırasında şahsına sataşması nedeniyle
konuşması
4.- Eskişehir Milletvekili Ruhsar Demirel’in, Aile ve
Sosyal Politikalar Bakanı Ayşenur İslam’ın (11/52) esas numaralı Gensoru
Önergesi üzerinde yaptığı konuşması sırasında şahsına sataşması nedeniyle
konuşması
5.- Amasya Milletvekili Mehmet Naci Bostancı’nın,
İstanbul Milletvekili Ali Özgündüz’ün 697 sıra sayılı Kanun Tasarısı’nın tümü
üzerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
6.- Amasya Milletvekili Mehmet Naci Bostancı’nın,
Kayseri Milletvekili Yusuf Halaçoğlu’nun 697 sıra sayılı Kanun Tasarısı’nın
tümü üzerinde MHP Grubu adına yaptığı konuşması sırasında AK PARTİ eski Grup
Başkanına sataşması nedeniyle konuşması
7.- Kayseri Milletvekili Yusuf Halaçoğlu’nun, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287) 
3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
4.- Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684) 
6.- Türkiye Cumhuriyeti Hükümeti ile Katar Devleti
Hükümeti Arasında Askeri Eğitim, Savunma Sanayii ile Katar Topraklarında Türk
Silahlı Kuvvetlerinin Konuşlandırılması Konusunda İşbirliği Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/1038) (S. Sayısı: 697) 
7.- Konya Milletvekili Kerim Özkul ve Kırıkkale
Milletvekili Ramazan Can ile 45 Milletvekilinin; Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Teklifi ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (2/2616) (S. Sayısı: 688)
8.- Karadeniz Ekonomik İşbirliği Örgütü ile Türkiye
Cumhuriyeti Hükümeti Arasında Merkez Anlaşmasının Ekinde Değişiklik Yapılmasına
ve KEİ Merkezinin Kalıcı Olarak Taşınmasının Usullerine İlişkin Karadeniz
Ekonomik İşbirliği Örgütü ile Türkiye Cumhuriyeti Hükümeti Arasında Anlaşmanın
Onaylanmasının Uygun Bulunduğuna Dair Kanun Tasarısı ve Dışişleri Komisyonu Raporu
(1/1036) (S. Sayısı: 696)
9.- Türkiye Cumhuriyeti Hükümeti ile Suudi Arabistan
Krallığı Hükümeti Arasında Gümrük Konularında İşbirliği ve Karşılıklı Yardım
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/683) (S. Sayısı: 375)
10.- Türkiye Cumhuriyeti Hükümeti ile Suudi Arabistan
Krallığı Hükümeti Arasında Bilim ve Eğitim Alanlarında İşbirliğine Yönelik
Mutabakat Zaptının Onaylanmasının Uygun Bulunduğuna Dair Kanun Tasarısı ile
Millî Eğitim, Kültür, Gençlik ve Spor Komisyonu ile Dışişleri Komisyonu Raporları
(1/416) (S. Sayısı: 288)
11.- Türkiye Cumhuriyeti Hükümeti ile Suudi Arabistan
Krallığı Hükümeti Arasında Gençlik ve Spor Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı ile Millî Eğitim, Kültür,
Gençlik ve Spor Komisyonu ve Dışişleri Komisyonu Raporları (1/348) (S.
Sayısı: 212)
12.- Türkiye Cumhuriyeti Hükümeti ile Türk Dili Konuşan
Ülkeler İşbirliği Konseyi Sekretaryası Arasında Türk Dili Konuşan Ülkeler
İşbirliği Konseyi Sekretaryasına Dair Evsahibi Ülke Anlaşmasına Ek Protokolün
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/1003) (S. Sayısı: 695)

XI.- OYLAMALAR
1.- (S. Sayısı: 697) Türkiye Cumhuriyeti Hükümeti ile
Katar Devleti Hükümeti Arasında Askeri Eğitim, Savunma Sanayii ile Katar
Topraklarında Türk Silahlı Kuvvetlerinin Konuşlandırılması Konusunda İşbirliği
Anlaşmasının Onaylanmasının Uygun Bulunduğuna Dair Kanun Tasarısı’nın oylaması
2.- (S. Sayısı: 375) Türkiye Cumhuriyeti Hükümeti ile
Suudi Arabistan Krallığı Hükümeti Arasında Gümrük Konularında İşbirliği ve
Karşılıklı Yardım Anlaşmasının Onaylanmasının Uygun Bulunduğuna Dair Kanun
Tasarısı’nın oylaması 
3.- (S. Sayısı: 288) Türkiye Cumhuriyeti Hükümeti ile
Suudi Arabistan Krallığı Hükümeti Arasında Bilim ve Eğitim Alanlarında
İşbirliğine Yönelik Mutabakat Zaptının Onaylanmasının Uygun Bulunduğuna Dair
Kanun Tasarısı’nın oylaması
4.- (S. Sayısı: 695) Türkiye Cumhuriyeti Hükümeti ile
Türk Dili Konuşan Ülkeler İşbirliği Konseyi Sekretaryası Arasında Türk Dili
Konuşan Ülkeler İşbirliği Konseyi Sekretaryasına Dair Evsahibi Ülke Anlaşmasına
Ek Protokolün Onaylanmasının Uygun Bulunduğuna Dair Kanun Tasarısı’nın oylaması

XII.- YAZILI SORULAR VE CEVAPLARI
1.- İstanbul
Milletvekili Celal Adan'ın, son üç yıl içinde İstanbul'a yapılan yatırımlara
ilişkin sorusu ve Gümrük ve Ticaret Bakanı Nurettin Canikli’nin cevabı
(7/60486)
2.- Tekirdağ Milletvekili Bülent Belen'in, Türkçe
kullanma kılavuzu bulundurma zorunluluğu olmayan ürünlere ilişkin sorusu ve
Gümrük ve Ticaret Bakanı Nurettin Canikli’nin cevabı (7/60488)
3.- İstanbul Milletvekili Atila Kaya'nın, Bakanlık ile
bağlı kurum ve kuruluşlar tarafından kiralanan hizmet binalarına ilişkin sorusu
ve Gümrük ve Ticaret Bakanı Nurettin Canikli’nin cevabı (7/60494)
4.- İzmir Milletvekili Oğuz Oyan'ın, bağımsız denetime
tabi olmayan birlikler ile kooperatiflerin denetlenmesine esas oluşturacak
yönetmeliğin çıkarılmamasına ilişkin sorusu ve Gümrük ve Ticaret Bakanı
Nurettin Canikli’nin cevabı (7/61105)
19 Mart 2015
Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: İsmail KAŞDEMİR (Çanakkale), Muhammet Bilal MACİT
(İstanbul) 
-----0-----
BAŞKAN – Türkiye
Büyük Millet Meclisinin 80’inci Birleşimini açıyorum.
Toplantı yeter
sayısı vardır, görüşmelere başlıyoruz.
Gündeme geçmeden
önce üç sayın milletvekiline gündem dışı söz vereceğim. 
Gündem dışı ilk
söz, “Nevroz Bayramı” hakkında söz isteyen İstanbul Milletvekili Abdullah
Levent Tüzel’e aittir.
Sayın Tüzel, üç
gündür büyük bir performans içindesiniz. 
Buyurun Sayın
Tüzel. 

III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- İstanbul Milletvekili Abdullah
Levent Tüzel’in, Nevroz Bayramı’na ilişkin gündem dışı konuşması

ABDULLAH LEVENT
TÜZEL (İstanbul) – Teşekkür ederim Sayın Başkan. 
Sayın Başkan,
değerli milletvekilleri; hepinizi saygıyla selamlıyorum. 
Evet, coğrafyamızdaki ezilen halkların
bayramı, Kürt kardeş halkımızın bayramı olan “Nevroz Bayramı”nı barış ve
kardeşlik bayramı olarak kutluyorum, halklarımıza kutlu olsun, şan olsun. Bugün,
Türkiye’nin ve bölgenin birçok kentinde, mahallerinde “Nevroz” ateşleri
yanıyor. Ben de, hem Kürt halkının hem ezilen halkların kader ortaklığı olarak
alanlara çıkan, bedel ödemiş, acılar çekmiş ve bayramını bugünlere kadar
taşımış olan halkımızın özlemlerini paylaşıyorum. Bugüne kadar acılar yaşamış,
evlatlarını kaybetmiş analarımızı, ailelerimizi buradan saygıyla selamlıyorum. 
“Nevroz
Bayramı”, Kürt halkının ulusal motifleri, kimliği, renkleriyle birlikte epey
bir zamandan bu yana ülkemiz topraklarında da kutlanıyor ve her seferinde de
halklar çözümü, barışı, demokratik geleceği ve kardeşliği dile getiriyorlar.
Tarihten bugüne böyle bir anlamı var. Ama özellikle 2015 “Nevroz”u, ülkemizde
yakın bir zamanda gerçekleşecek olan seçimler, Kürt halkının, ezilen halkların,
demokrasi ve barış isteyenlerin iradesinin alanlarda olduğu kadar Parlamentoda
da yer alması açısından son derece önemli. 
Aynı zamanda da
tabii, bu çatışmasızlık süreci, hem kalıcı bir barışa hem de özgürlüklerle
bezenmiş bir geleceğe doğru taşıması açısından önemli. Gerçekten bütün
kıyımlara, katliamlara, yok saymaya, asimilasyona, köy boşaltmalara, faili
meçhullere, olmadık acılara rağmen bugün hâlâ ısrarla bir kimlik, eşit
yurttaşlık mücadelesi veriliyorsa, bu başta kadınların, gençlerin ve ezilen
halkların direncinden kaynaklı. Bunun önünde saygı duymak hepimizin görevi.
Üzülmesinler, bugüne kadar bu çabaların hiçbirisi boşa gitmedi ve inancımız
odur ki, er geç kazanan, bu mücadeleyi veren, barışta ısrarlı olan halk cephesi
olacak. 
Değerli milletvekilleri, bugün “Nevroz”
meydanlarında hangi talepler ifade ediliyor, kısaca onları sizlere hatırlatmak
istiyorum. Öncelikle, Mecliste şu anda görüşülmeye devam etmekte olan iç
güvenlik paketi elbette geri çekilmeli. Ne Kürt halkının talepleriyle ne bu
beklentide olduğumuz barış süreciyle bağdaşır bir yanı olmadığı açık.
Özgürlüğün olmadığı bir yerde elbette barıştan söz etmek mümkün değil. Onun
için iktidara bir kez daha hatırlatıyoruz. Bakın, şimdi seçim güvenliğini
sağlamak üzere bölgede 20 bin polisin görevlendirildiği haberleri yazılıyor.
Seçim güvenliği, halka güvenmek işin esasıdır. Polislerle, kolluk, güvenlik
güçleriyle, onları sokaklara salarak, demokratik eylemleri baskılayarak,
özellikle de çocukların, gençlerin hayatını alarak bu ülkeye ne barış ne
özgürlük ne demokrasi gelir. “Çocukları vurmayın.” diyoruz ve özellikle de
yıllardır cezaevinde yatan, siyasi nedenlerle, özgürlük istediği için, kendi
görüşleri nedeniyle yatan bütün mahkûmların, tutsakların salıverilmesini bir
kez daha hatırlatıyoruz. 
Barış mücadelesi, toplumsal barışı
sağlamak bir bilek güreşi meselesi hâline getirilmemeli, bir siyasi mücadeleye
dönüştürülmemeli, hele hele seçim malzemesi yapmaktan kaçınılmalı. Medyayı,
kışkırtıcı bir dili kullanmak, yine, ayrıştırıcı bir yaklaşım içerisinde olmak
doğru olmayacaktır. 
Özellikle iktidara seslenmek istiyorum:
Sizler bir şey bahşetmeyeceksiniz, lütufta bulunmayacaksınız. Kimse sizden bir
şey beklemiyor. Onun için, “Neyiniz eksik?” demeyeceksiniz. Bu şekilde hükümran
bir dili, öncelikle, terk etmek gerekiyor Kürt halkının bunca kaybedilmiş
evladı ortada dururken. Onun için, kimse şefkat ve merhamet dilenmiyor; sadece
insanların, halkın hakkını teslim etmeniz gerekiyor ve bu mutlaka
gerçekleşecek. 
Çözümün gereklerini yapmak lazım, halkı
dinlemek ve oyalama da yapmamak lazım. Bu müzakere sürecinin izleme heyeti
benzeri gereklerini harekete geçirmek gerekiyor ve Kürt halkının içine, siyasi
güçlerinin içine oynamamak lazım. Bu hareket, bu mücadele yeterince birleşiktir
ve tabii ki Kürt halkına siyasi yasaklar, barajlar da çözüm olmayacaktır. İşçi
sınıfımız bu meselenin sahibidir, esas çözücü güçtür; birliği ve kardeşliği
adına Kürt kardeşlerimi onların diliyle bir kez daha selamlamak istiyorum: “…”(x)
Hepinize teşekkür ediyorum, saygılar
sunuyorum. 
BAŞKAN – Teşekkür ederiz Sayın Tüzel. 
Gündem dışı ikinci söz, yerel basının
sorunları hakkında söz isteyen Kocaeli Milletvekili Haydar Akar’a aittir.
Buyurun Sayın Akar. (CHP sıralarından
alkışlar)

2.- Kocaeli Milletvekili Haydar
Akar’ın, yerel basının sorunlarına ilişkin gündem dışı konuşması

HAYDAR AKAR (Kocaeli) – Sayın Başkan,
sayın milletvekilleri; bugün de gündem dışı konuşmamız yerel basın üzerine,
medya üzerine.
Demokrasinin bir
aracı, dördüncü kuvvet olarak görülen medyanın, işlevsel olarak kamuoyunun
sesini gündeme taşıma ve siyasal iktidarı denetleme gibi bir görevi vardır.
Tabii “Siyasal iktidarı denetleme gibi bir görevi var.” derken ben hepimizin
bildiği gibi havuz medyasından ya da haram medyadan söz etmiyorum, kamu
imkânlarıyla siyasal iktidarın borazanı olmuş medyadan bahsetmiyorum. 
Medya deyince
aklımıza yaygın medya ve yerel medya gelir. Sizi ilgilendirmiyor zaten bunlar.
Yaygın medya yüzde 80’idir bu işin, yerel medya da yüzde 17’lik kısmını
oluşturur ki bugün yaygın medyanın problemlerini, gelir kaynaklarını bilmemize
rağmen yerel medyanın -en büyük sorun- hem ekonomik olarak boğuşmak gibi hem de
istihdam konusunda, kaliteli istihdam konusunda büyük sıkıntıları vardır. Bunu
fark eden Kocaeli Üniversitesi geçen hafta üniversitede yerel medya
organlarının, basının da katıldığı ve yerel medyada görev alan arkadaşlarımızın
da katıldığı bir çalıştay düzenledi ve bu çalıştayda da 13 maddelik, basının,
yerel medyanın sorunlarını tespit etti ve aynı zamanda, bu 13 maddeyle ilgili
çözüm önerilerini de belirledi. 
Tabii, iktidarı
ilgilendirirse bu konu çözüm önerileriyle ilgilenir ama bu konunun çok
ilgilendireceğini zannetmiyorum. Siyaset ve sermaye ilişkisi basına yansıdığı
için sadece yaygın medyada haram ve havuz medyasını oluşturmadılar, aynı
zamanda yerel medyada da oluşturdular. Ama yerel medyanın buna rağmen 3 tane
ana problemi var. Bir tanesi ekonomik ilişkiler, diğerleri tiraj sorunu ve
denetim sorunu olarak öne çıkıyor. Yerel medyada çalışan arkadaşlarımızı
aslında fikir işçisi olarak da görebiliriz, bir yerel köleliktir. Onların 212
sayılı Yasa’dan kaynaklanan hakları var ama bu hakları hiçbir zaman
kullanamazlar. Genelde yerel medyada bu eğitimle ilgili olay göz ardı edildiği
için genelde basınla ilişkisi olmayan insanların çalıştırılması tercih
edilmiştir ve düşük ücretle çalıştırılırlar; mesai saatleri göz ardı
edilmiştir, hiçbir zaman mesai saatleri içerisinde değil, her zaman hazır
vaziyette beklemek zorundalar ve bu yaptıkları mesainin ücretleri de
ödenmemektedir, yasal hakları verilmeden çalıştırılmaya çalışılmaktadır. 
Yine, yıpranma payları elinden alınmış,
geçen yıl çıkardığımız bir kanunla daha önce üç yıl olan yıpranma payından
yararlanmayı beş yıla çıkarmışız. Bundan da sadece sarı basın kartlılar
yararlanabiliyor. 
Yine, bunun gibi birçok problemi var.
En büyük problemlerden bir tanesi ödenmeyen ücretler. Yasa gereği maaşlarının
peşin ödenmesi gerekirken bu maaşlar hiçbir zaman peşin ödenmemiş. 
Ekipmanları çalışanların kendilerine
aldırılıyor ve onlar ne bir ekipman bedeli ne de amortisman bedeli olarak işlem
görmüyor, tamamen kendi kazançlarından bunu sağlamak zorunda kalıyorlar.
Meslekten gelmeyenlerin, bu meslekte
eğitim almamış, çalışmamış insanların daha çok gazete patronu olması ve bununla
da ticari ilişkilerini sürdürmesinin ön plana çıkmasıyla yereldeki gazetelerin
ve gazeteci arkadaşlarımızın problemleri biraz daha fazlalaşmıştır.
En büyük problemlerden bir tanesi de
örgütlenme problemleridir ki Türkiye Gazeteciler Sendikası vardı daha önce
Anadolu Ajansında ama yine bir sarı sendika kurdunuz diğer alanlarda olduğu
gibi, o alandan Türkiye Gazeteciler Sendikasını çıkardınız ve Türkiye'de
gücünüzle, siyasal güçle, ekonomik güçle sendikalaşmanın, örgütlenmenin önüne
geçmeye çalıştınız. Buna rağmen Türkiye Gazeteciler Sendikası benim kentimde,
Kocaeli’de Manşet Kocaeli gazetesinde örgütlendi, sendikal faaliyetlerine
başladı. Oradaki arkadaşlarımız aynı zamanda sözleşmelerini de yaptılar ve
işverenle uyumlu bir şekilde çalışıyorlar. Bu imkânı sağlayan orada çalışan
arkadaşlarımıza ve aynı zamanda işverene de teşekkür ediyorum buradan. Bütün
işverenlerin de, Manşet Kocaeli gazetesinde yapıldığı gibi, arkadaşlarımızın
örgütlenmelerinin önündeki engelleri kaldırmaları gerektiğini bir kez daha
buradan ifade etmek istiyorum. 
Yapılması gereken şey, bir defa,
meslekten gelmeyenlerin gazete patronu olmasının önüne geçilmesi ki bunu da
hepimiz Türkiye'de görüyoruz; nasıl yandaş ve haram medya, havuz medya
yaratıldığını, aynı manşetle çıkan gazeteleri. Ulusal gazeteleri satın alan
iktidar, aynı zamanda, yerel gazeteleri de satın almaya başladı. Bunun önüne
geçilmesi gerekiyor ve arkadaşlarımızın problemlerinin çözülmesi gerekiyor
diyor, teşekkür ediyorum. (CHP sıralarından alkışlar)
BAŞKAN – Teşekkür ederim Sayın Akar.
Gündem dışı üçüncü söz, TANAP projesi
ve Kars iline yapılan yatırımlarla ilgili söz isteyen Kars Milletvekili Ahmet
Arslan’a aittir.
Buyurun Sayın Arslan. (AK PARTİ
sıralarından alkışlar)
(AK PARTİ ve CHP sıralarından
karşılıklı laf atmalar)
BAŞKAN – Sayın Akar…
HAYDAR AKAR (Kocaeli) – Efendim
Başkanım.
BAŞKAN - Konuşmacı kürsüde.
HAYDAR AKAR (Kocaeli) – Özür dilerim.
BAŞKAN - Buyurun.

3.- Kars Milletvekili Ahmet
Arslan’ın, TANAP Projesi ve Kars iline yapılan yatırımlara ilişkin gündem dışı
konuşması

AHMET ARSLAN (Kars) – Sayın Başkanım,
saygıdeğer milletvekilleri, ekranı başından bizi izleyen saygıdeğer
yurttaşlarımız, sevgili Karslılar; ben de hepinizi saygıyla selamlıyorum. Niye
özellikle Kars’ı vurguladım arkadaşlar? İki gün önce TANAP projesinin Kars’ta
temeli atıldı. Trans Anadolu Doğal Gaz Boru Hattı 10 milyar dolarlık bir
yatırım, 5 bin kişiye istihdam sağlayacak bir yatırım ve 20 ilde, 67 ilçede,
500’ün üzerinde köyde insanımıza istihdam sağlayacak, esnafa sıcak para
sağlayacak. Ve az önceki konuşmalarla hemen bağdaştırayım. Medya, dün özellikle
takip ettim, bazıları manşet yapmış, Türkiye'nin geldiği konumu vurgulamak
üzere bu projenin önemini vurguluyor. Bu proje, barış ve kardeşlik projesidir.
Bu proje, Türkiye'nin dünyada söz sahibi ülke hâline geldiğinin projesidir. Bu
proje, Türkiye-Azerbaycan ve Kars’ta yaşayan 4 farklı etnik yapının bin yıldır
nasıl kardeşçe hareket ettiğinin göstergesidir ama bazıları bırakın manşette iç
sayfada dahi bir satırlık yer vermemişti. Ama halkımız bunu biliyor, dünyadaki
mazlumlar ve mağdurlar biliyor ki Türkiye'nin başarısı onların da kucaklanacağı
dünya lideri bir ülkenin gittikçe güçlenmesi demek. Trans Anadolu Doğal Gaz
Boru Hattı, bu, Türkiye'nin geldiği noktayı gösteriyor. 
Peki, Kars
bundan nasıl yararlanıyor? Bugüne kadar hep söylendi, Türkiye ve Kars bulunduğu
coğrafya nedeniyle köprü konumunda. Hep söylüyorum, eğer siz köprüyü
kullanmıyorsanız, eğer siz köprü konumunuzdan yararlanmıyorsanız köprü
konumunda olmanız bir anlam ifade etmez. İşte, Türkiye, Avrupa ile Asya,
Kafkaslar ile Balkanlar Orta Doğu arasındaki bu köprü konumunu artık
kullanıyor; Marmaray’la kullanıyor, üçüncü havalimanıyla kullanıyor, üçüncü
köprüyle kullanıyor ama daha da önemlisi Bakü-Tiflis-Kars’la kullanıyor,
Bakü-Tiflis-Ceyhan’la kullanıyor, Bakü-Tiflis-Kars-Erzurum’la kullanıyor. Bugün
de, artık, TANAP’la Kars üzerinden ta Avrupa’ya doğal gaz gidecek. Siz ekonomik
olarak ne kadar güçlü olursanız, enerji koridorları anlamında ne kadar güçlü
konumda yer alırsanız dünyada o kadar sözünüz geçer. Onun için, Kars artık çok
önemli, Kars enerji nakil koridorlarının merkezi, Bakü-Tiflis-Kars’ın,
Kars-Iğdır-Nahçıvan-Dilucu’nun merkezi, lojistiğin merkezi ve doğuya, Orta
Asya’ya gidecek olan hızlı tren de Kafkasların başkenti. 
Kars’ta Harakani
Havalimanı’nda iki gün önce 3 Cumhurbaşkanını ağırlayarak -17 uçaklık parkıyla-
Türkiye’nin doğusunda bile bir havaalanının 17 tane uçağı ağırlayabileceğini
gösterdik; bu, Türkiye’nin geldiği noktayı gösteriyor. Kars, Karayolları Bölge
Müdürlüğüyle ve her tarafındaki şantiye hâline gelen bölünmüş yollarıyla, daha
da önemlisi doğu-batı eksenli değil, kuzey-güney eksenli, Rusya’nın,
Karadeniz’in yükünü Kars üzerinden güneye, Orta Doğu’ya indirecek bir yol
haritasında merkez hâline geliyor. Onun için, biz, Türkiye’nin geleceğini büyük
düşündüğümüz gibi Kars’ın da geleceğini büyük düşünüyoruz, diyoruz ki: “Kars,
artık, küçük işlerle uğraşmıyor, Kars AK PARTİ’ye desteğini veriyor ve ticaret
merkezi, kongre merkezi, fuar merkezi, turizm merkezi hâline geliyor. Hasan
Harakani Hazretleri’nin manevi hamiliğiyle daha da büyüyor, inanç turizmini,
kültür turizmini, kış turizmini, kongre turizmini öne çıkarıyor. 
Bir okul açılışı yapıldı, sadece 1 okul
açılışı değildi, onun yanında 19 tane daha okul açılışı yapıldı. 48 tane biten
okulumuz var. Bunun yanında 237 derslik, 800 öğrenci kapasiteli pansiyonları
açtık. O kadar çok proje var ki doğrusu sadece beş dakikada onları anlatmak
lazımdı ama gümrük il müdürlüğünün açılması, Aktaş Sınır Kapısı’nın açılacak
olması, yeni adliye binası, yeni cezaevi, birçok baraj, birçok program var ama
özetle Karslı biliyor.
Biz son dört yılda yaptığımızı bir
kitaba sığdırdık, herkes dedi ki: “Birçok şeyi atlamışsınız.” Biz de biliyoruz,
diyoruz ki: Türkiye büyüyor, Kars büyüyor, yolumuza devam ediyoruz. 
Saygılar sunuyorum. (AK PARTİ
sıralarından alkışlar) 
BAŞKAN – Teşekkür ediyorum. 
Gündeme geçiyoruz. 
Birleşime on beş dakika ara veriyorum. 
 Kapanma
Saati: 14.18

İKİNCİ OTURUM
Açılma Saati: 14.44
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Dilek YÜKSEL (Tokat), Muhammet Bilal MACİT (İstanbul) 
-----0-----
BAŞKAN – Sayın
milletvekilleri, Türkiye Büyük Millet Meclisinin 80’inci Birleşiminin İkinci
Oturumunu açıyorum. 
Sayın Vural,
sisteme girmişsiniz. 
Buyurun. 

IV.- AÇIKLAMALAR
1.- İzmir Milletvekili Oktay
Vural’ın, Nevruz Bayramı’nı kutladığına, Milliyetçi Hareket Partisinin
kurultayına tüm vatandaşları davet ettiğine ve TANAP Projesi’nin hayırlı
olmasını dilediğine ilişkin açıklaması

OKTAY VURAL
(İzmir) –Teşekkür ederim Sayın Başkan. 
Orta Asya ve
Anadolu’muzda yeni yıl, Ergenekon’dan çıkış, bahar bayramı olarak bilinen ve
kutlanan Nevruz Bayramı’nı -21 Mart- kutluyorum. Huzura, esenliğe, güzelliğe
vesile olmasını diliyorum. 
Bu vesileyle, 21
Mart günü Milliyetçi Hareket Partisinin 11’inci Kurultayı. Cumartesi günü saat
onda Ankara Arena Kapalı Spor Salonu’nda gerçekleştirilecektir. Böylesine
anlamlı bir günde kurultayımızı gerçekleştiriyoruz. Bütün vatandaşlarımızı da
bu kurultaya davet ediyoruz. 
Diğer taraftan, dün çok önemli bir
projenin -açıkçası, bir millet iki devlet- Azerbaycan doğal gazının Trans
Anadolu Doğal Gaz Boru Hattı yoluyla Türkiye’den Avrupa'ya götürülmesiyle
ilgili bir projenin temel atması oldu. Çok önemli bir projedir. Aslında
bakıldığında Bakü-Tiflis-Ceyhan Boru Hattı’ndan sonra Doğu-Batı enerji
koridorunun oluşturulması, Hazar bölgesi enerji kaynaklarının Türkiye üzerinden
Avrupa'ya doğru gitmesi bakımından önemli bir projedir. Dolayısıyla, özellikle
bu projenin ve diğer projelerle Rus doğal gazına olan bağımlılığın azaltılarak
enerji güvenliğinin artırılması ve bu projeyle rekabet edebilecek Güney Akım ya
da Mavi Akım’ın kapasitelerini artırmak suretiyle Hazar bölgesi enerji
kaynaklarının piyasaya çıkmalarını engelleyecek rekabetçi projelerden
uzaklaşmasının da Türkiye'nin stratejik amaçları açısından önemli olduğunu
düşünüyorum. 
Doğu-Batı enerji koridorunda atılan bu
adımın milletimize, Türk dünyasına, Azerbaycan’a hayırlı olmasını diliyorum. Bu
proje, aynı zamanda, sadece Türkiye için değil, Avrupa'nın enerji güvenliği
açısından da son derece önemlidir. Rusya ile Ukrayna arasında vuku bulan bu
gelişmeler bu bakımdan bu projenin stratejik önemini daha artırmıştır.
Kapasitesinin artırılarak daha geniş kitlelere ve ülkelere hizmet vermesi
dileğiyle, hayırlı uğurlu olsun diyorum.
Teşekkür ederim.
BAŞKAN – Ben de teşekkür ederim.
Sayın Altay…
ENGİN ALTAY (Sinop) – Grubumuz adına
Ali Özgündüz konuşacak.
BAŞKAN – Grubunuz adına Sayın Özgündüz
konuşacak.
Buyurun.

2.- İstanbul Milletvekili Ali
Özgündüz’ün, CHP Grubu olarak, Nevruz Bayramı’nı kutladıklarına ilişkin
açıklaması

ALİ ÖZGÜNDÜZ (İstanbul) – Teşekkür
ediyorum Sayın Başkan.
Biz de Cumhuriyet Halk Partisi Grubu
olarak tarihten beri Orta Asya’da, Türk dünyasında doğanın yılbaşı, yeni yılın
gelişi, bahar bayramı olarak kutlanan ve özellikle Azerbaycan’da bir hafta
tatil ilan edilen Nevruz’u kutluyoruz. Nevruz’un ülkemize ve bölgeye barış,
kardeşlik, huzur getirmesini diliyoruz. İnşallah, bu Nevruz’la birlikte baharda
açan çiçekler gibi ülkemizde de yeni bir dönem başlar ve insanların yüzünde
çiçekler açar diyorum, saygılar sunuyorum.
BAŞKAN – Teşekkür ederim.

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Ayşe Nur Bahçekapılı’nın, Başkanlık Divanı olarak, Nevroz Bayramı’nı
kutladıklarına ilişkin konuşması

BAŞKAN - Biz de
Divan olarak Nevruz Bayramı’nı kutluyoruz. Kardeşliğe ve barışa yol açması
dileğiyle Nevruz Bayramı’nın tüm Türkiye’ye, sizin de dediğiniz gibi Sayın Özgündüz, çiçekler
getirmesini diliyoruz.
Başkanlığın Genel Kurula sunuşları
vardır.
Meclis araştırması açılmasına ilişkin
üç önerge vardır, ayrı ayrı okutuyorum:

VI.- BAŞKANLIĞIN GENEL KURULA
SUNUŞLARI
A) Meclis Araştırması Önergeleri
1.- Eskişehir Milletvekili Ruhsar
Demirel ve 20 milletvekilinin, akraba evliliklerine neden olan sosyal
etkenlerin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1266)

Türkiye Büyük Millet Meclisi
Başkanlığına
Ülkemizdeki akraba evliliklerine neden olan sosyolojik
etkenlerin incelenebilmesi, boşanmalara bağlı sosyal, psikolojik ve ekonomik
etkilerin en aza indirilebilmesi, toplumsal farkındalığın arttırılabilmesi için
gerekli önlemlerin alınabilmesi amacıyla Anayasa’mızın 98’inci, Türkiye Büyük
Millet Meclisi İç Tüzüğü'nün 104 ve 105’inci maddeleri gereğince Meclis
araştırması açılması için gereğini saygılarımızla arz ederiz.
1) Ruhsar Demirel  (Eskişehir)
2) Tunca Toskay  (Antalya)
3) Sümer Oral  (Manisa)
4) Emin Haluk Ayhan  (Denizli)
5) Erkan Akçay  (Manisa)
6) Münir Kutluata Sakarya)
7) Mustafa Kalaycı  (Konya)
8) Mesut Dedeoğlu  (Kahramanmaraş)
9) Necati Özensoy  (Bursa)
10) Oktay Vural  (İzmir)
11) Hasan Hüseyin Türkoğlu  (Osmaniye)
12) Muharrem Varlı  (Adana)
13) Koray Aydın  (Trabzon)
14) Kemalettin Yılmaz  (Afyonkarahisar)
15) Ali Öz (Mersin)
16) Adnan Şefik Çirkin  (Hatay)
17) Bülent Belen  (Tekirdağ)
18) Seyfettin Yılmaz  (Adana)
19) Emin Çınar  (Kastamonu)
20) Meral Akşener  (İstanbul)
21) İhsan Barutçu  (İstanbul)
Gerekçe
Türklerin tarih boyunca aşiretler halinde yaşaması,
gezer-göçer bir toplum olması nedeniyle, çocukların akrabalar arasından
evlendirilmesi bir zorunluluk ve gelenek hâline gelmiştir.
Günümüzdeyse geniş miras arazilerinin ve mülkün bölünmemesi,
soy birliğinin korunması, farklı çevrelerde yetişen kişiler arasında
yaşanabilecek kültür, örf ve gelenek farkı, gelin veya damat adayının akraba
olması durumunda büyüklerine sahip çıkacağı gibi nedenlerle akraba evlilikleri
kurulmaya devam etmektedir.
Türkiye İstatistik Kurumu 2011 yılı verilerine göre,
gençlerin yüzde 76,5'i eşlerini aile ve komşu çevresinden, yüzde 10,2'si okul
ve iş çevresinden, yüzde 10,8'i ise sosyal çevresinden seçmektedir. 2011
yılında akraba evliliği oranı yüzde 21,2 ve akraba evliliği yapanlar içinde
birinci derece akraba evliliği oranı yüzde 51,9 ile dikkat çekmektedir.
Ne yazık ki yapılan akraba evlilikleri birçok olumsuzluğu
beraberinde getiren sosyolojik bir olgu olarak karşımıza çıkmaktadır. Akraba
evliliği yapan çiftler, ayrıldıklarında veya boşanma kararı aldıklarında
akrabalık ilişkilerinin zarar görmesinin ötesinde "namus” veya “töre
cinayeti" denilen olumsuz geleneğin de sürmesine neden olmaktadırlar.
Akraba evliliğinin en önemli sakıncası,
çocukların kalıtsal hastalıklı doğma ihtimalinin yüksek olmasıdır. Özellikle
tedavi ve rehabilitasyon maliyetleri yüksek olan zekâ gerilikleri, talasemi ve
diyabet gibi hastalıklar akraba evlilikleri sonucu dünyaya gelen çocuklarda
daha sık görülmekte, engelli çocukların sayısında artış olmaktadır.
Ülkemizde sosyal devlet gerçeğinin tam
uygulanmaması nedeniyle anne veya büyük kız çocuğu evdeki engelli çocuğun
bakımıyla ilgilenmek adına çalışma hayatından alıkonmakta, bu nedenle kadın
istihdamı olumsuz yönde etkilenmektedir.
Evliliklerin bilinçli yapılmasının
sağlanmasıyla, hasta-engelli çocukların doğması önlenebilecek, kadınların
istihdamı sağlanabilecek, ülke üzerindeki toplumsal ve ekonomik yük
azaltılabilecektir.
Araştırmanın genel amacı: Akraba
evliliklerinin sosyolojik etkilerinin incelenebilmesi, boşanmalara bağlı
sosyal, psikolojik ve ekonomik etkilerin en aza indirilebilmesi, toplumsal
farkındalığın arttırılabilmesi için gerekli önlemlerin alınabilmesidir.
Araştırmanın alt amaçları:
1)
Bölgelere göre kırsalda ve şehirlerde yapılan akraba evliliklerinin
yapılmasındaki sosyolojik etkenleri belirlemek,
2)
Akraba bağlarının zarar görmemesi için boşanma kararı alamayan çiftlerin
sayıları ile sosyodemografik özelliklerini belirlemek,
3)
Boşanmayla sonuçlanan akraba evliliklerinin, ayrılan çiftler ve
çocukları üzerindeki psikolojik ve sosyoekonomik etkileriyle, bu etkileri en
aza indirebilecek çözüm yolları belirlemek,
4)
Akraba evlilikleri sonucunda dünyaya gelen hasta veya engelli çocukların
sayıları ile teşhis, tedavi, eğitim ve rehabilitasyon hizmetlerinde, aile ve
devlete yüklenen ekonomik sorumluluğu belirlemek.
5)
Akraba evliliklerinin sosyolojik ve psikolojik etkileriyle ilgili,
toplumun farkındalığını arttırma yönünde gerçekleştirilebilecek uygulamaları
belirlemek.

2.- Şırnak Milletvekili Hasip Kaplan
ve 21 milletvekilinin, norm kadro fazlası öğretmenlerin durumlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1267)

Türkiye Büyük
Millet Meclisi Başkanlığına
Norm kadro fazlası öğretmen
atamalarının, öncelikle görevli oldukları yerleşim yerindeki ya da ilçedeki
eğitim kurumları olmak üzere, il içinde branşlarında norm kadro açığı bulunan
eğitim kurumlarına atama yapılması gerekirken, Millî Eğitim Bakanlığı
tarafından öğretmenlerin tercihleri göz önünde bulunmaksızın görevlendirme
yaparak öğretmenlerin mağduriyetine yol açmaktadır. 4+4+4 dayatmasıyla
yeterince mağdur edilen norm fazlası öğretmenlerimizin daha fazla mağdur
edilmesine izin verilmemelidir. Bu konuda öğretmenlerin mağdur edilmesini
önlemek, gerekli önlemlerin alınması ve araştırma yapılması için Anayasanın
98'inci, İç Tüzük’ün 104 ve 105'inci maddeleri uyarınca Meclis Araştırması
açılmasını arz ve teklif ederiz.

1) Hasip Kaplan  (Şırnak)
2) Pervin Buldan  (Iğdır)
3) İdris Baluken  (Bingöl)
4) Sırrı Sakık  (Muş)
5) Murat Bozlak  (Adana)
6) Halil Aksoy  (Ağrı)
7) Ayla Akat Ata  (Batman)
8) Hüsamettin Zenderlioğlu  (Bitlis)
9) Emine Ayna  (Diyarbakır)
10) Nursel Aydoğan  (Diyarbakır)
11) Altan Tan  (Diyarbakır)
12) Adil Zozani  (Hakkâri)
13) Esat Canan  (Hakkâri)
14) Sırrı Süreyya Önder  (İstanbul)
15) Sebahat Tuncel  (İstanbul)
16) Mülkiye Birtane  (Kars)
17) Erol Dora  (Mardin)
18) Ertuğrul Kürkcü  (Mersin)
19) Demir Çelik  (Muş)
20) İbrahim Binici  (Şanlıurfa)
21) Nazmi Gür  (Van)
22) Özdal Üçer  (Van)

Gerekçe
Gerekli çalışma ve altyapı yatırımı
yapılmadan hayata geçirilmeye çalışılan ve uygulanmak istenen 4+4+4 kademeli
eğitim modeli on binlerce öğretmeni pek çok yönden ciddi anlamda mağdur
etmiştir. Okullar açılmadan önce yapılan il içi ve il dışı tayin ve özür
grubundan atama bekleyen binlerce öğretmen zor duruma sokulurken, tayin ve özür
grubu atamalarını bekleyen çok sayıda öğretmen ciddi anlamda hayal kırıklığına
uğramıştır. İlk olarak il içi yer değiştirme kılavuzunda, isteğe bağlı yer
değiştirmesi yapılan öğretmenlerin, iller arasında yer değiştirmeye başvuruda
bulunması engellenmiştir. Sadece il içinde ataması yapılamayanların iller arası
yer değiştirme başvurusunda bulunabilecekleri belirtilerek başka bir mağduriyet
yaratılmıştır. Bakanlığın hazırladığı kılavuza göre il içi yer değiştirme ile
görev yeri değiştirilen öğretmenlerin, özür durumundan tekrar yer değiştirme
isteğinde bulunması da engellenmiştir. 4+4+4 üzerinden okulların ayrılmasıyla
birlikte 30 bine yakın sınıf öğretmeni başta olmak üzere, 70 bine yakın
öğretmen norm fazlası durumuna düşürülmüştür. Norm fazlası durumuna düşen sınıf
öğretmenleri yer değiştirmek zorunda bırakılmış ancak bu kadar çok sayıda
fazlalık varken tercih ettikleri okullara yerleşmeleri mümkün olmamıştır. Daha
önce Atama ve Yer Değiştirme Kılavuzu'nda norm fazlalığı olan branşlarda
atamanın yapılmayacağı dile getirilmiştir. Sağlık, öğrenim ve eş durumu özür
grubu atamaları ile binlerce öğretmenin yer değişikliğinin yapılmaması bir kaos
ortamı yaratmıştır. Daha önceki düzenlemelerde bir ilde norm kadro açığı
olmaması durumunda il emrine atama yapılıyorken Millî Eğitim Bakanlığı il emri
uygulamasını daha önce kaldırmıştır. Özür grubunda çoğu öğretmenin hizmet puanı
yetmesine rağmen norm fazlası sorunu ve özür grubunda yaşanan diğer sorunlar
nedeniyle bu yıl parçalanmış ailelerin yaşadığı dram daha da derinleşmiştir.
Norm kadro fazlası durumundaki sınıf öğretmenlerinin ne olacağı ve özür grubu
atamalarında yaşanan sorunların ve mağduriyetlerin daha da artmasına neden
olmuştur. 
Norm kadro fazlası öğretmenler,
06/05/2010 tarihli ve 27573 sayılı Resmî Gazete'de yayımlanan Millî Eğitim
Bakanlığı Öğretmenlerinin Atama ve Yer Değiştirme Yönetmeliği’nin "İhtiyaç
fazlası öğretmenlerin yer değiştirmeleri" başlıklı 41’inci maddesine göre
"Eğitim kurumunun ya da bölümün kapatılması veya program değişikliği
sonucunda bu eğitim kurumlarında görevli öğretmenler, yeni eğitim kurumu
açılarak öğrencilerin taşınması hâlinde bu eğitim kurumlarına, öğrenci azlığı
nedeniyle kapatılan eğitim kurumlarında ya da bölümlerde görevli olanlar ise
açık norm kadro bulunması hâlinde öncelikle öğrencilerin taşındığı eğitim
kurumları olmak üzere il içinde alanlarında ihtiyaç duyulan eğitim kurumlarına
özür durumları ve tercihleri de dikkate alınmak suretiyle atanırlar."
ifadesi yer almaktadır.
Bu nedenlerle öğretmenlerin içinde
bulundukları bu durumun araştırılması ve önlem alınması için araştırma
komisyonu kurulmasında yarar bulunmaktadır.

3.- Şanlıurfa Milletvekili İbrahim
Binici ve 21 milletvekilinin, bölgeler arasında gelir dağılımındaki
eşitsizliğin nedenlerinin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1268)

Türkiye Büyük
Millet Meclisi Başkanlığına
Türkiye İstatistik Kurumunun Gelir ve
Yaşam Koşulları Araştırması’na göre Türkiye'de yüzde 20'lik dilimler itibarıyla
en yüksek gelir ile en düşük gelir arasındaki fark 8 kat düzeyindeyken bu fark
bölgeler bazında 18 kata kadar ulaşmaktadır. Toplumsal huzursuzluk ve kargaşaya
neden olabilecek bu durumun incelenmesi ve alınması gereken tedbirlerin
belirlenmesi amacıyla Anayasa’mızın 98, TBMM İç Tüzüğü’müzün 104 ve 105’inci
maddeleri gereğince araştırma komisyonu kurularak sorunun araştırılmasını arz
ve talep ederiz.
 30.11.2012

1) İbrahim Binici Şanlıurfa
2) Pervin Buldan Iğdır
3) İdris Baluken Bingöl
4) Sırrı Sakık Muş
5) Murat Bozlak Adana
6) Halil Aksoy Ağrı
7) Ayla Akat Ata Batman
8) Hasip Kaplan Şırnak
9) Hüsamettin Zenderlioğlu Bitlis
10) Emine Ayna Diyarbakır
11) Nursel Aydoğan Diyarbakır
12) Altan Tan Diyarbakır
13) Adil Zozani Hakkâri
14) Esat Canan Hakkâri
15) Sırrı Süreyya Önder İstanbul
16) Sebahat Tuncel İstanbul
17) Mülkiye Birtane Kars
18) Erol Dora Mardin
19) Ertuğrul Kürkcü Mersin
20) Demir Çelik Muş
21) Nazmi Gür Van
22) Özdal Üçer Van
Gerekçe
Bölgeler arasındaki eşitsizlik ve
gelişmişlik farkı, tarihsel süreç içerisinde üretim faktörlerinin tek yanlı ve
dengesiz olarak belli bölgelerde yoğunlaşmasının sonucudur. Bölgelerin sahip
olduğu özellikler eşitsiz dağılımın nedeni olarak görülse de sanayi devrimiyle
yaratılan sermaye birikimi ve kalkınma modelleri sonucunda bölgesel eşitsizlikler
oluşmuştur. Günümüzde bölgeler arası gelişmişlik farkları, dünyanın çoğu
yerinde en önemli sorunlardan biri olarak dikkat çekmektedir. Sosyoekonomik
gelişmişlik farkları yalnız ülkeler arasında değil, bir ülkenin farklı
bölgeleri arasında da görülebilmektedir.
Ülke içindeki bu gelişmişlik farkları,
adaletsiz gelir dağılımı, göç ve çarpık kentleşme gibi pek çok sosyal ve
ekonomik sorunlara neden olmaktadır. Bu nedenle özellikle Avrupa Birliği
ülkelerinde sosyoekonomik bütünlüğün sağlanması amacıyla bölgeler arasındaki
farklılıkları azaltmaya yönelik politikalar uygulanmaktadır. AB'nin bölgesel
politikaları, Birliğin ekonomik ve sosyal alanda uyumlu bir biçimde gelişmesi
ve bütünleşmesini sağlamak, bölgeler arası gelir dağılımı farklılıklarından
doğan istihdam ve gelişme sorunlarıyla mücadele etmek amacıyla oluşturulmuştur.
Avrupa Birliği, bütçesinin yaklaşık üçte birini bölgesel politikaya ayırarak
bölgeler arasındaki farklılıkların ortadan kaldırılmasına verdiği önemi
göstermektedir.
Türkiye'de bölgeler arası gelişmişlik
farkının ortaya çıkışı Osmanlı İmparatorluğu'nun son yılları ile Cumhuriyetin
kuruluş yıllarına kadar dayanmaktadır. Osmanlı döneminde 19’uncu yüzyıl sonunda
ortaya çıkan bölgeler arası gelişmişlik farkı, Batı’ya açılma sonucu mevcut el
sanatlarına dayalı ekonomik faaliyetlerinin gerilemesi ve imparatorluğun
yıkılmasıyla başlamıştır. Cumhuriyetin ilk yıllarında devam eden bu durum;
coğrafi konum itibariyle Batı Avrupa’yla ticari ilişki içine girme şansını elde
eden Batı Anadolu, doğu bölgelerine oranla daha gelişmiş bir duruma gelmiştir.
Oluşmaya başlayan bu gelişmişlik farkı, izlenilen devlet politikalarının
yetersizliği ve üretim faktörlerinin büyük şehirlerde yoğunlaşması nedeniyle de
günümüze kadar derinleşerek büyümüştür.
Türkiye'de, 1963 yılında başlatılan
kalkınma planları, sonrasında uygulamaya konan bölgesel planlar ve yatırım
indirimlerine rağmen bölgeler arası eşitsiz gelişme önlenememiş, özellikle doğu
ve batı arasındaki makas açılmaya devam etmiştir. 1980 yılından itibaren, piyasaların
liberalizasyonu, dış ticarette kota ve diğer engellerin kaldırılması, devletin
küçültülmesi, özelleştirme ve yabancı sermayeye kapıların ardına kadar açılması
olarak özetlenebilecek neoliberal politikaların uygulanmasıyla doğu-batı
arasındaki gelişmişlik farkı âdeta uçuruma dönüşmüştür.
Devletin ekonomik alandan giderek
çekilmesi, kimi kentlerin tek sanayi tesisi olan kamu fabrikalarının
özelleştirmeye kurban edilerek kapatılmasıyla gelişmemiş bölgeler kaderleriyle
baş başa bırakılmıştır. Neoliberal politikaların ivme kazanarak devam
ettirildiği AKP Hükûmetleri döneminde, Gaziantep ile Kilis dışındaki Doğu ve
Güneydoğu Anadolu Bölgelerine aktarılmış gibi görünen kaynakların büyük bölümü
savunma, güvenlik harcamaları ve enerji yatırımlarında kullanılmıştır.
Türkiye İstatistik Kurumunun gelir ve
yaşam koşulları araştırmasına göre, Türkiye'de yüzde 20'lik dilimler itibarıyla
en yüksek gelir ile en düşük gelir arasındaki fark 8 kat düzeyinde iken, gelir
uçurumu bölgeler bazında 18 kata kadar ulaşmaktadır. Araştırmaya göre, ortalama
yıllık eş değer hanehalkı kullanılabilir gelir İstanbul bölgesinde 14.873 lira
iken, bu rakam Güneydoğu Anadolu Bölgesi’nde 5.418 liraya düşmektedir.
Araştırmanın ortaya koyduğu diğer husus ise, yoksulluk sınırının altında yaşayan
yüzde 16,7'lik dilime her an dâhil olabilecek nüfustaki oransal ve nicel
artıştır. Sürekli yoksulluk riski altında bulunan bu kesimin toplam nüfus
içindeki payı 2009 yılında yüzde 17,3 iken, bu sayı 2010 yılında 18,5'e
çıkmıştır. Bunun anlamı, yoksulluk sınırı altında yaşayan 16,7'lik dilime her
an eklemlenebilecek durumda olan 18,5'lik bir kesimin hazır bulunmasıdır.
Bu gerekçeler
ışığında, toplumsal barış yönündeki en büyük engellerden biri olan gelir ve
bölgeler arasında eşitsizliğin nedenlerinin araştırılması yerinde olacaktır. 
BAŞKAN –
Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır. 
Sayın Satır,
sisteme girmişsiniz, buyurun. 

IV.- AÇIKLAMALAR (Devam)
3.- İstanbul Milletvekili Mihrimah
Belma Satır’ın, AK PARTİ Grubu olarak, Nevruz Bayramı’nı kutladıklarına ve kurultayları
nedeniyle Milliyetçi Hareket Partisine hayırlı olsun dileğinde bulunduklarına
ilişkin açıklaması


MİHRİMAH BELMA SATIR
(İstanbul) – Teşekkür ediyorum Başkanım. 21 Mart Nevruz Bayramı’nı ben de
kutluyorum.
Sayın Başkan,
değerli milletvekilleri; Balkanlardan Orta Asya’ya kadar uzanan müşterek kültür
coğrafyamızda, yüzyıllardan bu yana kutlanan Nevruz, hepimizin ortak değeri ve
hepimizin ortak bayramıdır. Bizler dili, dini, mezhebi ve inancı, etnik kökeni
ve siyasi görüşü ne olursa olsun, aynı gök kubbenin altında yaşıyoruz. Nevruz
Bayramı bu sarsılmaz gerçeği bizlere bir kez daha hatırlatmaktadır. Onun için,
bu anlamlı günü el ele, gönül gönüle vererek kutlayacak, birbirimize her
zamankinden daha fazla sıkı sarılacağız. 
Başta aziz
milletimiz olmak üzere, müşterek kültür coğrafyamızda yaşayan tüm halkların
Nevruz bayramlarını kutluyor, Nevruzun barış ve esenliğe vesile olmasını
diliyorum. 
Sayın Başkan,
ayrıca, bu hafta sonu kongresini yapacak olan Milliyetçi Hareket Partisine
hayırlı olsun dileklerimizi iletiyorum AK PARTİ Grubu adına. Değerli
milletvekillerine ve Milliyetçi Hareket Partisi temsilcilerine, camiasına başarılar
diliyorum. 
Teşekkür ederim.

BAŞKAN –
Teşekkür ederim. 
Sayın
milletvekilleri, üç gensoru önergesi vardır. 
Önergeler daha
önce bastırılıp sayın üyelere dağıtılmıştır. 
Önergeleri ayrı
ayrı okutacağım. 
2’nci sırada
okutacağım gensoru önergesi 500 kelimeden fazla olduğu için önergenin özeti
okunacaktır. Ancak, önergenin tam metni Tutanak Dergisi’ne eklenecektir. 

VI.- BAŞKANLIĞIN GENEL KURULA
SUNUŞLARI (Devam)
B) Gensoru Önergeleri
1.- İstanbul Milletvekili Fatma Nur
Serter ve 21 milletvekilinin, Bakanlığına bağlı kurumlarda kayıtlı olan bazı çocukların
kayıp olduğu ve bu kurumlarda kaç çocuğun olduğunu tespit edemediği iddiasıyla,
Aile ve Sosyal Politikalar Bakanı Ayşenur İslam hakkında bir gensoru açılmasına
ilişkin önergesi (11/52)

Türkiye Büyük Millet Meclisi Başkanlığına
Aile ve Sosyal Politikalar Bakanlığına
bağlı çocuk yuvası ve kız yetiştirme yurtları, çocuk yuvaları, erkek yetiştirme
yurtları, kız yetiştirme yurtları, sevgi evleri, bakım ve merkezi sosyal
rehabilitasyon merkezleri, ÇOGEM yatılı kurumları ve koruma bakım ve
rehabilitasyon merkezlerinde kayıtlı olduğu hâlde bu kurumlarda bulunamayan
çocukların nerede olduklarının tespit edilememesi nedeniyle Aile ve Sosyal
Politikalar Bakanı Ayşenur İslam hakkında Anayasa’nın 98'inci ve 99'uncu, TBMM
İçtüzüğü'nün 106'ncı maddeleri uyarınca gensoru açılmasını arz ederiz.
 Fatma Nur Serter Ensar
Öğüt Bihlun Tamaylıgil
 İstanbul Ardahan İstanbul
 Mehmet Hilal Kaplan Ali
Rıza Öztürk Mehmet Şeker
 Kocaeli Mersin Gaziantep
 Uğur Bayraktutan Mehmet
Haberal Binnaz Toprak
 Artvin Zonguldak İstanbul
 Ali Serindağ Hurşit
Güneş Orhan Düzgün
 Gaziantep Kocaeli Tokat
 Müslim Sarı Ali
Haydar Öner İzzet Çetin
 İstanbul Isparta Ankara
 İhsan Özkes Bülent
Kuşoğlu Ali Demirçalı
 İstanbul Ankara Adana
 Mustafa Sezgin Tanrıkulu Oğuz
Oyan Muharrem İnce
 İstanbul İzmir Yalova

 Tufan
Köse 
 Çorum 
Gerekçe:
Aile ve Sosyal Politikalar Bakanlığı,
2013 yılı Aralık ayı istatistiklerinde;
1) Çocuk yuvası ve kız yetiştirme
yurtlarında kayıtlı 712 çocuk bulunurken fiilen bakılan 460 çocuğun olduğu,
kayıtlı ve fiilen bakılan farkının 252 olduğu,
2)  Çocuk yuvasında kayıtlı 1.184 çocuk
bulunurken fiilen bakılan 901 çocuğun olduğu, kayıtlı ve fiilen bakılan
farkının 283 olduğu,
3) Erkek yetiştirme yurtlarında kayıtlı
2.014 çocuk bulunurken fiilen bakılan 1.201 çocuğun olduğu, kayıtlı ve fiilen
bakılan farkının 813 olduğu,
4)  Kız yetiştirme yurtlarında kayıtlı
355 çocuk bulunurken fiilen bakılan 138 çocuğun olduğu, kayıtlı ve fiilen
bakılan farkının 217 olduğu,
5) Sevgi evlerinde kayıtlı 4.646 çocuk
bulunurken fiilen bakılan 3.952 çocuğun olduğu, kayıtlı ve fiilen bakılan
farkının 694 olduğu,
6) Bakım ve sosyal rehabilitasyon
merkezlerinde kayıtlı 1.168 çocuk bulunurken fiilen bakılan 711 çocuğun olduğu,
kayıtlı ve fiilen bakılan farkının 457 olduğu,
7)  ÇOGEM yatılı kurumlarında kayıtlı
225 çocuk bulunurken fiilen bakılan 178 çocuğun olduğu, kayıtlı ve fiilen
bakılan farkının 47 olduğu,
8) Koruma bakım ve rehabilitasyon
merkezlerinde kayıtlı 495 çocuk bulunurken fiilen 187 çocuğun olduğu, kayıtlı
ve fiilen bakılan farkının 308 olduğu görülmektedir. 2013 yılı istatistikleri
toplam 3.071 çocuğun kayıtlı olduğu hâlde Aile ve Sosyal Politikalar
Bakanlığına bağlı kurumlarda olmadığını ortaya çıkarmıştır.
Bakanlığın yayımladığı bu istatistiklerdeki
farkların nedenleri 30/1/2014 tarihinde İstanbul Milletvekili Fatma Nur Serter
tarafından bir soru önergesi ile sorulmuş, soru önergesinin sorulmasının
ardından Aile ve Sosyal Politikalar Bakanlığı istatistik yayımlama sistemini
değiştirerek kayıtlı olan ve fiilen bakılan çocukların farkının tespitini
engellemiştir. Aile ve Sosyal Politikalar Bakanlığı soru önergesine tam on ay
sonra, 21/10/2014 tarihinde cevap vermiş, verdiği cevapta bu çocukların nerede
olduğunu açıklayamamıştır.
Bu olaya bağlı olarak, İstanbul
Milletvekili Fatma Nur Serter tarafından 3/6/2014 tarihinde 4982 sayılı Bilgi
Edinme Hakkı Kanunu gereği Aile ve Sosyal Politikalar Bakanlığına, 2013 yılı
Aralık ayı istatistiklerinde, Bakanlığa bağlı kurumlarda kayıtlı olduğu hâlde
bu kurumlarda fiilen bulunmayan 3.071 çocuğun akıbeti sorulmuştur. 9/10/2014
tarihinde 2013 yılı istatistiklerine uymayan, değiştirilmiş rakamlarla bir
yanıt verilmiş, o yanıtta bile 16 çocuğun kayıp olduğu görülmüştür.
Ülkemizde son yıllarda yaşanan olaylara
bakıldığında birçok ailenin çocuklarının kayıp olduğu, birçok çocuğun taciz ve
tecavüz olayıyla karşı karşıya kaldığı bilinmektedir. Aile ve Sosyal
Politikalar Bakanı Ayşenur İslam, Bakanlığına bağlı kurumlarda kaç çocuğun
olduğunu net olarak tespit edememektedir. Aile ve Sosyal Politikalar
Bakanlığına bağlı kurumlarda 2013 yılı Aralık ayında en fazla 3.071, en az 16
çocuğun kayıp olduğu belgelerle ortaya çıkmıştır. Aile ve Sosyal Politikalar
Bakanı Ayşenur İslam, Bakanlığına bağlı kurumlarda kendi yetkisine teslim
edilmiş çocukların nerede olduğunu tespit edememiştir.

2.- Ardahan Milletvekili Ensar Öğüt ve 23 milletvekilinin,
yanlış politikalar nedeniyle üreticinin zarar gördüğü, ithal edilen et ve
hayvan fiyatlarının artmasının ve ülkeye kaçak et girişinin engellenemediği,
tarım desteklerinin zamanında ödenmediği ve bu sorunlarla ilgili görevlerin
gereklerini yerine getirmediği iddiasıyla, Gıda, Tarım ve Hayvancılık Bakanı
Mehmet Mehdi Eker hakkında gensoru açılmasına ilişkin önergesi (11/53)(x)

Türkiye Büyük
Millet Meclisi Başkanlığına
Gıda, tarım ve hayvancılıkta uygulanan
yanlış politikalar sonucunda üreticilerimiz girdi fiyatları, mazot, gübre ve
yem fiyatlarının aşırı derecede artmasıyla büyük sıkıntı içerisine girmiştir.
Devletten aldığı krediyi bile ödeyemeyen üreticimiz bitme noktasına gelmiştir.
Bütün bu sorunlar yaşanırken gerekli tedbirleri almayan ve görevinin
gereklerini yerine getirmeyen Gıda, Tarım ve Hayvancılık Bakanı Mehmet Mehdi
Eker hakkında Anayasa'nın 98'inci, 99'uncu ve TBMM İçtüzüğü’nün 106'ncı
maddeleri uyarınca gensoru açılması için gereğini arz ve talep ederiz. 9/3/2015
 Ensar Öğüt Sedef
Küçük Aytuğ Atıcı
 Ardahan İstanbul Mersin
 Mustafa Sezgin Tanrıkulu 
Bihlun Tamaylıgil Müslim Sarı
 İstanbul 
İstanbul İstanbul
 Erdal Aksünger Ali
Rıza Öztürk Aydın Ağan Ayaydın
 İzmir Mersin İstanbul
 Mehmet Şeker Ali
Serindağ Mehmet Hilal Kaplan
 Gaziantep Gaziantep Kocaeli
 Ayşe Eser Danışoğlu Binnaz
Toprak Uğur Bayraktutan
 İstanbul İstanbul Artvin
 Ali Haydar Öner Aytun
Çıray Bülent Kuşoğlu
 Isparta İzmir Ankara
 Mehmet Haberal Haluk
Koç Hurşit Güneş
 Zonguldak Samsun Kocaeli
 İhsan Özkes Orhan
Düzgün İzzet Çetin
 İstanbul Tokat Ankara
Gerekçe:
2002 yılından bu yana iktidarda olan
AKP Hükûmeti tarafından izlenen yanlış politikalar sonucunda ülkemizde tarım ve
hayvancılık sektörü bitme noktasına gelmiş, üreticilerimiz üretim yapamaz,
aldıkları kredileri ödeyemez duruma gelmiştir. Bir zamanlar tarım ve hayvan
ürünlerini ihraç eden ülkemizde, cumhuriyet tarihinde ilk kez kurbanlık hayvan
bu Hükûmet döneminde ithal edilmiştir.
Oysaki piyasaları rahatlatmak için ve
geçici bir çözüm olarak düşünülen ithalat, Tarım Bakanlığının alışkanlığı
hâline gelmiş, bu sayede yerli üreticimiz bitmiştir. Başta Avustralya,
Bulgaristan, Macaristan gibi ülkeler olmak üzere, birçok ülkeden yapılan et ve
canlı hayvan ithalatına milyar dolarlar harcanmıştır. Doğal beslenen
hayvanların eti omega 3 vitamini yönünden zengindir. Omega 3 yeşil bitkilerde
olur. Yeşil bitkileri yiyerek doğal yayılan hayvanın etinin tüketilmesiyle
hastalıklar azalacak, kırmızı et tüketimi nedeniyle insanlarımız sağlıklı
yaşayacaktır.
KAMU-SEN'in araştırmasına göre, yıllık
kişi başı et tüketimi Avustralya'da 142 kilogram, ABD'de 125 kilogram,
Almanya'da 82 kilogram iken Türkiye'de 12 kilogramdır. 
Hükûmet, gemiler ve lüks yatlara
verilen mazottan vergi almazken, çiftçiye verilen mazottan vergi alarak 4 TL
civarında satmaktadır. Oysaki mazot, üretici çiftçimize 1,5 TL'den satılırsa
üretim daha çok olacak, dolayısıyla ekonomimize katkı sunacak ve köylümüz de
kalkınmış olacaktır.
13 Aralık 2010 tarihinde, dönemin Tarım
Bakanlığı Koruma ve Kontrol Genel Müdürü, ithal edilen kasaplık canlı büyükbaş
ve küçükbaş hayvanların spesifik risk materyali olarak adlandırılan beyin, göz,
omurilik, bademcik ve ince bağırsağın hastalık riski dolayısıyla en kısa sürede
imha edilmesini, bu materyallerinin insan tüketimine sunulmaması için
mezbahalardaki takiplerinin yapılmasını, gıda ve yem zincirine girmeyecek
şekilde, gömülerek veya yakılarak imha edilmesini ve kayıtlarının tutulmasını,
valiliklere “acele” ibareli yazıyla göndermiştir.
Bu tarihten sonra birçok kere Gıda,
Tarım ve Hayvancılık Bakanlığından bu yazının doğruluğu sorulmuş, yazının
örneği, Bilgi Edinme Yasası’na göre istenmiştir. Ancak, yazının örneği verilmemiş,
sadece il müdürlüklerine “Bakanlık mevzuatlarının uygulanmasında daha dikkatli
olunmasına yönelik bir yazıdır.” denmiştir. Uzun uğraşlardan sonra yazının
fotokopisi elimize ulaşmış, yukarıda bahsi geçen bilginin doğru olduğu
kanıtlanmıştır. Açıkça görülmektedir ki hangi şartlarla geldiği belli olmayan
ithal hayvan ve etler hastalık saçmaktadır. Yıllar önce Çernobil Santrali
patlamış, yıllar sonra etkileri görülmüşse, şimdi de hastalıklı ithal etleri
yiyen vatandaşlarımız da yıllar sonra bunun sıkıntısını yaşayacaktır.
Veteriner Hekimleri Derneğinin
açıklamada, Gıda, Tarım ve Hayvancılık Bakanlığı tarafından gönderilen belgede
tarif edilenlerin deli dana hastalığını işaret ettiğini, büyük risk taşıdığını
belirtmiş, ithal edilen hayvanlarda bu risklerin izlenmesi gerektiğini ancak
ithal edilen hayvanların kesim amaçlı getirildikleri için izlemenin mümkün
olmadığını açıklamıştır.
Yine, bu AKP Hükümeti döneminde
tarımsal desteklemeler zamanında ödenmemiş, doğrudan gelir desteği ödemeleri
her yıl azalmıştır. Tarım Kanunu’nun 21'inci maddesi, "Millî Gelirin yüzde
1’i oranında çiftçiye destek verilir" demektedir. 2014 yılında bu Kanun’a
göre çiftçiye 17 milyar verilmesi gerekirken
bu Hükûmet 9,5 milyar lira vermiştir.
Başbakan, “Mazot desteğini yüzde 5 artıracağız.”
demiş, ÖTV ve KDV dolayısıyla çiftçinin kullandığı mazottan 9 milyar lira vergi
almıştır. 9 milyar lira vergi alıyor, 500 milyon lira destek veriyor. Yani
verilen desteğin 18 katı çiftçiden vergi olarak geri alınıyor.
Bir yandan işsizlik yaşanırken, bir
yandan da gıda ürünlerine milyar dolarlar ödeyen Hükûmet, ülkemizi dışa bağımlı
hâle getirmiş, üretici çiftçimizi büyük sıkıntı ve borç batağına sokmuştur. Bu
nedenle görevinin gereklerini yerine getirmeyen Gıda, Tarım ve Hayvancılık
Bakanı Mehmet Mehdi Eker hakkında Anayasa’nın 97'nci, 99'uncu ve TBMM
İçtüzüğü’nün 106'ncı maddeleri uyarınca gensoru açılması için gereğini arz ve
talep ederiz.

3.- İstanbul Milletvekili Fatma Nur
Serter ve 21 milletvekilinin, FATİH Projesi’ni zamanında bitiremediği, projeye
dair birçok yolsuzluğa sessiz kaldığı iddiasıyla, Millî Eğitim Bakanı Nabi Avcı
hakkında bir gensoru açılmasına ilişkin önergesi (11/54)

Türkiye Büyük
Millet Meclisi Başkanlığına
Millî Eğitim Bakanlığı 2010 yılında
Fırsatları Arttırma ve Teknolojiyi İyileştirme Hareketi (FATİH Projesi) adı
altında bir projeye başlamıştır. Millî Eğitim Bakanlığının ilk açıklamalarında
projenin 2014 yılında bitirileceği belirtilmiştir. Gelinen bu noktada, FATİH
Projesi’nin ortalama yüzde 92,4'ü bitirilememiştir. Ayrıca, FATİH Projesi’nin
birçok aşamasında yolsuzluk yapıldığına dair belge ve bilgiler ortaya
çıkmıştır. Bu nedenle Millî Eğitim Bakanı Nabi Avcı hakkında Anayasa’nın 98'nci
ve 99'uncu, TBMM İçtüzüğü'nün 106'ncı maddeleri uyarınca gensoru açılmasını arz
ederiz.
 Fatma Nur Serter Ensar
Öğüt Bihlun Tamaylıgil
 İstanbul Ardahan İstanbul
 Mehmet Hilal Kaplan Ali
Rıza Öztürk Binnaz Toprak
 Kocaeli Mersin İstanbul
 Mehmet Şeker Uğur
Bayraktutan Mehmet Haberal
 Gaziantep Artvin Zonguldak
 Ali Serindağ Hurşit
Güneş Orhan Düzgün
 Gaziantep Kocaeli Tokat
 Müslim Sarı Ali
Haydar Öner İzzet Çetin
 İstanbul Isparta Ankara
 İhsan Özkes Bülent
Kuşoğlu Ali Demirçalı
 İstanbul Ankara Adana
 Mustafa Sezgin Tanrıkulu Oğuz
Oyan Muharrem İnce
 İstanbul İzmir Yalova
 Tufan Köse
 Çorum
Gerekçe:
FATİH Projesi, eğitim ve öğretimde
fırsat eşitliğini sağlamak ve okullarımızdaki teknolojiyi iyileştirmek amacıyla
2010 yılında dönemin Başbakanı Recep Tayyip Erdoğan tarafından başlatılmıştır.
FATİH Projesi,
Millî Eğitim Bakanlığı tarafından yürütülmekte olup Ulaştırma Bakanlığı
tarafından desteklenen bir projedir. Proje başlarken dört yılda tamamlanması
planlanmış, sonra bu süre beş yıla, daha sonra ise yedi yıla çıkarılmıştır.
FATİH Projesi kapsamında öğrencilere tablet bilgisayarlar dağıtılacağı, tablet
bilgisayar dağıtılan öğrencilere kesinlikle ders kitabı verilmeyeceği
belirtilmiştir. FATİH Projesi’ne 8 milyar 500 milyon TL bütçe ayrılmıştır. 
FATİH Projesi kapsamında bazı okulların
alan ağı altyapı işleri yapılmıştır. Bu okullarda yapılan kablolama işlerinde
ihale teknik şartnamesine uygun olmayan malzemelerin kullanıldığı, bu nedenle
sistemin bilgi depolama, İnternet’e ulaşma vb. konularda yetersiz kaldığı
ortaya çıkmıştır. Bunun yanı sıra etkileşimli tahtaların arızalı olduğu, tablet
bilgisayarlarla bağlantı kuramadığı, bu durumun Milli Eğitim Bakanlığı Eğitim
Bilişim Sistemleri Grup Başkanı tarafından tespit edildiği ancak projenin iptal
olmaması için 84.921 arızalı etkileşimli tahtanın satın alındığı bilinmektedir.
FATİH Projesi’nin bitiriliş tarihi
olarak taahhüt edilen zamanın sonuna yaklaşılmasına rağmen, sadece ortalama
yüzde 7,6'sının tamamlanabilmesi, yerli sanayinin projeye dâhil edilememesi,
etkileşimli tahtaların tamamının arızalı olması, alan ağı altyapı işlerinde
usulsüz ve eksik malzemelerin kullanılması, etkileşimli tahtalarla tablet
bilgisayarların iletişim kuramaması, birçok yolsuzluk olayının yaşanması ve
yolsuzluklara sessiz kalınması nedeniyle Millî Eğitim Bakanı Nabi Avcı hakkında
Anayasa’nın 98'inci ve 99'uncu, TBMM İçtüzüğü'nün 106'ncı maddeleri uyarınca
gensoru açılması gerekmektedir.
BAŞKAN – Bilgilerinize sunulmuştur. 
Gensoruların görüşme günleri Danışma
Kurulunca daha sonra belirlenerek oylarınıza sunulacaktır. 
Adalet ve Kalkınma Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım. 

VII.- ÖNERİLER
A) Siyasi Parti Grubu Önerileri
1.- AK PARTİ Grubunun, bastırılarak
dağıtılan (11/52) ve (11/48) esas numaralı Gensoru Önergelerinin, Genel Kurulun
19 Mart 2015 Perşembe günkü gündeminin “Özel Gündemde Yer Alacak İşler”
kısmının sırasıyla 1’inci ve 2’nci sıralarına alınmasına ve gündeme alınıp
alınmayacağı hususundaki görüşmelerinin bu birleşimde yapılmasına; gündemdeki
sıralama ile çalışma saatlerinin yeniden düzenlenmesine; daha önce toplanılması
kararlaştırılan 20 Mart 2015 Cuma günü toplanmamasına ilişkin önerisi 

Türkiye Büyük
Millet Meclisi Başkanlığına
Danışma Kurulu 19/05/2015 Perşembe günü
(bugün) toplanamadığından, İç Tüzük’ün 19’uncu maddesi gereğince, grubumuzun
aşağıdaki önerisinin Genel Kurulun onayına sunulmasını arz ederim.
 Mihrimah
Belma Satır
 
İstanbul
 
AK PARTİ Grup Başkan Vekili
Öneri: 
Bastırılarak dağıtılan (11/52) ve
(11/48) esas numaralı gensoru önergelerinin, Genel Kurulun 19 Mart 2015
Perşembe günkü (bugün) gündeminin "Özel Gündemde Yer Alacak İşler"
kısmının sırasıyla 1’inci ve 2’nci sıralarına alınması ve Anayasa’nın 99’uncu
maddesi gereğince gündeme alınıp alınmayacağı hususundaki görüşmelerinin bu
birleşimde yapılması,
Gündemin "Kanun Tasarı ve
Teklifleri ile Komisyonlardan Gelen Diğer İşler" kısmında bulunan 697,
696, 375, 288, 212, 695 ve 686 sıra sayılı kanun tasarılarının bu kısmın
sırasıyla 6, 8, 9, 10, 11, 12 ve 13’üncü sıralarına alınması ve diğer işlerin
sırasının buna göre teselsül ettirilmesi,
Genel Kurulun;
19 Mart 2015
Perşembe günkü (bugün) birleşiminde 686 sıra sayılı kanun tasarısına kadar olan
işlerin görüşmelerinin tamamlanmasına kadar çalışmalarını sürdürmesi, bu
birleşimde gece yirmi dörtte günlük programın tamamlanamaması hâlinde günlük
programın tamamlanmasına kadar çalışmalarına devam etmesi, 
Daha önce
toplanılması kararlaştırılan 20 Mart 2015 Cuma günü toplanmaması,
Önerilmiştir.
BAŞKAN – Adalet ve Kalkınma Partisi
grup önerisinin lehinde ilk konuşmacı Çanakkale Milletvekili Sayın İsmail
Kaşdemir. (AK PARTİ sıralarından alkışlar)
Buyurun.
İSMAİL KAŞDEMİR (Çanakkale) – Sayın
Başkan, saygıdeğer milletvekilleri; AK PARTİ grup önerisi lehinde söz almış
bulunuyorum. Bu vesileyle Genel Kurulumuzu, tüm milletvekillerimizi
saygılarımla selamlıyorum.
Sayın milletvekilleri, grup önerimizle
bir kısım uluslararası sözleşmeleri öne aldık. Bugün gündemimizdeki planlamış
olduğumuz işleri bitirdiğimiz takdirde yarın çalışmamama kararı alıyoruz. O
yüzden, inşallah, Genel Kurulumuzun yoğun bir çalışmasıyla, özverili bir
çalışmasıyla bugünkü gündemdeki işlerimizi bitirdiğimiz takdirde yarın
çalışmama kararı aldık. Bu konuda emek veren, katkı veren bütün
milletvekillerimize şimdiden çok çok teşekkür ediyorum.
Sayın Başkan, değerli milletvekilleri;
–bir diğer konuşma gündemim de- dün itibarıyla kutlamış olduğumuz 18 Mart
Çanakkale Deniz Zaferi’nin 100’üncü yıl dönümü münasebetiyle söz almış
bulunuyorum. 18 Mart Çanakkale Zaferi bir milletin küllerinden yeniden doğduğu,
dizlerinin üzerinden ayağa doğrulduğu ve Türkiye Cumhuriyeti devletine giden
yolların taşlarının döşendiği bir gündür. Bu vesileyle, Çanakkale Zaferi’nin
kahramanlarını, aziz şehit ve gazilerimizi minnetle, rahmetle, şükranla yâd
ediyorum. İnşallah onların bize bırakmış olduğu emaneti… Onlara layık bir
şekilde, onların vermiş olduğu istiklal mücadelesindeki aynı ruh ve inançla,
aynı azim ve kararlılıkla, bugün onların nesilleri olarak, onların torunları
olarak, onları idrak etmiş nesiller olarak bizler de aynı ruh ve heyecanla
istikbal mücadelemizi veriyoruz.
14 Mart Tıp
Bayramı’nda Sayın Cumhurbaşkanımız her zaman olduğu, her yıl olduğu gibi yine
Çanakkale’ye geldi. Çanakkale’ye her zaman büyük önem veren ve destek veren,
Çanakkale ruhunu temsil eden Sayın Cumhurbaşkanımız 14 Mart Tıp Bayramı’nda
Çanakkalelilerle buluştu. Aziz şehit ve gazilerimizin manevi atmosferinde,
manevi huzurlarında şehitliğimizi her yıl olduğu gibi yine ziyaret etti ve aziz
şehit ve gazilerimizi bir kez daha dualarımızla rahmet ve minnetle andık. Dün
itibarıyla, 18 Mart gününde Çanakkale 18 Mart Deniz Zaferi’nin 100’üncü yıl
dönümünde Sayın Başbakanımız da Çanakkale’deydiler; Çanakkalelilerle buluştu,
Çanakkale kahramanlarının torunlarıyla buluştu. Sayın Başbakanımız ve
bakanlarımızla birlikte, bütün parti gruplarımızdan temsilcilerimizle birlikte,
Çanakkalelilerle birlikte, ülkemizin 81 vilayetinden gelen Çanakkale
kahramanlarının torunlarıyla birlikte, hatta bugün Türkiye dışında kalan
Basra’dan, Halep’ten, Şam’dan, Balkan ülkelerinden gelen misafirlerimizle
birlikte bir kez daha Çanakkale kahramanlarının, Çanakkale şehitlerinin aziz
hatıraları önünde onları rahmetle, minnetle ve dualarla andık. Bir kez daha
Türkiye Büyük Millet Meclisi kürsüsünden ifade ediyorum ki: Çanakkale
kahramanları her zaman bizim için örnek olacaktır, her zaman onların takipçisi
olacağız ve onlara layık olmak için de elimizden gelen bütün çabayı
göstereceğiz.
Bu vesileyle bir
kez daha ifade etmek isterim ki, Çanakkale ruhunun temsilcileri olarak, bugünkü
istikbal mücadelesini veren torunları olarak da özellikle Çanakkale boğaz
köprüsünü çok çok önemsediğimizi ifade etmek isterim. Bugün itibarıyla yapılan
açıklamayla Çanakkale boğaz köprüsü, inşallah, otobanla birlikte 2015 yılı
içerisinde ihale edilecek aşamaya gelecektir. 
Ben bir kez daha
sizleri saygıyla ve hürmetle selamlarken aziz şehit ve gazilerimizi minnetle,
şükranla, dualarla anıyorum. Ruhları şad olsun. (AK PARTİ sıralarından
alkışlar)
BAŞKAN –
Teşekkür ederim.
Adalet ve
Kalkınma Partisi grup önerisinin aleyhinde ilk konuşmacı Kocaeli Milletvekili
Sayın Haydar Akar.
Buyurun. (CHP
sıralarından alkışlar)
HAYDAR AKAR (Kocaeli) – Sayın Başkan,
sayın milletvekilleri; Adalet ve Kalkınma Partisinin, AKP’nin vermiş olduğu
grup önerisi üzerine söz almış bulunuyorum. 
Bu grup önerisi, klasik, alıştığımız
grup önerilerinden bir tanesi. Her perşembe veya cuma gününe geldiğimizde bu
grup önerileri verilir, hafta sonu tatil yapılmasına karar verilir, ama bir
tehdit unsuru olarak da pazartesi getirirler grup önerilerini; pazartesi,
tekrar cumartesi, pazarı da dâhil ederek yeni iş programını Meclisin önüne
koyarlar. 
Dört yıllık milletvekili deneyimimde
şunu gördüm ki Adalet ve Kalkınma Partisi, AKP, bu Meclisin gündemini
planlayamıyor veya hafta sonları çalıştırmayı bir tehdit unsuru olarak görüp,
muhalefetin bu şekilde belini bükebileceğini, onu çalışmaktan
vazgeçirebileceğini düşünüyor. Bizce hiçbir sakıncası yok; biz, yirmi dört saat
de burada çalışırız, cumartesi, pazar da çalışırız, hiçbir sıkıntımız yok, ama
planlamayı doğru yapmak gerek. 
Bu planlamayı doğru yapamadığınız için
Türkiye'yi de planlayamıyorsunuz. Bu planlamayı doğru yapamadığınız için
Türkiye'yi de tarihinin en büyük borç denizine soktunuz. Bu planlamayı doğru
yapamadığınız için Türkiye'yi tarihinin en büyük işsizliğine getirdiniz. Bu
planlamayı doğru yapamadığınız için emeklileri yoksulluğa mahkûm ettiniz. Bu
planlamayı doğru yapamadığınız için Türkiye'deki öğrencilerin yurt problemini
çözemediniz. Bu planlamayı doğru yapamadığınız için benim burada bulunduğum
dört yıllık süre zarfında 4/C’lilerin problemini çözemediniz. Bu planlamayı
doğru yapamadığınız için “EYT” dediğimiz emeklilikte yaşa takılanların
problemlerini çözemediniz. Bu planlamayı doğru yapamadığınız için insanları
yoksullaştırdınız, yoksulluğu yönetmeye kalktınız, sosyal yardımları bir övünç
kaynağı olarak ifade ettiniz; bir taraftan yoksullaştırdınız, bir taraftan
işsizleştirdiniz diyorum.
Bakın, niçin söylüyorum ben bunları?
Bir torba kanun getirdiniz, torba kanunun yarısına geldik, şimdi torba kanunu
görüşmüyoruz. Ondan önce bizi yirmi dört saat çalıştırdınız, gündüz ikide
girdik, sabah sekiz buçukta çıktık, ama 67’nci maddeye geldik, Komisyona geri
çektiniz. 
Şimdi, size soruyorum: 47 bin öğretmen
ataması gelecek bir sonraki torbada, ne yapacağız? 47 bin öğretmen atamasını
hep birlikte onaylayacağız değil mi burada? Hatta, onun -50 bin, 100 bin, 110
bin- Millî Eğitim Bakanının dediği gibi, ihtiyaç olan 110 bin rakamına gelmesi
için belki önergelerimizi vereceğiz ama 47 bini hep beraber onaylayacağız. 
Yine, bonzaiyi konuştuk burada.
Bonzaiyi ne yaptık? Sizin Başbakanınız her yerde “Cumhuriyet Halk Partisi
bonzaiye karşı çıkıyor, bunu istemiyor.” demesine rağmen hep beraber, diğer
muhalefet partilerinin de oylarıyla bunları onayladık. 
Demek ki halkın menfaatine, yararına
bir şey olduğunda, torbaların içine, kanunların içine o yandaş medya
gruplarına, yandaş iş adamları gruplarına ya da bürokrasideki yandaşlara bir
şey vermemeniz şartıyla eğer muhalefetle oturup bir diyalog kurabilmiş
olsaydınız ne yapardık; daha faydalı işler yapardık, daha güzel şeyleri
Türkiye’ye sunma imkânını yakalardık. Ama bu grup önerisinde olduğu gibi,
planlayamadığınız için bizi sabahlara kadar çalıştırdınız -uykusuz, stres
yüklü- arkadaşlarımız hasta oldu, arkadaşlarımız darbedildi, herkesin şekeri
çıktı, tansiyonu çıktı ama sonunda o kanunları geri çekmek zorunda kaldınız.
Bunu oturup konuşsaydık, anlaşsaydık olmaz mıydı? Şimdi yine aynı şeyi yapıyorsunuz.
Bakın, dün akşam son dakika itibarıyla bir ek madde ihdas etmeye kalktınız. Ne
oldu? Ortalık karıştı, bırakmak zorunda kaldık. Onu daha önce bizim
gruplarımızla görüşmüş olsaydınız -gerçekten bir ihtiyaçsa, devletin
ihtiyacıysa, hep birlikte karar vermişsek ki bunun için buradayız hep beraber-
bir kez olsun bizi dinlemiş olsaydınız bu Meclis daha verimli çalışırdı
diyorum. 
Hepinize sevgiler, saygılar sunuyorum.
(CHP sıralarından alkışlar) 
BAŞKAN – Teşekkür ederim. 
Adalet ve Kalkınma Partisi grup
önerisinin lehinde konuşmacı yok galiba Sayın Satır. 
MİHRİMAH BELMA SATIR (İstanbul) – Yok
efendim. 
BAŞKAN – Aleyhinde son konuşmacı
Kayseri Milletvekili Sayın Yusuf Halaçoğlu. 
Buyurun. (MHP sıralarından alkışlar) 
YUSUF HALAÇOĞLU (Kayseri) – Teşekkür
ederim Başkanım. 
Bu defa aleyhinde konuşmayacağım,
lehinde konuşacağım. 
Öncelikle,
Adalet ve Kalkınma Partisi Grup Başkan Vekiline partimizin kurultayı
dolayısıyla yaptığı başarı dileklerinden dolayı teşekkür ediyorum. 21 Martta yapacağımız bu kurultayımızın
-tıpkı isminden olacağı gibi- “Nevruz” yani “yengi gün” olarak adlandırılan ve
Türk dünyasında bir bayram olarak kutlanan o günde yapılması ve yepyeni bir
güne başlanması gibi Milliyetçi Hareket Partisi de inşallah 21 Marttan sonra
yepyeni bir şekilde Türkiye’ye hizmet yolunda adım atacaktır. Öncelikle ben de
hayırlar diliyorum. Nevruz gününü, bütün Türk dünyasının Nevruz gününü de
bugünden kutluyorum. 
Değerli milletvekili arkadaşlarım,
öncelikle bizim kurultayımız dolayısıyla bu gündemin bu şekilde belirlenmesinden
dolayı ayrıca AKP Grubu ve CHP Grubuna özellikle teşekkür ediyorum, her ikisine
de. Çünkü yarından itibaren delegelerimiz Ankara’ya gelecekler ve pazar günü de
tabii yolcu edeceğiz. Onun için, bu üç günlük rahatlama bizim kongremiz açısından
büyük önem taşıyordu. O sebeple yeniden teşekkür ediyorum.
İki gensoru görüşeceğiz, ardından her
ne kadar çekincemiz olsa da Katar’la ilgili bir görüşme yapacağız. Büyük
sıkıntılar olduğunu düşünüyoruz o konuda. Konuşmamızı da zaten onunla ilgili
yapacağız. Onun dışında, görüşülmekte olan 688 sıra sayılı Kanun Teklifi’yle
ilgili görüşmeler de devam edecek. İki üç uluslararası sözleşme görüşüp
kapatacağız nasip olursa. Şimdiden hayırlı olsun diyorum.
Hepinize saygı ve sevgiler sunuyorum.
(MHP sıralarından alkışlar)
BAŞKAN – Teşekkür ederim.
Adalet ve Kalkınma Partisinin grup
önerisini oylarınıza sunuyorum: Kabul edenler… Kabul etmeyenler… Kabul
edilmiştir.
Alınan karar
gereğince, gündemin "Özel Gündemde Yer Alacak İşler" kısmına
geçiyoruz. 
Bu kısmın 1’inci
sırasında yer alan, İstanbul Milletvekili Fatma Nur Serter ve 21
milletvekilinin; Bakanlığına bağlı kurumlarda kayıtlı olan bazı çocukların
kayıp olduğu ve bu kurumlarda kaç çocuğun olduğunu tespit edemediği iddiasıyla
Aile ve Sosyal Politikalar Bakanı Ayşenur İslam hakkında bir gensoru açılmasına
ilişkin (11/52) esas numaralı Gensoru Önergesi’nin gündeme alınıp alınmayacağı
hususundaki görüşmelere başlıyoruz. 

VIII.- GENSORU
A) Ön Görüşmeler
1.- İstanbul Milletvekili Fatma Nur
Serter ve 21 milletvekilinin, Bakanlığına bağlı kurumlarda kayıtlı olan bazı
çocukların kayıp olduğu ve bu kurumlarda kaç çocuğun olduğunu tespit edemediği
iddiasıyla, Aile ve Sosyal Politikalar Bakanı Ayşenur İslam hakkında gensoru
açılmasına ilişkin önergesi (11/52) 

BAŞKAN - Hükûmet?
Burada. 
Önerge daha önce
bastırılıp dağıtıldığı ve Genel Kurulun bugünkü birleşiminde okunduğu için
tekrar okutmuyorum. 
Sayın
milletvekilleri, Anayasa'nın 99'uncu maddesine göre, bu görüşmede, önerge
sahiplerinden bir üyeye, siyasi parti grupları adına birer milletvekiline ve
Bakanlar Kurulu adına Başbakan veya bir bakana söz verilecektir. 
Konuşma
süreleri, önerge sahibi için on dakika, gruplar ve Hükûmet için yirmişer
dakikadır. 
Şimdi söz alan
sayın üyelerin isimlerini okuyorum: 
Önerge sahibi: İstanbul
Milletvekili Binnaz Toprak. 
Gruplar adına:
Cumhuriyet Halk Partisi Grubu adına İstanbul Milletvekili Fatma Nur Serter,
Milliyetçi Hareket Partisi Grubu adına Eskişehir Milletvekili Ruhsar Demirel,
Adalet ve Kalkınma Partisi Grubu adına İstanbul Milletvekili Alev Dedegil.
Hükûmet adına:
Aile ve Sosyal Politikalar Bakanı Ayşenur İslam. 
Gördüğünüz gibi
bütün konuşmacılar ve Meclisi yönetenler kadın. (AK PARTİ ve CHP sıralarından
alkışlar)
İlk söz, önerge sahibi olarak İstanbul
Milletvekili Sayın Binnaz Toprak’ta.
Buyurun. (CHP sıralarından alkışlar) 
BİNNAZ TOPRAK (İstanbul) – Teşekkürler
Sayın Başkan.
Merhaba arkadaşlar.
Şimdi, Türkiye’de kâğıt üstünde her bir
şey harika. Mesela, bu çocuk meselesine ilişkin olarak kâğıt üstünde baktığımda
ben –önergede de zaten yazıyor- çocuk yuvalarımız var, kız yetiştirme yurtları
var, erkek yetiştirme yurtları var, sevgi evleri var, bakım ve sosyal
rehabilitasyon merkezleri var, koruma, bakım ve rehabilitasyon merkezleri var
yani yok, yok. Aslında, kâğıt üzerinde fevkalade bir durumdayız gibi gözüküyor.

Ama, öte yandan, buralarda ne olduğuna,
neler yapıldığına baktığınızda, gerçekten de çok ciddi sorunlar var. Yani, bir
kere, önergede belirtildiği gibi, bütün bu yuvalarda, yetiştirme yurtlarında,
sevgi evlerinde vesaire veya rehabilitasyon merkezlerinde kayıtlı çocuklar ile
orada kalan çocuklar arasında -anladığım kadarıyla- büyük bir fark var ve
milletvekilimiz Nur Serter arkadaşımız bunu Bakanlığa sormuş ama Bakanlık tam
bir cevap verememiş. Yani, bu çocuklar nereye kayboldular, neredeler? Bu
kurumun her birinde aradaki fark nereden kaynaklanıyor? Bunu bilmiyoruz.
Öldüler mi, sokağa mı atıldılar? Ne oldukları hakkında bir fikrimiz yok.
Aynı şekilde, nasıl ki kâğıt üzerinde
birtakım kurumlarımız var, biz aynı şekilde çocuk haklarıyla ilgili olarak
uluslararası her türlü sözleşmeye imza atmışız. Öte yandan, Cumhurbaşkanımız,
biliyorsunuz, uzun süredir her Türkiyeli kadının 3 çocuk yapmasını, hatta
mümkünse 5 çocuk yapmasını öneriyor yani bir çocuk politikamız var. Aynı
zamanda da bu iktidar sürekli olarak aileyi vurguluyor yani Bakanlığın ismi de
zaten ilk başlarda “Aile” değilken, “Aile” tabiri yokken Bakanlığın isminde,
“aileyi koruma” diyerek Bakanlığa da “Aile” ibaresi kondu.
Parantez içinde şunu da söyleyeyim: Aslında
bu bütün kadın örgütlerinin itiraz ettiği bir mesele. Türkiye’deki kadın
sorunları, sorunsalı o kadar ciddi boyutlara ulaşmış vaziyette ki, bir eşitlik
bakanlığı olması şart. Sadece belki kadın sorununa değil, eşit olmayan bütün
gruplara bakacak. Ama bu parantez içinde bir mesele. 
Yani şunu söylemek istiyorum: Sözde ve
görünüşte çocukları el üstünde tutuyor bu toplum. Hem kurumlar var hem çok
çocuk yapılsın isteniyor, aynı zamanda aile vurgulanıyor vesaire. Ben sosyoloji
derslerini hatırlıyorum -liselerde falan okuduğumuz- “Aile anne, baba ve
çocuklardan müteşekkil.” diye yazardı, çekirdek aile için. Şimdi, çocuklar
demek ki ailenin bir parçası ama genelinde baktığımızda, gerçekten de
Türkiye’de telef olan çocuk sayısı inanılmaz diye düşünüyorum.
Şimdi, bu çocuk yuvaları, yurtları,
işte yetiştirme yurtları vesaire bütün demin saydığım kurumlarla ilgili ciddi
sorunlardan bir tanesi denetleme meselesi. Bu kurumlar ne zamanlar
denetleniyor, kim denetliyor bunları? Önceden haberli mi bu denetlemeler? Çünkü
şunu biliyoruz ki yani hepimiz okuldan hatırlarız, okul müdürüne “Müfettiş
gelecek.” denir, okul birdenbire böyle temizlenir, paklanır vesaire yani her
günkü hâlinden farklı bir hâle bürünür. Dolayısıyla da bu önceden haberli
denetlemeyse zaten hiçbir anlamı yok ama denetleniyorsa, bir şekilde
denetleniyorsa denetleme raporları nerede? Yani ben mesela bunu merak edecek
olsam, “Ya, şu yurtlardaki denetlemelerde yazılmış olan raporlar nerede?” desem
bunu nereden ben bulacağım? Bir de denetleme sonrası ne yapılmış? Bu raporlarda
herhangi bir olumsuzluktan bahsedilmiş mi? Eğer olumsuzluklardan bahsedilmişse
bunlar sonrasında ne yapılmış, onun hakkında da pek bir fikrimiz yok. 
Şimdi, bu yurt ve merkezlerde zaman
zaman -bunu sürekli olarak medyadan biliyoruz- çocuklara taciz yapıldığı
haberlerini duymaktayız. Daha çok yakın zamanda oldu böyle bir haber mesela.
Sadece kız çocuklarına değil, erkek çocuklara da. Hatta geçenlerde insanın
kanını donduran bir haber vardı. Bu yurtların içinde daha büyük yaştaki çocuklar
küçük yaştaki çocuklara taciz, tecavüz etmekle kalmıyor, aynı zamanda da
işkence yapıyormuş. Yani bu da bir başka sorun, aynı yurdun içinde farklı
yaşlardaki -8-9 yaşındaki çocukla 16 yaşındaki- çocukların aynı yurtta kalması.
16 yaşındakiler çok daha güçlü kuvvetli ve diğerlerine… Hakikaten de kan
donduran bir hikâyeydi. 
Şimdi, bu tacizlerin bir de yargı
safhası var ki, Sayın Bakan işte en son olayda müdahil olma kararı almış.
Gerçi, o kız çocuğu yurtlarda yetişmiş bir kız çocuğu değildi ama 15 yaşındaki kıza bilmem ne kadar
insan tecavüz ediyor ve hâkim “Niye direnmedin?” diyerek, kızla alay ederek
vesaire… Hâkime mektup yazmış bunun üzerine. Aslında Bakanlığın bu tür
durumlarda sonucu beklemeden müdahil olması gerektiğini düşünüyorum; özellikle
de çocuklar söz konusu olduğunda yani kadın tecavüzlerinde, kadına karşı
şiddette, her hâlükârda başından itibaren olmalı ama hele hele çocuklar söz
konusu olduğunda muhakkak olmalı diye düşünüyorum. 
Şimdi, bu yuvaların vesairelerin yanı sıra çocukların durumuna
baktığınızda… Sokak çocukları mesela. İstanbul’da, insanın içi acıyor, küçücük
kız çocukları, oğlan çocukları mendil satıyorlar, otoyollarda su satıyorlar
çiçek satıyorlar. Anneleriyle birlikte dilenen bebekler… Yani biz güya
çocuklara, aileye vesaire çok önem veriyoruz, hele hele işte muhafazakâr bir
iktidar olarak AKP güya çok önem veriyor ama sokaklar -dilenen, dilencilik
yapan- annelerinin kucağında sefil vaziyette soğukta titreyen bebeklerden
geçilmiyor. Merdiven altı atölyelerde, sokaklarda çalıştırılan çocuklar,
sokaklarda büyüyen bebekler -deminde dediğim gibi- ev işlerinde çalıştırılan
kız çocukları, tarlalarda çalıştırılan kız çocukları ve okula gönderilmeyen
kız çocukları her ne kadar okuma yazma oranı yükselmişse de hâlâ mevcut.
Dolayısıyla yani şunlar hakkında bizim hiçbir fikrimiz yok: Kaç çocuk
sokaktadır, kaç çocuk annesiyle beraber dilencilik yapmaktadır, sokakta bir
şeyler satmaktadır? Bunlar hakkında ne yapılmaktadır? Bir şey yapılmadığı
anlaşılıyor ki, bunlar hâlâ yıllardır sokaklarda. Hiçbir istatistik yok. Aynı
şekilde bu çocuk yurtlarıyla ilgili de istatistikler az. Şunu biliyoruz ki, bu
yurtlarda yetişen çocuklar 18 yaşına gelince kapının önüne bırakılıyor. Ne
oluyor peki bunlara? Yani ya Bakanlık ya yurtlar, bu çocukları, bu gençleri
takip ediyorlar mı? Gene ben medyadan bildiğim kadarıyla, özellikle kız
çocuklarının seks işçiliğine yönelmesi, başka bir şey yapamadıkları için, erkek
çocuklarının pazarlarda vesaire, sokaklarda yatmaları… Yani mademki bunlar
yetiştirme yurtları… Yetiştiriliyorlar mı? Gerçekten de bunlara 18 yaşına
geldiğinde iş bulmak için, bir yere yerleştirmek için, iyi bir vatandaş
olmalarını sağlamak için herhangi bir şey yapıyor mu Bakanlık, herhangi bir
programı var mı? Bunları bilmiyoruz. Dolayısıyla da bütün bunların çok önemli
olduğunu düşünüyorum. 
Öte yandan, mesela, engelli çocukların
eğitimi meselesi… Engelliler için –çünkü değişik değişik engelli türleri var-
engelli çocuklar için eğitim kurumları kaç tanedir Türkiye’de? Üstün zekalı
çocukların eğitim meselesi… Yani özetle söylemek istediğim şey, bu ülkede
felsefesine gelince “Ah, çocuklarımız, gençlerimiz, Türkiye’nin ilerisi,
Türkiye’nin geleceği.” diyoruz ama işin özüne döndüğümüzde gerçekten bu
çocuklar için ne yaptığımız fevkalade tartışmalı. 
Çok teşekkür ederim, sağ olun. (CHP
sıralarından alkışlar) 
BAŞKAN – Biz de teşekkür ederiz Sayın
Toprak. 
Cumhuriyet Halk Partisi Grubu adına
İstanbul Milletvekili Sayın Fatma Nur Serter konuşacak. 
Buyurun Sayın Serter. (CHP sıralarından
alkışlar)
CHP GRUBU ADINA FATMA NUR SERTER
(İstanbul) – Sayın Başkan, değerli milletvekilleri; vermiş olduğumuz gensoruda
Aile ve Sosyal Güvenlik Bakanlığının özellikle çocuk bakımevleri ve koruma
altındaki çocuklarla ilgili çeşitli defalar vermiş olduğumuz soru önergelerine
rağmen verdiği birbirinden son derece farklı ve çelişkili cevapları da gündeme
taşımayı amaçlıyorum. 
Öncelikle şunu ifade etmek isterim:
Aile ve Sosyal Güvenlik Bakanlığının en önemli, en temel görevlerinden biri,
hiç kuşkusuz kendisine emanet edilen çocuklarımızın bakımı, eğitimi,
korunmasıdır. Şiddete uğrayan, tacize uğrayan, sokaklarda evsiz kötü
alışkanlıklar edinen çocukların da öncelikle Bakanlığın görev alanı içine
girmesi gerektiği hepimizin bildiği bir gerçekliktir. Şimdi, Bakanlık bu görevi
yaparken Çocuk Hizmetleri Genel Müdürlüğüne bağlı birimlerle bu faaliyetini ifa
ediyor. Bu birimler nelerdir? Aslında Bakanlığın yapılanmasında oldukça geniş
bir yelpazenin kapsanmış olduğunu görüyoruz. Bunlar: Çocuk yuvaları, kız
yetiştirme yurtları, tekrar ayrı bir başlık altında çocuk yuvaları, erkek
yetiştirme yurtları, kız yetiştirme yurtları, sevgi evleri, ayrıca koruma,
bakım ve rehabilitasyon merkezleri, bakım ve sosyal rehabilitasyon merkezleri,
çocuk ve gençlik merkezleri yani ÇOGEM’ler yani geniş bir teşkilat var. Bu
sekiz birim çocukların korunmasını, bakımını ve özellikle de tabii ki
eğitimini, psikolojik olarak da sağlıklı, kendi ayakları üzerinde durabilen
bireyler olarak yetiştirilmesini hedefliyor. 
Şimdi, bakıyoruz bütün bu toplamının
kontenjanına, kapasitesine -yine Bakanlığın verileri doğrultusunda- bu
kapasitenin saymış olduğum bu sekiz birimin toplamında 17.651 olduğunu
görüyoruz. Yani neymiş? Türkiye’de korunmaya muhtaç ya da yardıma muhtaç
çocuklar için toplam 17.651 kişilik bir kapasite mevcut. Peki, “Bu hizmetlerden
yararlanmak için kayıtlı kişi sayısı nedir?” diye baktığımızda, bunun da 15.752
olduğunu görüyoruz. 
Şimdi arkadaşlar, Türkiye’de çok ciddi
çocuk sorunu var, çok büyük çocuk istismarı var, çocuğa yönelik şiddet var,
taciz var ve sokakta yaşayan çocuklar var. Bütün bu realiteye rağmen şu anda bu
birimlerin 17.651 kişilik kontenjanını bile dolduramamış olması ve toplam
kapasitesinin 2 bine yakın, 1.899 kişi altında hizmet veriyor olması bence çok
dikkat çekici bir durumdur. Buradan bir sonuç çıkıyor. Buradan çıkan sonuç şu:
Toplum korunmaya muhtaç olan çocukları Bakanlığın korumasına emanet etme
konusunda gerçekçi, etkin bir yapılanmadan yoksun; Bakanlık da bu durumdaki
çocuklara ulaşabilecek araçlardan yoksun ya da bu araçları yeterince etkin bir
biçimde kullanamıyor çünkü gözün gördüğü bir gerçeklik var, sokakta yürürken
bile gözümüze çarpan gerçeklik. Özellikle büyük kentlerde ve İstanbul’da
trafikte arabalarımız kaldığında ve sıkıştığında, o otomobillerin camını silip
üç kuruş almak için arabaların üstüne atlayan ve giderek de artık kimileri için
tehditkâr olmaya başlayan çocuk ve genç nüfus. Bunlar gözün gördüğü
gerçekliklerdir. 
Şimdi ben şunu çok merak ediyorum:
Bakanlık bir zahmet bir gün örneğin Şişli’ye gelse, örneğin Gayrettepe’ye
gelse, orada otursa, beklese yetkililer, acaba kaç tane korunmaya muhtaç çocuk
görüp himaye altına alabilir? Çok basit bir şey bu. Bir noktadan söz ediyorum.
Onlarcası, onlarcası inanın bu durumda. 
Şimdi geçiyorum, arkadaşlar, bundan
belki daha ciddi, daha vahim bir başka durum daha var: O da kuruma kayıtlı
görünen, kurum istatistiklerinde kuruma kayıtlı görünen kişi, çocuk sayısıyla
fiilen bakılan çocuk sayısı arasındaki fark. 
Şimdi, sadece bu rehabilitasyon
merkezlerinin bile dışına çıktığınızda, onların sayılarını geçici diye kabul
edip dikkate almadığınız zaman bile, işte, kız yetiştirme yurtları, çocuk
bakımevleri, erkek yetiştirme yurtları gibi birimlere kayıtlı olan çocuk sayısı
ile fiilen bakılan çocuk sayısı arasında 2.259 kişilik bir fark olduğu
istatistiklerde ortaya çıkıyor. Şimdi, bununla ilgili çeşitli soru önergeleri
verdik. İlginç bir şey oldu; ilk soru önergesi verildikten sonra, arkadaşlar,
istatistik değişti, Bakanlığın yayınladığı istatistik değişti ve kuruma kayıtlı
kişi sayısı istatistikten çıkarıldı. Şimdi artık bu tarihten sonra kuruma
kayıtlı kişi sayısını göremez hâle geldik. 
Peki, “Bu kuruma kayıtlı olan fakat
fiilen kurumda kalmayanlar hangi kurumlarda, ne yapıyor?” diye baktığınızda,
çeşitli kriterler görüyoruz. “Kayıtlı olup da kurumda bulunmayan” diye yapılan
açıklamalar var. Mesela bunların bir kısmı hastanede kalıyor yani tedavi
görüyor, bir kısmı yurtlarda, üniversite yurtlarında kalıyor, bir kısmı özel
pansiyonda, bazıları yatılı okullarda kalıyor. Tamam, bunları anlıyoruz ancak
bakınız, burada yine, çok ilginç bir durumla karşılaşıyoruz; kayıtlı ve fiilen
kalmayan kişi sayısını Bakanlık 3.323 olarak açıkladı. “Nerede kalıyorlar, ne
yapıyorlar?” diye sorduğumuzda bize verilen cevapta, kategorize edilmiş cevapta
3.055 çocuktan bahsediliyor, 3.055. Yani 268 çocuğun ne olduğu, ne yaptığı,
fiilen kalmayıp da nerede kaldığına ilişkin hiçbir bilgi kayıtlarda yer
almıyor. 
İş bununla da bitmiyor arkadaşlar. Kamu
kuruluşlarında en azından bu çocukların istihdamı için kurumla ilişikleri
kesildiği andan itibaren özel bir düzenlemenin ne yazık ki bugüne kadar
yapılmadığını ve etkin kullanılmadığını görüyoruz. Şu anda kurumla ilişiği
kesilme noktasına gelip de iş bekleyen 4.251 gencimiz var. Bunların sadece
215’ine ek ekonomik destek veriliyor. Şimdi, o zaman ne anlamı var diye ben
sorarım. Bütün bu korumaların, işte, korurken eğitmelerin ne anlamı var? Siz
kapıda bekleyen, kurumla ilişiği kesilen 4.251 gençten sadece 215’ine o da ayda
290-300 lira bir para yardımı yaparsanız, onca yıl bu çocukları korumuş
olmanızın ne anlamı var? Kapının önüne konulduğu andan itibaren karşısında onu
her yönüyle tehdit edecek tehlikelerin beklediği bir ortam ne yazık ki
ülkemizde mevcut. O zaman kurumun sadece “İşte, benim görevim budur, ben bunları
yatırırım, bakarım, bir kısmını da kaybederim.” demenin ötesine geçip bu
çocukların yaşamı için, istihdamı için çok özel düzenlemeleri Hükûmete
önermesini ben çok önemsiyorum ve bunun acilen yapılması gerektiğini
düşünüyorum. 
Aile yanına gönderilen çocuklar
arkadaşlar ayrı bir trajedidir. Çocuk başına aileye bir para ödeniyor. Çocuğun
eğitim seviyesine göre 500-600 liraya yakın bir para. Bazı aileler korumacı
aile olarak 2 çocuk, 3 çocuk alıyorlar, aldıkları o çocukların parasıyla
rahatça geçiniyorlar, o çocukları ya okula göndermiyorlar ya da gerçekten
taciz, tecavüz, şiddetin kölesi hâline getiriyorlar. Bu nedenle…
(Mikrofon otomatik cihaz tarafından
kapatıldı)
ENGİN ALTAY (Sinop) – Devam devam,
bitmedi süren.
FATMA NUR SERTER (Devamla) – Bitmedi
değil mi? Ben de şaşırdım.
ENGİN ALTAY (Sinop) – Sayın Başkan,
hatibe on dakika mı verdiniz?
FATMA NUR SERTER (Devamla) – On dakika
değil.
BAŞKAN – Şimdi onu ayarlıyorum.
Bir on dakika daha veriyoruz, bir
teknik nedenden dolayı böyle olmuş, özür dileriz.
FATMA NUR SERTER (Devamla) –
Estağfurullah.
BAŞKAN – Buyurun Sayın Serter.
FATMA NUR SERTER (Devamla) – Şimdi, bu
da çok ciddi ve dikkate alınması gereken bir durumdur. Bakın, şimdi
yükseköğretime devam eden çocuk için aile başına, çocuk başına 658 lira
veriliyordu 2014 Ocak-Haziran arasında. İşte, ilköğretime devam eden çocuklar
için 500-550 yani iyi miktarda desteklerdir bunlar. Şimdi, bunlar iyi niyetle
kullanılıyor mu kullanılmıyor mu? Bunun takibi nasıl yapılacak? Kim yapacak? Bu
takip yapılmadığında bunun geri dönüşü çocuğun lehine değil, aleyhine olmayacak
mı? Elimizde somut birtakım şikâyetler var. Örneğin, bir aile, işte,
akrabasıyım demiş, iki çocuk almış. İnanın, kardeştir diye iki çocuk ya da üç
çocuk bile alan aileler var ama o çocuklar ne doğru dürüst eğitim imkânlarından
yararlandırılıyor ne de gerçekten insanca bir muamele görüyorlar. O zaman,
demek ki Bakanlık sadece rutin işlerin dışında da bu çocukların takibini ve
izlemesini yapmakla yükümlü. Peki, takip ve izleme yapılıyor mu? Evet yapılıyor
ama o kadar gevşek ve o kadar seyrek bir biçimde yapılıyor ki muhtemelen, biraz
önce Sayın Binnaz Toprak’ın da teftiş öncesi okulların durumundan söz ettiği
gibi, orada da bu kontrollerin yapıldığı süreçler belki gerçekleri tam olarak
gün yüzüne çıkarmıyor ve çok sayıda çocuk bundan büyük zarar görüyor. 
Şimdi, değerli
arkadaşlar, değerli milletvekilleri; bakın, çocuk yuvası ve yetiştirme
yurtlarına kayıtlı 712 çocuk bulunurken, fiilen bakılan çocuk sayısı 460 yani
aradaki fark, kayıtlı ile fiilen bakılan arasındaki fark 252. Çocuk yuvalarına
kayıtlı 1.184 çocuk bulunurken, fiilen bakılan çocuk sayısı 901, aradaki fark
283. Erkek yetiştirme yurtlarında kayıtlı 2.014 çocuk var, fiilen bakılan
1.201, fark 813. Kız yetiştirme yurtlarında -farkları sadece söyleyeyim- 217
fiilen bakılanla kayıtlı olan arasındaki fark, sevgi evlerinde 694. Bakım ve
sosyal rehabilitasyon merkezlerinde 457 yani kayıtlı olanla bakılan arasındaki
fark. Bunları ben uydurmuyorum, bunlar soru önergelerine verilen cevaplar.
ÇOGEM’lerde fark 47. Koruma bakım ve rehabilitasyon merkezlerinde fark 308.
Şimdi, biz soruyoruz: Bu fark nedir, nereden kaynaklanıyor? Bu fark, işte, bu
çocukların kimi oraya gönderilmiş, kimi korumacı ailenin yanına gönderilmiş,
kimi hastanede tedavi ediliyor filan gibi kategorizasyon içine girilip
değerlendirildiğinde de verilen sayıların ne yazık ki yine kendi içinde bir
tutarsızlık gösterdiğini saptıyoruz ve görüyoruz. Şimdi, bu çok önemli bir şey
çünkü gerçekten Aile ve Sosyal Politikalar Bakanlığı bu çocuklar için aynı
zamanda bir aile kurumu yani çocuğun ailesi, bu demin saymış olduğum merkezler.
Onu severek, şefkatle kucaklayan, ona bakan, onu gelecekte kendi ayakları
üzerinde duran bir birey olarak yetiştiren, bununla da kalmayıp onun o hayatın
yüküne karşı direnebilmesi için, kendi ayakları üzerinde durabilmesi için ona
iş imkânı yaratan, arada kontroller yapan bir kurum, bir aile. Bizim aile
yapımızın, sıcak, şefkatli, birbirini koruyan, kollayan aile yapımızın aslında
yansıdığı bir alan değil midir bu Bakanlık ve bu Bakanlığa bağlı birimler? O
zaman bu çocuklar Bakanlığın kendi öz evlatları değil midir? Peki, bunları
nasıl takip ediyor, nasıl koruyor diye ve kaybolan kayıt dışı hâle gelen bu
çocukların nerede ne
yaptığı konusunda yeterince bilgi sahibi olmamak Bakanlık hakkında bir yeniden
araştırmayı gerekli kılmıyor mu değerli milletvekili arkadaşlarım? Bu,
gerçekten Türkiye’nin geleceği açısından da son derece önemli bir konudur. 
Bakın, benim çok rahatsız olduğum ve
üzüldüğüm şey, ne yazık ki istatistiksel olarak da bu gerçeklerin kapatılmasına
dönük bir girişimin de başlatılmış olmasıdır. Daha önce söyledim,
tekrarlıyorum, çok da önemsiyorum, biz sorduk, kayıtlı çocuk sayısı ile fiilen
bakılan çocuk sayısı. E bir süre sonra eğer istatistiklerden kayıtlı çocuk sayısını
çıkarma gereği duyuyorsa Bakanlığın yetkilileri, o zaman bir şeyleri saklamaya
çalıştıkları anlamı çıkmaz mı bundan? Neden insan bir şeyi saklar? Hatasını
örtmek için saklar. Ben de diyorum ki hataları örtmeyelim, bu hataları örtersek
-elbette eksikliklerimiz, elbette yoksunluklarımız olabilir ama- bunların her
örtülüşü binlerce çocuğun yaşamına mal oluyor. O çocukların devlete emanet
edilmiş olan yaşamlarına sahip çıkmak Bakanlığın birinci derecede ve en önemli
görevidir. 
Değerli arkadaşlar, Bakanlık, kuşkusuz bu değişik birimlerinde
korumaya aldığı çocuklara gerekli sevgiyi, ilgiyi ve korumayı göstermesinin
yanı sıra, sokaktaki çocuklara, aile yanında şiddet gören çocuklara da aynı
duyarlılıkla sahip çıkmak durumundadır. Şimdi, zaman zaman basına yansıyan,
ailesinden şiddet gören, çok küçücük bebeklik döneminde bile tacize ve tecavüze
uğrayan, üzerinde sigara izmaritleri söndürülen nice bebeğimiz, nice çocuğumuzun
yaşamını biz gazetelerde okuyarak hüzün duymak zorunda kalmamalıyız. Eğer Aile
ve Sosyal Güvenlik Bakanlığı gibi çok ciddi bir teşkilatı olan, çok önemli
istihdam potansiyeline sahip olan, bu konuda ülkemizde çok sayıda yetişmiş
uzmanları olan bir yapılanma varsa o zaman biz elbette bu şiddet gören
çocukların da tıpkı bazı Avrupa ülkelerinde olduğu gibi Bakanlığın koruması
altına neden o şiddeti görmeden aile bazında inceleme yapılarak alınmadığını da
sorgulamak durumundayız. Bakanlık çocuk koruma bakanlığı değil çünkü, Bakanlık
aileyi esas alan bir Bakanlık. 
“Çocuk yapın.” demek kolay arkadaşlar,
1 yetmez, 2; 2 de olmaz, 3; 3 de yetmez, 4, sırala gitsin. Verin paraları,
çocuk başına 300, 400, 500, 600, zam yapın. Bu mudur? Bu mudur çocuğa yönelik
bakış açısı? Bu yetmez. Burada yapılması gereken şey, dünyaya gelmiş, yaşam
hakkı olan, insanca yaşama hakkı ve eğitim hakkı olan çocuklarımıza Bakanlığın
bir Aile Bakanlığı olması nedeniyle aile sıcaklığı ve şefkati içerisinde
yaklaşımını sağlamaktır. 
O nedenle, bu konuda eksik, yanlış ne
varsa bütün bunların araştırılması… Elbette hatadır, insan hata yapabilir ama
bunların araştırılmasının önünü kapamak bu hatanın paydaşı olmaktır. 
O nedenle, vermiş olduğum gensoru
önergesinin kabul edilmesini ve durumun bütün çıplaklığıyla ortaya çıkarılarak
bundan sonra himayeye, korunmaya muhtaç olan çocuklarımıza daha nitelikli bir
yaşam alanı yaratılmasını diliyorum. 
Hepinizi saygıyla selamlıyorum. (CHP
sıralarından alkışlar) 
BAŞKAN – Teşekkür ederim Sayın Serter. 
Milliyetçi
Hareket Partisi Grubu adına Eskişehir Milletvekili Sayın Ruhsar Demirel
konuşacak.
Buyurun Sayın Demirel. (MHP
sıralarından alkışlar)
MHP GRUBU ADINA RUHSAR DEMİREL
(Eskişehir) – Sayın Başkan, değerli milletvekilleri; hepinizi saygıyla
selamlıyorum. 
Ülkemizde korunmaya muhtaç kalmış
çocuklarımızla ilgili yapılan veya yapılamayanlar nedeniyle Sayın Bakan
hakkında açılan bu gensoru hakkında parti grubumuzun görüşlerini ifade etmek
üzere söz aldım. Hepinize tekrar saygılar sunuyorum.
Tabii, bu, korunmaya muhtaç çocuklar,
devlet koruması altındaki çocuklarla ilgili, parti olarak aralık ayında bütçe
konuşmasında genel bir sorgulama yapmıştık biz ve Sayın Bakana devlet koruması
altındaki çocukların, yetiştirme yurtlarında yetişmiş, daha sonra toplumsal
hayata katılmış çocukların akıbetiyle ilgili pek çok soru yönelttik. Fakat o
sorulara, sözlü sorularımıza cevap alamadığımız gibi, bu konuda bugüne kadar
verdiğimiz yazılı soru önergelerimize de cevap alamadık. Hatta Bakanlık, yalnız
bu konu değil, kendi ilgi alanındaki birçok konuya da cevap vermiyor. Ama durum
görülüyor ki bazı şeyler halının altına süpürülmüyor, bazı şeylerin üzerine
yorgan çekmekle olmuyor. Gün geçmiyor ki haberlerde bu konudaki mağduriyetleri
konuşmayalım.
Öncelikle bir şeyin altını çizmek
gerekiyor: Devlet koruması altında olmak çocukların tercihi değil, bir
zorunluluğu. Zaten hiçbir çocuk dünyaya gelişini kendi tercihiyle
şekillendirmiyor, anne baba olabileceğini iddia eden bazı kadın ve erkekler
olarak bu kararı bizler veriyoruz ve çocuklarımızı dünyaya getiriyoruz.
Sonrasında belki kendi bazı zaaflarımızdan ötürü, belki kaderin bir sonucu
olarak -belki ölümler, belki hastalıklar, belki ekonomik yetersizlikler-
çocuklar tercih olarak değil, bir mecburiyet olarak devletin koruması altına
giriyorlar. Bazen bunlara “kimsesiz çocuklar” deniliyor, aslında bunlar
kimsesiz çocuklar değil, bunlar milletin çocukları, bunlar devletin
korumasındaki çocuklar. Hani hep, bu, “Devlet nedir?” deniliyor ya, devlet
aslında bizleriz, sizsiniz, benim, buradaki herkes, bizi izleyenler,
milletimiz, 77 milyon. Birbirimizin gözetmeni olmak durumundayken, bu
çocuklarımızı hiçbirimiz gözlemlemiyoruz. 
Ülkemizde korunmaya ihtiyacı olan
çocukların sosyal hizmet kurumlarında bakılıp yetiştirilmeleri ve meslek sahibi
edilmeleri yönünde 2005 tarihli bir Çocuk Koruma Kanunu var biliyorsunuz. Bu
kanuna atıfla da biz Sayın Bakana bütçe görüşmeleri sırasında sorular sorduk ve
ben öncelikle o bütçe görüşmesinde sorduklarımızı kısaca sizlerin
hafızalarınızı canlandırmak adına hatırlatmak istiyorum.
“Haklarında koruma kararı verilen,
sosyal hizmet kurumlarına yerleştirilen ve devlet koruması altındaki çocukların
koruma ve bakım hizmetini yürüten kişilerce şiddet, taciz, tecavüz gibi kötü
uygulamalara maruz bırakıldığına dair haberler zaman zaman gündeme gelmekte,
olayların ardından ilgili kişi, kurum veya Bakan tarafından gerekli
soruşturmanın yapıldığı ve önlemlerin alındığı yönünde açıklamalar
yapılmaktadır.” diye bir cümleyi şahsen bu kürsüde aralık ayında kurdum ve ben
şu anda üzülerek tekrar ifade ediyorum ki biz bu cümleleri kurarken bile bu
yurtlarda hortumla dövülen, bağlanan, taciz edilen, evlere temizliğe götürülen,
geceleri farklı yerlerde çalışmaya götürülen çocuklar olduğunu hepimiz şu anda
endişeyle öğreniyoruz. 
Hissediyorduk, basına yansıyan haberler
vardı ama geçtiğimiz hafta bir şey daha oldu, altı yıldır süren bir olayı
herkes kendi üzerinden atmak istedi. Bakanlık şu açıklamayı yaptı: “Bu
soruşturma yürütülüyor, 2012 yılında bitmiş bir olaydı.” Kurumun müdürü 2013
yılına kadar bir süre tanıdı. Bu işin ne zamana kadar sürdüğü konusunda
Bakanlık ile müdür arasında bile bir fikir birliği yoktu. 
Böyle bir haber çıktığı zaman ne
yapılıyor? Böyle bir haber çıktığı zaman mağdur olmuş çocuklar başka yurtlara
dağıtılıyor, o yurt ya da yuva kapatılıyor, ilgililer, haklarında soruşturma
açılıyor diye ya açığa alınıyorlar ya da son örnekteki gibi sosyal baskı
nedeniyle, toplumsal infial nedeniyle işten el çektiriliyorlar. 
Peki, size sormak istiyorum: Bu
çocukları başka yurtlara, yuvalara dağıttığınızda ne oluyor? Yaralı bir dokuyu
başka bir yere sevk ederseniz ne olursa aynısı oluyor. Yaralarıyla beraber
gittikleri yerlerde ya kendilerine yapılan taciz, tecavüzün bir örneğini
güçlerinin yettiğine yapıyorlar ya da bilindikleri için gittikleri kurumda da
benzer tacizlere maruz kalıyorlar. Yalnızca kız çocuklarımız mı? Hayır. Erkek
çocuklarımız da bu şekilde ve devletin bu çocuklarımızla ilgili yapabildiği tek
şey, gördüğümüz kadarıyla, yalnızca kurumlarını değiştirmek. Peki, çocukların
kurumları değiştiriliyor da ne oluyor? Hiçbir şey. Oysa bunların bir kısmının rehabilitasyon
merkezi diye geçiyor adı, aynı Elâzığ’da olduğu gibi. Kimin kimi rehabilite
ettiği tartışılır. Eğer bir kurumun adında rehabilitasyon yazıyorsa o kurumda
çalışanların bu konuda uzmanlaşmış olmaları gerekiyor. Nitekim, bütçe
görüşmesinde de sorduk, daha sonra da ben Sayın Bakana soru önergeleri verdim.
Şüphesiz cevaplamadı, hâlâ da cevaplamıyor. “Bu kurumlarda çalışanların bir
standardı var mı? Bunların meslek dağılımı nedir? Ne iş yaparlar, hangi
vasıflardadır? Bu kurumların bir kısmının adresleri bilinmiyor, aileleri bile
çocuklarının nerede kaldığını bilmiyorlar, bunu neden saklıyorsunuz?” diye...
Ama, ben o gün bir şey daha söyledim, şunu söyledim: “Yaşanılan kurumun adını
istediğiniz şekilde değiştirebilirsiniz, ‘sevgi evi’, ‘uğur böceği evi’ diye
ama bu kurumlardaki kızlarımızın özellikle akıbeti yalnızca adres
değişikliğinden ibaret. Sevgi evinden çıkıp sığınmaevine gidiyorlar Sayın
Bakan, bunu biliyorsunuz değil mi?” dedim. Ne biliyorum dedi ne de tedbirini
aldı; maalesef durum bu. 
Devlet koruması altında dediğimiz ama
birçokları devletin koruması adına, devletin eli, gözü, kulağı olması gereken
yöneticiler ve eğiticiler tarafından tacize ve şefkatsiz bir yaşama sevk
edilmiş bu çocuklar gördükleri ilk şefkat hissi veren elle beraber başka mecralara
kayıyorlar. Sonunda birçoğunun gittiği yer sığınmaevleri ya da hayal bile
edemediğimiz yerler. 
İşte bu
çerçevede şunları da sorduk: Çocuklara yönelik koruma ve bakım hizmeti veren
kamu sosyal hizmet kuruluşları ile bu kuruluşlarda çalışanların nitelik ve
yeterliliklerine standart getirme konusunda ne yapıyorsunuz? Sosyal hizmet
kurumlarında sunulan hizmetin yeterliliği ve kalitesi ölçümleniyor mu?
Kuruluşlardan aldıkları hizmet sırasında şiddet, taciz ve tecavüz gibi kötü
uygulamalara maruz bırakılan çocuklar ile kötü uygulamalar sonucunda çocukların
yaşadıkları travmaların ve kötü uygulamaların yaşanmaması için alınan önlemler
veya alınabilecekler konusunda ne yapıyorsunuz? Sosyal hizmet kuruluşlarından
aldıkları hizmet sırasında hayatını kaybeden çocuklar; bunlar kimlerdir,
nedendir, bunun bir daha olmaması için bir çalışmanız var mıdır? Kuruluşlardan
kaçan ya da kaçırılan çocuklara yönelik, devlet tarafından, bunun
tekrarlanmaması için stratejik bir çalışmanız var mı? Sosyal hizmet kuruluşları
ve çalışanların hizmetlerine yönelik etkili bir izleme, denetleme işlemi
yapıyor musunuz, böyle bir süreç çalışmanız var mıdır? Sosyal hizmet
kuruluşlarından hizmet alan çocuklar hakkında toplumsal farkındalığın
artırılması için topluma yönelik bir çalışma yapıyor musunuz? Açıkçası,
bunların hiçbirine cevap almadığımız gibi -daha önce de söyledik- zihniyet
değişmediği için akıbet yine aynı ve kaçınılmaz.
Özellikle kız
çocuklarımız için tekraren söylüyorum: Bu çocuklar ileride toplumun geleceğini
şekillendirecek çocuklarımızın annesi olmaya aday kadınlar. Bunları hayata ne
kadar hazırlıyorsunuz Sayın Bakan? Hazırlamadığınız mutlak ama hazırlamak için
bir çalışmanız var mı? Bu, yalnızca bina kiralamakla, binaların içini güzel
mobilyalarla donatmakla olmuyor. Biliyorsunuz ki -uluslararası bütün
ölçümlemeler de gösteriyor- sevgi ve şefkat çocukların zihni gelişimlerinde,
zekâ düzeylerinde bile etkili. Bu çocuklarla ilgili yalnızca toplu törenler
yapıp, Başbakanın, Cumhurbaşkanının veya first lady’lerin katıldığı törenlerde
baş okşayarak bu işler olmuyor. Bu ülkede gün geçmiyor ki çocuğa dair bir
taciz, bir tecavüz olmasın. 
O günkü konuşmamızda bir şeyin daha
altını çizdik, dedik ki: “Bir yönetmelik yayınladınız, buna bağlı olarak da işe
girmeyle ilgili bir öngörünüz oldu. 18 yaşından önce, erişkin olmadan önce iki
yıl boyunca bu kurumlardan hizmet almış olma şartı getirdiniz. Bu iki yıl
şartını lütfen kaldırınız Sayın Bakan, bu çok tehlikeli bir şey.” diye örnek
vermiştim. “17 yaşında tecavüze uğrayan bir genç kızı işsiz mi bırakacaksınız?
17 yaşında tecavüze uğramış bir çocuk ‘Keşke daha küçükken tecavüze
uğrasaydım.’ dese, bu daha mı iyidir?” diye, bunların hiçbirine cevap almadık.
“Resmen üç maymunu oynuyoruz ve bu bizim toplumsal vicdanımızın kötü bir
fotoğrafı.” dedim, bu fotoğrafla ilgili bir gelişme olmadı. Ha, Bakanlık zaman
zaman bazı fotoğraflar paylaşıyor, kesik başların torbada olduğu fotoğraflar
gibi. Ama Bakanlık hiçbir zaman koruma altındaki -tekraren söylüyorum bir
tercih değil, bir zorunluluk olarak- bu çocuklarla ilgili bir iyileştirme
yapmıyor.
“18 yaşından önce koruma kararı
kaldırılmış kaç çocuk var ve gerekçeleri nedir?” diye de bir soru sorduk.
Gördüğünüz gibi, bu konuda muhalefet olarak birçok defa sorularla -sözlü ya da
yazılı olarak- Sayın Bakandan ve onun şahsında kurumlardan cevap istedik. Cevap
vermeyerek bir şeyi yok sayamazsınız. Sizin yok saydıklarınız basında, farklı
sosyal mecralarda, herkesin gözünün önünde, hatta gözlerimize sokularak
gerçekleşiyorlar. 
Erkek çocuklar… Onlar da kaçıyorlar,
onlar da 18 yaşından sonra sokağa bırakılıyorlar ve ileride onlar baba olsun
diye teşvikler yapıyorsunuz. Şimdi yine bir tasarı getirdiniz, evliliği teşvik
yasası. 
Şimdi, Türk filmlerini hatırlayınız,
“Türk filmi” diye şablonlanmış bir hâl var biliyorsunuz. Bir kadın ve bir erkek
koşarak ağacın altında buluşurlar, eller birbirine kavuşur, sonrasında “Mutlu
son.” yazar. Aslında film bitmez, film o zaman başlar. Ama ne için? Gerçek
hayat için. Gerçek hayatta o eller buluştuğu zaman film başlıyor ve hayatın
görünen yönü ondan sonra gerçekleşiyor. 
İşte, siz, bu eller birleşsin diye, o
ağaçların altında ya da farklı mecralarda birleşsin diye şimdi de çeyiz paketi
hazırladınız, evlenmek isteyenlere çeyiz yardımı. Para biriktirin, kumbarada
para birikmesin, ayakkabı kutusunda birikmesin, tamam, bankada biriksin,
hayhay. Ama sonrasında bu evliliklerde ne oluyor? “Bu evlilikler içinde
çocuklar doğsun diye kadınlara 400 lira, 600 lira, 300 lira para veriyoruz.”
diyorsunuz ki bu, kadını aşağılamadır, annelik veya babalık hissiyatına yönelik
bir küçümsemedir. Bunu parayla ölçümlemek kadar akıl dışı bir şey olamaz ama
bunu da yapıyorsunuz. 
Peki, bu doğan çocukların akıbetini hiç
sorguluyor musunuz? Yurtlarda yetişmiş çocuklarla ilgili bir izleme,
değerlendirme biriminiz var mı? 2011 yılının Haziran ayında çıkan kanun
hükmünde kararnameden sonra Bakanlığınızın farklı idari mekanizmaları için
farklı torbalarda, tasarılarda düzenleme yaptınız ama hiçbir zaman, devlet
korumasından sonra toplumsal hayatın içinde bu çocuklar ne oluyorlar, nasıl
yaşıyorlar, bunları nasıl izleyebiliriz, nasıl değerlendirebiliriz diye bir
çabanız olmadı. Tahmin ediyorum az sonra çıkıp burada bir rakamı vereceksiniz,
devlet korumasından sonra görevlendirmeleri var, biliyorsunuz, kamuda göreve
alınma, “Biz şu kadar çocuğu yerleştirdik.” diyeceksiniz. Evet, bir atama
kararı çıkardınız 2 bin küsur kadar çocuk için ama kaç tanesi başlayabildi,
bunun rakamını da verin bize. Bunun soru önergesini de sorduk size, cevap
alamadık henüz. Siz, kuralar çekilip atamalar yapılmasını onların göreve
başlaması diye kabul ediyorsanız çok yanılıyorsunuz, o çocukların birçoğu hâlâ
başlayamadılar. Bir kısmı rapor almak için para bile bulamadı. “Genelge
yayınladık, para istenmeyecek.” diyorsunuz, hastaneler para istiyor, sağlık
raporu için para istiyor. 
Bazı karıştıkları küçük suçlardan ötürü
hükümlü diye atanamayan çocuklar var, bunların sayısı kaçtır Sayın Bakan,
söyler misiniz? Ama siz yalnızca onları sayı olarak görürseniz, “Biz devlet
korumasındaki çocuklar için kanun çıkardık, onları da kamuda göreve alıyoruz.”
diye toplumun önünde bazı kuralarla, rakamlarla gezerseniz gerçeklikten
kopuyorsunuz, gerçek bu değil. Bu çocukların büyük bir kısmı işe
başlayamadılar. Önümüzdeki günlerde aynı şeyi engelliler için de yapacaksınız,
onların da büyük bir kısmı başlayamıyorlar ama siz hâlâ bunları söyleyerek bu
toplumun hafızasıyla alay ettiğinizi düşünüyorsanız Sayın Bakan, kusura
bakmayın, komik duruma düşen devlet oluyor böylece, sizin elinizle, sizin
dilinizle devleti küçük düşürüyorsunuz. Türkiye Cumhuriyeti devleti bu
çocuklarına bakamaz durumda değil, Türkiye Cumhuriyeti devleti insanlarını aç
bırakacak durumda değil; adalet olursa, hakkaniyet olursa, eşitlik olursa,
sosyal devlet bilinciyle hareket edilirse bu çocukların hepsine bakılabilir,
bunlarla ilgili acil tedbirler alınarak hızlıca ve çok küçük hareketlerle
bunları gerçekleştirebilirsiniz. Mesela, bunlardan bir grup, dernekler,
kurdukları platformlar, geçtiğimiz hafta sizinle görüşmek için talepte
bulundular, özel kaleminizin verdiği cevap şu: “Seçim geliyor, artık Sayın
Bakana ulaşamazsınız.” Bunu ben söylemiyorum, özel kaleminiz söylemiş.
Müsteşarınız da görüşmüyor, hiç kimse görüşmüyor, ilgili daire başkanınız da
görüşmüyor, “Yeni geldim, daha konuya hâkim değilim.” diyor. Bunları siz tabii
ki biliyorsunuz, ben yalnızca burada size hatırlatıyorum. 
Bir şey daha, bu evlerin görüntüsünü
paylaşarak buralarda iyi hizmet verildiğine kimseyi inandıramazsınız. O evler
lüks, bir kısmını ben de gezdim, sevgievlerinin, çocuk yuvalarının bir kısmını
hepimiz geziyoruz. Gördüğümüz manzara… Evet, akılların almayacağı kiralar
veriyorsunuz, kimlerden kiraladığınız da malum, aynı kendi Bakanlık binanız
gibi. Bakanlığınızın kirasını bile daha izah edemediniz. Bunun benzeri şekilde
kiralama yaptığınız sevgi evleri var, bu benzeri şekilde kiraladığınız küçük
apartman dairelerinde evler var. Kaç liraya, kimlerden kiraladığınızı izah
edemediğiniz bu evlerde muhteşem mobilyalarla bu çocukları yaşattığınızı
düşünüyorsunuz. 
Sayın Bakan,
hani, çok bilinen bir sözümüz var, altın kafese giren kuş misali, altın kafese
de koysanız insanlar sevgi, ilgi ve insan yerine konulmayı istiyor. Sizin
ilgili kurumlarınızdaki yöneticileriniz eğer bu konuda bir farkındalığa sahip
değilse yapabileceğiniz hiçbir şey yok. Hızlıca bu insanları eğitmeye bakın.
Mesela, bir rakam vermiştiniz bir soru önergesine cevaben: “227.126 kamu
çalışanına eğitim verdik.” diye. Sayın Bakan, bu 227.126 kamu çalışanı içinde
hiç kendi kurumlarınızda çalışanlar var mı? Özellikle, sevgi evlerinde, çocuk
yuvalarında, rehabilitasyon merkezlerinde çalışanları aldınız mı buna? Daha
ötesi, kendi Bakanlığınızdakiler, bire bir Bakanlık merkez teşkilattakiler,
bunları bu eğitime aldınız mı? Bu çocuklarla nasıl konuşacaklarını, bu çocukların
derdini anlamak için empati yapmayı, duygudaşlığı onlara anlattınız mı?
Anlatmak zorundayız. Şunu bilmemiz lazım: Bir nefes sonramızı, bir adım ötemizi
hiçbirimiz bilmiyoruz. Evet, bugün evlatlarımızın başındayız, Allah
herkesinkini daim etsin ama bunun bir garantisi yok. Hiçbirimiz yarınlarda
çocuklarımızın ya da torunlarımızın ne olacağını bilmiyoruz. Çocuklarımız akıl
sağlığını kaybetse, ekonomik durumları kötüleşse kime emanet edeceğiz bunları?
Devlete. Siz devletin eliyken, siz devletin gözüyken bu çocuklara
dokunmuyorsanız, bu çocukları duymuyorsanız, görmüyorsanız, bunlar sokaklarda
basın açıklaması yaparken duymazdan geliyorsanız ne yapsınlar? Kendilerini mi
yaksınlar? Antalya’da bir kız çocuğu kendini yakmayı düşünüyor uğradığı taciz
için, bilgileri bende var, günlerdir konuşuyoruz telefonda “Yapma.” diye. 16
yaşında tacize uğramış, 7 yaşında bir kız çocuğu var. Şimdi bu kız çocuğu,
kendisi 23 yaşında ve tacize uğruyor, sizlere ulaşamıyor, hiçbirinize,
yetkilere, hiç kimseye. Yetkili kimse hiçbirinize ulaşamıyor, ismi önemli
değil, makamı önemli değil.
Sayın Bakan,
yaptığınız görev çok önemli bir görev. Yaptığınız görevin alanı çok kutsal bir
şey, sosyal politika. O çocuklar sizi anne, baba diye görmek istiyor,
cinsiyetler önemli değil. Sizi sığınılacak bir liman diye görmek istiyor. Sizin
kendilerini dinlemenizi istiyorlar yalnızca. Sorunlarını duymanızı istiyorlar,
duyun onları. Onları yalnızca kulağınızla değil, gönlünüzle duyun ve o çocuklar
için bir şey yapın çok geç olmadan. Çünkü zayi oluyorlar. Geceleri o çocukların
nerelere götürülüp çalıştırıldığını siz de biliyorsunuz, tüylerimiz diken diken
oluyor değil mi? 16-17 yaşında kız çocuklarının geceleri kurumlarından alınıp
nereye götürüldüğünü tahmin edebiliyor musunuz? Hepimiz tahmin ediyoruz değil
mi?
“Devletin
koruması” denilince bu yalnızca yuvalardaki çocuklar değil, cezaevleri de
böyle. Devlet, o çocukların can güvenliğini, beden bütünlüğünü korumak zorunda.
Cezaevleri o çocukların rehabilite olması için. Rehabilitasyon böyle mi yapılır?
Hayır, yapılmamalı. Gelişmiş, çağdaş, gerçek anlamda ilerlemiş, evrensel
değerlere sahip hiçbir devlette bunların olmaması gerekir. Elbette ki önlenemez
şeyler vardır. İnsandan kaynaklanan, insani zafiyetlerimizden kaynaklanan,
kurumlarımızdaki personelin özel durumlarından kaynaklanan önlenemez hâller
olabilir ama Sayın Bakan, bu konuda Hükûmetiniz on iki yıldır sınıfta kaldı.
Sizden bir bakan, bir hanım, bir anne ve Türkiye Cumhuriyeti’nin bir vatandaşı
olarak herkesin bir ricası var: Bu çocukları dinleyiniz. Tekraren söylüyorum:
Yalnız kulakla değil, gönlünüzle dinleyin ve gönlünüzden geçenleri yapın onlar
için, kâğıtlarda yazılanları değil.
Partim olarak
gensoru hakkında olumlu oy kullanacağız.
Saygılar
sunuyorum. (MHP ve CHP sıralarından alkışlar)
BAŞKAN –
Teşekkür ederim.
Sayın milletvekilleri, şu anda tarihî
bir an yaşıyoruz, onu sizlerle paylaşmak istiyorum: Şu anda, bu salonda bulunan
kadın milletvekilleri erkek milletvekillerinden daha fazla.(Alkışlar) Koltuklar
belki boş ama inşallah 25’inci Dönemde çok daha fazla kadın milletvekili olması
dileğiyle. 
Adalet ve Kalkınma Partisi Grubu adına
İstanbul Milletvekili Alev Dedegil konuşacak. 
Buyurun. (AK PARTİ sıralarından
alkışlar) 
AK PARTİ GRUBU ADINA ALEV DEDEGİL
(İstanbul) – Çok değerli milletvekili arkadaşlarım, Cumhuriyet Halk Partisinin
Aile ve Sosyal Politikalar Bakanımız hakkında verdiği gensoru önergesi için
huzurlarınızdayım. Sözlerime başlarken sizleri, yüce heyeti saygıyla
selamlıyorum. 
Öncelikle düzeltmek isterim: Önerge
sahibi olan siyasi parti Cumhuriyet Halk Partisi hatipleri devamlı “Aile ve
Sosyal Güvenlik Bakanlığı” diye söyledi ve tutanaklara da hep bu şekilde geçti.
Gensoru verdiğiniz bakanlığın adı Aile ve Sosyal Politikalar. 
Şimdi, burada, AK PARTİ hükûmetleri
olarak tabii, bu alanda yaptığımız işleri, attığımız adımları,
gerçekleştirdiğimiz reformları saymak istemiyorum. Bu, açıkçası çok fazla zaman
da alacak olan bir şey ama çok özel ilgilenen ve bütün detaylarla tek tek
ilgilenen çok değerli milletvekili arkadaşlarıma tavsiye ediyorum,
Bakanlığımızın 2014 yılı faaliyet raporu yani resmî raporu yayımlanmıştır ve
uluslararası çalışmalarda da bir referans belge olarak hâlihazırda yayındadır,
bundan istifade edebilirler. 
Tabii, şunu da belirtmek istiyorum: Bu
reformların en başında -yani hiçbirini saymasak dahi- Anayasa’ya, mevcut
hukukumuza ve çocuk konusundaki politikalarımıza baz olarak aldığımız “çocuğun
yüksek menfaati” kavramını da getirmiş bir iktidardan söz ediyoruz. 
Şimdi, çok vakit
almayalım dedik, o yüzden toparlayalım. Zaten bu gensorunun teknik, rakamsal,
“mış”, “miş” kısmıyla ilgili gerçekler konusunda Sayın Bakanımızın önemli
açıklamaları olacak. Ben, sadece şunu isterdim: Bu kadar zaman içerisinde bu
konuda yazılı ya da sözlü birçok önerge verildi, sorular soruldu, Sayın
Bakanımızın bu konuda verdiği yazılı ve sözlü cevaplar var, keşke bunlara
bakılsaydı.
Şimdi, bir grup diyor ki: “Bunlara
cevap verilmedi.”, diğer siyasi partimiz de verilen cevapları kaldırarak
verilen cevaplar üzerinden, verilerden bir eleştiri getiriyor. Ben de
anlamadım, bir partiye bakıyorum, cevaplar verilmemiş, diğer parti verilen
cevaplar üzerinden bir gensoru üretmiş, bu çelişkiyi de anlamak açıkçası çok
mümkün değil.
Şimdi, tabii, defalarca sorulmuş,
defalarca cevaplanmış bir konuda Parlamento böyle yoğun bir gündemle çalışırken
niye bir gensoru verilir? Zannediyorum, burada bir seçim çalışması yapılmak
arzu ediliyor. Bunu da tabii, ben açıkçası burada çok uygun bulmuyorum. Çünkü
milletin bizden beklediği çok önemli kanunlar var, onlar üzerinde çalışmamız
gerekirken, defalarca konuşulmuş, açıklanmış bir konuyu tekrar buraya getirmek
çok adil de olmuyor. Ama tabii, millet de bu hakikati biliyor, bu oturumları
izliyor, zannediyorum 7 Haziranda bununla ilgili mevcut iktidara güvenini
tazeleyip belki de bu kez muhalefete millet bir gensoru verir artık diye
düşünüyorum, çünkü sıkıldık.
Şimdi, çok değerli arkadaşlar,
Bakanlığa bağlı kuruluşlarda kalmakta olan korunmaya muhtaç çocuklarımız
bizlere milletin emaneti, sadece bize değil, bu salondaki herkese emanet, bu
toplumdaki herkese emanet. Hepimiz hepimizin çocuğundan sorumluyuz, korunmaya
muhtaç olsun olmasın sorumluyuz ve “İnsanı yücelt ki devlet yücelsin.” diyen ve
“Her bir ferdi bana emanettir.” diyen bir siyasi anlayışı bu şekilde eleştirmiş
olmanızı da çok adil bulmuyorum.
Biz, AK PARTİ iktidarı olarak topluma
dokunuyoruz, elimizden gelen bütün sosyal, ekonomik çalışmaları yapıyoruz.
Eksikler olabilir, “Her yer tamam, hiçbir eksik yok.” iddiasında bulunmak bizim
gibi aklı başında bir iktidarın kuracağı bir cümle tabii ki değil. Ama nedir?
Bu eksiklikler üzerinden istişare edip bu modelleri geliştirmek, birlikte
siyaset yapmak varken bütün yapılanları yok sayan bir anlayışı da adil
bulmuyorum, burada paylaşmak isterim.
Şimdi, bu kurumlarda kalan çocuklarımız
var. Tabii, rakamlar var, sizlerin de elinde istatistikler var, birtakım
veriler var, Sayın Bakanım da bu konulara girecek. Bu kurumlarda kalan
çocukların önceki şartlarını aranızda hatırlayan var mı? 2001 şartlarını
hatırlayan var mı? Yani bir hortumla dövülen çocuklardan veya işte, farklı
sorunlar yaşayan çocuklardan bahsedildi, eski Türkiye’den bahsedildiğini
düşünüyorum. Şimdi, şu anda yaşadığımız, 2015 yılında geldiğimiz noktada bunu
da çok insafsız ve gerçek dışı bir beyan olarak kabul ediyorum. Şu anda
görüşülmekte olan konudan bahsediyoruz, tabii, kuruluşlarımızda kayıtlı olduğu
hâlde fiilen bulunmayan çocuklar var ve iktidar mensubu ve muhalefet mensubu
milletvekili arkadaşlarım gayet iyi bilirler ki, bunların teknik ve manevi
sebepleri de var. Yani izinli çocuklar var, o yurtlarda kalırken suça itilmiş,
psikolojik olarak rahatsızlık geçiren çocuklar, ailesini daha sık görme
ihtiyacı olan çocuklar, izinli gönderilen, tatile gönderilen veya hastanede
olan çocuklar var ama muhalefet milletvekili arkadaşlarım da gayet iyi
biliyorlar fiilî durumla kayıtlı durum arasındaki farkın ne olduğunu ama
ilgilenmişler; ben yine de memnun oldum, zahmet etmişler, bunları sormuşlar;
önemlidir. Ama bir şeyi bekliyorum, kaç kere gitmişler, en son ne zaman gittiler?
Mesela ben önerge sahibi değerli hocamıza sormak istiyorum: En son hangi
yetiştirme yurduna, hangi yuvaya, hangi sevgi evine gittiniz? Kaç kere
gittiniz? Oradaki çocukları dinlediniz mi? Oradan gelen sorunlarla ilgili
kalkıp Bakanlığımıza bir ziyarette bulundunuz mu? “Şöyle bir önerim var.”
dediniz mi? Bir el uzattınız mı? Ben bunu bilmiyorum, belki de kendileri bunu
cevaplarlar.
Şimdi, haklarında tabii, korunma,
tedbir kararı alınan bütün çocukların devlette kaydı vardır. Türkiye
Cumhuriyeti devleti ciddi bir devlettir ve biz, hepimiz bununla iftihar ederiz.
“Nerede olduğu bilinmeyen çocuk” tanımlaması, bu şekilde sunulması, bu
çocukların kendilerine de, bu çocukların ailelerine de zarar vermektedir,
üzmektedir. 
Yani biz burada siyaset yapacağız diye,
kendi seçmenimize seçimlerden önce birtakım mesajlar vereceğiz diye sert
cümleler kuruyoruz ama, bunun ucunda, bu cümlelerin gidip de nereleri tahrip
ettiğini hiç düşünmüyoruz, çünkü odaklandığımız bir tek yer var, şu kürsüden
seçmene biraz daha fazla mesaj verebilmek. Şimdi, bunu da adil bulmuyorum
açıkçası.
Gidelim, birlikte gidelim. Bakın, ben
buradan çok açık bir öneride bulunuyorum iktidar partisinin bir milletvekili
olarak, burada çok değerli milletvekili arkadaşlarım da var, hep beraber, yani
iktidar-muhalefet diye de ayırmıyorum, birlikte gidelim, hatta isterseniz
muhtelif gruplar oluşturalım, bu çocuklar yaş gruplarına göre devlet tarafından
korunuyor, bakılıyor, birazımız bir kurumu ziyaret etsin, diğer grup diğerini
ziyaret etsin, konuşalım, sonra Bakanımızla oturalım, eğer varsa gördüğümüz bir
eksiklik, aksilik, bunun üzerinde tartışalım ve en iyi modeli oluşturmaya
çalışalım. 
Yani yetimler üzerinden ve çocuklar
üzerinden sürekli siyaset yapmak, mağdur kadınlar üzerinden sürekli siyaset
yapmak, açıkçası ben bunu da çok adil bulmuyorum. Yani eğer sizin anlattığınız
kadar vahim bir durum varsa, bence bunun yöntemi çözüme odaklanmış ve çözüme
yönelik katkı sağlayacak bir hareket yapmaktır. Yani buradan sert, son derece
olumsuz ve yapılmış bütün her şeyi, bütün iyi çalışmaları, hepsini birden
hükümsüzleştiren bir üslup, bunu da hiç adil bulmuyorum.
Şimdi, değerli
milletvekili, herhangi bir kurumdan izinsiz olarak ayrılan çocuklar var mı?
Evet, var. Biraz önce bahsettim, bu çocukların birçoğu zaten çok problemli. Ya
bir şekilde suça itilmişler, farklı alışkanlıklar edinmişler, sokaklarda
yaşamışlar. Bu
çocukların ailelerinden uzakta ve belli bir disiplin altında işletilmesi
gereken bu kurumlara anında adapte olmalarını ve orada bütün kurallara uygun olarak
hemen benimseyip yeni bir davranış modeline geçmelerini hiçbirimiz
beklemiyoruz, zaten bu doğru da olmaz. Bu tip çocukların zaman zaman izinsiz
olarak, bu kaldıkları, korundukları yerlerden çıktıklarını da biliyoruz. Ama
bunun arkasındaki asıl felsefe ne? Bütün bu kurumlar açık kapı sistemiyle
yönetiliyorlar. Buralar hapishane değil yani sistem açık kapı sistemi.
Çıkabiliyor, gidebiliyor, oynayabiliyor, okula gidebiliyor, aile ziyareti için
gidebiliyor; gittiği zaman, örneğin beş gün için gittiyse aile yanına bu on beş
güne çıkabiliyor. O anda kayıtlı olanla fiilî olarak o fiziksel ortamda
bulunmayan çocukların tamamının kayıp çocuk, nerede olduğu bilinmeyen çocuk,
asla takip edilmeyen çocuk kategorisine sokulmasını da adil bulmuyorum. 
Yani burada işimiz, burada görevimiz
sadece millete değil, birbirimize de doğruları söylemek. Bunların hepsi bizim
göz bebeği kurumlarımız. Bakın, nereden nereye geldik. Ben konuşmamın bir
bölümünde söyledim. Hepsi bitti mi? Tabii ki bitmemiştir. Eksikler yok mudur?
Tabii ki vardır. Ama olan her şeyi de yok saymak, bir felaket tablosu çizmek ve
bunu milletle bu şekilde paylaşmak bence sizin için de çok faydalı olmuyor,
olmayacaktır da. 
Şimdi, burada, uyum sorunu yaşayan
çocuklarla ilgili, açık kapı sisteminden istifadeyle izinsiz olarak hareket
eden çocuklarla ilgili, o çocukların o kurumlarda daha bağlı, daha mutlu
yaşamaları için bildiğiniz bir model varsa -ki çalıştığımız bir sürü model var-
lütfen buyurun, masaya gelin ve katkı sağlayın. Hep birlikte çalışalım bunları,
biz bunları çok önemsiyoruz. 
Şimdi, gensoruya gerekçe olarak
sunulan, fiilen de kuruluşta bu, bakım altında olmayan çocuklara tekrar bir
değinmek istiyorum. Bu çocuklar çok ciddi travma almış çocuklar ve başlarına
gelenlerle tek başına, ailelerinden uzak ve kendilerine tamamen yabancı bir
sosyal ve fiziksel ortamda başa çıkmaları her zaman çok kolay olmuyor, her
çocuğun başarabileceği bir şey değil bu. O yüzden, ya özellikle ekstra
destekler verilmesi gerekiyor ya da bu çocukların aile yanlarında kalışlarında,
izinlerinde biraz daha toleranslı olmak gerekiyor. 
Bu çocuklar,
kuralları kabul etmekte, davranışlarının sonuçlarını öngörmekte biraz
farklılar. Nasıl biz üstün yetenekli çocuklarla ilgili çok özel çalışmalar
yaptıysak, araştırdıysak, çalıştırdıysak, özel ilgiye muhtaç olan çocuklarla da
ilgili bu tip çalışmalar devam ediyor ve bunların, kurumun o aşırı, olması
gereken disiplinli ortamında ama açık kapı sisteminde bir şekilde ruhsal olarak
da, bedensel olarak da sağlıklı muhafaza edilmesi ve yetiştirilmeleri
gerekiyor. Örneğin, bunların içinde madde bağımlısı olan çocuklarımız var, suça
eğilimli, suça bulaştırılmış ve kendisine o suç ortamında bir sosyal ortam
oluşturmuş çocuklarımız var. Mutlaka bunlarla ilgili de eminim
söyleyecekleriniz vardır. Ama, olumlu, çözüme yönelik, katkı sağlayan. Bütün
yapılanları hükümsüzleştiren bir anlayışı hiç adil bulmuyorum. Şimdi, bu ne
oluyor o zaman? Yani, sadece eksikler, bütün yapılanları silip sürekli, zaman
zaman da bireysel trajediler, bakın “trajedi” diyorum, bizler de o konularda
tabii ki son derece üzüntülüyüz ama bunlar üzerinden geliştirilmiş bir dil,
bunlar üzerinden geliştirilmiş bir muhalefet anlayışı o zaman bana bir tek şeyi
düşündürüyor; ben yürümek istiyorum, halletmek istiyorum ama beni çeken, durdurmaya
çalışan bir muhalefetle de bir yandan baş etmek zorundayım. Bu benim yükümü çok
artırıyor. Hâlbuki bütün modern toplumlarda muhalefet biraz daha yapıcı,
muhalefet iktidarın yüklerini önerileriyle, çözüm önerileriyle, tabii ki
denetimleriyle de biraz daha azaltıcı bir fonksiyon üstleniyor. Şimdi, tabii,
ben Sayın Bakanımıza bütün bu çalışmalarda güveniyorum, kişisel olarak
güveniyorum, bir milletvekili, bir vatandaş olarak Sayın Bakanımıza güveniyorum
ve 7/24 çalışan bir Bakanla ilgili bu kadar sert konuşmaları, bunu da çok
adaletsiz buluyorum. 
Değerli konuşmacılar şunu da
söylediler: “Ne yapılıyor, bilmiyoruz. O öyle mi oluyor, bilmiyoruz.” Biz
biliyoruz. Bunlar kapalı çalışmalar değil ki bunlar gayet açık çalışmalar.
Resmî raporlar yayımlanıyor, bütün kurumların kapısı açık, yirmi dört saat
açık. Buradan seçim bölgenize giderken arabanızı herhangi bir kurumun önünde
durdurup içeri girseniz, belki de burada çok daha güzel şeyler konuşacaktık,
belki de çok daha olumlu katkılar sağlayacaktınız ama bunu yapmıyorsunuz. Yani
verilen soru önergelerinin içerisinden en olumsuz iki üç rakamı alıp, oradan
siyaset üretip, bilmiyorum yani milletin gündemini de bu şekilde meşgul etmek
ne kadar ağır! 
Bir de çok yadırgadığım bir şey var:
Yani niye bu “aile” kavramından bu kadar rahatsız oluyoruz? Aile çok önemli bir
şey. Aile hepimiz için bir çatı. Yani hepimizin bir aileye ihtiyacı var. Aile
olması, sağlıklı bir aile olması, o ailenin birtakım sosyal, ekonomik
desteklerle ayakta tutulması, niye bundan bu kadar rahatsız oluyoruz, onu da
anlamadım. Yani sürekli bir kadın problemi konuşulurken, bir kadınla aile
karşılaştırması yapılıp sanki kadın bunun içine hapsedilmek istenmiş, aile
farklı bir yere konmuş gibi bir algı oluşmasına sebebiyet veriyorsunuz. Böyle
bir algı yok çünkü böyle bir politika yok ama siz baktığınız yerde neyi, nasıl
görüyorsunuz, ben bilmiyorum. 
“Denetlemeleri bilmiyoruz.” diyorsunuz.
Ben eminim, Sayın Bakanım onları bu Genel Kurulla paylaşacaktır. Her türlü
denetleniyor, inanın her türlü denetleniyor ve bunun başında devletin, olması
gereken, birinci derecede partneri STK’lar da işin içindedir. Sivil toplum
kuruluşları da bu denetimin içinde, muhalefet de bu denetimin içinde, iktidarın
bizatihi kendisi de bu denetimin içinde. Burada gördüğünüz iktidar partisine
ait her bir milletvekili, hepsi bu denetimin bir parçasıdır ve hepsi oralara
giderler ve hepsi gördüklerini gelip paylaşırlar. Size de aynısını temenni
ediyorum. 
Ben, bu vesileyle yine de teşekkür
ediyorum. Birtakım şeyleri açıklamamıza, yeniden milletimizle paylaşmamıza
vesile olacak bu gensoru. Sayın Bakanıma başarılı çalışmalarında sabırlar
diliyorum ve biz Adalet ve Kalkınma Partisi olarak hem Bakanımızın hem de bütün
bu sosyal politikaların arkasında olduğumuzu belirtiyorum. 
Hepinizi saygıyla selamlıyorum. (AK
PARTİ sıralarından alkışlar) 
BAŞKAN – Teşekkür ederim.
FATMA NUR SERTER (İstanbul) – Sayın
Başkan…
BAŞKAN – Talebiniz nedir Sayın Serter?
FATMA NUR SERTER (İstanbul) –
Sataşmadan söz istiyorum.
BAŞKAN – Kayıtlara geçirmem gerekiyor,
hangi sataşmadan?
FATMA NUR SERTER (İstanbul) – Tabii,
çok sayıda sataşma var. Bir defa, bizi kadın istismarı, çocuk istismarı
yapmakla suçladı, aile kavramından rahatsızlık duyduğumuzu ifade etti ve şahıs
olarak da hiçbir yere, hiçbir çocuk yetiştirme yurduna gitmediğimizi...
BAŞKAN – Buyurun Sayın Serter.

IX.- SATAŞMALARA İLİŞKİN KONUŞMALAR
1.- İstanbul Milletvekili Fatma Nur
Serter’in, İstanbul Milletvekili Alev Dedegil’in (11/52) esas numaralı Gensoru
Önergesi üzerinde AK PARTİ Grubu adına yaptığı konuşması sırasında şahsına ve
Cumhuriyet Halk Partisine sataşması nedeniyle konuşması

FATMA NUR SERTER (İstanbul) – Evet,
Sayın Dedegil, çok sevdiğim ve takdir ettiğim bir milletvekilisiniz ama bugün
vehimlerle dolu bir konuşma yaptınız, gerçekten şaşırdım diyebilirim. 
Önce şunu söyleyeyim: Aile, çocuk ve
kadın istismarı yapan bir partinin milletvekili olarak Cumhuriyet Halk
Partisini çocuk ve kadın istismarıyla suçlamak gerçekten insanın bazı
gerçekleri nasıl göremediğinin açık bir kanıtıdır çünkü Adalet ve Kalkınma
Partisi ilk günden itibaren kadın istismarıyla ve çocuk istismarıyla yol alan
bir parti olmuştur. 
AHMET YENİ (Samsun) – Yalan
konuşuyorsun yalan!
NURCAN DALBUDAK (Denizli) – Yalan
söyleme!
FATMA NUR SERTER (Devamla) – Siyasette
de bunu bu şekilde sürdürmektedir. 
Gelelim, “Hiçbir yere gitmedi,
görmedi.” sözünüze. Ben burada somut veriler dile getirdim. Dile getirdiğim
veriler resmî istatistikler ve Bakanlıktan gelen bilgiler doğrultusundadır. Bir
yetiştirme yurduna gidip gözümle bakarak kayıtlı ve fiilen devam eden çocuk
sayısını algılamamı herhâlde beklemezsiniz. Benim hayatımda nereye gidip
gitmediğimi de ancak ben bilirim. 
AHMET YENİ (Samsun) – İkna odalarından
bahset, ikna odalarından!
FATMA NUR SERTER (Devamla) – Ben sizler
gibi bunun reklamını yapmaya, buradan siyasi rant elde etmeye çalışan bir kişi
de olmadım. Biz hiçbir zaman aile kavramından rahatsızlık duymadık, yaptığımız
hiçbir konuşmada aileyi küçültmedik, tersine, ailenin önemini vurguladık ama
siz o kurumlarla ilgili bir örnek istiyorsanız dönüp bugün gazetelere bakar ve
Antalya Yeniköy Sevgi Evi’nde kolu nasıl dayakla kırılmış olan bir çocuğun var
olduğunu anlarsınız.
GÖKCEN ÖZDOĞAN ENÇ (Antalya) – Yanlış
bilgi o; o yanlış bilgi, yanlış bilgi. 
FATMA NUR SERTER (Devamla) – Orada
çığlık çığlığa bağırmanız da bir anlam ifade etmez. Adabına uygun konuşun. 
Teşekkür ediyorum, selamlıyorum. (CHP
sıralarından alkışlar) 
AHMET YENİ (Samsun) – İkna odalarında
varsınız siz!
FATMA NUR SERTER (İstanbul) – Sus be
sen de, ne ikna odası be!
BAŞKAN – Sayın Yeni...
AHMET YENİ (Samsun) – Yazıklar olsun!
FATMA NUR SERTER (İstanbul) – Kafanı
çalıştır kafanı, ne iknası! Hâlâ orada mısın sen? Hâlâ oradasın sen.
BAŞKAN – Sayın Yeni, lütfen…
AHMET YENİ (Samsun) – Benim kızlarım
lanet okuyor size. 
BAŞKAN – Sayın Yeni, lütfen…
UĞUR BAYRAKTUTAN (Artvin) – Çık orada
konuş, çık, laf atma. (AK PARTİ ve CHP sıraları arasında karşılıklı laf
atmalar)
BAŞKAN – Lütfen, sayın milletvekilleri…
Sayın Yeni, duymuyor musunuz beni? (AK
PARTİ ve CHP sıraları arasında karşılıklı laf atmalar)
On dakika ara veriyorum.
 Kapanma
Saati: 16.44
ÜÇÜNCÜ OTURUM
Açılma Saati: 16.57
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muhammet Bilal MACİT (İstanbul), Dilek YÜKSEL (Tokat)
-----0-----
BAŞKAN – Sayın milletvekilleri, Türkiye
Büyük Millet Meclisinin 80’inci Birleşiminin Üçüncü Oturumunu açıyorum. 
(11/52) esas numaralı gensoru önergesinin gündeme alınıp
alınmayacağı hususundaki görüşmelere devam ediyoruz. 
Hükûmet burada. 
RUHSAR DEMİREL (Eskişehir) – Sayın Başkan…
BAŞKAN – Sayın Demirel, buyurun. 
RUHSAR DEMİREL (Eskişehir) – Sayın Başkan, az önce Sayın
Hatip, “Soru önergesine cevap aldım diyor, öbürleri alamadım diyor; bu tutarsız
bir durumdur.” dedi. Bir de “keskin cümlelerle seçime yönelik siyasi söylemde
bulunduğumuzu” ifade ederek… Soru önergelerine cevap alamadığını söyleyen ve o
cümleleri söyleyen bendim, dolayısıyla sataşmadan söz istiyorum. 
BAŞKAN – Oturum değişti ama size söz verdiğim için,
buyurun, kürsüye davet ediyorum sizi.
İki dakika…

2.- Eskişehir Milletvekili Ruhsar
Demirel’in, İstanbul Milletvekili Alev Dedegil’in (11/52) esas numaralı Gensoru
Önergesi üzerinde AK PARTİ Grubu adına yaptığı konuşması sırasında şahsına
sataşması nedeniyle konuşması
RUHSAR DEMİREL (Eskişehir) – Sayın Başkan, teşekkür
ediyorum. 
Cevap alamadığım soru önergelerini okusam herhâlde bu iki
dakikam yetmez ama bu kâğıtta en azından elliye yakın soru var, bu sorular
beşer taneden en az on tane soru önergesi. Heves eden varsa şahsi sitemde,
Meclisteki adıma açılmış sitede muhtelif yerlerde cevap alamadığım soru
önergeleri var. Soru önergelerinin hepsine cevap veriyorlar diye bir kaide yok.
Zaten Hükûmetin en büyük sorunu, yalnızca yasa çıkarmakla kendini sorumlu
hissedip, denetlemeye müsaade etmemesidir ve önergelere cevap vermemiştir.
Burada da örnekleriyle söyledim, sözlü ya da yazılı soru önergelerime cevap
alamadım. 
Ama burada bir söz var, ben bunu, Adalet ve Kalkınma
Partisinin muhtelif mekanizmalarında yer almış yöneticilerin hemen şurada
otururken aklıma gelen cümlelerini hatırlatacağım size, çünkü sayın hatip diyor
ki: “Kurduğunuz cümleler nereye gidiyor, kimlerde ne acılar yaratıyor bunu siz
düşünmeden konuşuyorsunuz siyaset yapmak için.” Ben soruyorum size -şu
cümleleri kimlerin söylediğini siz de biliyorsunuz- bu laflar nereye gitti,
kimlerde ne acı açtı? “Sizi insan yerine koyup yasa çıkardık.” Engellilere bir
milletvekiliniz söyledi, hatırlıyor musunuz nereye gittiğini? “Ananı da al
git.” dediğiniz o ana nereye gitti, onu hatırlıyor musunuz? “Gözünüzü toprak
doyursun.” diyen bakanınızı hatırlıyor musunuz? “Kör hâlinle iş verdik.” diyen
eski bir Sağlık Bakanınız var, hatırlıyor musunuz bu lafların nereye gittiğini?
“Başı açık kadın perdesiz evdir.” diyen parti yöneticinizi hatırlıyor musunuz?
Bu sözlerin nereye gittiğini hatırlamadan, sırtınızdaki küfedeki yumurtaları
bilmeden, kuyruğunuzdaki kabağa bakmadan, muhalefete, daha doğrusu Milliyetçi
Hareket Partisine veya onun bir hatibine söz söylemeyi hadsizlik bilirim. 
Teşekkür ediyorum. (MHP sıralarından
alkışlar) 
BAŞKAN – Teşekkür ederim. 
BİNNAZ TOPRAK (İstanbul) – Sayın
Başkan… 
BAŞKAN - Sayın Toprak… 
BİNNAZ TOPRAK (İstanbul) – Sayın
Başkan, bu aile konusunu ben de belirtmiştim, aile meselesini. Onun için söz
istiyorum. 
BAŞKAN – Ne gerekçeyle söz
istiyorsunuz?
BİNNAZ TOPRAK (İstanbul) – “Aileyi
önemsemiyorsunuz.” dedi ya Sayın Dedegil, “Aileyi neden önemsemiyorsunuz?”
dedi. Ben de aile meselesinden, özellikle Bakanlığın ismiyle bağlantılı
olarak... 
BAŞKAN – Sizin isminizi zikretmedi
yalnız. 
ENGİN ALTAY (Sinop) – Bir dakika
açıklama yapsın. 
BİNNAZ TOPRAK (İstanbul) – Zikretmedi
ama onu söyleyen de bendim. 
BAŞKAN – Sizin isminizi zikretmedi
Sayın Toprak. 
BİNNAZ TOPRAK (İstanbul) – Ama o sözü
söyleyen bendim, adımı zikretmesine gerek yok. 
BAŞKAN – Peki.
Buyurun. 
İki dakika… 

3.- İstanbul Milletvekili Binnaz
Toprak’ın, İstanbul Milletvekili Alev Dedegil’in (11/52) esas numaralı Gensoru
Önergesi üzerinde AK PARTİ Grubu adına yaptığı konuşması sırasında şahsına sataşması
nedeniyle konuşması

BİNNAZ TOPRAK (İstanbul) – Teşekkür
ederim Sayın Başkan. 
O sözü söyleyen bendim, çeşitli defalar
komisyonlarda da söyledim. Onun için bunu düzeltmeyi önemli buluyorum. 
Şimdi, bakın, bu Bakanlığın ismiyle
ilgili demin konuştuğumda “aile” tanımının orada olmasının yanlış olduğunu
söyledim. Zaman zaman AKP’li arkadaşlar Avrupa’dan örnekler veriyorlar,
efendim, işte, şu Avrupa’da da var, öteki mesele Avrupa’da da var. Ben hiçbir
Avrupa ülkesi bilmiyorum ki böyle bir Bakanlığın isminde “aile” olsun, eşitlik
bakanlığı veya kadın bakanlığı. Kadın örgütleri de bunun böyle olması konusunda
ısrarcı. 
Şimdi, aile tabii ki her toplumun en
önemli kurumlarından bir tanesi ama aileyi korumak devletin işi değildir. Eğer
aileyi siz korumak istiyorsanız ailenin fertlerini yani kadını, erkeği ve
çocukları özgür bırakacaksınız, onları birey olarak kabul edeceksiniz, onları
hakları olan vatandaşlar olarak kabul edeceksiniz ve de kendi potansiyellerini
maksimuma çıkartmaları için devlet ne yapılması gerekiyorsa yapacak çocukların
eğitimiyle ilgili. 
Bakın, bugün Türkiye’de eğitim
fevkalade sorunludur. Aynı şekilde sosyal devlet politikaları kanalıyla aileyi
siz dolaylı olarak destekleyeceksiniz. Fakirlik, ekonomik yetersizlik,
ailelerin birbirine girmesinin en önemli nedenlerinden bir tanesidir. Dolayısıyla,
böyle pazar ekonomisini önemseyerek, AVM’ler, yollar, köprüler vesaire yaparak
aileyi korumanız mümkün değil. Bunu belirtmek istedim yoksa Cumhuriyet Halk
Partisinin hiçbir milletvekili, ben de dâhil olmak üzere, hiçbir zaman “Aileyi
önemsemiyoruz.” demedik. Aile –tekrar ediyorum- önemli bir kurumdur ama
devletin görevi de aileyi korumak değildir, aileyi ancak dolaylı koruyabilir
devlet. 
Teşekkür ederim. (CHP sıralarından
alkışlar)
BAŞKAN – Teşekkür ederim Sayın Toprak.
Başka söz isteyen yok.

VIII.- GENSORU (Devam)
A) Ön Görüşmeler (Devam)
1.- İstanbul Milletvekili Fatma Nur
Serter ve 21 milletvekilinin, Bakanlığına bağlı kurumlarda kayıtlı olan bazı
çocukların kayıp olduğu ve bu kurumlarda kaç çocuğun olduğunu tespit edemediği
iddiasıyla, Aile ve Sosyal Politikalar Bakanı Ayşenur İslam hakkında gensoru
açılmasına ilişkin önergesi (11/52) (Devam)

BAŞKAN – Şimdi, Hükûmet adına Aile ve
Sosyal Politikalar Bakanı Sayın Ayşenur İslam konuşacak.
Buyurunuz Sayın Bakan. (AK PARTİ
sıralarından alkışlar)
Süreniz yirmi dakika. 
AİLE VE SOSYAL POLİTİKALAR BAKANI
AYŞENUR İSLAM (Sakarya) – Sayın Başkan, değerli milletvekilleri; Cumhuriyet
Halk Partisinin hakkımda verdiği gensoru önergesi vesilesiyle söz almış
bulunuyorum. Yüce heyetinizi saygıyla selamlıyorum.
Değerli milletvekilleri, biraz önce ve
daha önce sorulan soruların tümüne burada cevap vermeye çalışacağım ama burada,
bu kürsüde bundan önce, bundan sonra ve şu anda hiçbir hezeyana, hiçbir ön
yargıya, hiçbir hakarete, hiçbir sözlü şiddet girişimine cevap vermedim,
vermiyorum, vermeyeceğim, bunu peşinen ilan etmek istiyorum. Öğrenmek
maksadıyla değerli arkadaşlarımın sorduğu bütün sorulara şimdi cevap vereceğim,
bundan önce cevap verdim, bundan sonra da daima cevap vermeye devam edeceğim. 
Biz, Aile ve Sosyal Politikalar
Bakanlığı olarak, çalışma alanımızın temel unsurunun insan olması dolayısıyla,
görev alanımıza giren dezavantajlı toplum kesimleri için yapılan çalışmaların
ve üretilen hizmetlerin her türlü siyasi mülahazanın dışında tutulması
gerektiği ve zaruretinin altını çiziyoruz arkadaşlar. Hükûmet olarak on üç yıl
içerisinde sosyal hizmet, sosyal yardım ve genel olarak sosyal politika
alanında neler yaptığımızı siz değerli milletvekilleri ve vatandaşlarımız
aslında yakinen biliyorlar. Bundan sonra da bu çalışmalar artarak devam edecek,
bundan hiç kimsenin şüphesi olmasın. Bu gerçek, Adalet ve Kalkınma Partisi
hükûmetlerinden önce bu hizmetler için ayrılan kaynaklarla bizim dönemimizin
rakamları karşılaştırıldığında açıkça görülebilir. 
Değerli arkadaşlar, Bakanlığıma bağlı
olarak bakım hizmeti vermekte olan bakım kuruluşları, tarihinde hiçbir zaman
olmadığı kadar iyi durumdadır ve hizmet kalitemiz bütün dünyaya örneklik teşkil
edecek düzeydedir. Özellikle çocuk koruma sisteminde bizim hükûmetlerimiz döneminde
yaşanan iyileşmeler, UNICEF ve diğer uluslararası kuruluşlarca dünyaya örnek
olarak sunulmaktadır. 
AK PARTİ iktidarlarından önce dağınık
bir durumda bulunan sosyal hizmet ve sosyal yardım kuruluşları, bizim
dönemimizde tek çatı altında toplanmıştır. 633 sayılı Kanun Hükmünde
Kararname’yle kurulan Bakanlığımız bünyesinde aile, çocuk, kadın, yaşlı,
engelli, sosyal yardımlar, şehit yakınları ve gazilere yönelik hizmetler
bütünsel bir bakış açısıyla uygulanmakta ve hizmetlerde etkinlik ve verimlilik sağlanmaktadır.

Bakanlık olarak temel hedefimiz,
vatandaşlarımızın hayat kalitesini yükseltmek, sosyal devlet anlayışıyla hak
temelli hizmeti esas alarak onları her türlü ihmal, istismar ve dışlanmaya
karşı korumak, muhtaçlıklarını ve mağduriyetlerini gidermektir. 
Aile ve Sosyal Politikalar Bakanlığı
olarak hizmet politikalarımızın temelinde aile odaklı bakış açısı
bulunmaktadır. Bu bakış açısıyla temel hedef kitlemiz olan kadını, erkeği,
çocuğu, yaşlıyı, engelliyi, şehit yakınlarını ve gazileri ilgilendiren her
alanda çok boyutlu ve kapsamlı çalışmalarla birbirine entegre olabilen ve
değişen şartlara göre farklı uygulama modülleri olan yeni programlarla projeler
geliştirdik ve geliştirmeye devam ediyoruz. 
Değerli milletvekilleri, ülkemizin
geleceği olan çocuklarımızı her şeyin üstünde tutuyor, “İstikbalimiz için önce
çocuk, çocuklarımız için de önce aile.” diyoruz. Çocuklar için en iyi bakım
ortamının aile olduğu düşüncesiyle, çocuk politikamızın temel eksenini “aile
yanında bakım” olarak belirlemiş bulunuyoruz. Çocuk haklarını düzenleyen temel
uluslararası metin olan Çocuk Haklarına Dair Sözleşme’nin temel ilkeleri de
çocuğun anne ve babasından ayrılmaması gerektiğini vurgulamakta, bu bir
gerçeğin altını çizmektedir. Bakanlığımızın korunmaya ihtiyacı olan çocuklara
ilişkin temel hizmet politikası, çocukların öncelikle öz aileleri veya
yakınlarının yanında bakımlarını sağlamaya yönelik tedbirler almak, bunun
mümkün olmaması hâlinde ise çocukların toplu bakım kuruluşları, yani çocuk
yuvaları ve yetiştirme yurtları yerine ev tipi bakım kuruluşları olan çocuk evi
veya çocuk evi sitelerinde bakılmalarını sağlamaktır. Bu kapsamda başlatılan
hizmet dönüşümü çalışmalarında son aşamaya gelinmiş ve çocuklarımızın yüzde
90’ı eski tip toplu bakım kuruluşları olan yetiştirme yurtları ve çocuk
yuvaları yerine ortalama en fazla 5 ile 10 çocuğumuzun bir arada bakıldığı ev
tipi bakım kuruluşlarına yerleştirilmiştir.
Bakanlık olarak çocuklarımızın
psikososyal yönden sağlıklı gelişimleri için aile yanında olmalarını tercih
ettiğimizi belirtmiştim. Bu amaçla, çocuğun öz ailesi yanında bakımına yönelik
çalışmalara öncelik veriyoruz. Bu kapsamda, son on yılda kuruluşlarımızda kalan
çocukların ailelerine yönelik psikolojik danışmanlık ve rehberlik hizmetinin
yanı sıra, sosyoekonomik destek sağlayarak 10.616 çocuğumuzu ailesinin yanına
döndürdük. Bu ay itibarıyla bin kadar çocuk evimizde yaklaşık 5 bin çocuğumuz
yirmi dört saat aralıksız bakım esasına göre bakılmakta, 500’e yakın çocuk evi
sitemizde de 4.500 kadar çocuğumuz bakım altında bulunmaktadır. Yeni kuruluş
modellerimiz olan bu iki kuruluşumuz kamusal bakım sistemimizin temelini
oluşturmaktadır. Bu modeller kuruluş bakımı açısından çok başarılı ve dünyaya
örneklik teşkil eden modellerdir.
Bakanlığımızın aile odaklı bakım uygulamalarından
bir diğeri de koruyucu aile sistemidir. Koruyucu aile sistemi, ailesini
kaybetmiş veya ailesi yanında bakılması uygun görülmeyen çocuklarımızın bu
çocuklara reşit oluncaya kadar bakmayı kabul eden uygun ailelere verilmesi
uygulamasıdır. Kuruluşlarımızda koruma ve bakım altında bulunan çocuklarımızın
aile odaklı hizmet modellerinden yararlandırılması amacıyla, bugün itibarıyla,
4.150 çocuğumuzu koruyucu aile hizmetinden yararlandırmış, sıcak ve şefkatli
aile ortamında yaşayıp gelişmelerini sağlamış bulunuyoruz. Bu uygulamayı
önümüzdeki aylarda daha da geliştireceğiz. 
Bakanlığımızın yürüttüğü bir diğer aile
odaklı hizmetse evlat edindirme hizmetidir. Bu kapsamda, 13.694 çocuğumuz evlat
edindirilerek sıcak bir aile ortamına kavuşturulmuştur. 
Bize göre en iyi bakım kuruluşu aile,
en iyi bakım ortamı ise aile ortamıdır. Bu inançla sosyal ve ekonomik yoksunluk
sebebiyle çocuklarına bakmakta zorluk çeken ailelerimize kendi çocuklarına
baktıkları için ekonomik ve sosyal destek sağlıyoruz, kendi çocuklarına
baktıkları için. Bu uygulama kapsamında yıllık ortalama 60 bin çocuğumuzun
kuruluş bakımına alınmadan sosyal ve ekonomik destekle ailesinin yanında
bakılmasını sağlıyoruz. Böylelikle hem çocuğu ailesinden hem de aileyi
çocuklarından mahrum etmemiş oluyoruz. 
Kurum ve kuruluşlarımızda bakım altında
olan çocuklarımızın fiziksel, zihinsel ve duygusal gelişimlerini sağlamak için,
olumlu ve düzenli hayat alışkanlıklarını sürdürebilmeleri ve toplumsal
değerleri kazanmaları amacıyla kuruluşlarımız bünyesinde çocukların ilgi, istek
ve yetenekleri doğrultusunda atölye çalışmaları, sportif etkinlikler ve kurslar
düzenliyor, ilgili kamu kurum ve kuruluşlarınca düzenlenen çeşitli kurslara
katılımlarını sağlıyoruz. Yüce Meclisimizin destekleriyle çıkarmış olduğumuz 6518
sayılı Yasa kapsamında kurum bakımındaki çocuklarımızın akademik ve sosyal
başarılarını artırmak için ayrılan kontenjanla 400’e yakın çocuğumuzun özel
okullarda ücretsiz olarak yerleştirilmesini sağladık. 
Çocuklarımızın eğitim başarısına da
kısaca değinirsem, 2013-2014 eğitim ve öğretim yılında çocuklarımızdan 415’i
lisans yerleştirme sınavına girmiş olup 293’ü yükseköğrenime girmeye hak
kazanmıştır yani çocuklarımızın bu alandaki başarısı yüzde 71’dir. 
Sayın Başkan, değerli milletvekilleri;
kuruluşlarımıza kayıtlı olduğu hâlde fiilen bulunmayan çocukların nerede
olduğunun tespit edilemediği konusuna gelince. Bakanlığımız bünyesinde
kuruluşlarımız, korunmaya muhtaç çocukların bedensel, eğitsel, duygusal,
psikososyal gelişimlerini sağlamak ve sağlıklı bir kişilik kazandırmak amacıyla
Çocuk Hakları Sözleşmesi ve Çocuk Koruma Kanunu’nun özünde yer aldığı gibi
çocuklarımızın hürriyetlerini sınırlamadan okula gitmelerinin, sportif ve
kültürel faaliyetlere katılmalarının sağlandığı, kısaca sosyal hayatın içinde
yer aldıkları bir sistem olarak açık kapı sistemiyle çalışmaktadır. Bu
kuruluşlarımız cezaevi gibi düşünülmemelidir. Bizler bu çocukları
hapsetmiyoruz, özgürlüklerini kısıtlamıyoruz. Bu nedenle de nasıl ki
ailelerinin yanında yaşayan çocuklar için ailesinden izinsiz olarak eve
dönmeyen, evden kaçan çocuklar varsa bizim kuruluşlarımızda da bakım altında
olan çocuklarımızın bir kısmı zaman zaman kuruluşlarımızdan izinsiz olarak
ayrılmaktadırlar. 
Haklarında koruma ve bakım tedbiri
kararı alınan her çocuk kuruluşlarımızda öncelikle kayıt altına alınır. Ancak
bazı çocuklarımızın yüksek yararı gereğince geçici olarak ailesi, yakını ya da
gönüllü aileler yanına izinli verilmesi, eğitim veya kurs amacıyla bu yerlerde
yatılı kalmaları, kamp ve sosyal etkinliklere katılmaları veya hastanede
olmaları gibi durumlarda “fiilen kuruluşta bulunmayan ancak istatistiklerimizde
kayıtlı olan çocuk” şeklinde yer almaktadırlar. Bir kısım çocuğumuzsa
kuruluştan izinsiz ayrılan ve geri dönmeyen çocuklarımızdır. İstatistiklerde yer
alan kayıtlı çocuk sayısı ile fiilen kurumlarımızda kalan çocuk sayısı
arasındaki farkın kamuoyu tarafından “nerede olduğu bilinmeyen çocuk” şeklinde
bir yanlış algıya neden olmaması için istatistik sistemimizde yeni bir
düzenlemeye gittik. Yeni sistemde istatistikler daha ayrıntılı verilecek ve
çocuklarımızın durumlarıyla ilgili olarak kamuoyu daha detaylı olarak
bilgilendirilecektir. 
Biraz önce de söyledim, bizim bütün
kuruluşlarımız açık kapı sistemiyle çalışmaktadır. Buralar hapishane değildir,
bu nedenle zaman zaman bu kuruluşlarımızdan izinsiz ayrılan çocuklarımız
olabilmektedir. Herhangi bir sebeple kuruluşlarımızdan izinsiz ayrılan bir
çocuğumuz olduğunda durum derhâl ilgili güvenlik birimlerine, varsa çocuğun
ailesine ve mahkemeye bildirilmektedir. Bu çocukların kuruluştan izinsiz
ayrılma nedenlerine baktığımızda, en önemli nedenin çocuğun ailesinden ve
alıştığı sosyal çevreden ayrılarak kuruluştaki yeni hayatını ilk etapta
benimseyememesinden ve ailesiyle geçirdiği zamanlara özlem duymasından kaynaklandığını
görüyoruz. Ayrıca kuruluştaki kurallı ortam ilk aşamada bazı çocukların uyum
sorunu yaşamalarına da yol açabiliyor. Bu durumdaki çocuklarımızın önemli bir
kısmı ailesinin yanına gitmekte, bir bölümü geçmişte yaşadığı sosyal çevresine,
arkadaş çevresine dönmektedir. Sonuçta, bu çocuklarımızın yeri tespit edilmekte
ve gerekli mesleki çalışmalar da yapılmaktadır. İzinsiz olarak ailesi ve
akrabası yanına giden çocukların durumu yeniden değerlendirilerek yararlanacağı
uygun hizmet modelleri belirlenmektedir. Bu durumdaki çocuklarımızın aranması
ve bulunup tekrar kuruluşlarımıza döndürülmesi süreçlerinde… (Gürültüler)
Sayın Başkan, kendi sesimi bile
duyamıyorum.
MEHMET GÜNAL (Antalya) – Evet, yani hiç
olmazsa hanımlara saygınız olsun.
BAŞKAN – Sayın milletvekilleri, Sayın
Bakanın sözlerini duydunuz, ben ayrıca bir ikazda bulunmak istemiyorum.
Buyurun Sayın Bakan.
AİLE VE SOSYAL POLİTİKALAR BAKANI
AYŞENUR İSLAM (Devamla) – Bu durumdaki çocuklarımızın aranması ve bulunup
tekrar kuruluşlarımıza döndürülmesi süreçlerinde gerek Emniyet teşkilatımızın
gerekse kırsalda Jandarma kuvvetlerimizin her türlü desteğini yanımızda
görüyoruz. Bütün kayıp ihbarlarının muhatabı olan ve kayıp ihbarlarını ortalama
yüzde 97 oranında olumlu sonuçlandırma başarısı gösteren güvenlik birimlerimiz
bizim çocuklarımızın bulunması konusunda da ciddi başarılara imza atmaktadır.
Bu vesileyle onlara da teşekkür ediyorum.
Diğer taraftan, Bakanlık olarak
kuruluştan izinsiz ayrılan çocuklarımıza yönelik çalışmalarımızın ve ilgili
mahkeme tarafından çocuk hakkında verilen tedbir kararının devam etmesi
nedeniyle bu çocukların kuruluştaki kayıtları silinememekte, istatistiklerde
fiilen kuruluşta kalmayan çocuk olarak değerlendirilmektedirler. Bu teknik
konunun Meclisimizde ve kamuoyunda doğru değerlendirilmesi gerekmektedir. 
Değerli
arkadaşlarım, bizim hizmet verdiğimiz ve bakım altına aldığımız çocuk profilini
düşünecek olursak çocuklarımızın önemli bir kısmı bir çocuğun başına
gelebilecek en ağır travmaları yaşamış ve bununla tek başına baş etmesi mümkün
olmayan çocuklardır. Kuruluş bakımındalar bu çocuklar ve aile desteğinden
mahrumlar. Davranışlarını kontrol etmekte zaman zaman zorlanıyorlar.
Kuruluşların disiplinli ortamına uyum problemi yaşayabiliyorlar. Aralarında
madde bağımlılığı olanlar var. İçlerinden bir kısmı suç mağduru olmuş,
istismara uğramış, suça sürüklenmiş, sokakta yaşama alışkanlığı edinmiş ve
sokağın her türlü riskini yaşamış, şiddet görmüş çocuklar. Bunların da sosyal
uyum problemleri var. Bu tür sosyal uyum problemi sebebiyle kuruluşlarımızdan
izinsiz ayrılan çocuklarımızın sayıları, kuruluşlarımızda fiilen kalmakta olan
çocuk sayıları günlük olarak, hatta gün içinde bile değişiklik göstermektedir. 
Değerli
arkadaşlarım, bunu özellikle belirtmek istiyorum. Üç ay önce size verdiğimiz
rakamlarla bugün cari olan rakamlar birbirinden çok farklı. Hatta, bugün ben
burada şu anda konuşurken bile kurum bakımında olan çocuklarımızın sayıları
değişiyor. Gün içinde bir yandan mahkemelerce verilen koruma kararları sonrası
kuruluşlarımıza çocuklar sevk ediliyor veya herhangi bir şekilde
kuruluşlarımızda kayıtlı olup fiilen bulunmayan, hastanede yatmaktayken taburcu
olan, kuruluş dışında bir ilde okumaktayken okulu bitirip gelen, ailesinin
yanında izinliyken izni biten ve benzeri çocukların kuruluşa dönmesiyle sayı
artıyor. Öte yandan, reşit olma, aileye izinli gitme, koruyucu aileye verilme,
evlat edindirme gibi nedenlerle de bu sayı her an azalabiliyor. Kısaca, sayısal
veriler sürekli değişiklik gösteriyor. Kuruluşta fiilen kalmayan çocuklarımızla
ilgili bilgiler de yukarıda ifade ettiğim sebeplerle sürekli değişiyor ve
farklılık arz ediyor.
Bugün
itibarıyla, bu sabah itibarıyla kuruluşlarımızda 15.179 kayıtlı çocuğumuz var.
Bunlardan kuruluşlarda fiilen kalmayan çocuk sayısı 2.985. Bunların 2.160’ı
izinli, hastanede, yatılı okulda, koruyucu aile yanında. 825 çocuğumuz
kuruluştan izinsiz ayrılmış durumda. Bu 825 çocuğun 551’inin ailesi veya
akrabası yanında olduğunu bu sabah tespit etmiş durumdayız. 275 çocuğumuzun ise
kurumlardan izinsiz ayrıldığını, izinsiz ayrıldıkları gün kolluk kuvvetlerine
derhâl bildirmiş durumdayız ve bu çocukların aranma çalışmaları başlamıştır. 
Konuşmamın bu bölümünde sizlere
kamuoyunda fazla bilinmeyen yeni bir hizmet uygulamamızdan kısaca bahsetmek
istiyorum. Haklarında korunma ve bakım tedbiri kararı verilen, özel surette
korunması gereken, aile içi veya dışı istismara uğramış, suça sürüklenmiş,
sokak geçmişi olan ve sokağın her türlü risklerine maruz kalmış, şiddet görmüş,
madde bağımlısı olmuş çocuklarımızın rehabilite edilmelerini sağlamak üzere
adına “Çocuk Destek Merkezleri” dediğimiz rehabilitasyon merkezleri kurduk. Şu
anda ülkemiz genelinde bu amaçla 62 merkezimiz hizmet veriyor, bu sayıyı
ihtiyaca göre artıracağız.
Çocukların mağduriyeti, suça sürüklenme,
sokakta yaşama, gebelik veya madde bağımlılığı gibi kriterlerle yaş grupları ve
cinsiyetlerine göre ihtisaslaştırdığımız bu merkezlerde uygulanan, bilimsel
güvenirliliği, etkililiği ve geçerliliği olan bir iyileştirme ve rehabilitasyon
programının…
BAŞKAN – Sayın milletvekilleri, lütfen!
Rica ediyorum, dinleyenler var, lütfen onlara saygılı olun bari. 
AİLE VE SOSYAL POLİTİKALAR BAKANI
AYŞENUR İSLAM (Devamla) – Yani, bana hem niye anlatmıyorsunuz diye soruyorsunuz
arkadaşlar hem de anlatırken dinlemiyorsunuz, bu çelişkiyi size havale
ediyorum. 
MEHMET GÜNAL (Antalya) – Bu tarafa
bakmayın, o tarafa bakın, arkalara bakın. Bize bakınca sanki biz konuşuyormuşuz
zannediyor millet. 
BAŞKAN – Herkes konuşuyor. 
AİLE VE SOSYAL POLİTİKALAR BAKANI
AYŞENUR İSLAM (Devamla) – Size ve bu tarafa, hepsine birden söylüyorum. 
BAŞKAN - Eğriye eğri doğruya doğru,
herkes konuşuyor. 
Buyurun Sayın Bakan. 
AİLE VE SOSYAL POLİTİKALAR BAKANI
AYŞENUR İSLAM (Devamla) – Tekrar söylüyorum arkadaşlar, etkililiği ve
geçerliliği olan bir iyileştirme ve rehabilitasyon programının eksikliğini fark
ettik ve bu ihtiyacı karşılamak üzere 2014 yılının ikinci yarısında hazırlanan
ve yaklaşık üç aydan bu yana kuruluşlarımızda uygulanmakta olan bir psikososyal
destek programını uygulamaya koyduk. Bu programın adı Anka. Efsaneye göre
küllerinden yeniden doğan bir kuşun adını verdik. Kendi çocuklarımızın da
travmalarından -bu program sayesinde inşallah- kurtularak hayata yeniden
tutunmalarını amaçlıyoruz. 
Anka Çocuk Destek Programı’yla suça
sürüklenen, suçun mağduru olan ve sokakta sosyal tehlikelerle karşı karşıya
kalan bu çocuklarımızın düşünen, kendini geliştiren, kendine ve başaracağına
inanan, hayat becerisini zenginleştiren, entelektüel kapasitesini geliştiren
çocuklar olmalarını hedefliyoruz. Anka Çocuk Destek Programı çerçevesinde
kuruma kabulü yapılan her çocuğa merkez müdürü tarafından bir meslek elemanı
öncelikle danışman olarak atanıyor. Danışman tarafından ilk on gün içerisinde
çocuğun bireysel ihtiyacı ve riskleri değerlendiriliyor, çocuğun merkeze geliş
şekli, geliş nedeni, çocuğun eğitim durumu, ailenin ekonomik durumu, yaşadığı
yer, arkadaş ilişkileri, fiziksel durumu, ruhsal durumu, madde kullanım durumu,
istismar veya suça sürüklenme durumu, kişisel özellikleri, davranış sorunları
ve ailevi özellikleri tespit ediliyor. Ortaya çıkan ihtiyaç ve risklere göre
her çocuğa ve ailesine ayrı ayrı grup çalışmaları veya bireysel danışmanlık
hizmeti uygulanıyor. Bireysel danışmanlık çalışmalarında evden kaçma, kendine
zarar verme davranışı, intihar...
(Mikrofon otomatik cihaz tarafından
kapatıldı) 
AİLE VE SOSYAL POLİTİKALAR BAKANI
AYŞENUR İSLAM (Devamla) – Sayın Başkan, iki dakika rica ediyorum. Karşılıklı
görüşmelerimiz…
BAŞKAN – Peki, iki dakika veriyorum
çünkü ben de araya girerek konuşmalarımla zamanınızı aldım.
Buyurun, iki dakika. 
AİLE VE SOSYAL POLİTİKALAR BAKANI
AYŞENUR İSLAM (Devamla) – …istismar mağduru olmak, kriz yönetimi, krize
müdahale ve travma modüllerini uyguluyoruz. Grup çalışmaları ise kişisel
gelişim, sağlıklı yaşam, duygusal düzenleme, kişilik gelişimi, bağımlılık olmak
üzere 5 bölüm ve 68 oturumdan oluşuyor. Her bir oturum kırk beş dakika sürüyor.
Kişilik gelişimi ve sağlıklı yaşam modülleri tüm çocuklara uygulanırken suça
sürüklenme, istismar mağduru olma, madde bağımlılığı, öfke kontrolü, dürtü
bozukluğu gibi durumlara göre uygulanan modüller çocukların bireysel
farklılıkları ve ihtiyaçları dikkate alınarak uygulanıyor. Bu ihtiyaca cevap
verecek nitelikteki kurumlarımızı ihtisaslaştırıyoruz. Çocuk destek
merkezlerimizde bu programı üç aydan bu yana uyguluyoruz.
Değerli milletvekilleri, lütfen bu
kurumlarımızı ve kuruluşlarımızı ziyaret edin, lütfen bu kuruluşları ziyaret
edin. Aslında, bilmiyor olmanız da belki çok doğal, belki çok daha sıklıkla bu
kürsüye çıkıp bütün bu yeni çalışmaları size anlatmam gerekir. Bundan sonra
inşallah bunu biraz daha rutin aralıklarla yapmaya çalışacağım, bunu
deneyeceğim, size söz veriyorum ama lütfen bu kuruluşları dolaşın. Henüz üç
aydır bu uygulamaları yapıyoruz, sizin çok müşteki olduğunuz çocuk grubuna
hitap eden çalışmalar bunlar. 62 kurum oluşturduk bununla ilgili. İsimleri
çocuk destek merkezleri, buralar ve sevgi evleri, çocuk evleri, inşallah
çocuklarımızla ilgili yaptığımız çalışmaları başarıya ulaştıracak. Size
ihtiyacımız var, sizin desteğinize ihtiyacımız var, kontrolünüze, denetiminize
ihtiyacımız var. Sorduğunuz sorulardan asla gücenmiyoruz, gocunmuyoruz,
elimizden geldiği kadar cevap vermeye çalışıyoruz. Belki bazen iş yoğunluğundan
gecikiyoruz, bunun için özür diliyorum ama onun dışında yaptıklarımızı
gördüğünüz takdirde takdir edeceğinizi düşünüyorum. 
(Mikrofon otomatik cihaz tarafından
kapatıldı) 
AİLE VE SOSYAL POLİTİKALAR BAKANI
AYŞENUR İSLAM (Devamla) – Eğer herhangi bir spesifik şikâyetiniz olursa
telefonlarım yirmi dört saat açık, bütün arkadaşlarımızın telefonları yirmi
dört saat açık. Birlikte çalışalım diyoruz. Bize dost elinizi uzatın diyoruz.
Selam ve saygılar. (AK PARTİ
sıralarından alkışlar) 
BAŞKAN – Teşekkür ediyorum Sayın Bakan.
RUHSAR DEMİREL (Eskişehir) – Sayın
Başkan…
BAŞKAN – Aile ve Sosyal Politikalar
Bakanı Ayşenur İslam hakkındaki gensoru önergesinin gündeme…
RUHSAR DEMİREL (Eskişehir) – Sayın
Başkan, ben söz istiyorum “hezeyan” sözü üzerine.
BAŞKAN – Hangi konuda sataşma yaptı
size?
RUHSAR DEMİREL (Eskişehir) – Sayın
Bakan konuşurken daha önceki konuşmaların ifadelerine atıfla bir “hezeyan” sözü
kullandı. Onun üzerine sataşmadan söz istiyorum.
BAŞKAN – Peki, buyurun. 
Yani böyle bir sistematikle gidersek
burada hiç kimse konuşmayacak, hiç kimse eleştiri yapmayacak.

IX.- SATAŞMALARA İLİŞKİN KONUŞMALAR
(Devam)
4.- Eskişehir Milletvekili Ruhsar
Demirel’in, Aile ve Sosyal Politikalar Bakanı Ayşenur İslam’ın (11/52) esas
numaralı Gensoru Önergesi üzerinde yaptığı konuşması sırasında şahsına
sataşması nedeniyle konuşması

RUHSAR DEMİREL (Eskişehir) – Sayın
Başkan, eleştiri bir kültür, bir seviye gerektirir, hezeyansa bir tanımlamadır,
bir teşhistir. Hezeyanı açıp bakarsanız –ben bir tıp doktoruyum- delirium’u
tarif eder. O yüzden ben buradaki arkadaşların bir kısmının da meslek büyüğümüz
olan Sayın Mazhar Osman’ı saygıyla anarken bir anekdotu Sayın Bakana ithaf
etmek istiyorum.
Sayın Mazhar Osman diyor ki birisine:
“Senin bana deli demen bir mana ifade etmez ama vay ki ben sana deli dersem.” O
yüzden hezeyan sözünü iade ediyorum. (MHP sıralarından alkışlar) 
AİLE VE SOSYAL POLİTİKALAR BAKANI
AYŞENUR İSLAM (Sakarya) – Sayın Başkan, yerimden söz istiyorum.
BAŞKAN – Buyurun.

IV.- AÇIKLAMALAR (Devam)
4.- Aile ve Sosyal Politikalar Bakanı
Ayşenur İslam’ın, Eskişehir Milletvekili Ruhsar Demirel’in sataşma nedeniyle
yaptığı konuşmasındaki bazı ifadelerine ilişkin açıklaması 

AİLE VE SOSYAL POLİTİKALAR BAKANI
AYŞENUR İSLAM (Sakarya) – Sayın Başkan, değerli milletvekilleri; sözlerim aynen
şöyleydi: “Bütün sorularınıza, önergelerinize, bu kürsüde sorduğunuz
soracağınız bütün sorulara cevap verdim, cevap vereceğim. Sadece hezeyanlara,
ön yargılara, hakaretlere ve sözlü şiddet içeren konuşmalara cevap
vermeyeceğim.” Hiç kimsenin adını anmadım, hiç kimseyi işaret etmedim. Arkadaşımız
kendini bu kapsama dâhil ettiyse yapabileceğim bir şey yok. Özür diliyorum. (AK
PARTİ sıralarından alkışlar) 
BAŞKAN – Teşekkür ederim. 
RUHSAR DEMİREL (Eskişehir) – Sayın
Başkan…
BAŞKAN – Buyurun.
RUHSAR DEMİREL (Eskişehir) –
“Arkadaşımız” sözü bana ait ise ben o kapsamda birilerini dâhil edersem bir
doktor olarak, o kişilerin kendi durumunu değerlendirmeleri gerekir. Ben Sayın
Mazhar Osman’dan da onun için söyledim. Bir hekim birine bunu söylerse bunun
karşılığı çok farklı. 
Ben çok teşekkür ediyorum. Kayıtlara
geçsin.
BAŞKAN – Sayın Demirel, teşekkür
ederim ama sizin de lütfen şunu bilmenizi isterim: Burada sataşmadan dolayı
söz verip vermeme ve bunu değerlendirme hakkı…
RUHSAR DEMİREL (Eskişehir) – Tamam,
sizin takdirinizde. 
BAŞKAN – …şu anda Meclisi ben
yönettiğim için benimdir. Sizin de bunu bilmenizi isterim. 
RUHSAR DEMİREL (Eskişehir) – Tutanağa
geçti efendim. 
MEHMET GÜNAL (Antalya) – Biz de
tutanağa geçsin diye söyledik. Uyarmaya gerek yok yani.

VIII.- GENSORU (Devam)
A) Ön Görüşmeler (Devam)
1.- İstanbul Milletvekili Fatma Nur
Serter ve 21 milletvekilinin, Bakanlığına bağlı kurumlarda kayıtlı olan bazı
çocukların kayıp olduğu ve bu kurumlarda kaç çocuğun olduğunu tespit edemediği
iddiasıyla, Aile ve Sosyal Politikalar Bakanı Ayşenur İslam hakkında gensoru
açılmasına ilişkin önergesi (11/52) (Devam)

BAŞKAN – Aile ve Sosyal Politikalar
Bakanı Ayşenur İslam hakkındaki gensoru önergesinin gündeme alınıp alınmayacağı
hususundaki görüşmeler tamamlanmıştır. 
Şimdi gensoru önergesinin gündeme alınıp
alınmayacağı hususunu oylarınıza sunacağım.
Gensoru önergesinin gündeme
alınmasını kabul edenler… Kabul etmeyenler… Gensoru önergesinin gündeme
alınması kabul edilmemiştir. 
Birleşime on beş dakika ara
veriyorum.
 Kapanma
Saati: 17.29

DÖRDÜNCÜ OTURUM
Açılma Saati:17.49
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Dilek YÜKSEL (Tokat)
-----0-----
BAŞKAN – Sayın milletvekilleri, Türkiye
Büyük Millet Meclisinin 80’inci Birleşiminin Dördüncü Oturumunu açıyorum. 
Özel gündeme alınan (11/48) esas
numaralı Gensoru Önergesi’nin önerge sahibi Halkların Demokratik Partisi Grubu
adına Grup Başkan Vekili Bingöl Milletvekili Sayın İdris Baluken tarafından
geri alındığına dair bir tezkere Başkanlığımıza ulaşmıştır. 
Okutup bilgilerinize sunuyorum: 

VI.- BAŞKANLIĞIN GENEL KURULA
SUNUŞLARI (Devam)
C) Önergeler
1.- HDP Grubu adına, Grup Başkan
Vekili Bingöl Milletvekili İdris Baluken’in, ekonominin kötü yönetildiği
iddiasıyla Başbakan Yardımcısı Ali Babacan hakkında gensoru açılmasına ilişkin
önergesinin (11/48) geri alındığına ilişkin önergesi (4/247)


Türkiye Büyük
Millet Meclisi Başkanlığına
Halkların Demokratik Partisi Grubu
adına Başbakan Yardımcısı Ali Babacan hakkında verilen (11/48) esas no.lu
Gensoru’yu geri çekiyoruz. 
Saygılarımla arz ederim. 
 İdris
Baluken
 Bingöl
 HDP
Grup Başkan Vekili
BAŞKAN – Gensoru önergesi geri
alındığından özel gündemde yer alan konular tamamlanmıştır. 
Gündemin “Kanun Tasarı ve Teklifleri
İle Komisyonlardan Gelen Diğer İşler” kısmına geçiyoruz. 
1’inci sırada yer alan Türkiye Büyük
Millet Meclisi İçtüzüğü’nde değişiklik yapılmasına dair İç Tüzük teklifi ve
Anayasa Komisyonu Raporu’nun görüşmelerine kaldığımız yerden devam edeceğiz. 


X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup
Başkanvekilleri İstanbul Milletvekili Ayşe Nur Bahçekapılı, Kayseri
Milletvekili Mustafa Elitaş, Giresun Milletvekili Nurettin Canikli, Kahramanmaraş
Milletvekili Mahir Ünal ve Adıyaman Milletvekili Ahmet Aydın’ın; Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Teklifi ile
Tunceli Milletvekili Kamer Genç’in; Türkiye Büyük Millet Meclisi İçtüzüğünün
Bir Maddesinin Değiştirilmesi Hakkında İçtüzük Teklifi ve Anayasa Komisyonu
Raporu (2/242, 2/80) (S. Sayısı: 156)

BAŞKAN – Komisyon? Yok.
Ertelenmiştir.
2’nci sırada yer alan Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz.

2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)

BAŞKAN – Komisyon? Yok.
Ertelenmiştir.
3’üncü sırada yer alan Ceza İnfaz
Kurumları Güvenlik Hizmetleri Kanunu Tasarısı ve Adalet Komisyonu Raporu’nun
görüşmelerine kaldığımız yerden devam edeceğiz. 

3.- Ceza İnfaz Kurumları Güvenlik Hizmetleri Kanunu Tasarısı
ve Adalet Komisyonu Raporu (1/742) (S. Sayısı: 616)

BAŞKAN – Komisyon? Yok.
Ertelenmiştir.
4’üncü sırada yer alan Askeri Hakimler
Kanunu ile Bazı Kanunlarda Değişiklik Yapılmasına Dair Kanun Tasarısı ve Adalet
Komisyonu Raporu’nun görüşmelerine kaldığımız yerden devam edeceğiz.

4.- Askeri Hakimler Kanunu ile Bazı Kanunlarda Değişiklik
Yapılmasına Dair Kanun Tasarısı ve Adalet Komisyonu Raporu (1/1008) (S. Sayısı:
685)

BAŞKAN – Komisyon? Yok.
Ertelenmiştir.
5’inci sırada yer alan Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporları’nın görüşmelerine
kaldığımız yerden devam edeceğiz.

5.- Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)

BAŞKAN – Komisyon? Yok.
Ertelenmiştir.
6’ncı sıraya alınan Türkiye Cumhuriyeti
Hükümeti ile Katar Devleti Hükümeti Arasında Askeri Eğitim, Savunma Sanayii ile
Katar Topraklarında Türk Silahlı Kuvvetlerinin Konuşlandırılması Konusunda
İşbirliği Anlaşmasının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu’nun görüşmelerine başlayacağız.

6.- Türkiye Cumhuriyeti Hükümeti ile Katar Devleti Hükümeti
Arasında Askeri Eğitim, Savunma Sanayii ile Katar Topraklarında Türk Silahlı
Kuvvetlerinin Konuşlandırılması Konusunda İşbirliği Anlaşmasının Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu (1/1038)
(S. Sayısı: 697)
(x)

BAŞKAN – Komisyon ve Hükûmet burada.
Komisyon Raporu 697 sıra sayısı ile
bastırılıp dağıtılmıştır.
Tasarının tümü üzerinde Cumhuriyet Halk
Partisi Grubu adına İstanbul Milletvekili Sayın Ali Özgündüz konuşacaktır.
Buyurun. (CHP sıralarından alkışlar)
CHP GRUBU ADINA ALİ ÖZGÜNDÜZ (İstanbul)
– Teşekkür ediyorum. 
Sayın Başkan, değerli milletvekilleri;
sözlerime başlarken yüce Meclisi saygıyla selamlıyorum.
Değerli arkadaşlar, bir tehlikeli
anlaşma yine geldi gündeme apar topar. Bu anlaşma enteresan bir şekilde Katar
topraklarına Türk Silahlı Kuvvetlerinin konuşlandırılması konusunda bir iş
birliği anlaşması, sıra sayısı da böyle yazıyor kapakta. 
Şimdi, bildiğiniz gibi, yurt dışına
Türk askerinin gönderilmesi ancak Meclisin kararıyla mümkünken Anayasa’ya
aykırı olarak Katar’la yapılan bir anlaşmayla Mehmetçik’in Katar topraklarına
gönderilmesi için bu uluslararası anlaşmanın onayı isteniyor bizden. Bu anlaşma
ne zaman yapıldı değerli arkadaşlar? Bu anlaşma 19 Aralık 2014’te imzalandı, 10
Şubatta Meclis Başkanlığına sevk edildi; 20 Şubatta, normal toplantı günü
dışında -pazartesi günü- alelacele toplanıp bu anlaşma Komisyondan geçirildi ve
bugün de yine apar topar diğer işlerin önüne alınarak Meclise sunuldu. Bu acele
niye yani bu alelacele getirilme işi? Ne oluyor bölgede? Zaten 2007’de Türkiye
ile Katar arasında yapılan bir askerî iş birliği anlaşması var. Bu ihtiyaçları
karşılamıyor mu ki apar topar şimdi Katar’a asker konuşlandırmak için yeni bir
anlaşma getiriliyor? Bu enteresandır. 
Şu anda, biliyorsunuz, bu eğit-donat
meselesi var. Suriye’deki muhalif silahlı unsurları biz burada eğitip
donatırken acaba Katar’a gidecek Türk Silahlı Kuvvetleri unsurları orada da mı
bu işi devam ettirecek? Bu konu muğlak ve müphemdir. Hükûmetin bu konuda bir
açıklama yapması lazım yani Genel Kurulu, sizleri, milletvekillerini, efendim,
milletin vekillerini bu konuda bilgilendirmesi lazım. 
Katar’da, yine, biliyorsunuz, Amerikan
Merkez Kuvvetler Komutanlığının (CENTCOM) ana üssü bulunmaktadır. Dolayısıyla,
Türk Silahlı Kuvvetleri orada Amerikan Merkez Kuvvetler Komutanlığının bilgisi
olmadan adım dahi atamaz. Şimdi, bölgede çıkan “IŞİD” denilen gözü dönmüş terör
çetesi Katar’da da etkin. Yarın bizim oradaki askerî birliğe karşı bir tehdit
olursa siz ne yapacaksınız? Süleyman Şah’ı yükleyip getirdiniz, tabutları
sırtlayıp Hükûmet getirdi. Peki, Katar’daki askerî birliğimizle ilgili ne
düşünüyorsunuz değerli arkadaşlar? Hükûmet bu konuda herhangi bir plan, program
yapmış mıdır? 
Bu iş birliği anlaşması, efendim sadece
askerî eğitim, tatbikat falan değil arkadaşlar. Burada yine 4’üncü maddede bir
başka tehlikeli ibare var: “Terörizmle mücadelede iş birliği yapılması.” Şimdi,
hangi terörizm değerli arkadaşlar, değerli milletvekilleri? Katar’da bir
terörizm olayı mı var? Kimdir orada terörist? Yani Katar’da konuşlanan Türk
Silahlı Kuvvetleri unsurları hangi terörist gruplara karşı savaşacak ve niye
savaşacak, kimin çıkarına savaşacak? Ya biz daha kendi teröristimizle
savaşmaktan yorulduk, başa çıkamadık; bir de gidip Vahabi, Selefi, IŞİD, gözü
dönmüş o katil çetelerle mi Türk Silahlı Kuvvetleri savaşacak ve niye
savaşacak? Bizim çıkarımız nedir?
Değerli arkadaşlar, aslında tabii
Hükûmetin biz geçmişten beri, 2012 yılından beri Orta Doğu’daki politikasını
eleştiriyoruz, “Yanlış yapıyorsunuz.” diyoruz ve nitekim son geldiğimiz noktada
da ülkemizin ulusal çıkarları aleyhine birçok gelişme oldu. İşte en son
Süleyman Şah’taki türbeyi sıfır noktasına taşımak zorunda kaldı. Yani
utanılacak bir durumdur, ülkenin toprakları terk edildi. Şimdi, orada bakın
Peşmerge o bölgeyi IŞİD’ten temizledi. Ya Allah aşkına Türkiye gibi bir
devletin toprağına kim yan gözle bakabilir? Yan gözle bakanın gözü çıkarılmalı,
sen güçlü bir devletsin, güçlü bir ordun var. Yani IŞİD denilen üç beş tane
çete, gözü dönmüş psikopat katil, ondan mı çekindik? “Efendim, benim oraya,
türbeye saldırı yapacaktı.” Kimdir yani, IŞİD’i darmadağın edersin. Türk
Silahlı Kuvvetlerinin gücü var, 76-77 milyon Türk milleti ordunun arkasında,
onu destekler, kimse de bir şey demezdi. Toprağına karşı saldırı var.
Uluslararası hukuk açısından, Birleşmiş Milletler hukuku açısından da yapacağın
müdahale… IŞİD’in bir saldırısı olsaydı, senin Hava Kuvvetlerinin, kara birliklerinin
her türlü unsurunu kullanarak IŞİD’i orada darmadağın etmene kimse bir şey
diyemezdi, herkes de alkış tutardı. Sen şimdi koruyamadın, geri çekildin. E?
Bugün o IŞİD çetesini orada Suriye’deki diğer yerel birlikler defettiler. Nasıl
oluyor? 
Değerli arkadaşlar, şimdi aslında
Hükûmet tehlikeli işler yapıyor. Geçenlerde biliyorsunuz Cumhurbaşkanı Suudi
Arabistan’a gitti, Riyad’a gitti, aynı günde Sisi de oradaydı, Mısır
Cumhurbaşkanı. Hani sizin “darbeci” dediğiniz Sisi var ya…
EŞREF TAŞ (Bingöl) – Doğru…
ALİ ÖZGÜNDÜZ (Devamla) – Doğru, doğru,
darbeci Sisi, çok güzel; doğru, çok güzel, darbeci Sisi. 
Sisi’yle, bakın, Suudi Arabistan ne
yapmaya çalışıyor? Sisi darbeci, güzel, çok güzel. Şimdi siz darbeci Sisi’yle
müttefik oluyorsunuz farkında mısınız?
EŞREF TAŞ (Bingöl) – Neden?
ALİ ÖZGÜNDÜZ (Devamla) – Anlatayım
dinleyin, şimdi evet dinleyin, o zaman dinleyin.
Şimdi bakın, Suud Kralı Selman orada
bir cephe oluşturmak istiyor. Adını da koyalım, Sünni cephe oluşturmak istiyor.
Bunun içine de Türkiye’yi, Ürdün’ü, Katar’ı, Mısır’ı ve Pakistan’ı katmak
istiyor. 
Sen burada şu anda bu anlaşmayla
birlikte aslında Katar’da -eğer Mısır da okey derse bu işe- Sisi’yle müttefik
olacaksın, kol kola gireceksin, darbeci Sisi’yle birlikte hareket edeceksin.
Bakın, başka bir şey diyorum. (AK PARTİ
sıralarından gürültüler)
Şimdi, arkadaşlar, lütfen, rica
ediyorum. 
Bakın, Suudi Arabistan’ın resmî mezhebi
Vahabilik, klasik Sünnilik değildir biliyorsunuz. Hatta, bizim klasik Sünniliği
yani benim ülkemin klasik Sünni’sini, Hanefi’yi, Şafii mezhebine mensup Sünni
kardeşimi gerçekten Müslüman da kabul etmez. Benim hacım gidip orada
Peygamberimizin mezarında dua ettiği zaman “Siz şirk koşuyorsunuz.” der. Benim
Sünni’m, efendim, Abdülkâdir Geylânî’nin türbesinde ya da Eyyûb el-Ensarî’nin
türbesinde dua ettiği zaman bunu şirk olarak kabul eder. Böyle bir anlayış. 
Şimdi burada siz
bu cepheyle birlikte hareket ediyorsunuz. Kral Selman’la Riyad görüşmesi
sonrası yapılan açıklamada, bölgede mezhepçi ve yayılmacı politikalara karşı ortak
hareket edileceği belirtildi. Bölgede mezhepçi ve yayılmacı politikalar… Kim
bölgede mezhepçilik ve yayılmacılık yapıyor? İran mı? Açıkça belirtmiyorsunuz.
İran’a karşı mı bu ittifak?
Yahu Allah
aşkına, Vahabilik ilk olarak Suudi Arabistan’da çıkmıştı, Pakistan’a yayıldı,
oradan Afganistan’a yayıldı, oradan, efendim, Kafkasya’ya yayıldı, Suriye’ye
yayıldı, Irak’a yayıldı ve benim Türkiye’me yayıldı. Vahabilik yayılıyor,
Vahabilik yayılıyor. Siz, Suudi Arabistan’la mezhepçi yayılmacılığa karşı nasıl
ittifak yapıyorsunuz? Ya Şiilik yayılmaz ki, Şiilik Türkiye’de yayılmaz,
korkmayın. Yani, efendim, Suriye’de -işte, Irak zaten Şii’dir- ya da
Kafkasya’da ya da Suudi Arabistan’da, Katar’da Şiiliğin yayılma ihtimali yok.
Vahabilik yayılıyor ve Vahabilik klasik Sünniliği yutuyor. Vahabi, Selefi ne
yapıyor? Şii’yi, Alevi’yi öldürüyor, kesiyor ama senin tabanını kaydırıyor,
Sünniliği yutuyor. Bunun farkında değil misiniz? Yahu, korkmayın. Yani, İran
zaten hem Fars hem Şii, yayılması da mümkün değil bölgeye; her tarafı Arap,
Türk ve Sünni. Yanı başında Irak var, Irak’ın zaten yapısı belli. Efendim,
orada bile Irak’ı destabilize etmek için -elinizden gelen her şeyi- bu Suudi
Arabistan’ın başını çektiği ekip yapıyor, ne yazık ki benim Hükûmetim de destek
veriyor. Böyle tehlikeli bir politika izliyorsunuz.
Değerli arkadaşlar, benim askerim
Katar’da konuşlanacak. Yarın bu işin sonunda -dediğim gibi- eğer Ürdün, Suudi
Arabistan, Mısır da olursa… Ki, Pakistan karışmıyor, Pakistan’ı da katmak
istiyorlar, Pakistan akıllı davranıyor. Büyük ihtimalle Mısır da kendi iç
karışıklığından dolayı karışmayacak ama bunu söyleyeyim size, kamuoyu da
bilsin, Türk kamuoyu da bilsin: Yani, Riyad’da Sisi ile Tayyip Erdoğan’ın aynı
gün orada bulunması, yeni Suud Kralı Selman’ın bu ikisini bir araya getirmesi
aslında Türkiye ile Mısır arasındaki bu sorunları çözmeye dönük bir nevi de ara
buluculuk. Dolayısıyla, sizin kardeşiniz Mursi’yi deviren darbeci Sisi’yle de
kol kola girerek, yarın başka bir ittifakta birlikte hareket etmenin altyapısı
yapıldı. Dolayısıyla, yarın utanacaksınız; yarın bugün söylediklerinizden
dolayı utanacaksınız. 
Mısır, bölgenin büyük devletidir, Arap
dünyasının asıl, merkez devletidir. Mısır, hiçbir zaman Türkiye’yi Arap
toplumunun, Arap coğrafyasının lideri kabul etmez. Bunu bir defa unutun. Yani
Hükûmetin yanlış bakış açısı burada. Mısır diyor ki: “Kardeşim, kültür dersen,
medeniyet dersen ben senden önce vardım burada zaten. Eğer İslam diyorsan senin
İslam’ının kaynağı da bendedir, El Ezher’dedir, senin hocalarını da ben
yetiştiriyorum. Sen bana İslam adına liderlik yapamazsın ki. Bölge Arap
coğrafyası, Arap’ın da lideri benim. Sen bana tabi olacaksın, ben sana tabi
olmam.” Bunu bir defa bilin. 
Suudi Arabistan ise başka bir şey
diyor. Efendim, “Peygamber benden çıkmıştır; Mekke, Medine bendedir;
dolayısıyla, ben sana tabi olmam ki, sen bana tabi olacaksın, hatta senin
yaşadığın İslam bile orijin İslam’a aykırı.” diyor Suudi Arabistan Vahabi
anlayışı. Şimdi siz ne yapmaya çalışıyorsunuz?
Bakın, İran mezhepçi yayılmacı politika
izleyebilir. İran, sonuçta şeriat devletidir, Şii bir devlettir, anayasasında
da yazmıştır. Suudi Arabistan da izleyebilir kendisi açısından, o da şeriat
devletidir, o da haklı olabilir kendisi açısından ama Türkiye Cumhuriyeti
mezhep eksenli bir dış politikayı yürütemez arkadaşlar. Türkiye Cumhuriyeti
laik bir cumhuriyettir. Türkiye Cumhuriyeti Sünni İslam cumhuriyeti değil ki
Sünni blokta yer alarak bu anlamda, mezhepçi anlamda bloklaşmada kendisine bir
yer tayin etsin. 
Arkadaşlar,
Türkiye Cumhuriyeti laik bir cumhuriyettir, laiktir, bütün inançlara, bütün
dinlere karşı vatandaşın inancını yaşaması için gerekli ortamı sağlamakla da
yükümlüdür. Dış politikasını da buna göre şekillendirmelidir. Türkiye
Cumhuriyeti devleti mezhebe göre değil çıkarına göre politika izlemelidir.
Şimdi, siz bu anlaşmayla birlikte
İran'ı rahatsız edeceksiniz, İran'ı karşınıza alacaksınız. Şimdi, en büyük
enerji ihtiyacını İran ve Rusya'dan karşılıyorsunuz. Yine, Suriye konusunda
zaten yeterince çatıştınız, şimdi bir de bununla birlikte başka, daha stratejik
bir dönüşüm sağlıyorsunuz. Ee, o zaman, İran'la ilişkileri iyice bozacaksınız.
Bunu mu göze alıyorsunuz?
Düne kadar, işte, 17-25 Aralık
yolsuzluk olayıyla birlikte ortaya saçılan iddialardan sonra o şüpheli bakan
çıkıp burada “Ben ihracatı artırdım, cari açığı azalttım.” diyordu. İşte,
muteber iş adamı Rıza Sarraf’ınız “Türkiye'nin cari açığını tek başıma ben
kapattım neredeyse.” diyordu. Ee, bu cari açığı nasıl kapatıyordunuz, bu
ihracatı nereye yapıyordunuz? İran'a. Ee, İran'ın doğal gaz ve petrolden
kaynaklı alacakları şu anda bizim Halk Bankasında hâlen TL olarak yatıyor. Ee,
siz yarın… 
Ha, “İran nasıl olsa bana satmak
zorunda.” diye mi düşünüyorsunuz? “İran petrolünü, doğal gazını satacak; ben
parasını nasıl olsa göndermeyeceğim, transfer etmeyeceğim; Halk Bankasında
tutacağım, onu da istediğim gibi kullanacağım.” Böyle mi bakıyorsunuz olaya? Bu
işler böyle olmaz. Bugün için böyle olabilir ama İran şu anda artık
biliyorsunuz uluslararası camia tarafından da ambargonun yavaş yavaş
gevşetildiği, yarın tamamen kaldırılacağı, nükleer anlaşmayla da birlikte artık
dolayısıyla Batı’yla direktmen ilişki kurabilecek bir pozisyona geldiği zaman
bu işler böyle olmaz.
Ee, Türkiye iki yüz yıldır, Osmanlı’dan
beri yönünü Batı’ya dönmüş bir ülkedir. Batı’ya doğru giderken siz niye
birdenbire şimdi Orta Doğu'ya, Suudi Arabistan’a, Katar’a filan kırıyorsunuz
direksiyonu? Efendim, Türkiye'nin bölgeyle ilişkisi olmasın mı? Elbette olsun,
elbette olsun. Atatürk’ün olmadı mı? En yakın ilişkileri komşularımızlaydı,
Yunanistan’laydı, İran'laydı, Pakistan’laydı; Sadabat Paktı'nı kurmuştu Atatürk. İlişki olmasın diyen
yok ki, ilişki kurun ama ülkenin çıkarları doğrultusunda kurun. Ülkemizin dış
politikası ülkenin çıkarlarına doğru şekillenmelidir. Ama siz mezhep eksenli
bir ittifak kurarsanız, yani bu içeriye de yarın başka türlü yansıyacak. Yani
yoksa biz bilmiyor muyuz, Türkiye Cumhuriyeti laik niteliğini filan mı kaybetti
ya da sizin kafanızda laiklik bitti mi? Efendim, Türkiye'yi bir din devletine
mi dönüştürdünüz belli bir mezhep eksenli? Size göre Türkiye Cumhuriyeti artık
laik cumhuriyet değil mi? Ona göre, biz, nasıl olsa Sünni İslam cumhuriyetiyiz,
hatta Sünni’nin de Hanefi İslamı’yız, dolayısıyla ben o ittifakı… Yahu, Hanefi
İslam’san senin Vahabi’yle ne işin var? Vahabi’yle iş birliği senin işine değil
ki. Yarın kalmaz ki. 
Bakın, şu anda, benim gençlerimin,
benim çocuklarımın dinî duyguları istismar edilerek, kullanılarak IŞİD’e
katılan binlerce gencim var. Yazık değil mi? Aileleri, anası babası ağlıyor,
cenazeleri geliyor. 
Peki, bugün IŞİD saflarına katılan
gençler, şu anda binlerce, siz yarın Türkiye'nin yönünü bu tarafa doğru
döndürdüğünüz anda, 10 binlerce IŞİD militanı üretmez mi? O IŞİD militanları,
bugün Suriye’de kesen -IŞİD kimi kesiyorsa- içeride de senin yurttaşını kesmez
mi? Yani, bugün Alevi’yi öldürmeyi sevap kabul eden bu sapkın anlayış yarın
kendi yurttaşlarına döndüğü zaman siz ne yapacaksınız değerli Hükûmet? Yani bu
ülkeyi nereye götürür -Allah korusun- böyle bir çatışma? 
Allah aşkına, hakikaten muhalefet etmek
istemiyorum, ama ben Türkiye Cumhuriyeti’nin çıkarları doğrultusunda, bu
anlaşmanın ülkemizin çıkarına hizmet etmediğini düşünüyorum. Yarın Mehmetçik
orada yine bu terör unsurlarıyla çatışma ortamına girdiği zaman benim ciğerim
yanacak. Hiçbirinizin çocuğu gitmeyecek ki oraya. Samimi misiniz? Size bir
öneri. Başta Dışişleri Bakanı ve Millî Savunma Bakanı olmak üzere, Kabine
üyelerinin çocukları varsa askerlik çağında, yoksa yakınlarını lütfen buraya
gönderin. Lütfen, samimiyseniz, siz hakikaten ülke çıkarına bir şey yapıyoruz
diyorsanız; tamam, ülke çıkarıysa, önce Hükûmet üyeleri bu işin önünde olmalı,
bayrağı almalı değil mi? Katar’a göndereceğiniz bu birliğe, siz, öncelikle
kendi yakınlarınızı, başta Hükûmet olmak üzere, sonra da iktidar partisindeki
milletvekillerinin yakınları olmak üzere gönderin çocuklarınızı. Gönderebilecek
misiniz? Hayır, göndermeyeceksiniz. Bir kişinin dahi, bir AKP üyesinin dahi
çocuğu burada olmayacak. Siz, vatan evladını, gariban Anadolu evladını
kullanıyorsunuz. Kimin uğruna, hangi çıkar uğruna? Ya, deyin; buraya çıksın bir
Hükûmet yetkilisi, desin ki arkadaşlar… Ya da kapalı oturum isteyin, siz
isteyin, deyin ki: “Arkadaşlar, bu anlaşmayı onaylamakta ülkemizin bu çıkarı
var.” Bunu deyin, beni ikna edin, biz de “evet” verelim ama ikna edin. Bu
hâliyle olmaz ki. “İstihbarat anlaşması” diyorsunuz arkadaşlar yani “askerî ve
manevra eğitim amacıyla bilgi alışverişinde bulunulması” yani sadece eğitim
değil, “bilgi alışverişi” diyorsunuz, “lojistik alanda iş birliği yapmak”
diyorsunuz, “ekipman mübadelesi” diyorsunuz, “askerî ekipman, personel.” Yani,
siz hangi silah araç ve gereci vereceksiniz?
Daha önce, biliyorsunuz, Yemen’e giden
uçaklarla silah taşınmasıyla ilgili basına yansıyan konuşmalarda adam “Bu
silahlarla kim öldürülecek? Ben vicdan azabı çekiyorum.” diyordu. E, şimdi
Yemen’de, işte görüyorsunuz, orada da başka bir oyun içindesiniz.
Değerli arkadaşlar, değerli
milletvekilleri; ya Hükûmet çıksın, bu anlaşmanın Türkiye lehine olduğunu bize
açıklasın, bizi ikna etsin, sizinle birlikte biz de “evet” verelim, ülkemizin
çıkarı neredeyse elbette ki hepimiz “evet” verelim ya da bu hâliyle bu
anlaşmaya onay vermek, aslında hem Anayasa’nın 92’nci maddesinin ihlali
anlamına gelecektir hem de yarın ne olacağını bilmeden, ucu açık bir maceraya
doğru Mehmetçik giderken bu işe onay vermiş olacaksınız.
Bu kaygılarımız nedeniyle Katar’a Türk
Silahlı Kuvvetlerinin konuşlandırılmasına ilişkin bu uluslararası anlaşmanın
aleyhinde olduğumuzu ve karşı oy vereceğimizi bildiriyor, Genel Kurulu saygıyla
selamlıyorum.
Teşekkür ediyorum. (CHP sıralarından
alkışlar)
BAŞKAN – Teşekkür ederim Sayın
Özgündüz.
Milliyetçi Hareket Partisi Grubu…
MEHMET NACİ BOSTANCI (Amasya) – Sayın
Başkan…
BAŞKAN – Buyurun Sayın Bostancı.
MEHMET NACİ BOSTANCI (Amasya) – Değerli
konuşmacı kürsüde konuşurken mezhep eksenli bir ittifak peşinde olduğumuz ve…
ALİ ÖZGÜNDÜZ (İstanbul) – Hükûmetin,
Hükûmetin.
MEHMET NACİ BOSTANCI (Amasya) – Hükûmet
kimin Hükûmeti?
RECEP ÖZEL (Isparta) – AK PARTİ
Hükûmeti o ya!
ALİ ÖZGÜNDÜZ (İstanbul) – Efendim,
Bakan, Hükûmet adına orada konuşabilir.
BAŞKAN – Sayın Özgündüz, lütfen, ben
karar vereyim müsaade ederseniz.
Buyurun.
MEHMET NACİ BOSTANCI (Amasya) – Ve
IŞİD’i desteklediğimiz şeklinde aynı zamanda imada bulundu.
ALİ ÖZGÜNDÜZ (İstanbul) – Evet, evet
Sayın Başkan ama efendim, Hükûmeti eleştirdim ben. Bunu bilemez ki AKP’nin
Grup Başkan Vekili. Hükûmetin politikası…
BAŞKAN – Peki, bundan sonra size
sorarım Sayın Özgündüz. 
ALİ ÖZGÜNDÜZ (İstanbul) – Ama, Sayın
Başkanım, Hükûmet var orada. 
BAŞKAN - Size sorarım bundan sonra kime
söz vereceğimi, anlaştık mı?
Buyurun.

IX.- SATAŞMALARA İLİŞKİN KONUŞMALAR
(Devam)
5.- Amasya Milletvekili Mehmet Naci
Bostancı’nın, İstanbul Milletvekili Ali Özgündüz’ün 697 sıra sayılı Kanun
Tasarısı’nın tümü üzerinde CHP Grubu adına yaptığı konuşması sırasında Adalet
ve Kalkınma Partisine sataşması nedeniyle konuşması

MEHMET NACİ BOSTANCI (Amasya) - Sayın
Başkanım, değerli arkadaşlar… 
Ali Bey, Hükûmetin politikasını siz
biliyorsunuz ama ben bilmiyorum(!) 
ALİ ÖZGÜNDÜZ (İstanbul) – Ben
bilmiyorum, izahat istiyorum efendim.
MEHMET NACİ BOSTANCI (Devamla) -
Affedersiniz.
ALİ ÖZGÜNDÜZ (İstanbul) – İzahat
istiyorum.
MEHMET NACİ BOSTANCI (Devamla) - Bakın,
şöyle bir şey…
ALİ ÖZGÜNDÜZ (İstanbul) – Gelsin, izah
etsin dedim.
MEHMET NACİ BOSTANCI (Devamla) -
Değerli kardeşim, değerli arkadaşlar; bu Orta Doğu coğrafyasında mezhep ya da
etnik temelli bir siyasal yaklaşım, buna ilişkin saf oluşturma şeklinde bir
siyaset en tehlikeli siyasettir; her kim yaparsa bunun altında kalır. 
ALİ ÖZGÜNDÜZ (İstanbul) – Çok güzel,
doğru, alkışlıyorum. 
MEHMET NACİ BOSTANCI (Devamla) -
Türkiye Cumhuriyeti hükûmetleri de -AK PARTİ hükûmetleri dâhil- bu konuda çok
dikkatli olmuşlardır.
ALİ ÖZGÜNDÜZ (İstanbul) – AKP hariç
doğru.
MEHMET NACİ BOSTANCI (Devamla) - Çünkü
Türkiye'nin kendi sosyal gerçekliği de, aslında, kimi nitelikleri itibarıyla o
ifade ettiğimiz Orta Doğu’nun sosyal gerçekliğinin bir parçasıdır. 
Eğer Hükûmetimiz mezhep esaslı bir
yaklaşımla Orta Doğu’ya baksaydı, sizin konuşmanızda eleştirdiğiniz İran’la
ticari ilişkiler kurmazdı. İran’ın, bildiğim kadarıyla –yanlış biliyorsam beni
düzeltin lütfen- mezhebi farklı.
ALİ ÖZGÜNDÜZ (İstanbul) – Doğru.
MEHMET NACİ BOSTANCI (Devamla) –
İkincisi, eğer mezhep esaslı baksaydı darbe yapan Sisi’yi desteklemesi
gerekirdi. 
ALİ ÖZGÜNDÜZ (İstanbul) – Şu anda
ittifak kuruyorsunuz Sayın Bostancı. 
MEHMET NACİ BOSTANCI (Devamla) - Sisi
ve onlar, bildiğim kadarıyla, bizimle ortak bir dünyada yer alıyorlar; genel
olarak söylüyorum, yani, sizin suçlamanız esasında söylüyorum.
ALİ ÖZGÜNDÜZ (İstanbul) – Ama İhvan-ı
Müslimin anlamında farklısınız. 
MEHMET NACİ BOSTANCI (Devamla) –
Üçüncüsü, hep söylüyorsunuz: “Esad’la iyiydiniz, sonra kötü oldunuz.” Biz
Esad’la iyiyken Esad’ın mezhebi mi farklıydı? Değildi. 
ALİ ÖZGÜNDÜZ (İstanbul) – Sonra İhvan-ı
Müslimin’i iktidara getireceğiniz…
MEHMET NACİ BOSTANCI (Devamla) - Şimdi
kötüyüz, mezhepten mi? Hayır. 
ALİ ÖZGÜNDÜZ (İstanbul) – Evet, evet.
Değişti politikanız. 
MEHMET NACİ BOSTANCI (Devamla) - Sisi
meselesi de, Esad meselesi de vahşettendir, kandandır; mezhepten değil. 
ALİ ÖZGÜNDÜZ (İstanbul) – Değil,
alakası yok. 
MEHMET NACİ BOSTANCI (Devamla) - Çok
rica ediyorum, bu konuları dile getirirken çok dikkatli olmak…
ALİ ÖZGÜNDÜZ (İstanbul) – Yok, en kanlı
rejim Suudi Arabistan’da.
MEHMET NACİ BOSTANCI (Devamla) - …Ali
Bey, hepimizin boynunun borcu, lütfen. Türkiye’ye hizmet edelim.
ALİ ÖZGÜNDÜZ (İstanbul) – Efendim,
Bahreyn ve Suudi Arabistan’la niye müttefiksiniz? 
MEHMET NACİ BOSTANCI (Devamla) –
Türkiye’ye hizmet edelim, çok dikkatli olalım. 
ALİ ÖZGÜNDÜZ (İstanbul) – Bahreyn ve
Suudi Arabistan’ın eli kanlı değil mi, niye onlara bir şey demiyorsunuz?
BAŞKAN – Sayın Özgündüz…
MEHMET NACİ BOSTANCI (Devamla) -
İstirham ediyorum.
ALİ ÖZGÜNDÜZ (İstanbul) – Yani, lütfen.
MEHMET NACİ BOSTANCI (Devamla) - Sağ
olun. (AK PARTİ sıralarından alkışlar)
BAŞKAN – Teşekkür ederim. 

X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
6.- Türkiye Cumhuriyeti Hükümeti ile
Katar Devleti Hükümeti Arasında Askeri Eğitim, Savunma Sanayii ile Katar
Topraklarında Türk Silahlı Kuvvetlerinin Konuşlandırılması Konusunda İşbirliği
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/1038) (S. Sayısı: 697) (Devam) 

BAŞKAN – Milliyetçi Hareket Partisi
Grubu adına Kayseri Milletvekili Sayın Yusuf Halaçoğlu konuşacak. 
Buyurun. (MHP sıralarından alkışlar) 
MHP GRUBU ADINA YUSUF HALAÇOĞLU
(Kayseri) – Teşekkür ederim Sayın Başkanım. 
Şimdi, değerli
arkadaşlar, biz tabii ki özellikle Osmanlı coğrafyası içerisinde bulunan
ülkelerle her alanda iş birliği yapılmasına hiçbir zaman karşı değiliz ancak
burada şunu özellikle ifade etmek istiyorum: Son yıllarda AKP Hükûmetinin Orta
Doğu politikalarında çok büyük hatalar işlediğini herkes kabul ediyor. Bütün
otoriteler de bunu bu şekilde ifade ediyor ki AKP’nin kendisi de zannediyorum
ki yapmış olduğu politikalarda büyük hatalar işlediğini biliyordur. Nitekim,
bugün, aslında, şu anki Sayın Başbakanın Dışişleri Bakanıyken “sıfır problem”
olarak ilk attığı adımlar gerçekten herhangi bir şekilde tenkit edilmek yerine
beğenilen bir politikaydı. Çünkü Orta Doğu devletleriyle yakın bir ilişki
kuruldu, ticaret anlaşmaları yapıldı, sınırlar âdeta açılır derecesinde vize
muafiyeti de sağlandı. Bu, Batı tarafından da hoş karşılanmadı ve âdeta
Türkiye'nin kulvar değiştirdiği, mecra değiştirdiği şeklinde ifade edildi ama
aslında gerçek olan şey şuydu: Türkiye asli mecrasına dönüyordu. Nitekim, bu
ilk adımlar Türkiye'nin Orta Doğu’da önemli bir mevki kazanmasına, prestij
kazanmasına, nüfuz kazanmasına da sebep oldu. Nitekim, Suriye’ye gittiğimizde,
bu vizeler kaldırıldıktan sonra, çok rahat bir şekilde Suriye’ye intikal ettik.
Ben kendim, bizzat, Halep Üniversitesinde “Türkiye'nin Orta Doğu Politikasında
Suriye’nin Yeri ve Önemi” adı altında bir konferans da verdim ve son derecede de beğenildi. Şu açıdan
söylüyorum beğenildi derken, kendimi övmek için söylemiyorum: Suriye bu adımın,
Türkiye’yle, şu anki Başkanın babası zamanındaki sorunların ortadan
kaldırılması açısından son derece önemli bir adım olduğunu düşünüyordu.
Nitekim, bu konferansım sırasında Halep’teki Türkmenler ve Halep
Üniversitesindeki Türkmen öğrenciler bana Türkçe sorular yöneltebilecek kadar
rahatlamışlardı. Dolayısıyla iyi bir başlangıç sergilendi. Ama birdenbire Orta
Doğu’da Türkiye’nin politikalarında bir gecede sanki rüyada bir darbe yenmiş
gibi büyük bir değişiklik söz konusu oldu ve Türkiye doğru girdiği mecradan
birdenbire çıktı. Şu an Cumhurbaşkanı olan o zamanki Sayın Başbakan, çok yakın
ilişkiler içerisinde olduğu Suriye’yle, Suriye Başkanıyla birdenbire âdeta eli
bıçaklı düşman hâline geldi. Bu doğru muydu? Doğru değildi ama Amerika Birleşik
Devletleri “Büyük Orta Doğu Projesi” adı altında, Orta Doğu’da, aslında var
olan ama yeni bir stratejiyle başlattığı bir projenin parçası olarak ortaya
çıktı. Bizim o tarihteki Başbakan da “Ben Büyük Orta Doğu Projesi’nin Eş
Başkanıyım.” demek durumunda kaldı. Ama şunu hiçbir zaman unutmamak gerekiyordu
ki o tarihteki Amerika Dışişleri Bakanı olan Rice’ın Orta Doğu’daki sınırların
değişeceğine dair olan beyanları, aslında bugünkü çanların hangi sebeple
çalacağını ortaya koyuyordu. Sonuçta, Suriye ile Türkiye arasında -akıl almaz-
aksi olması gerekirken, sorunsuz devam etmesi gereken bir politika olması
gerekirken birdenbire âdeta düşman kardeşler hâline geldiler.
Ama enteresan olan şey şuydu: O tarihteki
Başbakan, şu anki Cumhurbaşkanı 2011 yılında Avrupa Konseyinde şöyle bir
konuşma yapıyordu: “Haçlı Seferleri doğuya medeniyet getirmiştir.” Aslında
konunun çekirdeği buradaydı, ana fikri buradaydı. Şimdi, herkes biliyordu ki
Haçlı Seferleri doğuya medeniyet getirmemiştir, yıkım getirmiştir. Bunu hepimiz
biliyoruz. İslam’ın yeniden Hicaz’a, Arabistan çöllerine sürülmesinden başka
bir şey değildi Haçlı Seferleri ve doğuda… 
MEHMET METİNER
(Adıyaman) – Kim demiş bunu?
YUSUF HALAÇOĞLU
(Devamla) – O tarihteki Başbakan Avrupa Konseyinde. Videosunu gösteririm Mehmet
Bey. Göstereyim yani Avrupa Konseyindeki konuşmasını göstereyim.
Hatta “Yemek
kültürümüz bile bununla değişti.” dedi o konuşmasında. Aslında, dediğim gibi,
kilit noktası burasıydı, Başbakanın bu bölgedeki politikasının Amerika
politikasıyla örtüştüğünü gösteren. Haçlı Seferleri hem Anadolu’ya yıkım
getirmişti hem de İslam dünyasına yıkım getirmişti. Anadolu’yu biliyorsunuz,
Kılıçarslan karşı çıktı ama Aslan Yürekli Richard Kudüs’ü aldı ve ne kadar
sivil, çocuk ve kadın varsa katletti. İşte, bunu yapan insanlarla iş birliği
hâline girdiniz ve dedi ki: “Eş Başkanıyım.” Aslında bugün Orta Doğu’da kan
gövdeyi götürürken, yüz binlerce insan hayatını kaybederken bu hayat
kayıplarının ana müsebbibi kimdi? Amerika Birleşik Devletleri başta olmak üzere
ittifak kuvvetleriydi yani müttefikleriydi, Avrupa’daki müttefikleriydi.
Bombalar yağarken hepimiz televizyondan sanki film seyreder gibi seyrettik.
Doğru değil mi? Irak’ta milyonlarca insan katledildi, göç etmeye mecbur kaldı.
Aynı şey Suriye’de meydana geldi, bugün belirtilen 200 bin civarında insan
hayatını kaybetti. Bunun hangisi olursa olsun, her iki taraftan bu çatışmalar
içerisinde ölenler, ikisi de “Allah” diyen, ikisi de Müslüman olan insanlar.
Ama, bunun müsebbibi kimdi? Maalesef, bunun içerisinde Türkiye ve Türkiye’yi
yönetenler de yer aldılar. Bunun vebalinden kurtulmak mümkün değil. Tarih bunu
böyle yazacak. Ama, şurasını iyi düşünün arkadaşlar: Bakın, bugün Orta Doğu’da
meydana gelen şu anki görüntü kimin hayrınadır? Türkiye'nin hayrına mıdır? Orta
Doğu’daki İslam dünyasının hayrına mıdır? Batı’nın hayrına mıdır? Bunu iyi bir
düşünmek gerekiyor.
Bugün, IŞİD’in ortaya çıkmış olması,
Esad’ın veya onun karşısındaki muhalifler, işte Kürt kantonları veya Irak’taki
durum. Bunlar kimin hayrınadır? İslam dünyasının hayrına mı, yoksa Batı
emperyalizminin hayrına mı?
Bakın, İslam dünyası, bugüne kadar,
maalesef -İslam dünyasını genel olarak alıyorum- hep sömürgesi ve pazarı
hâlindedir Batı emperyalizminin, hep geri kalmıştır, hep yönetilmektedir ve
maalesef, enerji yönünden de dünyanın en zengin bölgesi olmasına rağmen hep
Batı’nın kontrolünde yürümüştür. Batı, ne zaman ki burada kendilerine karşı bir
güç oluşmaya başlamıştır, bir bahane bulmak suretiyle bu bölgelere müdahale
etmiştir; birbirine düşürmüştür Irak ile İran’ı, Irak ile Kuveyt’i. 
İşte, ardından kendi iç çatışmalarını
ortaya çıkardı. Sözde, hani insan hakları ve demokrasi gelecekti? Libya’da;
geldi mi? Mısır’da; geldi mi? Irak’ta; geldi mi? Suriye’de; geldi mi? Hiçbirine
“Evet.” diyemezsiniz. Sadece yıkım ve ölüm geldi. Sadece İslam dünyasının bu
ülkelerinde parçalanma ve birbirine düşman kardeşler ortaya çıktı. Kan gövdeyi
götürüyor, birbirlerine düşman. Çünkü aslında Birinci Dünya Savaşı’nda bu
devletler oluşturulurken çok ciddi bir stratejiyle oluşturuldu. Hepiniz haritaları
gözünüzde canlandırın. Devlet sınırları tam cetvelle çizilmiş şekildedir. Niçin
sizce? Hiç düşündünüz mü? Aslında bu devletlerin kendi iç dinamikleri
içerisinde farklı mezhepler vardır. Bunları birbirine düşürmek çok kolaydır.
Nitekim, geçmiş dönemde de bu şekilde katliamlar yaşanmıştır. İşte, Batı, ne
zaman müdahale etmesi gerektiğini iyi bildiği bir dönemde buralara müdahale
etmiştir ve bugün, gördüğünüz gibi, kan gövdeyi götürüyor. 
Değerli arkadaşlar, Türkiye'nin güney
sınırları bugün kalbura dönmüştür, siz de biliyorsunuz. Peki, bana söyler
misiniz, Türkiye’de terörü besleyen unsurlar nelerdir -sadece kendi içimizdeki
birtakım etnik grupları düşünmeyin- kimdir? Geçmiş dönemde kimse, aynı
kişilerdir. Nasıl, Kürt Teali Cemiyeti varsa, nasıl, Şeyh Said’in
ayaklanmasında birilerinin desteği varsa veya nasıl, Dersim hadisesinde
Fransa’nın, İtalya’nın, Rusya’nın, İngiltere’nin dahli varsa bu işlerde de
dikkat ederseniz bu devletler vardır. 
MEHMET METİNER (Adıyaman) – Kürt Teali
Cemiyeti isyan etmedi.
YUSUF HALAÇOĞLU (Devamla) – 1914
öncesinde Osmanlı İmparatorluğu’nun parçalanmasına hangi devletler imza atmışsa
ve pay istiyorsa bugün Orta Doğu’da bu devletlerin parmağı ve eli vardır.
Dolayısıyla, bunları göz önünde tutmamanız sizin hatalı bir politika izlemenize
sebep olur. 
MEHMET METİNER (Adıyaman) – Hocam, Kürt
Teali Cemiyeti’nin bir isyanı yok tarihte. 
YUSUF HALAÇOĞLU (Devamla) –
İngilizlerle beraberdir. 
Onu sonra sizinle tartışırım, benim
sözlerimi kesmeyin lütfen. 
BAŞKAN – Sayın Metiner, lütfen… Lütfen,
müdahalede bulunmayın.
YUSUF HALAÇOĞLU (Devamla) –
Dolayısıyla, bu tahlil çerçevesinde ele alacak olursak konuyu, şimdi,
arkadaşlar, Türkiye'nin Katar’la iş birliği yapmasında sakınca yok, hatta
askerî iş birliği yapmasında da sakınca yok. Ama bakın, bir şey söylemek
istiyorum: Esad’la neden kavga ettik, kavga ediyor Türkiye? İnsan haklarını
ciddiye almadığı veya ayaklar altına aldığı için, demokrasi olmadığı için; öyle
değil mi? Diğer taraftan, peki, Irak’ta hangi sebeple savaştığımızı veya onlara
müdahil olduğumuzu düşünüyoruz? İnsan hakları -ki Avrupa’nın da söylediği,
Amerika’nın söylediği- ve burada diktatörlük olduğu için deniyor. Bana söyler
misiniz arkadaşlar, İslam dünyasına bakın, Ürdün’de nasıl bir rejim var, Suudi
Arabistan’da nasıl bir rejim var, Katar’da nasıl bir rejim var, Arap
Emirlikleri’nde nasıl bir, Kuveyt’te nasıl bir rejim var? Aslında, ötekilerden
farkı var mı? Peki, biz Suudi Arabistan’la kucaklaşırken, Katar’la
kucaklaşırken… Peki, hangi sebeple… Bunlar az mı zulmediyor zannediyorsunuz?
Yani Suudi Arabistan’da insanların idam edilirken kafası kesilmiyor mu kılıçla?
Kadınlar recme tabi tutulmuyor mu? Peki, insan haklarından söz ediyorsak
bunlarla niye iş birliğimiz var? Niye Amerika bunlara sesini çıkarmıyor? 
Dolayısıyla, bunun altında yatan mesele
farklı bir meseledir. Bu açıdan değerlendirmek zorundasınız. 
Siz, devlet yönetirken “Yaptım, oldu;
bozdum, yeniden yapıyorum; bu, yanlıştır.” diyemezsiniz. Attığınız her adımın
sonuçlarını iyi tahlil etmeniz ve nereye varacağını bilmeniz gerekir. Devlet
adamlığıdır bu, devlet kültürüdür bu, devlet adamlığı kültürüdür. Yani “Ben
bugün yaptım, yarın bunu düzeltirim.” diyemezsiniz devlette çünkü o sorumluluk,
millet tarafından size verilmiştir ve milletin yanlış yola gitmesinin önleyicisi
sizsiniz. Bunu yanlış yaparsanız, o zaman siz, bu millete, maalesef, hizmet
yerine köstek olmuş olursunuz ve milletin hak ve hukukunu çiğnemiş olursunuz.
Böyle yaptığınız takdirde, yarın tarih sizi affetmeyecektir. 
Muhalefet sizi sürekli olarak ikaz ediyor,
bugün de ikaz ediyoruz. Bakın, Katar’la yaptığınız bu anlaşmalarda diyoruz ki:
Şimdi, Anayasa’nın 92’nci maddesini bir şekilde gözden geçirelim. Ne diyor?
Türk Silahlı Kuvvetlerinin başka ülkelere gönderilmesi için veya savaş yetkisi
için Türkiye Büyük Millet Meclisi... 92’nci madde ve siz 90’ıncı maddeyi ele
alıyorsunuz. Hâlbuki 90’ıncı madde, bir yıllığına gönderilen meseleler içindir,
burada on yıl; on yıl anlaşma yapıyorsunuz ve burada ilginç olanı sonradan
koymuşsunuz, diyorsunuz ki: “Terörizmle mücadelede iş birliği yapılması.”
Tamam, Batı’ya da diyoruz “Terörizmde iş birliği yapalım.” diye ama bakın,
onlarla yaptığımız bu sözleşmelerde… Bana söyler misiniz? Bunlar, PKK’nın
kurduğu her derneğe maddi destekte bulunuyor mu? Bulunuyor. Peki, Amerika
Birleşik Devletleri, PKK’ya resmen yardım ediyor mu? Ediyor ve bugün, maalesef,
siz, karşı çıktığınız PKK’yla birlikte hareket ediyorsunuz. Diyorsunuz ki:
“Süleyman Şah Türbesi’ndeki 44 askerimizin geleceği için onları çektik.”
diyorsunuz ve vatan toprağını terk ediyorsunuz. Ve diyordu ki Başbakan: “Ankara
neyse Süleyman Şah Türbesi de aynıdır.” Yani şimdi, siz Süleyman Şah Türbesi’ni
44 asker için terk ettiğinize göre, o zaman, Ankara aynı şekilde terk edilecek
anlamına gelmez mi bu?
ZÜLFÜ DEMİRBAĞ (Elâzığ) – Hocam, ilk
defa mı?
YUSUF HALAÇOĞLU
(Devamla) – Mademki eş değer, burada bir yanlış var. O zaman bu, yanlış; en
azından beyanatlarınızı beyanatlarınızı düzgün yapın.
Şimdi, siz
geleceksiniz, onu terk edeceksiniz, diyeceksiniz ki “askerlerimiz”; insaf edin,
daha dün, 18 Marttı. Çanakkale Savaşları şehitlerini andık, “Kahraman ordumuz.”
dedik. Burada özel gündemle toplandık. O şehitler için hepimiz yürekten dualar
ettik ve dedik ki: “Türk milleti için, Türkiye için, bayrak için, ezan için;
düşman çizmesi girmesin, onun için canlarını, göğüslerini siper ettiler.” Bana
söyler misiniz, göğüslerini siper eden o insanların ailesi yok muydu, çocukları
yok muydu? Dün söyledim, “Her 4 aileden 1 aile dul kalmıştır.” dedim, “Her 3
evden bir şehit çıkmıştır.” dedim. Bunlar istatistikle belirlenmiştir. Şimdi,
dolayısıyla bunları çok iyi tahlil edelim.
Siz
toprağınızdan, bir şekilde, uluslararası tanınmış toprağınızdan “Askerimizin
burnu kanar.” diye korkarak çekiliyorsanız, yarın sizin tepenize binerler.
Aslında askerin başına çuval geçirildiğinde tepki göstermediğiniz için bu
kırılma noktası olmuştur yani kırmızı çizginiz artık kalmamıştır. Türk askerine
her şey yaptırılabilir demektir, sessiz kaldığınız için. Bir defa, orada
tamamen teslim olunması çağrısında kim bulunmuşsa vatan hainliği yapmıştır.
Dolayısıyla, şunu söylemek istiyorum: Hatay’ı biz 1938’de aldık mı uluslararası
anlaşmayla? Aldık, bize bağlandı. Demek ki buradaki askerlerimizin burnu
kanayacak diye Hatay’ı da terk edeceksiniz. Böyle bir anlayış olabilir mi,
böyle bir devlet adamlığı olabilir mi? O zaman, ordu ne için besleniyordu
söyler misiniz bana? Yapmayın Allah aşkına!
Dolayısıyla, bakın, tekrar ediyorum:
Uluslararası emperyalist güçlerin oyununa gelerek biz kendi coğrafyamızda İslam
dünyasının birbirine kırılmasına müsaade ettik, buna bir yerde ortak da olduk.
Hani ne demişti Başbakan, sabık Başbakan: “Libya’ya hiçbir asker giremez,
yabancı asker.” Ertesi gün “NATO, Libya’ya Libyalıların selameti için
girecektir.” dedi, bir gün sonra -nasıl bir anlayıştır- bir gün sonra. Ve
enteresan olan şey şuydu: Aslında, devlet yönetilirken hangi coğrafyaya, hangi
biçimde bizim yakınlığımız vardır…
Değerli arkadaşlar, bu coğrafyaya
birçoğunuz gitmiştir. Oradaki halk, insanlar “Türk” dediğiniz zaman sizi
kucaklıyorlardı. Bakın, Yemen’de hiç kimseye uygulamadıkları birtakım
uygulamalar yaptılar bize. Normal halk arasındayken şöyle bir olayla
karşılaştım: Dükkâna girdik, hediye alalım diye geri dönüşümüzde, bana ne
olduğumu sordu, Türk olduğumu söyleyince adam geldi, beni bir güzel kucakladı.
Aynı şey, Tunus’ta gerçekleşti. Zeytuniye bölgesinde El Ahbar meydanı vardır,
orada yeşil panjurlu evler vardır. Kamerayla çekiyorum, güzel mimari yapısı var
diye. 3 sivil geldi, “Çekemezsin.” dedi, polismiş. Bana dediler ki: “Kamerayı
ver.” Ben dedim ki: “Hayır, kaseti vereyim, yasak olduğunu bilmiyordum.”
Gösterdiler, tabela varmış hakikaten. Kaseti vermeye kalkıştığımda bana dediler
ki: “Hangi millettensin?” “Türk’üm.” dedim. “Türk’üm” deyince geri verdiler
kaseti, “Türk gardaş, sen çekebilirsin.” dediler. 
Şimdi, arkadaşlar, bu insanlar bizim
kardeşlerimizdi. Cezayir’e gittiğimizde de şunu gördük: Sokakta dolaşan
insanlar bize benziyordu, bizim gibiydiler ve ben bunu o zaman Arşivler Genel
Müdürü Abdülkadir Bey’e sordum, dedim ki: “Bize çok benziyor bu arkadaşlar,
kendimi Türkiye’de hissediyorum.” Aynen şunu söyledi: “Onların çoğu zaten Türk
orijinlidir.” dedi. 
Şimdi, değerli arkadaşlar, bu
coğrafyadan bahsediyoruz ve biz bu coğrafyanın birbirini kırmasına hizmet eden
ve bunların kırılmasına vesile olan Batılılarla iş birliği hâlinde bunların
üzerine gidiyoruz. Biz barıştırıcı olmak zorundaydık, biz çözümcü olmak
zorundaydık, her 2 grubu birbirine yaklaştırmak zorundaydık; bunu yapabilecek
tek millet ve tek ülke Türkiye’ydi ama biz bunu yapmadık ama Esad, şunu
yapıyordu gittiğimde: Şam’da, Kapalıçarşı’da, her tarafta Başbakanın ve
Cumhurbaşkanının adına bez afişler vardı, her taraf Türk Bayrağı’yla
donatılmıştı. Bugün, Türk Bayrağı yakılıyor orada. Ve aynı yere gittiğim zaman,
şunu söyleyeyim, burada
Başbakan şu kararı almıştı: “Kapalı mekânlarda sigara içilmesi yasaktır.” En
güzel hareketlerden biriydi, kanunlardan biriydi ve aynısını Esad orada
çıkardı. 
Şimdi, değerli arkadaşlar, demokrasi, bir kültür
meselesidir, olgunlaşma zamanına ihtiyacı vardır. Bunlar olmadan demokrasiyi
yerleştiremezsiniz. İslam dünyasında da demokrasiyi yerleştirmeniz şu an için,
daha o kültür oluşmadığı için mümkün değil, Türkiye’de bile hâlâ uğraşıyoruz. 
Son olarak şunu söylemek istiyorum: Katar’la imzalanan
anlaşmadan endişemiz şudur ki, siz orada, Suriye’de işleri daha da karıştırmak
adına Kerry’nin sözlerine rağmen bir ekip oluşturmak, eğitmek yolunda hareket
edeceksiniz. Dolayısıyla buna müsaade edilmesi uygun olmayacaktır, hepiniz
vebal yükleneceksiniz. 
Hepinize saygılar sunuyorum. (MHP sıralarından alkışlar)
BAŞKAN – Teşekkür ederim. 
MEHMET NACİ BOSTANCI (Amasya) – Sayın Başkan…
BAŞKAN – Sayın Bostancı, buyurun. 
MEHMET NACİ BOSTANCI (Amasya) – Sayın Başkanım, kıymetli
konuşmacı, eski Genel Başkanımız şimdiki Cumhurbaşkanımızın, Haçlı
Seferleri’nin İslam dünyasına medeniyet getirdiğini söylediğini ifade etti. Bu,
açık bir sataşmadır, o çerçevede söz istiyorum. 
FARUK BAL (Konya) – Doğru. 
Hocam sana mı sataştı? 
YUSUF HALAÇOĞLU (Kayseri) – Videoyu seyrettiririm,
dinletirim, video burada. 
BAŞKAN – Tamam, Sayın Bostancı, konuşsun; siz de
açıklamasını yaparsınız Sayın Halaçoğlu. 
Buyurun Sayın Bostancı… 
LEVENT GÖK (Ankara) – Sayın Başkan, çok özür dilerim, bir
şey söyleyebilir miyim?
BAŞKAN – Buyurun, tabii. 
LEVENT GÖK (Ankara) – Yani, özür dileyerek söylüyorum: Sayın
Naci Bostancı, şimdiki mevcut Cumhurbaşkanının söylediği bir sözle ilgili söz
aldı. Bildiğiniz gibi, Cumhurbaşkanı, seçildikten sonra partisiyle ilişiği
kesilir.
MEHMET NACİ BOSTANCI (Amasya) – “Eski Genel Başkanımız.”
dedim. 
BAŞKAN – “Eski Genel Başkanımız.” dedi. 
LEVENT GÖK (Ankara) – Ama efendim olsun, partisiyle ilişiği
kesilir. Bence bu konuda sataşmadan dolayı söz isteyemez ama bir bilgi vermek
istiyorsa, bence oturduğu yerden vermesinde yarar vardır. 
BAŞKAN – Sayın Gök, “Eski Genel Başkanımız.” dedi. Yani,
eski Genel Başkanımızın, Genel Başkanımız olduğu dönemde söylediği bir söze
istinaden cevap veriyor. 
LEVENT GÖK (Ankara) – Ama ilişiği kesilmiş efendim. Yani
ilişiğinin kesilmediğini tespit ediyoruz bu arada. Bence buradan konuşmasında
yarar var Sayın Başkan. 
BAŞKAN – Şimdi değil, şimdi değil, yani Sayın
Cumhurbaşkanının şu anda söylediği bir söze cevap vermiyor. 
LEVENT GÖK (Ankara) – Sayın Başkanım, biz zapta geçirelim de
efendim bunları. 
BAŞKAN – Tabii, geçsin. 
Buyurun. 

IX.- SATAŞMALARA İLİŞKİN KONUŞMALAR
(Devam)
6.- Amasya Milletvekili Mehmet Naci
Bostancı’nın, Kayseri Milletvekili Yusuf Halaçoğlu’nun 697 sıra sayılı Kanun
Tasarısı’nın tümü üzerinde MHP Grubu adına yaptığı konuşması sırasında AK PARTİ
eski Grup Başkanına sataşması nedeniyle konuşması

MEHMET NACİ BOSTANCI (Amasya) – Sayın Başkanım, değerli
arkadaşlar; esasen, eleştirinin kendisi de sadece Cumhurbaşkanına değil,
Cumhurbaşkanı üzerinden AK PARTİ’ye yönelik bir eleştiri bağlamına oturuyor, o
bakımdan benim cevap vermem, kabul edersiniz ki mantıklı.
Şimdi efendim, aslında Yusuf Bey’in konuşmasına cevap
verilmesi gereken birçok husus var ama onları es geçiyorum, onları milletin
takdirine bırakıyorum. 
YUSUF HALAÇOĞLU (Kayseri) – Hepsini
söyleyin de cevap vereyim hemen.
MEHMET NACİ BOSTANCI (Devamla) – Haçlı
Seferleri konusunda… Yüz yetmiş küsur yıllık bir tarihtir Haçlı Seferleri.
Arkasında, her ne kadar kutsalın bayraktarlığını yaptığı, Hristiyanlığın
sancaktarlığını yaptığı bir sefer gibi görülse de esasen yağma ve talan amaçlı
seferlerdir. Haçlı Seferleri’nin arkasındaki sosyoekonomik gerçeklik de feodal
yapının toprak sistemi üzerinden açığa çıkan şövalyelik anlayışıdır. Parası
olmayan ama şan, şeref peşinde koşan bu şövalyeler, kutsalı da bir ambalaj
olarak kullanarak Doğu’nun zenginliklerini yağmalamak amacıyla bu Haçlı
Seferleri’ni yaklaşık iki yüz yıl sürdürmüşlerdir. Ancak kültür ve medeniyet
tarihçileri iyi bilirler ki -Yusuf Bey de tarihçidir, bilmesi gerekir-
kültürlerin birbirleriyle olan ilişkileri ve zenginleşmesinde ticaretin,
maceraperest seyyahların, çeşitli misyonerlerin ve aynı zamanda savaşların bir
yeri vardır. İnsanlar, savaşırlar fakat aynı zamanda birbirlerinden çeşitli kültürel
unsurları alırlar, kültür transferi olur. 
Sayın Cumhurbaşkanının ifade ettiği,
Haçlı Seferleri üzerinden İslam dünyası ile Hristiyan dünyası arasında kurulan
hem bir hasımlık hem de aynı zamanda bir kültür transferidir. Bu bağlamda
demiştir.
ALİ UZUNIRMAK (Aydın) – Şimdi de
savaşlara karşı çıkma o zaman Naci Bostancı! 
MEHMET NACİ BOSTANCI (Devamla) –
Lütfen, her şeyi doğru, yerinde, tutarlı bir şekilde okuyalım. 
Saygılar sunuyorum. (AK PARTİ
sıralarından alkışlar) 
BAŞKAN – Teşekkür ederim. 
ALİ UZUNIRMAK (Aydın) – Şimdi niye
savaşlara karşı çıkıyorsun o zaman? 
YUSUF HALAÇOĞLU (Kayseri) – Sayın
Başkan… 
BAŞKAN – Sayın Halaçoğlu… 
ALİ UZUNIRMAK (Aydın) - Medenileşmek
için savaşmak lazım o zaman. Şimdi de karşı çıkma o zaman. 
BAŞKAN – “Sayın Uzunırmak” demedim,
“Sayın Halaçoğlu” dedim.
ALİ UZUNIRMAK (Aydın) – Öyle, öyle,
başka bir şey yok. 
YUSUF HALAÇOĞLU (Kayseri) – Sayın
Başkanım… 
BAŞKAN - Buyurun. 
YUSUF HALAÇOĞLU (Kayseri) – Şimdi,
Sayın Bostancı, benim sözlerimi Başbakan adına kendisi tarafından “Şöyle
kastetmiştir.” diye söylüyor. 
MEHMET NACİ BOSTANCI (Amasya) – O
bağlamı söyledim, kasıt filan değil. 
BAŞKAN – Bağlamını söyledi. 
YUSUF HALAÇOĞLU (Kayseri) – Bağlamını
ben de söylemek istiyorum, bağlamının o olmadığını ben de söylüyorum. 
BAŞKAN – Bir açıklama yapacaksanız
yerinizden vermek zorundayım. 
YUSUF HALAÇOĞLU (Kayseri) – Hayır,
oradan yapacağım efendim çünkü benim yanlışımı ortaya koyduğunu söylüyor. 
BAŞKAN – Bakın, Sayın Halaçoğlu,
sataşmadan mı söz istiyorsunuz?
YUSUF HALAÇOĞLU (Kayseri) – Birçok da
cevap vermem gerektiği konu olduğunu söylüyorum. 
BAŞKAN – Açıklama yapacaksanız
yerinizden söz vermek zorundayım. 
YUSUF HALAÇOĞLU (Kayseri) – Sataşmadan
istiyorum. 
BAŞKAN – Gerekçesi nedir? Yok. (MHP
sıralarından gürültüler)
Ama buyurun. 
İki dakika… 
YUSUF HALAÇOĞLU (Kayseri) – Daha ne
söyleyeyim?
BAŞKAN – Buyurun. 
İki dakika… 
AYTUN ÇIRAY (İzmir) – Hem hâkimsiniz
hem savcısınız, anlayamadık.
ALİ UZUNIRMAK (Aydın) – Sayın Başkan,
Tayyip Erdoğan’a sorsun, versin mi, vermesin mi? Çok basit. 
BAŞKAN – Sayın Uzunırmak’a da soracağım
bundan sonra burada ne yapacağımı.
ALİ UZUNIRMAK (Aydın) – Tabii ki,
memnuniyetle. 
BAŞKAN – 4’üncü kişi oldunuz. 
ALİ UZUNIRMAK (Aydın) – Memnuniyetle. 
MEHMET METİNER (Adıyaman) – Hoca,
konuşmayı dinletsin bize. 
BAŞKAN – Buyurun. 

7.- Kayseri Milletvekili Yusuf
Halaçoğlu’nun, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması

YUSUF HALAÇOĞLU (Kayseri) – Değerli
milletvekilleri, Haçlı Seferleri’nin bir kültür alışverişi olduğunu söylemeye
kalkışmak gerçekten…
MEHMET NACİ BOSTANCI (Amasya) – “Aynı
zamanda…” Çok rica ederim. Senin bunları bilmen lazım. 
YUSUF HALAÇOĞLU (Devamla) – Bakın,
Haçlı Seferleri kaç tarihinde başlamıştır? 1097, 1’inci Haçlı Seferi 1097’de
başlamıştır, doğru mu? 
MEHMET NACİ BOSTANCI (Amasya) – Doğru. 
YUSUF HALAÇOĞLU (Devamla) – 1097’de
başlamıştır 1’inci Haçlı Seferi, 4’üncü Haçlı Seferi 1204’te İstanbul’un
işgaliyle sonuçlanmıştır ve ondan sonrakiler zaten kıymetsiz haçlı
seferleridir. İlk 3’ü aslında Kudüs’e kadar giden Haçlı Seferi’dir ve sadece
tahribattan başka bir şey getirmemiştir. Şimdi, siz, eğer Avrupa Konseyinde
konuşuyorsanız… Ki bunun başka bir yolu daha var. Yıl 1997, Tarih Kurumu
Başkanı olarak Haçlı Seferleri’nin 400’üncü yıl dönümü toplantısını yapıyorum. 
MEHMET METİNER (Adıyaman) – Bize dinlet
onu, dinlet. 
YUSUF HALAÇOĞLU (Devamla) –
Dinleteceğim beyefendi, bir dakika. 
1997 ve Haçlı Seferleri’nin 400’üncü
Yıl Dönümü Kongresi yapıyorum. O zaman Sayın Erdoğan, İstanbul Belediye
Başkanı. Ben, kendisine, gelen misafirlere bir yemek verip vermeyeceğini
sorduğumda aynen bana şunu söyledi: “Başka iş mi bulamadın Hoca?” 
MEHMET METİNER (Adıyaman) – Emanete
ihanet edilmez. 
ALİ UZUNIRMAK (Aydın) – Bu kadar
şartlanmışlığı bırakın.
YUSUF HALAÇOĞLU (Devamla) – Şimdi,
dolayısıyla, İstanbul gibi bir şehrin belediye başkanının, İstanbul’un tahrip
edilmesi gibi bir haçlı seferini göz ardı ederek “Başka iş mi bulamadın?”
demesi bir garipti zaten. 
MEHMET METİNER (Adıyaman) – Konuşmayı
dinletin.
YUSUF HALAÇOĞLU (Devamla) – Size
dinleteceğim, özel olarak dinleteceğim. 
MEHMET METİNER (Adıyaman) -
Özel olarak değil, burada dinletin.
YUSUF HALAÇOĞLU (Devamla) -
Burada da dinleteceğim. Şimdi bulacağım oradan, dinleteceğim.
MEHMET NACİ BOSTANCI (Amasya) -
Yusuf Bey, 2 kişi arasındaki konuşmayı burada böyle açıklamanız çok ayıp.
AYTUN ÇIRAY (İzmir) – Bu, özel
konuşma olamaz, bu, kamuyu da ilgilendirir.
MEHMET METİNER (Adıyaman) -
Bulamazsın, yok öyle bir şey.
YUSUF HALAÇOĞLU (Devamla) -
Bulduğumda peki ne yapacaksınız? Peki, bulduğumda, gösterdiğimde ne
diyeceksiniz? Göstereceğim şimdi.
MEHMET METİNER (Adıyaman) -
Bulamazsınız.
YUSUF HALAÇOĞLU (Devamla) -
Göstereceğim şimdi, gerçekten.
BAŞKAN - Sayın Halaçoğlu,
lütfen, Genel Kurula hitap eder misiniz?
YUSUF HALAÇOĞLU (Devamla) -
Dolayısıyla, Haçlı Seferleri’ni bir şekilde eğer böyle övmeye kalkışırsanız,
İslam dünyasının bugün haçlılar tarafından -şu an haçlı seferleri var-
ezilmesini de göz ardı ediyorsunuz, kültür alışverişi olarak
nitelendiriyorsunuz demektir ve aynı zamanda yemek kültürümüz bile değişiyor
şimdikilerle.
BAŞKAN - Teşekkür ederim.
MEHMET NACİ BOSTANCI (Amasya) -
Sayın Başkanım, zabıtlar için söylüyorum.
Ben Haçlı Seferleri’ni övmedim,
yağma ve talan amaçlı olduğunu söyledim, Yusuf Bey atlamış. Fakat savaşların,
aynı zamanda kültür transferi doğurduğunu söyledim; bu da kültür tarihçilerinin
çok ilgilendiği ve iyi bildiği bir husustur.
Saygılar sunuyorum. 
BAŞKAN – Teşekkür ederim. 
Soru-cevap kısmına geçiyoruz. 

X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
6.- Türkiye Cumhuriyeti Hükümeti ile
Katar Devleti Hükümeti Arasında Askeri Eğitim, Savunma Sanayii ile Katar
Topraklarında Türk Silahlı Kuvvetlerinin Konuşlandırılması Konusunda İşbirliği
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/1038) (S. Sayısı: 697) (Devam)

BAŞKAN – Sayın
Gök…
Sayın Gök burada
mı? 
LEVENT GÖK
(Ankara) – Buradayım efendim, tam karşınızdayım.
BAŞKAN – Ben,
İsa Gök’ü arıyorum. 
Buyurun Sayın
Gök. 
LEVENT GÖK
(Ankara) – Kabul ederseniz ben konuşayım. 
BAŞKAN – Tabii,
rica ederim; buyurun. 
LEVENT GÖK
(Ankara) – Sayın Başkan, Sayın Bakana bir soru yöneltiyorum bu anlaşmayla
ilgili olarak ve Hükûmetin de bu konuda Anayasa’nın 90’ıncı ve 92’nci maddesi
çerçevesinde bu anlaşmayı bir hukuki zemine oturtması açısından da bir görüşünü
bekliyorum. 
Şimdi,
Anayasa’mız çok açık; Anayasa’mız, 90’ıncı madde, milletlerarası anlaşmaların
Türkiye Büyük Millet Meclisinde onaylanmasıyla yürürlüğe gireceğini ifade
ediyor. Bu görüştüğümüz Katar’la ilgili 697 sıra sayılı Kanun Tasarısı da
Anayasa’nın 90’ıncı maddesine göre Türkiye Büyük Millet Meclisine getirilmiş
bir tasarı. Ancak Sayın Bakan, savaş hâli ilanı ve silahlı kuvvet
kullanılmasına izin verilmesini düzenleyen 92’nci maddede çok açık bir şekilde
Silahlı Kuvvetlerin kullanılması ya da kullanılmamasına dönük…
(Mikrofon
otomatik cihaz tarafından kapatıldı)
LEVENT GÖK
(Ankara) – Sayın Başkan…
BAŞKAN – Birer
dakika veriyorum Sayın Gök, başka arkadaşlarımız da var soru soracak. 
LEVENT GÖK
(Ankara) – Ama baştan yaşadığımız o bölümle ilgili bir sürem geçmişti efendim. 
BAŞKAN – Zaman
kalırsa size tekrar söz veririm. 
LEVENT GÖK (Ankara)
– Son bir cümlem kaldı onu ileteyim efendim isterseniz, son bir cümlem kaldı,
onu ileteyim. 
BAŞKAN – Bütün
arkadaşlarımıza karşı haksızlık olur diye düşünüyorum. 
ALİ ÖZGÜNDÜZ
(İstanbul) – Hayır, biz ona veriyoruz süremizi… 
MEHMET NACİ
BOSTANCI (Amasya) – Grup Başkan Vekili efendim, süre verseniz uygun olur. 
ALİ ÖZGÜNDÜZ
(İstanbul) – Yani bizim yerimize de söz verebilirsiniz. 
BAŞKAN – Peki,
ikinci kez size söz veriyorum; buyurun. 
LEVENT GÖK
(Ankara) – Anayasa’mızın 92’nci maddesi… 
ALİ ÖZGÜNDÜZ (İstanbul)
– Sabote ediyorsunuz Sayın Başkanım, daha doğrusu arkadaşlar, sizi tenzih
ediyorum. 
BAŞKAN – Espri
bir yere kadar, lütfen!
ALİ ÖZGÜNDÜZ
(İstanbul) – Hayır, düzelttim onu.
BAŞKAN – Buyurun
Sayın Gök, mikrofon açıldı mı?
LEVENT GÖK
(Ankara) – Hayır efendim, açılmadı. 
BAŞKAN – Siz,
sisteme tekrar girdiniz mi Sayın Gök? Bir daha girin ona göre yeniden söz
verelim.
Buyurun. 
LEVENT GÖK (Ankara) – Sayın Bakan,
92’nci madde hükmü çok açık. 92’nci madde diyor ki: “…Türk Silahlı
Kuvvetlerinin yabancı ülkelere gönderilmesine veya yabancı silahlı kuvvetlerin
Türkiye'de bulunmasına izin verme yetkisi…” Burada, açıkça, Anayasa, Silahlı
Kuvvetler gönderildiği zaman ya da geldiği zaman bir kuvvet kullanılması
unsuruna değinmemiştir. Şimdi, 90’ıncı madde ile 92’nci madde arasında çelişen
bu hüküm çerçevesinde, 90’ıncı maddeye göre getirdiğiniz bu tasarıyla ilgili
olarak Hükûmetinizin bizleri ikna edici hangi gerekçeyi ileri süreceğini merak
ediyoruz. Bu giderilmediği takdirde Anayasa’ya aykırılık iddiası ortadadır ve
90’ıncı maddeye göre görüşülürse çok açık bir Anayasa’ya aykırı iş yapmış
oluruz. Bu konuda lütfen Meclisimizi bilgilendirir misiniz. 
BAŞKAN – Sayın Atıcı…
AYTUĞ ATICI (Mersin) – Teşekkür ederim
Sayın Başkan.
Sayın Bakan, bu anlaşmanın
tartışmalarına ciddi ışık tutacağını tahmin ettiğim iki soru soracağım:
1) Bu anlaşmanın acaba borsaya
Katar’dan geleceği duyulan 2-4 milyar dolarla bir ilişkisi var mıdır?
2) Acaba Katar’ın Suriyeli muhalifler
için gönderdiği 10 milyon dolardan sonra yeniden para göndermesi olasılığı var
mıdır ve bu anlaşmanın bu paralarla bir ilişkisi var mıdır?
Teşekkür ederim.
BAŞKAN – Sayın Akar…
HAYDAR AKAR (Kocaeli) – Sayın Bakan,
Hükûmetinizin de destek verdiği Libya iç savaşından önce Libya’da 30 bin Türk
çalışıyordu. Bununla birlikte çeşitli firmalar da yüksek rakamlarda iş
yapıyordu Libya’da. Şimdi, çift başlı Libya’da -2 tane yönetim var- Türkler
çalışabiliyor mu; çalışıyorsa ne kadar Türk çalışıyor şu anda? Türk iş
adamları, firmaları iş yapıyorlar mı? 
Aynen savaştan önce 5 petrol kuyumuz
petrol çıkarma noktasına gelmişti Libya’da, anlaşmalarımız gereği 5 petrol
kuyumuz vardı. Şu anda bu petrol kuyularının akıbeti nedir? Savaştan sonra
Fransa ve İtalya, Libya’yla petrol anlaşmaları yapmış. Türkiye, bu anlaşmaları
yapmış mıdır, yapmışsa nedir bunun karşılığı?
BAŞKAN – Sayın Özgündüz…
ALİ ÖZGÜNDÜZ
(İstanbul) – Teşekkür ediyorum Sayın Başkan.
Sayın Bakanım,
bu anlaşmanın ABD’yle daha önce imzalanan Suriye muhalefetine yönelik
eğit-donatla bir ilgisi var mı yani Katar’da bulunacak Türk Silahlı Kuvvetleri
unsurları orada Suriye muhalefetini eğitip donatacak mı?
İkinci bir soru:
Yine, Katar’da bulunan ABD Merkezî Komuta Kuvveti (CENTCOM) bünyesinde
oluşturulması düşünülen olası bir askerî birlik içinde bizim bu askerlerimiz,
Türk Silahlı Kuvvetleri unsurları görev alabilecek midir?
Teşekkür
ediyorum.
BAŞKAN – Sayın
Kuşoğlu…
BÜLENT KUŞOĞLU
(Ankara) – Teşekkür ederim Sayın Başkan.
Sayın Bakanım,
daha önce Katar’da olduğu bildirilen Müslüman Kardeşlerin -Muslim Brothers- üst
yöneticileri -daha sonra bir açıklama yapıldı- Türkiye’ye kabul edilecekti. Ne
kadarı kabul edildi? Bununla ilgili bir bilgi verebilir misiniz? Ben de -Sayın
Akar’ın sorusu- Libya’daki Türk müteahhitlerin akıbeti konusunda Hükûmetin
girişimlerini soracaktım, tekrarlıyorum.
Bir de dün ABD
Temsilciler Meclisinden sonra Senato da, Senatodan 70 küsur senatör de
Türkiye’deki medyanın, basının üzerindeki baskıları kınayan bir mektup kaleme
aldılar. Bu konuyla ilgili nasıl bir tutumunuz olacak Hükûmet olarak? Bir tepki
gösterdiniz mi? Nasıl bir tavrınız olacak?
Teşekkür
ediyorum.
BAŞKAN – Sayın
Uzunırmak…
ALİ UZUNIRMAK
(Aydın) – Teşekkür ediyorum Sayın Başkan.
Sayın Bakan,
dünyada kültür alışverişinde bulunma gerekçesiyle savaş sebebi acaba hiç
cereyan etmiş midir? Savaşlar değerlendirilirken sebep ve sonuçları itibarıyla
değerlendirildiğinde elbette ki savaşın sonuçlarında birtakım alışverişler olur
ama bu alışverişlerin neticesi her zaman insanlık dışı olmuştur. Birbirinden
güç alarak gelişme olmuştur ama bir devlet adamının ve Türkiye Büyük Millet
Meclisindeki bir parlamenterin böyle insanlık dışı olayları “bir kültür
alışverişi” olarak tanımlaması savaş sebebini hiçbir zaman gerekçeli kılmaz ve
geçerli kılmaz. İnsanlık düşmanlığıdır savaş gerekçesi.
Teşekkür
ediyorum.
BAŞKAN – Sayın
Akar. 
HAYDAR AKAR (Kocaeli) – Sayın Bakan,
bu soruyu size sormam doğru mu, değil mi bilmiyorum ama umarım, cevap
verirsiniz. Çünkü şu andaki Cumhurbaşkanının adına, eski Genel Başkanınız
olduğu için, AKP’liler cevap veriyor, siz de cevap verirsiniz diye düşünüyorum.

Şimdi, eski Başbakan, şimdiki
Cumhurbaşkanı, Büyük Ortadoğu Projesi’nin eş başkanı olduğunu, başkanı
olduğunu, liderlerinden biri olduğunu defalarca ifade etmişti. Şimdi, Türkiye
Cumhuriyetinin Cumhurbaşkanı oldu. Cumhurbaşkanı olduktan sonraki konumu nedir?
Hâlen Büyük Ortadoğu Projesi’nin bir eş başkanı mıdır ya da liderlerinden biri
midir? Bunu öğrenmek istiyorum?
Teşekkür ediyorum. 
BAŞKAN – Sayın Çıray…
AYTUN ÇIRAY (İzmir) – Sayın Başkan,
Türkiye Cumhuriyeti devleti, Libya’ya bavullarla 300 milyon dolar göndermişti
örtülü ödenekten. Şimdi, Libya’da iki hükûmet var, bu hükûmetlerden hangisiyle
muhatapsınız, hangisini tanıdınız ve bu 300 milyon doları geri almak için ne
yapacaksınız? 
BAŞKAN – Sayın Çetin… 
İZZET ÇETİN (Ankara) – Sayın Başkan,
dün PKK’nın Kandil’deki liderlerinden Cemil Bayık, Cumhurbaşkanı için aynen
şöyle diyor: “Türkiye halklarının toplumsal sağlığı açısından ‘Tayyip Erdoğan
tımarhaneye bile kapatılmalıdır.’ denilebilir.” Bu yaklaşıma Hükûmetin ve AKP Grubunun
tutumunu öğrenmek istiyorum. 
YILMAZ TUNÇ (Bartın) – Böyle bir ifade
buraya taşınabilir mi? Böyle bir soru olur mu? 
BAŞKAN – Sayın Işık…
ALİM IŞIK (Kütahya) – Teşekkür ediyorum
Sayın Başkan. 
Sayın Cumhurbaşkanının BOP eş başkanı
olduğu dönemde Türkiye’nin bu projeden ne tür fayda sağladığına şahit
olunmuştur? Hâlen bu görevi devam etmekte midir? Etmiyorsa yerine kimi
görevlendirmiştir? Sayın Başbakanın, yeni Başbakanın şu anda BOP eş
başkanlığıyla bir ilişkisi var mıdır? Söz konusu coğrafyada bu görev kimler
tarafından hâlen yürütülmektedir? Açıklarsanız sevinirim.
BAŞKAN – Sayın Akar…
HAYDAR AKAR
(Kocaeli) – Sayın Bakan, Suriye’deki olaylara baktığımızda, İsrail’le Güney
Kıbrıs’ın yapmış olduğu anlaşmalar gereği doğal gaz çıkarttıktan hemen sonra başladığını
görüyoruz. Hatta, Enerji Bakanı da “Gelin, sizin doğal gazınızı biz
pazarlayalım.” dedi. Çünkü Akdeniz’den bir boru hattıyla Avrupa’ya taşıma, çok
fazla çıkan doğal gaz rezervlerinin o bölgede, alanda tüketim olanağı olmadığı
için bir tek Suriye üzerinden Türkiye’ye taşınması vardı. Sizce, bu doğal gazın
Türkiye tarafından pazarlanması mümkün müdür? Suriye olaylarının başlamasının
gerekçesi, İsrail’le yaptığınız anlaşmalar olabilir mi? 
BAŞKAN – Sayın
Bakan, buyurun. 
KALKINMA BAKANI
CEVDET YILMAZ (Bingöl) – Teşekkür ediyorum Sayın Başkan. 
Konuştuğumuz
kanun tasarısıyla doğrudan ilgili olduğu için Sayın Gök’ün sorusuna detaylı bir
şekilde cevap vermek istiyorum. 
Anayasa’nın
92’nci maddesinin birinci fıkrasında “Milletlerarası hukukun meşrû saydığı
hallerde savaş hali ilânına ve Türkiye’nin taraf olduğu milletlerarası
andlaşmaların veya milletlerarası nezaket kurallarının gerektirdiği haller
dışında, Türk Silahlı Kuvvetlerinin yabancı ülkelere gönderilmesine veya
yabancı silahlı kuvvetlerin Türkiye’de bulunmasına izin verme yetkisi Türkiye
Büyük Millet Meclisinindir.” hükmüne yer verilmiştir. Hükümden de anlaşılacağı
üzere, Türk Silahlı Kuvvetlerinin yabancı ülkelere gönderilmesine izin verme
yetkisi, Türkiye Büyük Millet Meclisine ait olmakla birlikte, Türkiye’nin taraf
olduğu uluslararası anlaşmaların gerektirdiği hâllerde Türkiye Büyük Millet
Meclisinin izin vermesine gerek bulunmaksızın Türk Silahlı Kuvvetleri başka bir
ülkeye gönderilebilecektir. Nitekim, ülkemizin taraf olduğu NATO, ABD’yle ikili
anlaşmalar gibi uluslararası anlaşmalar gereği, Türkiye Büyük Millet Meclisi
kararına ihtiyaç duyulmaksızın yabancı silahlı kuvvetlerin ülkemizde
bulunmasına izin verilmekte veya Türk Silahlı Kuvvetleri unsurları yurt dışına
gönderilebilmektedir. 
Diğer taraftan,
mezkûr anlaşmanın 4’üncü maddesi incelendiğinde Türk Silahlı Kuvvetlerinin
Katar’da konuşlanmasının eğitim ve ortak tatbikat amacıyla olduğu
anlaşılmaktadır. 
ALİ ÖZGÜNDÜZ
(İstanbul) – Sadece o değil Sayın Bakan. 
KALKINMA BAKANI CEVDET YILMAZ (Bingöl)
– Bu türden hükümlerin bulunduğu birçok uluslararası anlaşmanın onaylanması,
daha önce de Türkiye Büyük Millet Meclisi tarafından uygun bulunmuştur.
Anayasa’nın 92’nci maddesine göre, Türk Silahlı Kuvvetlerinin yabancı ülkelere
gönderilmesine izin verme yetkisi Türkiye Büyük Millet Meclisinindir. Türkiye
Büyük Millet Meclisi, bu yetkisini, genel olarak, Meclis kararı olarak
kullanmaktadır. Ancak, bu yetkinin kanun çıkarılarak kullanılmasında da
herhangi bir engel bulunmamaktadır. Bu sebeple Katar ile yapılan mezkûr
anlaşmanın onaylanması ve yürürlüğe girmesi için bir uygun bulma kanununa
ihtiyaç hissedildiğinden, kanun tasarısı olarak Türkiye Büyük Millet Meclisine
sunulmuştur. Genel Kurulda kanunlaşması hâlinde Anayasa’nın 92’nci maddesindeki
“İzin verme yetkisi Türkiye Büyük Millet Meclisinindir.” şartı da yerine
getirilmiş olacaktır. Dolayısıyla, Katar ile yapılan mezkûr anlaşmanın veya
kabul edilmesi hâlinde bu anlaşmanın onaylanmasını uygun bulan kanunun
Anayasa’ya herhangi bir aykırılığı bulunmamaktadır.
Diğer taraftan, Sayın Atıcı, bu önemli
anlaşmanın ekonomik birtakım çıkarlarla, menfaatlerle ilişkisi olup olmadığını
sordu. Bu anlaşma, güvenlik odaklı ve ikili menfaatleri gözeten, bölgesel
menfaatleri gözeten bir anlaşmadır. Kesinlikle birtakım dar ekonomik çıkarlara
indirgenemez.
Sayın Akar, Libya’yla ilgili sorular
sordular. Başka bazı arkadaşlarımızın da Libya’yla ilgili soruları söz konusu.
Libya’da bugün tabii, bir iç çatışma söz konusu. Libya’nın kendi iç
siyasetinden kaynaklanan meseleler var. Bu, diğer ülkelerin Libya’daki ekonomik
faaliyetlerini etkilediği gibi ülkemizin de oradaki ekonomik faaliyetlerini
elbette etkilemektedir. İnşallah, en kısa sürede, Libya, kendi içindeki bu
problemleri aşar. Biz de bu anlamda daha öngörülebilir bir ortam görmüş oluruz.
Bu süreç içinde ülkemizin menfaatleri, oradaki ekonomik menfaatlerimiz, Ekonomi
Bakanlığımız tarafından yakından izlenmektedir ve bu şartlar altında neler
yapılabilecekse bunları yapma yönünde ülke olarak elbette gayret sarf ediyoruz.
Diğer taraftan, bu anlaşmanın, Sayın
Özgündüz, Suriye için eğit-donatla bir ilgisi var mıdır gibi bir soru
sordu. Arkadaşlarımdan ben de az önce bilgi aldım. Bu konunun hiçbir şekilde
eğit-donatla, Suriye muhalefetinin eğit-donat programıyla bir ilişkisini
kuramayız, böyle bir ilişki söz konusu değildir. 
Diğer taraftan, Sayın Kuşoğlu, Müslüman
Kardeşlerin üst düzey uzmanlarının Türkiye’ye getirilmesine ilişkin bir soru
sordu ve yine, ABD senatörlerinin basına dönük bir mektubundan bahsetti. Bu konularla
ilgili doğrusu şu an bir detay verebilecek durumda değilim. Ancak, basına dönük
yurt dışından yapılan tezviratın bir algı operasyonunun bir parçası olduğunu
söylemek zorundayım. Son dönemlerde ülkemizin demokratikleşmesine dönük
sağladığı uluslararası imajı gölgeleme çabası var. Buna çeşitli iç çevrelerin
de çanak tuttuğunu biliyoruz, maalesef. Çünkü bazen, Hükûmetin aleyhinde
olacaksa bir iş, gerekirse ülkemizi de karalayabiliriz gibi bir yaklaşımın,
maalesef, olduğunu görüyoruz ancak gerçekler ortadadır. 
Türkiye’de hiçbir basın mensubu “basın
mensubu” olma kimliğiyle herhangi bir baskıya, herhangi bir şekilde takibe
uğramamaktadır. Diğer bütün mesleklerde olduğu gibi basın mensuplarının da suç
işleme özgürlüğü yoktur, ayrıcalığı yoktur. Basın mensubu da olsanız, başka bir
meslek grubundan da olsanız suç işleyenler de elbette adalet önünde hesap
vermek zorundadırlar. Bunun basın özgürlüğüyle de bir ilişkisi yoktur. 
Türkiye’de, bugün, birçok medya
kuruluşu, serbest bir şekilde, Hükûmeti de yirmi dört saat eleştirecek şekilde
yayın yapabilmektedir. Bunun, Batılı birçok ülkeden çok daha fazla bir canlılık
içinde yapıldığını da rahatlıkla ifade edebiliriz. Ancak az önce söylediğim
gibi, hiç kimsenin de suç işleme özgürlüğü yoktur. Basın mensubu olma kimliği
size bu anlamda bir imtiyaz tanımaz. Elbette ki basın özgürlüklerini de daha
ileriye götürmek için ne yapmamız gerekiyorsa da hep birlikte yapmamız gerekir.
Diğer taraftan, bu savaşlar ve kültür
alışverişi meselesi… Kültür alışverişinin bin türlü yolu yordamı olabilir.
Elbette bunun savaşlarla değil başka kanallarla gerçekleşmesi hepimizin arzu
ettiği bir durumdur. Savaşları hiçbir zaman arzu etmiyoruz ancak savaşlar da
toplumları bir araya, karşı karşıya getiren, olumlu veya olumsuz etkileşimler
sağlayan ortamlardır. Sosyal bilimciler bunu tartışırlarsa çok daha sağlıklı
olur diye düşünüyorum ben. Yani bu Meclis ortamı içinde bunu tartışmak yerine
bu tür tartışmaları sosyal bilime, tarihçilere bırakmamızın ben daha faydalı
olacağını düşünüyorum.
YUSUF HALAÇOĞLU (Kayseri) – Siyaseten
yapıldı Sayın Bakan, siyaseten yapıldığı için dile getirmek zorundayız.
KALKINMA BAKANI CEVDET YILMAZ (Bingöl)
– Ancak burada kültür alışverişi olması o olayın olumlu olduğu anlamına gelmez.
Elbette savaşlar hiçbir zaman arzu etmediğimiz durumlardır, bunu da elbette
hepimiz biliyoruz, farkındayız.
Diğer taraftan, Cemil Bayık’ın bir
ifadesine dayanarak Sayın Cumhurbaşkanımıza dönük bir hakaret gündeme
getirildi. Sayın Cumhurbaşkanımız hepimizin Cumhurbaşkanıdır, 78 milyonun
Cumhurbaşkanıdır. (CHP ve MHP sıralarından gürültüler)
LEVENT GÖK (Ankara) – Keşke olabilse.
ENGİN ALTAY (Sinop) – Bir tek o
bilmiyor; herkes biliyor, o öğrenemedi daha!
KALKINMA BAKANI CEVDET YILMAZ (Bingöl)
– Halkın çoğunluğuyla seçilmiş ve işbaşına gelmiş bir Cumhurbaşkanıdır.
Herkesin de Sayın Cumhurbaşkanımıza ve o makama saygı göstermesi gerekir.
ALİ ÖZGÜNDÜZ (İstanbul) – Sayın
Bakanım, itiraz yok ki. İtiraz yok ama kendileri de öyle davransın.
KALKINMA BAKANI CEVDET YILMAZ (Bingöl)
– Cumhurbaşkanlığı makamına herkesin saygı göstermesi gerekir. (CHP ve MHP
sıralarından gürültüler)
AYTUN ÇIRAY (İzmir) – Başta Sayın
Erdoğan’a söyle onu.
AYTUĞ ATICI (Mersin) – Sayın Cumhurbaşkanı
400 milletvekilini kimin adına istiyor? Ayıptır!
HAYDAR AKAR (Kocaeli) – Sayın Bakan, şu
dediklerine kendin de inanmıyorsun.
BAŞKAN – Sayın milletvekilleri…
KALKINMA BAKANI CEVDET YILMAZ (Bingöl)
– Bu saygıyı göstermek sadece iktidar partisinin değil, hepimizin görevidir.
ÖZCAN YENİÇERİ (Ankara) – Tarafsız
değil Cumhurbaşkanı!
BAŞKAN – Sayın milletvekilleri, lütfen…
KALKINMA BAKANI CEVDET YILMAZ (Bingöl)
– Diğer taraftan…
AYTUĞ ATICI (Mersin) – Tarafsız
Cumhurbaşkanı AKP’ye 400 milletvekili istemez! Siyaseten taraf olmaz!
BAŞKAN – Siz soru sorarken Sayın Bakan
sizi dinledi, lütfen siz de aynı sessizlikle Bakanın cevaplarını dinleyiniz,
lütfen.
Buyurun.
ALİ RIZA ÖZTÜRK (Mersin) –
Cumhurbaşkanı diyor ki: “Ben sizin Cumhurbaşkanınız değilim.” Küstüm ona,
küstüm!
KALKINMA BAKANI CEVDET YILMAZ (Bingöl)
– Bir taraftan da şunu söylemek durumundayım: Her konuşanın birtakım hakaret
içeren ifadelerini Meclisin bu ortamında dile getirmenin de çok doğru bir üslup
olmadığına inanıyorum ben.
AYTUN ÇIRAY (İzmir) – “Her konuşan” mı
diyorsunuz? Müzakere ediyorsunuz.
HAYDAR AKAR (Kocaeli) – O herkese
hakaret ediyor. O sabah akşam hakaret ediyor herkese Sayın Bakan.
KALKINMA BAKANI CEVDET YILMAZ (Bingöl)
– Yani bunu Sayın Vekilimiz niçin burada ifade etme ihtiyacı duydu, niçin
gündeme getirdi; bunu da halkımızın takdirine bırakıyorum. Büyük Ortadoğu’yla
ilgili hususlara gelecek olursak…
AYTUN ÇIRAY (İzmir) – Üzülüyoruz, Sayın
Cumhurbaşkanına hakaret edilmesine üzülüyoruz.
KALKINMA BAKANI CEVDET YILMAZ (Bingöl)
– Diğer taraftan, Büyük Ortadoğu Projesi’yle ilgili hususlara gelecek olursak,
bizim hiçbir şekilde Orta Doğu’da dış müdahalelere olumlu bakmadığımız, bütün
bunlara karşı politika sergilediğimiz ortadadır. Biz bir taraftan da ancak Orta
Doğu’nun, elbette, demokratikleşmesinden yanayız, bunu da kendi iç
dinamikleriyle gerçekleştirmesinden yanayız. Türkiye’de, nasıl halka dayalı
demokratik bir rejim varsa ve halka dayalı bir refah kalkınma süreci varsa,
gönlümüz arzu eder ki elbette bütün Orta Doğu’da bu gerçekleşsin. Ancak bunu
hiç kimse dışarıdan dayatamaz, getiremez. Bunu Orta Doğu kendi dinamikleriyle
sağlamak zorundadır. 
BAŞKAN – Teşekkür ederim Sayın Bakan.
LEVENT GÖK (Ankara) – Sayın Başkan, bir
açıklama yapmama izin verir misiniz. 
BAŞKAN – Buyurun. 
LEVENT GÖK (Ankara) – Şimdi, Sayın
Bakan sorduğum soruya karşılık cevap verirken 92’nci maddeyi okudu ve
Türkiye’nin taraf olduğu milletlerarası anlaşmalar uyarınca bu kanun
tasarısının buraya getirildiğini ifade etti. Oysa bu bir ikili anlaşma Sayın
Bakan, yani Türkiye’yle Katar arasında düzenlenen bir ikili anlaşma. Yani siz
bu ikili anlaşmayı hangi uluslararası anlaşmaya dayanak olarak buraya
getirdiniz, benim sorum oydu. Yani bana açıkça tarif ederseniz, onu öğrenmek
istiyorum. 
BAŞKAN – Sayın Gök, teşekkür ederim. 
KALKINMA BAKANI CEVDET YILMAZ (Bingöl)
– İki ulus arasında... 
OSMAN AŞKIN BAK (İstanbul) – İki ulus
arasında yapılan anlaşma uluslararası anlaşmadır. 
LEVENT GÖK (Ankara) – Ama öyle değil.
BAŞKAN – Tasarının tümü üzerindeki
görüşmeler tamamlanmıştır. 
Maddelere geçilmesini oylarınıza
sunuyorum: Kabul edenler… Kabul etmeyenler… Kabul edilmiştir. 
Birleşime bir saat ara veriyorum. 
 Kapanma
Saati: 19.06

BEŞİNCİ OTURUM
Açılma Saati: 20.09
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muhammet Bilal MACİT (İstanbul), Dilek YÜKSEL (Tokat)
-----0-----
BAŞKAN – Sayın milletvekilleri, Türkiye
Büyük Millet Meclisinin 80’inci Birleşiminin Beşinci Oturumunu açıyorum. 
697 sıra sayılı
Kanun Tasarısı’nın görüşmelerine devam edeceğiz.
Komisyon burada.
Hükûmet burada.
1’inci maddeyi okutuyorum:
TÜRKİYE CUMHURİYETİ HÜKÜMETİ İLE KATAR DEVLETİ HÜKÜMETİ
ARASINDA ASKERİ EĞİTİM, SAVUNMA SANAYİİ İLE KATAR TOPRAKLARINDA TÜRK SİLAHLI
KUVVETLERİNİN KONUŞLANDIRILMASI KONUSUNDA İŞBİRLİĞİ ANLAŞMASININ ONAYLANMASININ
UYGUN BULUNDUĞUNA DAİR KANUN TASARISI
MADDE 1- (1) 19 Aralık 2014 tarihinde Ankara’da imzalanan
“Türkiye Cumhuriyeti Hükümeti ile Katar Devleti Hükümeti Arasında Askeri
Eğitim, Savunma Sanayii ile Katar Topraklarında Türk Silahlı Kuvvetlerinin
Konuşlandırılması Konusunda İşbirliği Anlaşması”nın onaylanması uygun
bulunmuştur.
BAŞKAN – Madde üzerine Cumhuriyet Halk
Partisi Grubu adına Mersin Milletvekili Sayın Aytuğ Atıcı konuşacak.
Buyurun. 
CHP GRUBU ADINA AYTUĞ ATICI (Mersin) –
Teşekkürler Sayın Başkan.
Değerli milletvekilleri, 697 sıra
sayılı Türkiye Cumhuriyeti Hükümeti ile Katar Devleti Hükümeti Arasında Askeri
Eğitim, Savunma Sanayii ile Katar Topraklarında Türk Silahlı Kuvvetlerinin
Konuşlandırılması Konusunda İşbirliği Anlaşmasının Onaylanmasının Uygun
Bulunduğuna Dair Kanun Tasarısı’nın 1’inci maddesi üzerine söz almış
bulunuyorum. Siyasi kariyerlerini ve kazanımlarını hiç kimsenin gölgesine
borçlu olmayan milletvekillerini saygıyla selamlarım.
Değerli arkadaşlar, iki taraf arasında
yani Türkiye Cumhuriyeti devleti ile Katar Devleti Hükûmeti arasında bir
anlaşma imzalanıyor. Anlaşmanın gerekçesine bakıyoruz, anlaşmanın gerekçesi
diyor ki: “Dostane ilişkileri güçlendirmek istiyorum.” Aynen Dışişleri
Komisyonu raporundan okuyorum, diyor ki: “İki taraf arasındaki mevcut dostane
ilişkilerin –bunun altını 3 kere çiziyorum- uluslararası kurallar ve
anlaşmalara uygun olarak geliştirilmesi amacıyla Türkiye Cumhuriyeti Hükümeti
ile Katar Devleti Hükümeti arasında askeri eğitim, savunma sanayii ile Katar topraklarında
Türk Silahlı Kuvvetlerinin konuşlandırılması konusunda iş birliği…” Duruma
bakar mısınız arkadaşlar? Bir yandan dostane ilişkileri geliştirmek
istiyorsunuz, bir yandan askerî eğitim yaptırıyorsunuz, savunma sanayisi
geliştirmeye çalışıyorsunuz ve Katar topraklarında Mehmetçik
konuşlandırıyorsunuz. Hiç aklınıza geliyor mu böyle bir şey, hiç aklınız
kesiyor mu böyle bir olayı? Neresinde bunun dostluk? Neresinde bunun
kardeşliğin geliştirilmesi? Eğer dostluğu güçlendirecekseniz ticaret anlaşması
yaparsınız, sanat anlaşması yaparsınız, kültürel anlaşmalar yaparsınız, sosyal
anlaşmalar yaparsınız. Ama siz doğruları söylemiyorsunuz, her zaman olduğu gibi
ikircikli, ikiyüzlü politika yapıyorsunuz, çok net. Dostluk anlaşması
geliştirilmek için bir başka ülkenin topraklarına asker gönderilmez. Bunu
lütfen aklınızdan çıkarmayın, küçücük çocukları da bizim üzerimize güldürmeyin.
Bakın, şimdi daha vahim olaylar
anlatacağım bu anlaşmayla ilgili. Şimdi, diyorsunuz ki yine gerekçenizde:
“Efendim, Katar bizden böyle bir anlaşma istedi, Katar bize dedi ki:
‘Mehmetçik’i benim ülkeme gönder.’” Peki, 19 Aralık 2014’te bu anlaşmayı
imzalıyorsunuz. Bundan tam yetmiş iki gün sonra, 2 Mart 2015’te Dışişleri
Komisyonunda görüşülüyor. Bundan da on yedi gün sonra yani 19 Martta bugün
Genel Kurulda görüşüyoruz. Ben, iki yıl Dışişleri Komisyonunda görev yaptım
arkadaşlar. Böyle bir vakayla ilk defa karşılaşıyorum. Genellikle yıllarca
bekleyen veyahut da sıraya giren anlaşmalar yüzünden biz kavga ederiz “Hadi
getirin bunları, geçirelim.” diye ama Katar sizden bunu isteyecek ve siz bunu
yetmiş iki gün içerisinde Dışişleri Komisyonunda görüşüp aşağı indireceksiniz.
Üstelik anlaşma metninde diyeceksiniz ki: “Katar bu süreci çoktan tamamlamış
yani kendi Meclisinden bunu geçirmiş.” Yahu bu aşk nereden kaynaklanıyor? Bu
sevgi, bu dostluk nereden kaynaklanıyor? Yetti mi? Yetmedi.
Geçen hafta, İstanbul Büyükşehir
Belediyesi İstinye Bayırı’nı Katar Caddesi olarak ilan etti. Buyurun bakalım,
daha neler çıkacak altından? Aynı gün Türkiye Cumhuriyeti’nin Başbakanı Katar
Emiri’yle görüştü. Diyeceksiniz ki: “Ne var bunda, Başbakan Emir’le görüşmez
mi?” Görüşür ama acaba nişadırı kim değirdi de Katar bu kadar hızlı bir
şekilde, Türkiye bu kadar hızlı bir şekilde, koşar adım, yetmiş iki günde bu anlaşmaları
getirdi, bizim karşımıza koydu? Birazcık, şu kadarcık siyasi zekâsı olan, şu
kadarcık dış politika birikimi olan insanlar bunun normal olmadığını anlarlar,
bunun arkasında kimin olduğunu da bilirler, Katar’ın kimin hesabına
çalıştığını, kimlerle dans ettiğini bilirler. Katar’ın dans ettiği ülke ya da
emrinde olduğu ülke Amerika Birleşik Devletleri’dir. Şimdi anladınız mı bizim
ülkemizi ne hâle getirdiğini? 
Şimdi, gelelim, acaba Amerika Birleşik
Devletleri bunu niye istiyor? Şimdi, bakın, ikircikli politikanızı tekrar
yüzünüze vuruyorum. Diyorsunuz ki: “Ben Katar’la dostluk geliştireceğim.” Peki,
güzel, geliştir. Bunun için bir anlaşma var mı daha önce? Evet, var. Ne zaman
biliyor musunuz? 23 Mayıs 2007’de. Tam 23 Mayıs 2007 tarihinde siz Katar’la iyi
ilişkiler geliştirmek üzere bir anlaşma imzalamışsınız, üstelik yetmemiş, orada
yine askerî eğitim ve teknik ve bilimsel iş birliği de var. Peki, o zaman
yaptığınız anlaşmadan ne beklediniz, bulamadınız da bugün bu anlaşmayı buraya
getiriyorsunuz? Bir tek amaç var, Türk Silahlı Kuvvetlerini yani Mehmetçik’i
Katar topraklarına göndermek, başka hiçbir farkı yok. 
Şimdi, bakın, bu olaylardan AKP
milletvekillerinin de haberi olduğunu zannetmiyorum. Daha önce yapılan bu
anlaşmayı ben inceledim satır satır. Bu yapılan anlaşma sadece ve de sadece
Mehmetçik’i Katar’a gönderme anlaşmasıdır, kimse oraya buraya eğip bükmesin. O
yüzden, birazdan o mübarek ellerinizi kaldırdığınızda Türkiye Cumhuriyeti
askerini Katar’a göndereceğinizi bilerek el kaldıracaksınız. Yarın orada, Allah
göstermesin, bu askerin başına bir şey geldiğinde “Vallahi ben bilmiyordum,
bilseydim bu yasaya el kaldırmazdım.” diyemezsiniz. Sizi buradan uyarıyorum, bu
yaptığınız iş, doğru bir iş değildir. Demin Sayın Bakan konuşurken, bir önceki
Bakan, orada oturan Kalkınma Bakanı konuşurken diyordu ki: “Efendim, biz
Hükûmetiz, bizim asker gönderme yetkimiz yoktur.” Bakın, altını çiziyorum AKP
milletvekili arkadaşlarım, Hükûmet “Bizim asker gönderme yetkimiz yoktur, ancak
Türkiye Büyük Millet Meclisi, yüce Meclis uygun görürse biz göndeririz.” diyor
yani bu işin vebalini sizin üzerinize bırakıyor, onu düşünerek ellerinizi
kaldıracaksınız. Acaba bizim askerimiz orada ne yapacak? Hadi, tamam, bazı
ülkelerde askerimize ihtiyaç olabilir. Acaba bizim askerimiz Katar’da ne
yapacak, Allah billah aşkına birisi bana söylesin. Kim söyleyecek? Demin burada
Ekonomi Bakanı oturuyordu, şimdi bir başka Sayın Bakan oturuyor ve bu konuda
bize bilgi verecek Millî Savunma Bakanı yok. Eminim istişare etmişlerdir, ben
Sayın Bakandan ya da Hükûmetten askerimizin Katar’da ne yapacağını bilmek
istiyorum. Bunu sizin de bilmeye hakkınız var, bu çocukları yaban ellere
gönderirken niçin gittiklerini bilmek mecburiyetindesiniz, eğer bilmezseniz o
zaman lütfen göndermeyin. Çünkü, bu konu Dışişleri Komisyonunda enine boyuna
tartışıldı, Hükûmete bazı sorular soruldu, hiçbir soru cevaplanmadı. Hiç kimse
benim askerimi, benim evladımı palas pandıras el âlemin ülkesine gönderemez.
Hükûmet buraya gelecek, bu askerlerin niçin Katar’a gönderildiğini bize
anlatacak, sizin vicdanınıza seslenecek, siz de düşüneceksiniz. Askerimizin
gitmesi, devletimizin, ülkemizin, milletimizin yararına ise elbette
göndereceğiz, değilse göndermeyeceğiz ama orada ne yapacağını bilmeden bu
askerleri asla, asla oraya gönderemezsiniz. Bu bir vicdan meselesidir. 
Birazdan 3’üncü maddede endişelerimi
sizlerle paylaşacağım. Bu askerlerin, Mehmetçik’in ne karşılığında oraya
gönderilmiş olabileceğini sizlere söyleyeceğim. Bir Mehmetçik’in asla maddi
bedeli olmaz ama siz maddi bedel düşünerek Mehmetçik’i oraya gönderdiniz mi,
göndermediniz mi sorusunu soracağım birazdan. Onun için şimdiden Hükûmete
sataşıyorum. Gelsin, burada cevap versin. Bizim Mehmetçik’imizi hiçbir şekilde
yaban ellere pazarlayamazsınız. 
Teşekkür ediyorum. (CHP sıralarından
alkışlar)
BAŞKAN – Şahsı adına konuşma yok, soru
yok. 
1’inci madde üzerindeki görüşmeler
tamamlanmıştır. 
1’inci maddeyi oylarınıza…
ENGİN ALTAY (Sinop) – Karar yeter
sayısı…
BAŞKAN –…sunacağım ve karar yeter
sayısı arayacağım. 
Kabul edenler… Kabul etmeyenler… Karar
yeter sayısı yoktur. 
On dakika ara veriyorum. 
 Kapanma
Saati: 20.20
ALTINCI OTURUM
Açılma Saati: 20.36
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muhammet Bilal MACİT (İstanbul), Dilek YÜKSEL (Tokat)
-----0-----
BAŞKAN – Sayın milletvekilleri, Türkiye
Büyük Millet Meclisinin 80’inci Birleşiminin Altıncı Oturumunu açıyorum. 
697 sıra sayılı Kanun Tasarısı’nın
1’inci maddesinin oylamasında karar yeter sayısı bulunamamıştı. Şimdi yeniden
oylama yapacağım ve karar yeter sayısı arayacağım.
Kabul edenler… Kabul etmeyenler… Kabul
edilmiştir, karar yeter sayısı vardır.
Kanun tasarısının görüşmelerine
kaldığımız yerden devam edeceğiz.
Komisyon? Burada.
Hükûmet? Burada.
2’nci maddeyi okutuyorum:
Madde 2- (1) Bu Kanun yayımı tarihinde
yürürlüğe girer.
BAŞKAN – 2’nci maddede şahsı adına Ali
Özgündüz konuşacak.
Buyurun Sayın Ali Özgündüz. (CHP
sıralarından alkışlar) 
ALİ ÖZGÜNDÜZ (İstanbul) – Teşekkür
ediyorum Sayın Başkan.
Değerli milletvekilleri, Genel Kurulu
saygıyla selamlıyorum.
Değerli arkadaşlar, benim konuşmam
üzerine Sayın Grup Başkan Vekili Naci Bostancı Bey söz alarak dedi ki: “Eğer
Hükûmet mezhep eksenli politika uyguluyor idiyse biz Esad’la daha önce
samimiydik. O zaman Alevi değil miydi?” Evet, doğru, o zaman da Alevi’ydi,
peki. Efendim, o zaman da Esad aynı Esad değil miydi? Yani, sizin kardeşlik
fotoğrafı verdiğiniz zaman, efendim, birlikte tatil yapıldığı zaman Esad
demokrat mıydı size göre? Yani, özgürlükler mi vardı Suriye’de, başka bir rejim
mi vardı? Esad rejimi değiştirdi, diktatörlüğe doğru gitti diye mi siz bunu
yaptınız? E, kendi argümanınızla çelişiyorsunuz. E, yine aynıydı. Efendim, Esad
dedi ki: “Evet, bazı sorunlar var, müsaade edin, düzeltelim. Siz eğer iyi
niyetliyseniz bize katkı verin bir komşu ülke olarak, dost ülke olarak. E, siz
Anayasa’yı otuz yıldır değiştiremiyorsunuz. Bana hemen altı ay içinde ‘Efendim,
her şeyi değiştir.’ diyorsunuz. Bu, olacak iş mi? Müsaade edin.” Etmediniz, ne
yaptınız? “Efendim, illa da İhvan’ın önü açılacak. İhvan-ı Müslimin’in içeride
tutuklu bulunan önderleri serbest bırakılacak. İşte, seçim yapacaksın. İhvan
iktidara gelecek.” Yani, size ne? Suriye’nin iç politikası değil mi? Siz
kimsiniz, başka ülkeye demokrasi, insan hakları götürmeye kalkıyorsunuz?
MEHMET METİNER (Adıyaman) – Size ne?
ALİ ÖZGÜNDÜZ (Devamla) – Ee, peki,
madem demokrasi, özgürlük havarisi ise benim Hükûmetim, yahu, Allah aşkına,
2011’den beri Bahreyn’de silahsız, tamamen barışçıl anlamda milyonlar sokakta.
Orada Kralı niye destekliyorsunuz, niye Bahreyn Kralını destekliyorsunuz? Suudi
tankları girip insan haklarını ihlal ettiği zaman niye Kral ağabeyinize
“Yapma.” demiyorsunuz? Yani, Katar’da demokrasi mi var, Suudi Arabistan’da
demokrasi mi var? Bölgenin en zalim, en baskıcı diktatör yönetimi Suudi
Arabistan değil mi? Suudi Kralıyla kol kolasınız. Ha, demek ki demokrasi
değil sizin…
Onu bırakın, kendi ülkenizde demokrasi
sorunları yok mu? Gezi’de insanlar ölmedi mi? Hâlen insanların üzerinde baskı
kurmak için “iç güvenlik yasası” adı altında polis devleti yasası getirmiyor
musunuz? Yarın birileri size “Efendim, gidişat totaliter rejime doğru gidiyor.
Ben de demokrasi isteyen belli grupları, belli terör gruplarını
destekleyeceğim.” derse meşru olmaz mı sizin argümanınıza göre. Böyle bir
mantık olur mu değerli arkadaşlar? 
Bakın, şu anda Katar’ı tehdit eden
herhangi bir ülke mi var? Bana söyleyin, Hükûmet söylesin: Katar’ın askerî
yönden, bizim oraya asker göndererek onları eğitmemize ihtiyacı mı var, nedir
bu? Öyle bir ihtiyaç yok. 
Az önce Sayın Bakana soru sordum ama
cevap alamadım, tekrar soruyorum buradan, siz de sorun lütfen: Katar’da ABD
merkez komuta kuvveti var CENTCOM. Buranın bünyesinde oluşabilecek, ileride
oluşması muhtemel bir uluslararası görev gücüne katılacak bir askerî birlik mi
gönderiyorsunuz? Bunu bilelim biz yani oy kullanıyoruz, şimdi parmak
kaldırıyorsunuz. Asker niye gidiyor oraya? Katar’ı kime karşı korumaya gidiyor?
Efendim, teröre karşı… 
BEDRETTİN YILDIRIM (Bursa) – İran’a
karşı.
ALİ ÖZGÜNDÜZ (Devamla) – “İran’a
karşı.” diyorsunuz, İran’la düşmanlık mı var? Hayırdır! İran’a karşı…
BEDRETTİN YILDIRIM (Bursa) – İran rahat
durmuyor.
ALİ ÖZGÜNDÜZ (Devamla) – Bir saniye,
sen çok güzel itiraf ediyorsun değil mi, Hükûmet de bu tarafta mı? Yani siz bir
Sünni blok içinde, Sünni cephede mi Türkiye’yi konumlandırıyorsunuz? Türkiye
Cumhuriyeti laik, demokratik bir cumhuriyet değil midir? Az önce de sordum,
Türkiye Cumhuriyeti, laiklik niteliğini mi kaybetti biz bilmeden? İran’la ne
işiniz var sizin, İran’la derdiniz ne var? Az önce grup başkan vekilin çıktı
dedi ki: “İran’la biz dostuz.” Sen düşmansın, zihniyet… Çok güzel, işte
bilinçaltınızı ortaya koyuyorsunuz. Bu, Türkiye’nin hayrına değil arkadaşlar.
Sen bölgedeki herkesle dost ol ama bir ülkeye karşı Mehmetçik’i cepheye sürme
diyoruz biz de, bizim derdimiz bu. Bakın, bu kafayla giderseniz Suriye’de
olduğu gibi toslarsınız. Bugün Amerika bile diyor ki: “Suriye’yle oturup
konuşmamız lazım.” Siz hâlen eli kanlı, gözü dönmüş, insanın başını kesen,
insanları diri diri yakan o katil IŞİD’i destekliyorsunuz anlayışınızla, bakış
açınızla. 
RECEP ÖZEL (Isparta) - Nereden
çıkarıyorsun sen ya?
ALİ ÖZGÜNDÜZ (Devamla) – Yahu, Allah
aşkına, bu anlayışı desteklemeyin. (AK PARTİ sıralarından gürültüler) Kendi
milletvekilin diyor, “Yahu şu anda IŞİD İran’ın düşmanı, İran’a karşı ben de bu
hareketin içindeyim.” bu ne demektir, aynı zihniyet değil mi? “İran’a karşı bu
askerî birlik gidecek.” diyor.
MİHRİMAH BELMA SATIR (İstanbul) –
Hayır, hayır. 
ALİ ÖZGÜNDÜZ (Devamla) – Ama IŞİD de
aynı, aynı saftasın o zaman. Bakın, bu yanlış bir politikadır.
(Mikrofon otomatik cihaz tarafından
kapatıldı) 
ALİ ÖZGÜNDÜZ
(Devamla) – Dolayısıyla, sizi sağduyuya, ülkenin çıkarları doğrultusunda
politika yapmaya davet ediyorum, Genel Kurulu saygıyla selamlıyorum. (CHP
sıralarından alkışlar) 
BAŞKAN – Evet,
2’nci maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
3’üncü maddeyi
okutuyorum: 
MADDE
3- (1) Bu Kanun hükümlerini Bakanlar Kurulu yürütür.
BAŞKAN – 3’üncü
madde üzerinde Cumhuriyet Halk Partisi Grubu adına Mersin Milletvekili Sayın
Aytuğ Atıcı konuşacak.
Buyurun.
Süreniz on
dakikadır. (CHP sıralarından alkışlar) 
CHP GRUBU ADINA
AYTUĞ ATICI (Mersin) – Teşekkür ederim Sayın Başkan.
Değerli
arkadaşlar, 697 sıra sayılı Kanun Tasarısı’yla Türk Silahlı Kuvvetlerini
Katar’a gönderdiğinizi sizlere bir kez daha hatırlatıyorum. 1’inci madde
üzerinde yaptığım konuşmada Hükûmetten bir açıklama beklediğimizi söyledim. Ne
AKP’den ne de her zaman AKP’nin sahiplendiği Hükûmetten bir yanıt gelmedi.
Acaba içinizde Türk Silahlı Kuvvetlerinin Katar’da ne yapacağını bilen bir
Allah kulu var mı? (AK PARTİ sıralarından “var, var” sesleri) Varsa, ben
istirham ediyorum, sahsı adına söz alıp burada söylesin; Allah rızası için;
bilen bir kişi varsa söylesin. Eğer, gerekçede yazdığı gibi, sadece dostluk
için gidiyorsa milleti, dünyayı bizim üzerimize güldürmeyin. Ne yapacaksınız,
askerin eline bir buket çiçek verip dostluk için mi göndereceksiniz oraya? Bunu
yapmayın.
Ben size endişelerimi anlatayım. Ben
diyorum ki: Siz Amerika Birleşik Devletleriyle eğit-donat anlaşması
imzaladınız. Şimdi, Türk askerini Katar’a göndererek Suriye’nin muhaliflerini
orada eğiteceksiniz ve donatacaksınız. Benim iddiam bu. Şahsi iddiadır, çıkın
“hayır” deyin, “Biz bunu yapmayacağız.” deyin, “Biz gerçekten Suriye’de kan
akmasını istemiyoruz.” deyin. Eğer siz Katar’da eğit-donatla muhalifleri
silahlı olarak eğitir, ellerine silahları vermeye devam ederseniz, orada akan
kandaki vebaliniz artacaktır. Bugüne kadar akan kanda maalesef ve de maalesef
bu Hükûmetin vebali vardır. Türkiye menşeli silahlarla kardeş kardeşi
öldürmüştür, gelin, buna izin vermeyin; bu, benim birinci iddiam. 
İkinci iddiam da şu: Ben diyorum ki:
Siz bizim askerimizi Katar’da üssü bulunan, tıpkı İncirlik havaalanı gibi üssü bulunan
Amerika’nın merkezî komuta kuvveti bünyesinde uluslararası bir görev için
gönderiyorsunuz. Yani, bizim evlatlarımızı uluslararası bir iş için hem de
kirli bir iş için kullanıyorsunuz. Ben iddia ediyorum, iddia benden, ben
bunları size araştırarak söylüyorum. Çıksın, Hükûmet desin ki: “Hayır,
göndermiyorum.” Biz bunu duymak istiyoruz. 
MEHMET METİNER (Adıyaman) – İnanacak
mısınız?
AYTUĞ ATICI (Devamla) – Eğer Hükûmet
namusuyla, şerefiyle çıkıp burada “Ben askerimi oraya eğit-donat için
göndermiyorum.” derse inanacağım veya “Ben askerimi uluslararası bir görev için
göndermiyorum.” desin inanacağım, kayıtlara da geçecek. O zaman benim derdim,
askerimi korumaktır, yavrularımızı korumaktır. Sizin de göreviniz o olmalı
arkadaşlar, sizin de göreviniz o olmalı. Ellerinizi kaldırmadan önce bu
soruların cevaplarını Hükûmetinizden isteyin, yahu isteyin Allah aşkına! Çıksın
“Hayır, biz eğit-donat için göndermiyoruz, bizim askerimizin uluslararası bir
işi olmayacak orada Amerika’yla, sadece Katar’a dostluk için gönderiyoruz.”
desinler, ben bunu kayıtlarda göreyim, vallahi de billahi de rahatlayacağım.
Koskoca Türkiye Cumhuriyeti devletinin Hükûmeti yalan söyler mi? Söylememeli.
Hele hele söz konusu Mehmetçik ise hiç söylememeli. 
Peki, başka iddialarım var mı? Var,
var. On iki yıldır tanıdığım AKP bu işi bedava yapmaz. Bugüne kadar yaptıklarını bir bir göz
önüne getirdiğimde AKP’nin bu işi bedava yapmayacağını tahmin ediyorum. 
ALİ ÖZGÜNDÜZ (İstanbul) – 10 milyar dolar para gelmiş
duyduğumuza göre, 10 milyar. 
AYTUĞ ATICI (Devamla) – Bunun için de az önce bir soru
sordum, o sorduğum soruya Bakan “Böyle bir finansman kaygımız yoktur.” dedi.
Ben buradan tekrar etmek istiyorum: İsrail’e 2,5 milyar avro veren Katar’dan
bahsediyoruz. Arkadaşlar, tekrar dikkatinizi çekiyorum, İsrail Hükûmetine, bazı
kaynaklara göre 2,5, bazı kaynaklara göre 3 milyar avro bağış yapan Katar
devletinden bahsediyorum. Diyor ki: “Ben Türkiye’ye 2 ila 4 milyar dolar sıcak
para akıtacağım, borsaya.” Hadi bakalım! gelin deyin ki, hayır böyle bir şey
yok. Aynı Katar, bize de 10 milyon dolar göndermişti hatırlarsanız, sanki
bizim buna ihtiyacımız varmış gibi.
ALİ ÖZGÜNDÜZ (İstanbul) – 10 milyar, 10 milyar. 
AYTUĞ ATICI (Devamla) – Ne için? Bu 10 milyon dolar
Suriye’den gelen insanlara sözüm ona yardım için. Ama siz ne yaptınız? O
parayla lojistik destek sağlayıp tekrar bu insanları savaşa gönderdiniz. O
yüzden, çok meşhur bir borsa spekülatörü -adını çok iyi bilirsiniz- diyor ki:
“Türkiye'nin en iyi ihraç malı Türk Silahlı Kuvvetleridir.” Buyurun! eğer siz
böyle yaparsanız, askerimizi ihraç ederseniz, Allah’ın üç kuruşluk borsa
spekülatörü kalkar “Türkiye'nin en iyi ihraç malı Türk Silahlı Kuvvetleridir.”
der. Ya, bunu dedirtmeyin arkadaşlar. 
Bakın, partilerüstü konuşacağımız bazı konular vardır. Türk
Silahlı Kuvvetleri de partilerüstü bir konumda tartışılmalıdır. Mehmetçik’i
oraya göndermek partilerüstü bir konumda olmalıdır. Siyaset malzemesi, hele
hele para malzemesi asla hiçbir şekilde olmamalıdır. Ama eğer birileri,
tarikat-siyaset-ticaret ekseninde siyaset yaparsa, çalışırsa o zaman bundan her
şey beklenir. 
Son soru: Düşünün bakalım, on iki yıllık Orta Doğu dış
politikanızda “Başarılıyız.” diyeceğiniz bir tek şey var mı? Bir tek şey var mı
ki benim askerimi Katar’a gönderiyorsunuz? Hiç mi Allah’tan korkmuyorsunuz? Bu
gençleri kalkıp Katar gibi çeşitli ilişkileri olan, karanlık noktaları olan bir
ülkeye gönderiyorsunuz. Bunu yapmaya hakkınız yok. Evlatlarımızı Katar’a
ölmeye, kirli işlere bulaştırmaya, hiçbir şekilde göndermeye hakkınız yok arkadaşlar.

Saygılar sunuyorum. 
BAŞKAN – Teşekkür ederim. 
3’üncü maddeyi oylarınıza sunuyorum:
Kabul edenler… Kabul etmeyenler… Kabul edilmiştir. 
ALİ RIZA ÖZTÜRK (Mersin) – 86’ya göre
söz talebimiz var Sayın Başkan. 
BAŞKAN – 86’ncı madde gereğince,
aleyhte, Sayın Ali Rıza Öztürk, Mersin Milletvekili konuşacak. 
Buyurun.
Süreniz beş dakika.
ALİ RIZA ÖZTÜRK
(Mersin) – Sayın Başkan, değerli milletvekilleri; gerek Sayın Cumhurbaşkanı
gerekse Başbakan gerek AKP Hükûmetinin bakanları, AKP’nin yetkili arkadaşları ve
AKP vekilleri bu kürsüye çıktıkları zaman kendilerine yönelik yapılan
eleştirileri hemen hakaret olarak nitelendirip onları bertaraf etmeye
çalışıyorlar. İyi, hoş, zaten Sayın Cumhurbaşkanı da kendisine yönelik tüm
eleştirilere mahkemeyle karşılık veriyor, ceza davalarıyla karşılık veriyor.
Sayın Cumhurbaşkanı Cumhurbaşkanı olduğundan beri açtırdığı dava sayısı 100’ü
aşmış vaziyette. Şimdi, millî irade Türkiye Büyük Millet Meclisinde sadece AKP
milletvekillerinden ve onların temsil ettiği iradeden ibaret değil. Millî
iradeye saygı aslında aynı zamanda yasama sürecine, yasama teamüllerine, yasama
kurallarına saygıdan ibarettir. Bugün Türkiye Büyük Millet Meclisinde yasama
sürecine saygı gösterilmiyor, millî irade, aksine millî iradeden çokça bahseden
kişiler tarafından engelleniyor. 
Sayın
Cumhurbaşkanı Türkiye’nin dört bir tarafını dolaşarak 400 vekil istiyor. İyi,
hoş, aslında 400 vekil olmasa 367’ye de fit; o da olmazsa 330’a da “olur”
diyor; o da olmazsa “276 da kabul” diyor. Aslında iktidar olmaya razı. 
Şimdi, tam bütün
bunlar olurken bir bakıyor ki kendisine göre, kendi deyimine göre “bir Kürt
çocuğu” çıkmış grup toplantısında -3 sefer söylüyor- “Ya, seni biz başkan falan
yapmayız.” diyor. Ee, buna yürek dayanmaz tabii, yani Cumhurbaşkanının yüreği
de dayanmaz buna. 
RECEP ÖZEL
(Isparta) – Ona neler dayanır neler!
ALİ RIZA ÖZTÜRK
(Devamla) – Şimdi, evet, evet… Zaten dayanmıyor. En son araştırmalara
bakıyorsun, Türk halkının yüzde 78’i başkanlık sistemine karşı. 
Şimdi, böyle
olunca, Cumhurbaşkanı aslında tabii ne konuşacağını da şaşırıyor. Diyor ki “Ya,
diktatör olsa bu ülkede, Allah aşkına, beni diktatör olarak söyleyebilir
misiniz?” ama hemen akabinde mahkeme “diktatör” diyen bir üniversite çocuğuna
bir yıl hapis cezası veriyor, hapishaneye giriyor. Ee, demek ki Recep Tayyip
Erdoğan diktatörmüş kendi deyimiyle. Ee, diktatör olmasa üniversite çocuğu
hapishaneye girer mi? 
Şimdi, hangi
demokratik ülkede bir devlet büyüğüne varsayalım ki hakaret etmek tutuklama
nedenidir? Hakaret varsa unsurları, suç işlenmişse yargılama sonunda bir
cezayla karşılanır ama Cumhurbaşkanına hakaret ettiği nedeniyle insanların
tutuklanması ya da Başbakana hakaret ettiği nedeniyle insanların tutuklanması …

BEDRETTİN
YILDIRIM (Bursa) – Hakaret etmeye hakkı yok. 
ALİ RIZA ÖZTÜRK
(Devamla) – Ben başka bir şey söylüyorum, sen anlamazsın bu işlerden. 
… devlet büyüklerine hakaret etmek
sanki bir tutuklama maddesiymiş gibi işlem görür. Bu, hukuk devletiyle
bağdaşmayan bir hukuk ilkesidir. Yani tutuklama ayrı bir müessesedir, işlenen
suçların cezalandırılması ayrı bir müessesedir. Eğer bir ülkede devlet büyüğüne
hakaret ettiği nedeniyle gencecik üniversite öğrencileri tutuklanıp zindanlara
atılıyorsa o ülkede diktatörlük vardır. Ne diyeceğiz yani? Şimdi Sayın Recep
Tayyip Erdoğan’a demokrat bir kişi mi diyeceğiz? Kediye kedi denilir. Eğer siz
bu ülkede gerçekten demokrasiyi rafa kaldırıyorsanız, otoriter, totaliter bir
yönetim anlayışına destek veriyorsanız size herkes diktatör diyecek. O zaman
siz diktatör denilmekten de alınmayacaksınız, gocunmayacaksınız.
Bakın, değerli milletvekilleri, Adalet
ve Kalkınma Partisi, başta Sayın Cumhurbaşkanı Kabataş yalanını ortaya attı,
“Dolmabahçe’de rakı içtiler.” dedi, tutmadı; “Sayın Sümeyye Erdoğan’a
suikast.” dedi olmadı, “Bülent Arınç’a suikast.” dedi palavra çıktı. Oda TV,
Balyoz, Ergenekon, Sauna çetesi davalarının hepsi palavra çıktı. Şimdi, Türkiye
Büyük Millet Meclisinde kalkıp bu halktan özür dilemesi gerekirken, canım,
bundan bile dem vurulmuyor, “Biz de bu işe alet olmuşuz.” diyor Sayın Bülent
Arınç, “Benim üstümden bir tezgâh kurmuşlar anlaşılan.” diyor. Biz bunu beş
sene önce bu kürsüde söyledik. 2010 yılında ben bunu bu kürsüde söyledim. O
zaman Sayın Bülent Arınç kendi üzerinden oyuna geldiğinin farkında değil miydi?
Biz görüyorduk, o görmüyor muydu?
Değerli milletvekilleri, eğer millî
iradeye saygı duyacaksak öncelikle azınlıkların yani Parlamentodaki ve
toplumdaki azınlık haklarına saygı duymak lazım çünkü çoğunluğun içerisinden
azınlığı çıkarırsanız demokrasi çöker. 
Saygılar sunuyorum. (CHP sıralarından
alkışlar) 
BAŞKAN – Teşekkür ederim. 
Tasarının tümü açık oylamaya tabidir. 
Açık oylamanın elektronik oylama
cihazıyla yapılmasını oylarınıza sunuyorum: Kabul edenler… Kabul etmeyenler…
Kabul edilmiştir.
Oylama için iki dakika süre vereceğim.
Bu süre içinde sisteme giremeyen üyelerin teknik personelden yardım
istemelerini, bu yardıma rağmen sisteme giremeyen üyelerin oy pusulalarını
oylama için öngörülen iki dakikalık süre içinde Başkanlığa ulaştırmalarını rica
ediyorum.
Ayrıca, vekâleten
oy kullanacak sayın bakanlar var ise hangi bakana vekâleten oy kullandığını,
oyunun rengini ve kendisinin ad ve sodayı ile imzasını da taşıyan oy pusulasını
yine oylama için öngörülen iki dakikalık süre içerisinde Başkanlığa
ulaştırmalarını rica ediyorum.
Oylama işlemini
başlatıyorum.
(Elektronik
cihazla oylamaya başlandı)
BAŞKAN – Pusula
veren arkadaşlar lütfen Genel Kurulu terk etmesin.
(Oylamaya devam
edildi) 
BAŞKAN – Türkiye Cumhuriyeti Hükümeti
ile Katar Devleti Hükümeti Arasında Askeri Eğitim, Savunma Sanayii ile Katar
Topraklarında Türk Silahlı Kuvvetlerinin Konuşlandırılması Konusunda İşbirliği
Anlaşmasının Onaylanmasının Uygun Bulunduğuna Dair Kanun Tasarısı açık oylama
sonucu:
“Kullanılan oy sayısı  : 211
Kabul : 200
Ret : 11(x)

 Kâtip Üye Kâtip
Üye
 Dilek Yüksel Muhammet
Bilal Macit
 Tokat İstanbul”
Tasarı kabul edilmiş ve kanunlaşmıştır.

7’nci sırada yer alan, Konya
Milletvekili Kerim Özkul ve Kırıkkale Milletvekili Ramazan Can ile 45
Milletvekilinin; Bazı Kanun ve Kanun Hükmünde Kararnamelerde Değişiklik
Yapılması Hakkında Kanun Teklifi ve Plan ve Bütçe Komisyonu Raporu ile Türkiye
Büyük Millet Meclisi Başkanlığı ve Plan ve Bütçe Komisyonu Başkanlığı
Tezkereleri’nin görüşmelerine kaldığımız yerden devam edeceğiz.

7.-
Konya Milletvekili Kerim Özkul ve Kırıkkale Milletvekili Ramazan Can ile 45
Milletvekilinin; Bazı Kanun ve Kanun Hükmünde Kararnamelerde Değişiklik
Yapılması Hakkında Kanun Teklifi ve Plan ve Bütçe Komisyonu Raporu ile Türkiye
Büyük Millet Meclisi Başkanlığı ve Plan ve Bütçe Komisyonu Başkanlığı
Tezkereleri (2/2616) (S. Sayısı: 688) (*)

BAŞKAN – Komisyon? Burada.
Hükûmet? Burada.
İç Tüzük’ün
91’inci maddesine göre temel kanun olarak görüşülen teklifin görüşmelerinde,
geçen birleşimde ikinci bölümde yer alan 21’inci maddeden sonra gelmek üzere
yeni madde ihdasına dair bir önerge verilmiş ve Komisyonun salt çoğunluğuyla
katıldığı bu önerge üzerinde yeni bir madde olarak görüşme açılmıştı. 
Şimdi, yeni madde üzerine söz isteyen
Milliyetçi Hareket Partisi Grubu adına Konya Milletvekili Sayın Mustafa
Kalaycı’yı kürsüye davet ediyorum. 
Buyurun. (MHP sıralarından alkışlar) 
MHP GRUBU ADINA MUSTAFA KALAYCI (Konya)
– Sayın Başkan, değerli milletvekilleri; öncelikle hepinizi saygılarımla
selamlıyorum. 
Kamu çalışanlarıyla ilgili, daha doğrusu,
kamu kurum ve kuruluşlarındaki tüm yönetici kadroların görevden alınmasıyla
ilgili önemli bir düzenleme yapılması öngörülmektedir. Baştan söyleyeyim,
Milliyetçi Hareket Partisi olarak bu konuda bir düzenleme yapılmasını prensip
olarak olumlu buluyoruz. Yalnız verilen önergeyle ilgili…
BAŞKAN – Sayın milletvekilleri…
Sayın Kalaycı, bir dakika. 
Dışarı çıkmak durumunda olan
milletvekilleri lütfen bir an evvel dışarıya çıksın ve sessizliğimizi muhafaza
edelim. 
Bir dakika ekleyeceğim size Sayın
Kalaycı. 
Buyurun. 
MUSTAFA KALAYCI
(Devamla) – Tekrar edeyim, baştan söyleyeyim, Milliyetçi Hareket Partisi
olarak, bu konuda bir düzenleme yapılmasını prensip olarak olumlu buluyoruz.
Yalnız, verilen önergeyle ilgili usul ve içerik olarak eleştirilerimiz ve katılmadığımız
konular var. Bir defa, sizin de ne yapmak istediğiniz belli değil, kafanız net
değil. Şöyle ki: Komisyonda görüşülen ve Genel Kurulun gündemine gelen 687 sıra
no.lu Kanun Tasarısı’nın 23’üncü maddesinde benzer düzenleme var ama içerik
olarak ikisi birbirinden farklı. Tasarıda, 7.000 ve üzeri yöneticilerin
Başbakanlık merkez müşavirliğine atanması öngörülürken, önergede, 7.600 ve
üzeri yöneticilerin atanması öngörülmektedir. Bu kapsamda, bazı, SGK gibi,
Devlet Personel gibi, TİKA gibi kurum başkanlarımızın statüsü bir anlamda genel
müdür seviyesine düşürülmüş olmaktadır. Dolayısıyla, sizin de bu konuda net
olmadığınız ortadadır.
375 sayılı Kanun
Hükmünde Kararname’ye madde ilavesini öngören bu önerge öncelikle usul yönünden
de tartışmalıdır. Zira, 375 sayılı Kanun Hükmünde Kararname, çıkarılış amacı ve
özü itibarıyla kamu çalışanlarına uygulanacak ortak mali hükümleri
düzenlemektedir.
Bakınız, 375
sayılı Kanun Hükmünde Kararname’nin adını okuyayım, “kanunlarda
değişiklikler”i geçiyorum, “Devlet Memurları ve Diğer Kamu Görevlilerine
Memuriyet Taban Aylığı ve Kıdem Aylığı ile Ek Tazminat Ödenmesi Hakkında Kanun
Hükmünde Kararname” diyor. Eklenmek istenen madde ise görevden alınacakların
atanacağı kadroları belirlemektedir. Dolayısıyla, uyumlu bir düzenleme
olmamaktadır. Hâlbuki kamu yöneticilerinin atamalarıyla ilgili, biliyorsunuz,
iki ayrı kanun var: 2451 sayılı Bakanlıklar ve Bağlı Kuruluşlarda Atama Usulüne
İlişkin Kanun. Bu kanunda müşterek kararname ve üçlü kararname ile atanacak
kamu yöneticileri tadat edilmekte. 2451 sayılı Kanun’un kapsamı dışında kalan
2477 sayılı Kamu Kurum ve Kuruluşlarında Atama Usulüne İlişkin Kanun’da da
bakan onayıyla atama yapılacak kadrolar, yönetici kadroları tadat edilmektedir.
Dolayısıyla, kamu yöneticilerinin atamalarıyla ilgili iki ayrı kanuni düzenleme
var. Bizim de burada önerimiz, kamu yöneticilerini görevden almanın da ayrı,
müstakil bir kanuni düzenlemeyle yapılmasıdır, değilse 375 sayılı Kanun
Hükmünde Kararname’ye eklenmesi usul açısından, şekil açısından doğru
olmayacaktır, 375 sayılı Kanun Hükmünde Kararname’yi iyice karma karışık hâle
getirecektir. 
Değerli milletvekilleri, bu maddeyle
kamu kurum ve kuruluşlarındaki bazı istisnalar dışında tüm yöneticilerin
görevden alınmaları hâlinde atanacakları kadrolar belirlenmektedir. Teknik
olarak bu alandaki eksikliğin giderilmesi, bir çerçeve oluşturulması bakımından
genel anlamda makul görülebilir. Ancak, binlerce yetişmiş, tecrübeli personel
için şahsa bağlı kızak kadrolar oluşturulması söz konusu olacaktır. Boş oturan,
maaş alan, bankamatik memurları öngörülmektedir. O nedenle hem deneyimli insan
kaynaklarımızın hem de milletimizin kaynaklarının israfına neden olunacaktır.
Aslında yapılması gereken personel rejimine ilişkin reformun hayata
geçirilmesi, bu konunun da orada düzenlenmesidir. Bu konuyla ilgili olarak da
bizim görüşümüz şudur: Hükûmetlerle gelip gidecek siyasi kadroların
oluşturulması yani müsteşar, müsteşar yardımcısı gibi kadroların siyasi
kadrolar olarak hükûmetle gelip gitmesini sağlayacak bir düzenleme yapılması,
böylelikle boş yere kızak kadrolar, bankamatik memurlukları oluşturulmasının da
önüne geçilebilecektir.
Diğer taraftan, bir eleştirimiz de şu:
Bugüne kadar yan gelip yatanların şimdi böyle bir düzenlemeye girişmesinde
farklı ve özel amaçlarının olduğunu düşünüyoruz. Öyle bir şey yok, gerekli bir
düzenleme, onun için yapıyoruz diyorsanız aklınız başınıza yeni mi geldi,
jetonunuz on iki yılda mı düştü diye ben de sizlere sorarım. 
Bu düzenleme aynı zamanda görevden
almaları da kolaylaştırmış olmaktadır. Göreve gelirken görevden alınması
hâlinde atanacağı kadronun bilinir olması ve bazı haklar yönünden mağduriyetin
ortadan kalkacak olması nedeniyle keyfî uygulamalarda yargının iptal
kararlarının önüne geçilmesi söz konusu olacaktır. Bürokraside yıldırma ve
yıpratma sürecinin yaşandığı, yönetici kadrolara atamalarda ehliyet, liyakat ve
hakkaniyetin göz ardı edildiği, kadrolaşmanın had safhaya ulaştığı, kamu
çalışanlarının tayinlerine, yükselmelerine AKP teşkilatları ve yandaş
sendikanın karar verdiği, parti teşkilatı ve yandaş sendikanın istemediği
dürüst memurların sürgün edildiği, görevlerinden uzaklaştırıldığı bir ortamda
böylesine bir düzenleme keyfî ve haksız uygulamaların daha da önünü
açabilecektir.
Değerli milletvekilleri, bu kanunun -yani
görüştüğümüz torba kanunun- iki ayrı maddesinde çelişkili bir durum da söz
konusu olacaktır. Türkiye Büyük Millet Meclisinde aynı konuda iki farklı irade
oluşması söz konusudur. Şöyle ki: Bu önergeyle getirilen madde ile dün kabul
edilen 21’inci maddede yapılan düzenleme birlikte dikkate alındığında
Başbakanlık ve bakanlıklarda görevden almalar için çerçeve bir düzenleme,
Gençlik ve Spor Bakanlığı için ise özel bir düzenleme yapılmış olmaktadır.
Böyle bir çelişkinin izah edilebilecek tarafı yoktur.
Bakınız -önergeyi yanıma aldım-
“Gençlik ve Spor Bakanlığında genel müdür yardımcısı, müşavir, teftiş kurulu
başkanı, hukuk müşaviri –saymış tüm kadroları- il müdürü, federasyon sekreteri,
yurt müdürü, gençlik merkez müdürü, bu kadrolarda sayılanlar araştırmacı
kadrolarına atanır.” diyor. Hâlbuki çerçeve düzenlemede ek göstergelere göre
–bana göre daha tutarlı- bir atama öngörülmekte. Müşavirliklere, uzmanlıklara,
müfettişliklere ek göstergesi itibarıyla bu kadroların atanması öngörülmekte
ama Gençlik ve Spor Bakanlığında aynı düzenlemeye uyulmamakta, farklılık
oluşturulmakta. Bu durum Anayasa’nın eşitlik ve adalet ilkelerine açıkça aykırı
bir duruma neden olacaktır.
Dün kabul edilen 21’inci maddede başka
eleştirilerimiz de var. 
Arkadaşlar, maddeye “mahkeme kararları
gereği” diye bir şey yazılabilir mi? Kuvvetler ayrılığı ilkesine aykırıdır
böyle bir düzenleme. Dünkü kabul edilen 21’inci maddenin ikinci fıkrasında
“açtıkları davalara dair mahkeme kararlarının gereği” diye bir ifade var. Böyle
bir düzenleme olamaz yani bu, kuvvetler ayrılığı ilkesine aykırıdır.
Yine, üçüncü fıkrasında da “Gençlik
hizmetleri ve spor ilçe müdürü, gençlik merkezi müdürü ve yurt müdürü
kadrolarına, her bir kadro için bir defaya mahsus olmak üzere 657’deki şartlar
aranmaz.” diyor. Yani görevde yükselme ile ilgili mevzuat baypas ediliyor. Bu
da yanlış bir düzenleme. Ayrıca, bu konudaki Danıştayın iptal kararının da
etkisiz hâle getirilmesi söz konusu. 
Bizim bir başka eleştirimiz de kariyer
mesleklerle ilgili olacak. Bu, kariyer meslekler açısından da sorunlu bir
düzenlemedir. Yapılan düzenleme, uzun ve meşakkatli bir süreç sonucunda elde
edilen kariyer mesleklere gerekli şartlar sağlanmadan ve dolaylı yöntemlerle
atanmayı mümkün kılmaktadır. Yarışma sınavıyla girilen bir kariyer meslek kadrosuna,
mesleğe girme şartları delinerek, meslek dışı atama yapılabilmesi
öngörülmektedir. Kariyer meslek kadrolarının yöneticilik görevlerinde bulunan
personel için bir geçiş kadrosu ya da kızak kadro hâline gelmesi söz konusudur.
Ayrıca, ek gösterge farklarından dolayı hizmet gereğinden ziyade siyasi ve
keyfî atamalara da yol açabilecek bir düzenlemedir.
Teşekkür ediyorum, saygılar sunuyorum. 
BAŞKAN – Teşekkür ederim Sayın Kalaycı.
Cumhuriyet Halk Partisi Grubu adına
İzmir Milletvekili Sayın Rahmi Aşkın Türeli, buyurun. (CHP sıralarından
alkışlar) 
CHP GRUBU ADINA RAHMİ AŞKIN TÜRELİ
(İzmir) – Evet, teşekkür ederim Sayın Başkan.
Sayın milletvekilleri, 688 sıra sayılı
Kanun Teklifi’ne 21’inci maddeden sonra gelmek üzere eklenmek istenen bu
maddeyle ilgili söz aldım. Bu vesileyle yüce heyeti saygıyla selamlıyorum.
Şimdi, tabii, önce usulden gitmek
lazım, ondan sonra da bu işin esasına, maddenin içeriğinde ne var, onlara
bakmak lazım. Usulsüz esas olmaz. Bir kere, en önemli usul hatalarından biri…
Usul hatası derken, tabii, burada aynı zamanda olması gereken, Meclisin yasa
çıkarma faaliyetlerini layıkıyla yapmasından ve etkin ve verimli bir yasama
sürecinden bahsediyorum. Bu açıdan baktığımızda, dün gece yarısı on iki saatlik
bir çalışma yapmışken -ki biliyorsunuz ikide başladık, akşam bir buçuk iki
civarıydı, on iki saat geçmiş üzerinden- bir madde, ek madde önerisi gündeme
geldi. Öncesinde bize bununla ilgili hiç bilgi verilmedi, tartışılmadı ve
birdenbire, gece yarısı bu, gündeme getirilerek burada, hemen Plan Bütçe
Komisyonunda çoğunluk sağlandı 21 milletvekiliyle. Bir kere, bunu son derece
gayriciddi buluyoruz. Yani bunun öncesinde…
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Bunları konuştuk…
RAHMİ AŞKIN TÜRELİ (Devamla) – Konuşursunuz
sonra, sıranız geldiği zaman. 
Bunun öncesinde bu konularla ilgili
bize ayrıntılı bilgi verilmesine ihtiyaç vardı. 
O zaman, arkadaşlar, komisyonları
kaldıralım, madem öyle, hepsini Genel Kurulda görüşelim. Niye komisyonlar var?
Çünkü komisyonlarda bu konuların enine boyuna tartışılması için var. Yani bu
komisyonlarda tartışmadan, burada getirin bir ek maddeyi, buradan çıkartalım.
Bize burada sadece on dakika, on beş dakika bilgi vermekle bu iş olmaz. Onun
üzerine zaten itirazlarımız da oldu, görüştük, Sayın Başkan da müdahil oldu
olaya ve sonuçta bugüne getirdik ve onun üzerinde de, maddenin üzerinde de
çalışma imkânı bulduk. Bunu söyleyeyim, bu yöntemin yanlış olduğunu
vurgulayayım. 
Diğer taraftan, tabii, bu madde nereden
geldi diye merak ettik. Meğerse bu madde, değerli arkadaşlar, şimdi,
biliyorsunuz, 687 sıra sayılı bir gene torba kanun var, bekliyor sırada, bundan
sonra da onun gelmesi bekleniyor, orada varmış, meğerse varmış arkadaşlar
orada. Esas itibarıyla o torba kanun İş Sağlığı ve Güvenliği Kanunu, yani
Soma’daki, Ermenek’teki maden kazaları ve buna dayalı olarak ortaya çıkan, yani
çalışma hayatındaki ciddi problemleri ortadan kaldırmak, gerekli tedbirleri
almak, denetim standartlarını sıkılaştırmaya yönelikti ve önemli bir şey, bütün
toplumun, insanların da ciddi anlamda bir an önce çıkmasını beklediği bir
düzenleme. 
Kaç maddeden oluşuyormuş? 89 maddeden,
1 de geçici madde var, toplam 90 madde. Bir de ne görelim arkadaşlar, işte
bugün de şu anda üzerinde konuştuğumuz madde meğerse bu 687 sıra sayılı Kanun
Tasarısı’nda yok muymuş? Şimdi, ben buradan şu mesajı aldım: Demek ki siz 90
madde içinden 1 maddeyi çektiniz, aldınız, bizim bu torba kanunun içine getirip
koyuyorsunuz, monte ediyorsunuz. Geriye kalan 89 madde ne olacak, bunu çıkarmayı
düşünmüyor musunuz? Niye o zaman çalıştı, niye o zaman komisyonları
çalıştırdınız, neden buranın gündemine getirdik, muhalefet şerhleri yazıldı?
Böyle bir beklenti yarattık toplumda. Ki çok önemli bir konu. İş güvenliği ve
sağlığı konusunda da biz de her zaman elimizden gelen katkıyı, desteği
veriyoruz. 
Buradan ilan ediyorum değerli
arkadaşlar: Demek ki siz bunu çıkarmayacaksınız. 90 maddeden 1’ini çekmişsiniz,
öbürlerinin, 89 maddenin hiç önemi yok. Bunu getirin, burada çıkartın. Bütün
sorun bu kadarmış, böyle gözüküyor. Bunu da son derece yadırgadığımı belirtmek
istiyorum ve bu kanunun, iş sağlığı ve güvenliği kanununun çıkması için
bekleyen milyonlarca insanın da burada ciddi bir hayal kırıklığına uğrayacağını
tahmin ediyorum.
Şimdi, diğer taraftan, içeriğine
bakıyoruz. Bize yapılan açıklamalarda da “Görevden alınan kamu yöneticileri
için -belli kadrolar orada tanımlanmış ek göstergelerine göre- bir standart
getiriyoruz.” denildi. Yani “‘Kim görevden alındığı zaman -ek göstergesine,
yaptığı göreve göre, hangi kurumda çalışıyorsa- nerelere atanabilir?’ üzerinden
derli toplu bir sistem kuruldu, standart getirildi.” deniyor. İyi ama
arkadaşlar, standart getirirken diğer taraftan da kamu yöneticilerinin görevden
alınmalarını meşru hâle getiriyorsunuz. Yani bir standart var artık. Yani
buradan şu sonuç çıkar: “Artık bir mağduriyet doğmaz, problem yok. Nasıl olsa
görevden alındığı zaman nereye atanacağı belli. Biz bunları koyduk, artık bir
mağduriyet doğmaz.” gibi bir anlam ifade edilmeye çalışılıyor. Hayır arkadaşlar,
böyle bir şey yok. Görevden alınma ciddi anlamda bir mağduriyettir. Onun
neresinde, sonrasında nereye atanacağını, görevden alındıktan sonra, belirlemiş
olmak o mağduriyeti ortadan kaldırmaz. 
Sonra, diğer taraftan, düşünüyorum:
Nereden çıktı bu düzenleme, ne ihtiyacı var? On iki buçuk yıldan beri
iktidardasınız, neden şimdi getiriyorsunuz seçime kalmışken iki aylık bir süre?
Yani birilerini görevden almayı mı planlıyorsunuz arkadaşlar? Nedir yani?
Buradaki amacı, bunun gerisindeki amacı da bilmek isteriz doğrusu.
Gene, başka bir husus: Değerli
milletvekilleri, yasama genel düzenleme yapmalı. Burada ise tek tek, kimin
hangi görevden alındığı zaman nereye atanacağını hükme bağlıyorsunuz. İyi ama
arkadaşlar, bu yasamanın görevi değil, bu yürütmenin görevi. Yürütme de yanlış
yaptığı zaman yargı var. Şimdi, yasama yolunu alıyorsunuz, sistemin içine
sokuyorsunuz ve yasamayla her şeyi belirliyorsunuz. Yürütme de bir anlamda
-baktığınız zaman- sanki sınırlanmış, eli bağlanmış gibi gözüküyor ama diğer
taraftan da –biraz önce de söylediğim gibi- esas itibarıyla idarenin olan bir
yetkiyi ve aynı şekilde yargının olan yetkilerin hepsini yasama faaliyetiyle,
bir yasa çıkartarak hükme bağlamaya çalışıyorsunuz. Bunun da yanlış olduğunu
düşünüyorum. 
Biraz ayrıntısına inersek, tabii,
birkaç teknik hususu da söyleme ihtiyacı var. Değerli arkadaşlar, mesela
maddenin (2)’nci fıkrasında otomatik olarak kadro ihdasının yolu açılıyor.
Bakın, okuyayım: “(1)’inci fıkra kapsamında atananlar ile anılan fıkranın son
cümlesi uyarınca talep üzerine yapılacak atamalar için uygun boş kadro veya
pozisyon bulunmaması hâlinde –çünkü kadrolar, biliyorsunuz, açılır, bellidir,
bütçe kanununda da belirlenir- bunlar için başka bir işleme gerek kalmaksızın
söz konusu kadro veya pozisyonlar ihdas edilmiş sayılır.” Ya, nasıl otomatik
bir kanun arkadaşlar? Nasıl iş, ben anlamadım. Maliye Bakanının görüşünü
almıyorsunuz, Devlet Personel Başkanının görüşünü almıyorsunuz, bütçeye
girmiyor, bütçede yeri yok, görevden alıyorsunuz, aldığınız kişilere kadro yok,
otomatik kadro kuruyorsunuz, kişi oradan ayrıldığı zaman da o kadro tekrar
geriye gidiyor, o kadro ortadan kalkıyor. Böyle bir düzenleme yok. Allah aşkına
nerede böyle bir düzenleme var? Böyle otomatik kadro diye bir sistem mi var
bütçe kanunlarının dışında? Yani ben hesabını kitabını bilmeyen bir devlet
anlayışını çok yadırgıyorum. Devlet bürokrasisinde yetişen birisi olarak
devletin hesabını kitabını, her şeyi bilmesinin ve bunları da usulüne göre
yapmasının çok büyük önemi var.
Gene, maddenin (3)’üncü fıkrasında
görevden alınan kamu yöneticileri için atandığı kadro ve pozisyonda iki yıl
süresince önceki görevine ait ödeme unsurlarından yararlanmasını hükme
bağlıyorsunuz. Bakınca ilk anda iyi gibi gözüküyor yani kişiyi aldınız, tabii,
ekstra birtakım ödemeler hariç tutuluyor görevin niteliğiyle ilgili olan, iki
yıl boyunca buna bir anlamda eski maaşını veriyorsunuz, özlük haklarını
veriyorsunuz. Ama iki yıl sonra ne olacak? Kişinin daha emekliliğine on beş yıl
var diyelim. Ne olacak arkadaşlar? Ondan sonra bu mağduriyet olmayacak mı? Yani
iki yıl vererek neyi sağladığınızı anlamış değilim. 
Arkadaşlar son olarak vurgulamak
istediğim husus: Biraz önce söyledim, yasama yoluyla idarenin görev alanına bir
müdahale vardır burada. İdarenin esas itibarıyla kullanması gereken takdir,
yasamayla ortadan kaldırılmaktadır. 
Diğer taraftan, görevden alındığı zaman
insanlar yargıya gider arkadaşlar. İdari mahkeme yolu, idari yargı yolu açıktır
ve oradan birtakım kararlar alırlar. Şimdi siz burada bir anlamda idarenin
kararlarını da dolaylı olarak baskı altına alıyorsunuz. Şimdi, yargı eskiden ne
yapıyordu? Eski görevine iade ediyordu. Şimdi ne olacak peki eski göreve iade
ettiği zaman? Burada belirlediniz bunu, hangisi geçerli olacak? Burada görevden
alındığı zaman nereye gideceği belli ama yargı da dedi ki: “Hayır, eski
görevine gelsin.” Çünkü böyle yargı kararları var. Ortada ciddi bir belirsizlik
var.
Diğer taraftan, yargının çalışması için
de bir usul, bir ilke vardı. Yargı, mağduriyetleri göz önüne alıyordu, bir
mağduriyet olmamasını sağlamaya çalışıyordu, hem iptal kararları hem yürütmenin
durdurulması kararıyla. Şimdi bunun sonucunda bir mağduriyet doğmayacağı
düşüncesi var. Bir anlamda da yargının vereceği kararları dolaylı olarak
etkiliyorsunuz. Nasıl olsa artık belli bir mağduriyet yok bunun içinde, yargı
da bakacak bunun dışında bir karar verecek. Biz yazın torba kanunu görüşürken
de bunları defalarca konuştuk, belli yargı kararları bize gösterildi. Orada da
biliyorsunuz kamu görevlilerinin görevden alınmasıyla ilgili maddeler vardı,
Anayasa Mahkemesine gittik iptal etti. Orada da yargı kararlarından son derece
muzdarip olan bir siyasi iktidarla, hükûmetle karşı karşıyaydık. “Yargının
verdiği karar, işte eski görevine atanması, bunları kabul etmiyoruz.” diye. İyi
ama siz yasama yoluyla şimdi aldınız bunu yürütmenin… Yani yargının bir anlamda
yürütmeye müdahalesi olarak görüyordunuz Sayın Bakan, şimdiyse burada aynı şeyi
yasama tarafından yapıyorsunuz. Yasama yoluyla bir müdahalenin olmasının yolunu
açıyorsunuz. Bu açılardan, bu maddenin, ihdas edilmek istenen bu ek maddenin
kanun metninden çıkartılmasının gerekli olduğunu düşünüyoruz.
Hepinizi saygıyla selamlıyorum. (CHP
sıralarından alkışlar)
BAŞKAN – Teşekkür ederim Sayın Türeli.
Şahsı adına Kocaeli Milletvekili Sayın
Haydar Akar… 
Haydar Akar’ın yerine Mersin
Milletvekili Sayın Aytuğ Atıcı konuşacak.
Buyurun.
AYTUĞ ATICI (Mersin) – Teşekkür ederim
Sayın Başkan. 
Değerli arkadaşlar, 688 sıra sayılı
Tasarı’ya eklenen 22’nci madde üzerine şahsım adına söz aldım. Siyasi
kariyerlerini ve kazanımlarını hiç kimsenin gölgesine borçlu olmayan
milletvekillerini saygıyla selamlıyorum. 
Değerli arkadaşlar, biz bu maddeyi
Sağlık, Aile, Çalışma ve Sosyal İşler Komisyonunda uzun uzadıya tartışmış idik.
Daha sonra bu tasarı 687 sıra sayısını alarak gündemdeki yerini aldı. O zaman
687 sıra sayılı Tasarı’nın içerisinde güzel maddeler de vardı ama en seviyesiz,
en vicdansız, en merhametsiz madde buydu. 
687 sıra sayılı İş Sağlığı ve Güvenliği
Kanunu Tasarısı’nda Ermeneklilere borcunuzu ödüyordunuz, Ermeneklilere
borcunuzu ödüyordunuz. Ermenek’teki maden işinde çalışanları önce öldürdünüz,
şimdi aldatıyorsunuz çünkü bazı bürokratları görevden almayı Ermeneklilere olan
borcunuzdan daha önemli saydınız. Yine o yasa tasarısında, İş Sağlığında,
Zonguldak’ın yüz yıllık tapu sorununu kısmen çözüyor idik, şimdi
Zonguldaklıları da aldattınız. Zonguldaklıların tapu sorununu bazı bürokratları
görevden almaktan daha düşük seviyede gördünüz, daha önemsiz gördünüz. Yetmedi,
Urfa Ceylanpınarlıları da aldattınız. Hatta, burada mı bilmiyorum ama Sayın
Faruk Çelik’i de hayal kırıklığına uğrattınız. 
MEHMET AKYÜREK (Şanlıurfa) – Neyi
aldattı? 
AYTUĞ ATICI (Devamla) – Hayal
kırıklığına uğrattınız çünkü Sayın Faruk Çelik son döneminde Urfa Ceylanpınar’a
söz vermişti, önemli bir sorununu çözüyordu ama şimdi siz bu kanun tasarısını
buraya getirmeyerek onu da hayal kırıklığına uğrattınız. 
SEYİT EYYÜPOĞLU (Şanlıurfa) – Geliyor,
geliyor. 
AYTUĞ ATICI (Devamla) – Gerçi Urfa
umurunda mı bilmem ama Ceylanpınarlılar hepimizin umurunda. 
SEYİT EYYÜPOĞLU (Şanlıurfa) – Geliyor,
geliyor. 
AYTUĞ ATICI (Devamla) – Şimdi, bakın,
bu maddeyle ne yapıyorsunuz? İşin lafı güzafını bir tarafa bırakalım. Bu
maddeyle iki şey yapıyorsunuz seçime iki ay kala. Bakın, diyorsunuz ki üst
düzey bürokratlara: “Ey üst düzey bürokratlar, eğer benim emirlerimi yerine
getirmez iseniz sizi oradan alırım, müşavirliğe kaydırırım, yargıya da gitseniz
hiçbir şey yapamazsınız.” Siz üst düzey bürokratlara bu şekilde aba altından
sopa gösteriyorsunuz. Peki, bu üst düzey bürokratlar yani müsteşarlar, müsteşar
yardımcıları, daire başkanları, sizin adamlarınız yok mu bunların içerisinde?
Var. Peki, onlara ne diyorsunuz? Diyorsunuz ki: “Benim atadığım AKP'li
bürokratlar, benim emirlerimi harfiyen yerine getireceksin.” Bürokrat size
diyor ki: “Sayın milletvekili, sayın bakan; siz gidicisiniz, biz kalıcıyız, biz
devlet memuruyuz, siz gidiyorsunuz, biz, sizin bu emirlerinizi yerine
getirirsek hâlimiz ne olur?” Siz de onlara diyorsunuz ki: “Merak etmeyin, eğer
biz iktidarda kalır isek zaten sizi koruyacağız ama biz iktidardan gidersek,
bir başka hükûmet kurulur ise, sizi görevden almaya kalkar ise en fazla sizi
müşavirliğe gönderir.” Bu maddenin bütün ruhu budur. Üç sayfalık bir metin
getirdiniz, getirdiğiniz bu üç sayfalık metinde bürokratları bu şekilde kıskaç
altına alıyorsunuz, kıskaca alıyorsunuz. Sizin gibi düşünen bürokratlar zaten
emirlerinizi yerine getiriyor ama Allah bilir, neler istiyorsunuz ki o
bürokratlardan, yerine getirmeleri asla mümkün değil. Siz diyorsunuz ki: “Merak
etme, siz, CHP iktidar olsa bile asla görevlerinizden alınamayacaksınız,
müşavir olacaksınız.” Böylece onların sizin emrinizde çalışmalarına olanak
tanıyorsunuz, yaptığınız olay budur. 
Size direnen bürokratlara ise
diyorsunuz ki: “Sizi görevden alırım.” Eskiden olsaydı bürokrat size diyordu
ki: “Alırsan al, hâlâ vicdanlı hâkimler var, idare mahkemesine giderim, yargıya
giderim, aslanlar gibi dönerim.” Şimdi diyorsunuz ki: “Senin yargıya gitmen bir
anlam ifade etmeyecek çünkü seni müsteşarlıktan müşavirliğe aldım.” Böylece
herhangi bir itiraz söz konusu olmayacak ve bu mahkemeler takipsizlik kararı
verecek. Bence bu madde siyaseten utanılacak bir maddedir, bunu geri çekin.
(CHP sıralarından alkışlar)
BAŞKAN – Sayın Haydar Akar, konuşacak
mısınız? Konuşmuyor. 
Soru-cevap kısmına geçtik. 
Sayın Işık… 
ALİM IŞIK (Kütahya) – Teşekkür ediyorum
Sayın Başkanım.
Sayın Bakan, bu düzenlemeyle getirilen,
ek maddeyle görevine son verilecek toplam yönetici sayısı ne kadardır? Bunlar
içerisinde özlük hakkı geriye giden var mıdır? Varsa bu mağduriyet nasıl
giderilecektir? Bu tasarıda yeni bir düzenleme yapmayı düşünür müsünüz?
Teşekkür ederim. 
BAŞKAN – Sayın Şimşek…
ÖZCAN YENİÇERİ (Ankara) – Namevcut
efendim. 
BAŞKAN – Namevcut… Peki.
Sayın Bakan, buyurun. 
GÜMRÜK VE TİCARET BAKANI NURETTİN
CANİKLİ (Giresun) – Teşekkür ederim Sayın Başkanım. 
Sayın Işık’ın sorusuyla ilgili olarak
öncelikle şunu belirtmemiz gerekiyor: Getirilen bu düzenleme, bu maddeyle
memurların görevden alınmalarına ilişkin özel bir düzenleme yapılmamaktadır.
Yani, bir başka ifadeyle, memurların görevden alınması kolaylaştırılmamakta ya
da zorlaştırılmamakta. Zaten ifadeye bakıldığında, “…bakılmaksızın görevden
alındıklarında…” Yani, orada nötr bir düzenleme söz konusu. Bu ifade memurların
daha kolay görevden alınmalarını teşvik edecek, ona imkân sağlayacak bir
düzenleme olmasını engellemektedir çok açık bir şekilde. Biliyorsunuz, devlet
memurları zaten görevden alınabilir. 657 sayılı Kanun’da bu açık bir şekilde
belirtilmekte. Sadece, hangi usule göre atanmış ise aynı usule göre görevden
alınacağı hüküm altına alınmıştır. Yani diyelim işte, müşterek kararnameyle
atanmış bir kadro, unvan söz konusu ise o kişi yine, biliyorsunuz, aynı usulle
görevden alınır. Dolayısıyla, burada hiçbir şekilde bu düzenleme bir yeniden
görevden alma hakkı, imkânı ortaya çıkarmaz. Dolayısıyla -Sayın Işık’ın
sorusuyla bağlantılı olarak söylüyorum- böyle bir imkân sağlamadığı, böyle bir
amacı taşımadığı için de böyle bir sayı söz konusu olamaz.
İkincisi: Bütün idari kararlarda olduğu
gibi, bu hususlarla yani bu maddede belirtilen konularla ilgili olarak
verilecek kararların tamamı yargı denetimine tabidir tartışmasız olarak. Biraz
önce ifade etmeye çalıştığım gibi, herhangi bir nötr bir düzenleme olduğu,
lehte ya da aleyhte yani görevden alınmalarla ilgili bir hüküm içermediği için
bu noktada ilave bir düzenleme yapmıyor. Dolayısıyla, burada herhangi bir sayı
ortaya konulması mümkün değil ve yargı da, yargı kararları, şu anda olduğu
gibi, alındığında nasıl, hangi prosedüre, yargı organının hangi usulde
denetimine tabiyse aynı usulde denetimine tabi olmaya devam edecek. Sadece,
getirilen düzenleme şu: Gerçekten, memurlar her zaman görevden alınıyor,
geçmişte de alındı, alınabilir zaten usulüne uygun olmak şartıyla ama
alındıklarında verildikleri, atandıkları görevler konusunda, pozisyonlar
konusunda bir standardizasyon yok. Geçmişte de bakıldığında, yani mevcut
pozisyonlarıyla hiç alakası olmayan, mütenasip olmayan görevlere
atanabildikleri… Yani diyelim bir müsteşar görevden alınıyor, bir tanesi
müşavirliğe atanıyor, bir tanesi şube müdürlüğüne atanıyor ya da başka
görevlere atanıyor, bunun sayısız örnekleri var. Dolayısıyla, burada bir
yeknesaklığa ve standardizasyona gitmek gerekiyor, haksızlığın önlenmesi
açısından da gitmek gerekiyor. Esasında, bu güvence sağlıyor yani bürokrasiye
ciddi anlamda bir güvence sağlıyor, onları korkutmanın, onları örtülü tehdit
etmenin ötesinde bir güvence sağlıyor ama şöyle olsaydı hüküm yani “Görevden
alınırlar ve şuraya atanırlar.” gibi, o anlama gelecek bir ifade olsaydı
yorumlar doğru olurdu ama “Görevden alındıklarında…” diye başlayan ifade olduğu
zaman… Zaten görevden alınıyorlar yani çok açık. Şu anda da alınabilirler.
RAHMİ AŞKIN TÜRELİ (İzmir) – E, alın.
Yargıya gider, yargıdan döner. Böyle bir düzenlemeye niye ihtiyaç var Sayın
Bakan?
GÜMRÜK VE TİCARET BAKANI NURETTİN
CANİKLİ (Giresun) – Burada da yargıya gidebilirler.
Yani, onun için, bu sadece… Bir
pozisyonda görevden alınan, daha sonra aynı pozisyona atansın. Çok farklı
dönemlerde, farklı tarihlerde, farklı bakanlıklarda görevden alınan aynı
unvanlı kişiler çok farklı görevlere atanabiliyorlar. Bu da doğru değil. Yani,
burada bir müsteşarı o görev yaptığı döneme ve pozisyona uygun, onurunu da
kırmayacak bir şekilde bir başka göreve getirmek gerekiyor, tamamen ezmemek
gerekiyor, haklarını korumak gerekiyor ve bunun bir standart olması gerekiyor
yani tüm kurumlarda, tüm bakanlıklarda benzer uygulamaların yapılması
gerekiyor. Olay çok net bir şekilde bundan ibarettir.
Teşekkür ederim Sayın Başkanım.
BAŞKAN – Sayın Kuşoğlu…
BÜLENT KUŞOĞLU (Ankara) – Teşekkür
ederim Sayın Başkan.
Sayın Bakana ben de delaletinizle bir
soru sormak istiyorum.
Bu Süleyman Şah Karakolu’yla ilgili
olarak bir kriz masasının oluştuğu, Dışişleri Bakanlığı ve Adalet Bakanlığı
yetkilileri tarafından bu nakil olayının uluslararası anlaşmalara dayanmadığı,
Türkiye’nin toprağından vazgeçtiği ve ihanet suçu -sonuç olarak- işlendiği ve
Suriye’nin Birleşmiş Milletler kararıyla şu andaki Süleyman Şah Türbesi’ni
boşalttırabileceği üzerinde çalışmalar yapılıyor. Kriz masasında bu çalışmalar
yapılırken acil olarak aslında bunların çok önceden yapılması gereği sizce de
kabul edilir Sayın Bakan. Bu çalışmalar yapılmadı mı da Türkiye bu zor duruma,
bu sıkıntılı duruma düşürüldü ve bu çalışmalar ne aşamadadır? Bilgi
verebilirseniz Hükûmet adına memnun oluruz.
Teşekkür ediyorum.
BAŞKAN – Sayın Bakan, buyurun.
GÜMRÜK VE TİCARET BAKANI NURETTİN
CANİKLİ (Giresun) – Teşekkür ediyorum Sayın Başkanım.
Sayın Kuşoğlu’nun Süleyman Şah Türbesi’nin,
taşınmasıyla ilgili olarak… Şimdi, tabii, bu konu çok konuşuldu, tartışıldı.
Birçok bilgiye zaten sizler de sanıyorum vakıfsınız ama öncelikle şu hususu
belki belirtmemiz gerekiyor: Yani, taşımakla o hakkın ihlali yani Türkiye’nin
sahip olduğu, uluslararası anlaşmalarla garanti altına alınan bu hakkın ihlal
edilip edilmediği konusu önemli. En önemli konu bu tartışmalarda –tabii,
diğerleri de önemli ama- sanıyorum bu konu. Orada bizim tezimiz, kabulümüz; bir
ihlalin, bir zayıflamanın olmadığı şeklinde yani sonuç itibarıyla Suriye
devletinin egemenlik alanındaki bir bölgede belirli bir miktar arazinin Türk
toprağı sayılması. Şimdi, tabii, şu söylenebilir: Yani o yer bellidir,
spesifiktir -taşınmadan önceki alan için, yer için söylüyorum- dolayısıyla bu
imtiyazlar, bu haklar orası için, o lokasyon için verilmiştir gibi birtakım
hususlar, iddialar gündeme gelebilir. Şimdi, normal şartlar altında, her şeyin
normal olduğu bir dönemde yani uluslararası ilişkiler açısından karşınızda tam
olarak muhatap olabileceğiniz ve egemenliğe hâkim, kendi topraklarında
egemenliğine hâkim bir gücün, bir kuvvetin, bir devlet yapısının olduğu
durumlarda bu tartışmalar haklı olabilir. Ama burada çok özel bir durum var,
özel durumlar uluslararası hukukta da hukuki gerekçe olarak kabul edilebilir iç
hukukta olduğu gibi. Yani şunu anlatmaya çalışıyorum: Buradaki bir taşıma, bu
şekildeki bir taşıma yeni yerde aynı hakları bize sağlar. Öncelikle, yine
burası da Suriye devletinin, bilinen, tanınan haliyle Suriye devletinin
egemenlik sınırları içerisinde aynı miktar bir arazi, bu anlamda bir kayıp söz
konusu değildir. Zaten bu simgeseldir esas itibarıyla, elbette önemlidir ama
simgeseldir sonuç itibarıyla. Onurlu bir kazanımdır, korunması gerekir, sonuç
itibarıyla bu topraklarda bu kazanım devam ediyor, o hak korunmaya devam
ediyor.
Uluslararası
haklar açısından uluslararası kuralların ihlali midir? İhlali olmadığını da
ortaya koyan bana göre olağanüstü şartlardır, olağanüstü durumlardır. Biraz
önce ifade etmeye çalıştığım gibi yani her şey normal olsaydı böyle bir taşıma
uluslararası hukuk açısından tartışılabilirdi ama şimdi tartışılamaz çünkü o
devlet bu hakkımızı orada koruma imkânına sahip değil. Eğer koruyabilseydi,
koruma iktidarı, gücü olabilseydi yani taşınmadan önceki lokasyonunda
Türkiye’nin bu haklarını koruma imkânına -aynı büyükelçilik gibi- sahip olsaydı
o zaman bu sağlanırken, sağlandığı bir ortamda bu taşımanın tartışılması,
değerlendirilmesi yapılabilirdi.
BAŞKAN –
Teşekkür ederim Sayın Bakan.
YUSUF HALAÇOĞLU
(Kayseri) – Sayın Başkanım, bu konuda küçük bir açıklama yapmak istiyorum.
BAŞKAN –
Buyurun, yerinizden, bir dakika.

IV.- AÇIKLAMALAR (Devam)
5.-
Kayseri Milletvekili Yusuf Halaçoğlu’nun, Gümrük ve Ticaret Bakanı Nurettin
Canikli’nin 688 sıra sayılı Kanun Teklifi’nin yeni ihdas edilen 22’nci
maddesinde soru-cevap işlemi sırasındaki bazı ifadelerine ilişkin açıklaması

YUSUF HALAÇOĞLU
(Kayseri) – Sayın Bakanım, burada bir şey var açıklığa kavuşturulması gereken.
Sizin
söylediklerinizin hiçbirisi olmaz. Şundan dolayı olmaz: 1923 Lozan Anlaşması’na
göre Caber Kalesi’nin bulunduğu yerdeki arazi uluslararası anlaşmayla
Türkiye’ye bırakıldı ama şimdi terk edilmiş bulunan barajın yanındaki yani
şimdi yıkılıp terk edilmiş olan yer Suriye ile, iki devlet arasında yapılan
anlaşmayla onun yerine kabul edilmiş bir bölge ama şimdiki taşındığı yer
Suriye’yle anlaşmayla yapılmış bir yer değil. Dolayısıyla, o söyledikleriniz
gerçekleşmez. Yani, şu anki terk edilen yer Türkiye toprağı olarak Suriye
tarafından da kabul edilmiş bir yerdir. Dolayısıyla, şimdiki taşındığı yer aynı
statüye girmez anlaşma olmadığı için. O bakımdan Suriye bu konuda haklı duruma
düşer. Dolayısıyla, bunu o şekilde değerlendirmek, uluslararası bakımdan da
herhangi bir şekilde başımıza karşı bir argüman çıkmayacak demek yanlıştır.
BAŞKAN –
Teşekkür ederim Sayın Halaçoğlu.
GÜMRÜK VE
TİCARET BAKANI NURETTİN CANİKLİ (Giresun) – Başkanım, kısa bir açıklama
yapabilir miyim?
BAŞKAN – Size de
yerinizden bir dakika söz vereyim.
Buyurun.

6.- Gümrük ve Ticaret Bakanı Nurettin Canikli’nin,
Kayseri Milletvekili Yusuf Halaçoğlu’nun yaptığı açıklamasındaki bazı
ifadelerine ilişkin açıklaması

GÜMRÜK VE
TİCARET BAKANI NURETTİN CANİKLİ (Giresun) – Teşekkür ederim Sayın Başkanım.
Şimdi,
taşınmadan önceki yer uluslararası anlaşmalarla korunmuş, muhafaza altına
alınmış ya da o haklar tespit edilmiş.
YUSUF HALAÇOĞLU
(Kayseri) – Suriye’deki ilk taşındığı...
GÜMRÜK VE
TİCARET BAKANI NURETTİN CANİKLİ (Giresun) – Taşınmadan önceki yeri söylüyorum.
YUSUF HALAÇOĞLU
(Kayseri) – İlk taşındığı, Caber Kalesi...
GÜMRÜK VE
TİCARET BAKANI NURETTİN CANİKLİ (Giresun) – Hayır, daha sonraki de yine
Suriye’yle yapılan…
YUSUF HALAÇOĞLU (Kayseri) – Sadece
Suriye’yle.
GÜMRÜK VE TİCARET BAKANI NURETTİN
CANİKLİ (Giresun) – Evet, Suriye’yle yapılan… O da geçerlidir, hukukidir,
uluslararası hukuk açısından geçerlidir. 
YUSUF HALAÇOĞLU (Kayseri) – Geçerli
orası.
GÜMRÜK VE TİCARET BAKANI NURETTİN
CANİKLİ (Giresun) – Şimdi, zaten o nedenle geçici olduğunu söylüyoruz. Suriye
diyorsa ki eğer, bunu diyebilir yani: “Hayır, şu anda taşındığı yerde
uluslararası hukuk açısından benim rızam yoktur, geçerli değildir, tek başına
bunu taşıyamazsın.” Dolayısıyla, senin için korunan alan eski yeridir. Tamam,
sorun yok, eski yerinde sorun yok. 
YUSUF HALAÇOĞLU (Kayseri) – Ama, “Terk
ettiniz.” diyor yalnız.
GÜMRÜK VE TİCARET BAKANI NURETTİN
CANİKLİ (Giresun) – Ya, “Terk etsin.” demiş olabilir mi?
BAŞKAN – Sayın Halaçoğlu, lütfen…
GÜMRÜK VE TİCARET BAKANI NURETTİN
CANİKLİ (Giresun) – Yani, dolayısıyla… Tabii, tartışılabilir bunlar, hepsi
tartışılabilir. Ama, o zaman orada uluslararası anlaşmalarımızla karşılıklı
korunuyorsa tamam, güzel. Sen güvenliği sağla, devletsin madem, ben de
taşınayım…
YUSUF HALAÇOĞLU (Kayseri) – Bakanım,
orayı Türkiye’nin koruması lazım, Suriye korumaz. 
BAŞKAN – Teşekkür ederim Sayın Bakan. 

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
7.- Konya Milletvekili Kerim Özkul ve Kırıkkale
Milletvekili Ramazan Can ile 45 Milletvekilinin; Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Teklifi ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (2/2616) (S. Sayısı: 688) (Devam)

BAŞKAN – Önergeyi oylarınıza sunuyorum:
Kabul edenler… Kabul etmeyenler… 
RECEP ÖZEL (Isparta) – Değişiklik
önergesi vardı. 
MİHRİMAH BELMA SATIR (İstanbul) –
Önerge değil, madde ihdası bu. Madde ihdası Başkanım.
ÖZCAN YENİÇERİ (Ankara) – Evet, önerge
kabul edildi, madde kaynadı gitti. 
BAŞKAN – Yanlış yaptım, özür dilerim. 
İhdas edilen yeni madde üzerinde 3 adet
önerge vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 688 sıra sayılı Kanun
Teklifinin, ihdas edilen 22 nci maddesi ile 375 sayılı Kanun Hükmünde
Kararnameye eklenmesi öngörülen ek 18 inci maddesinin birinci fıkrasının (a)
bendinin aşağıdaki şekilde değiştirilmesini arz ve teklif ederiz. 

 Mihrimah Belma Satır Recep
Özel Ramazan Can
 İstanbul Isparta Kırıkkale

 Şuay Alpay Hacı
Bayram Türkoğlu Mehmet Doğan Kubat
 Elâzığ Hatay İstanbul
“a) Görevden alınan veya görev süreleri
sona eren müsteşarlar ile ek göstergesi 7600 ve daha yüksek tespit edilen
yönetici kadrolarında bulunanlar Başbakanlık merkez müşaviri kadrolarına, ek
göstergesi 7000 olan yönetici kadrolarında bulunanlar Başbakanlık müşaviri
kadrolarına,"
BAŞKAN – Sayın milletvekilleri, şimdi
okutacağım önergeler aynı mahiyette olup birlikte işleme alacağım. 
Türkiye Büyük
Millet Meclisi Başkanlığına
Görüşülmekte olan 688 Sarı Sayılı kanun
Teklifinin 21’inci maddesinden sonra gelmek üzere ihdas edilen 22’inci maddenin
Teklif metninden çıkarılmasını arz ve teklif ederiz. 

 Erkan Akçay Murat
Başesgioğlu Faruk Bal
 Manisa İstanbul Konya

 Ali Halaman Mustafa
Kalaycı
 Adana Konya
Aynı mahiyetteki diğer önergenin imza
sahipleri: 

 Ali Rıza Öztürk Vahap
Seçer Aytun Çıray
 Mersin Mersin İzmir

 Haydar Akar Rahmi
Aşkın Türeli
 Kocaeli İzmir
BAŞKAN – Okunan aynı mahiyetteki
önergelere Komisyon katılıyor mu?
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) - Katılmıyoruz Sayın Başkan.
BAŞKAN – Hükûmet?
GÜMRÜK VE TİCARET BAKANI NURETTİN
CANİKLİ (Giresun) -Katılmıyoruz Sayın Başkan.
BAŞKAN – Önergeler üzerinde Mersin
Milletvekili Ali Rıza Öztürk konuşacak, sonra da Sayın Erkan Akçay.
Buyurun Sayın Öztürk.
ALİ RIZA ÖZTÜRK (Mersin) – Sayın
Başkan, değerli milletvekilleri; az önce ihdas edilen yeni 22’nci maddenin
teklif metninden çıkarılmasını teklif ediyoruz.
Bu elimdeki Anayasa. Yani eski İçişleri
Bakanı Efkan Ala’nın bu kürsüde tanımadığını belirttiği Anayasa ve bu yine,
Efkan Ala’nın dışarıdan bakan olarak atandığı zaman üzerine yemin ettiği bu
Anayasa. Bu Anayasa’nın 125’nci maddesinde “İdarenin her türlü eylem ve
işlemlerine karşı yargı yolu açıktır. “denilmektedir.
Değerli milletvekilleri, hukuk
devletinin en önemli özelliklerinden bir tanesi, hemen hemen birinci koşulu
idarenin eylem ve işlemlerinin yargı denetimine tabi olmasıdır. Hukuk
fakültesine girdiğiniz zaman “Hukuk devleti nedir?” diye sorulduğunda,
verilecek cevap şudur: “Yasama ve yürütmenin eylem ve işlemleri yargı
tarafından denetlenebiliyorsa ya da hükûmet kendisini denetime uygun bir
davranış gösterebiliyorsa bu hukuk devletidir”. Şimdi, bizim devletimizde çok
sık tartışma konusu olan devlette çalışan memurların ya da kamu görevlilerinin
görevden alınması. Elbette ki bir kamu görevlisi ya da memur hangi usulle
göreve geliyorsa “usulde paralellik” ilkesince aynı şekilde görevden alınması
gerekir çünkü bir idari işlemin hem şekil bakımından, sebep bakımından, amaç
bakımından hukuka uygun olması gerekir ve idarenin takdir yetkisi hiçbir zaman
mutlak ve sınırsız değildir. İdarenin takdir yetkisi, o idareye takdir yetkisi
hakkını da tanıyan ve onu da bağlayıcı olan kamu yararı hakkıyla sınırlıdır.
Her şeyden önce, idare eylem ve işlemlerini yaparken yaptığı eylem ve
işlemlerde kamu yararının bulunup bulunmadığını dikkate almak zorundadır.
Siyasi amaçlarla kişisel çıkar sağlamak amacıyla ya da başka nedenlerle ve
keyfî olarak yapılan idari işlemler yargı tarafından mutlak surette iptale söz
konusu olurlar. Kamu görevlilerinin bu şekilde, maddede öngörüldüğü şekilde
atanmaları ya da görevden alındıktan sonra ne yapılacağının teker teker
belirlenmesi, genel düzenleyici, yasa işlemi yapma görevi olan, yasama görevi
olan Türkiye Büyük Millet Meclisinin görevi değildir arkadaşlar. Ne yapılmak
isteniliyor bununla? Bununla, idarenin yapacağı haksız ve keyfî işlemlere
hukuki zemin oluşturulmaya çalışılıyor, onlara hukuki meşruiyet kazandırılmaya
çalışılıyor. Artık, yasamadaki özensizliği bir kenara bırakmak lazım değerli
arkadaşlar. Bakın, bu yasama organındaki özensizlik, yasa yapma konusundaki
özensizlik bu Meclis Başkanını da çileden çıkarmıştır. Bu yasama faaliyetindeki
özensizlik, Başbakanı, göreve geldiği zaman “Ben bu temel yasaya karşıyım.”
demek zorunda bırakmıştır. Yasama faaliyetini Meclis, İç Tüzük’ün ve
Anayasa’nın kendisine yüklediği görevler çerçevesinde yapmalıdır. İdare de ve
yürütme organı da kuvvetler ayrılığının bir ilkesi olarak bunu Anayasa’da
kendisine verilen görevler çerçevesinde yapmalıdır ve herkes, ama her kişi ve
kurum bu görevlerini, Anayasa’dan kaynaklanan yetkilerini kullanırken,
görevlerini yaparlarken mutlaka ama mutlaka yasalarla ve hukukla sınırlı
olduklarını bilmelidirler. O nedenle bu maddenin hukuk devletinde olmaması
gereken bir madde olduğunu düşünüyoruz ve tasarı metninden çıkarılmasını talep
ediyoruz. 
Önergenin kabulünü istiyorum. Hepinize
saygılar sunuyorum. (CHP sıralarından alkışlar) 
BAŞKAN – Teşekkür ederim.
Diğer konuşmacı Manisa Milletvekili
Sayın Erkan Akçay.
Buyurun. (MHP sıralarından alkışlar) 
ERKAN AKÇAY (Manisa) – Sayın Başkan,
değerli milletvekilleri; yeni ihdas edilen 22’nci maddeyle ilgili söz aldım.
Hepinizi saygıyla selamlıyorum.
Bu madde bürokratların, memurların
görevden alınmasına ilişkin bir düzenleme getirmeye çalışıyor. “Düzenleme
getirmeye çalışıyor.” derken, sanmayın ki düzenli bir hâle getiriyor. Söylenen
o ama bize göre düzenli bir hâle getirmiyor, keyfî bir hâle getirmektedir ve
soruyoruz: Gerçekten amacınız ne? Gerçek amacınız ne? Niyetiniz ne? 
Bildiğimiz kadarıyla, İş Güvenliği Yasa
Tasarısı’nda, Sağlık Komisyonundan çıkan ve sıra sayısıyla Genel Kurulda
bekleyen torba tasarının 23’üncü maddesinde bu düzenleme vardı. Belli bazı
değişikliklerle, bir gece yarısı operasyonuyla, dün bir oldubitti yapılmaya
çalışıldı. Biz de buna tepkimizi gösterdik ve “Acaba…” dedim yani düşündüm,
notlarımı da almışım, “Bu gece yarısı operasyonunun gece müdürü kimdir?” diye
merak ettik. 
Şimdi, 21’inci
maddede, değerli arkadaşlar, bizim bir önergemiz var. 21’inci maddedeki
değişiklik önergemizi ve şimdi, şu anda konuşmasını yaptığım 22’nci maddenin bu
tekliften çıkartılmasına ilişkin gerekçemizi okumalarını özellikle Sayın Adalet
ve Kalkınma Partisi grup başkan vekillerinden, Hükûmetten ve Komisyon
yöneticisi arkadaşlarımdan istirham ediyorum. Bizim bu gerekçelerimizi lütfen
yeniden okuyunuz. Biz niyet okumuyoruz; yalnız, Anadolu’da bir söz var “Ağzını
büzüşünden ‘Ömer’ diyeceğini anladım.” derler. Sizin bu tasarıları
getirişinizden biz niyetinizi de anlıyoruz. Bu iki gerekçemiz de bu niyetini
ortaya koyan, ispat eden hususlardır. 
21’inci maddenin değişiklik önergesinde
dedik ki “Kredi Yurtlar Kurumu Genel Müdürlüğünde 20 bölge müdürü, 40 bölge
müdür yardımcısı araştırma kadrolarına atanacak; bunlarla ilgili düzenleniyor.
Ancak Hükûmetin Kredi ve Yurtlar Kurumu Genel Müdürlüğündeki genel müdür
yardımcısı, daire başkanları, şube müdürü, yurt müdürü, müdür yardımcılarını
araştırmacı kadrosuna geçirmek için çalışma yaptığı iddia edilmektedir.” Bir
duyumdu ve bu duyumu, iddiayı gerekçemize de yazdık ve 21’inci maddede dün
yaptığınız değişiklikte bunu ispatladınız, 22’nci maddedeki yeni ihdasla da
bunu ortaya koyuyorsunuz. Dedik ki 22’nci maddedeki gerekçemizde “Bu ihdas
edilen yeni 22’nci madde kamu bürokrasisinde geniş kapsamlı sonuçlara yol
açabilecek, çeşitli muhtemel sakıncaları da içeren bir düzenlemedir. Böylesine
geniş kapsamlı bir düzenlemenin yeni bir çerçeve, kanuni düzenlemeyle, gerekli
değerlendirmeler yapıldıktan sonra yapılması daha uygun olur.” Daha ne diyelim?
Bundan daha makul bir muhalefet eleştirisi olabilir mi? Ancak değerli
arkadaşlar, bu gerekçenin haklılığını ortaya koyan 22’nci maddede değişiklik
öneriyorsunuz yani daha değişmeden değiştiriyorsunuz. El insaf! Değişmeden
değiştiriyorsunuz; daha ne diyelim? Yani harbi söylüyorum niyetiniz halis değil
hem de kusura bakmayın ama beceriksizsiniz. Eğer bizim dediklerimizi yapmış
olsaydınız, dört başı mamur incelenir, değerlendirilir, biz de muhalefet olarak
olumlu katkımızı daha fazla verirdik ve vermeye çalışıyoruz, kendimizi de
alabildiğine zorluyoruz ama değer mi, değmez mi bilemiyorum. Adalet ve
Kalkınma Partisinde hukuk bilinci yok, devlet bilinci yok ve gelenek, teamül
tanımıyor. Bu anlayışla devlet değil, ne şirket yönetilir ne de aşiret
yönetilir.
Hepinizi saygıyla selamlıyorum.
BAŞKAN – Teşekkür ederim Sayın Akçay.
Önergeleri oylarınıza sunuyorum: Kabul
edenler... Kabul etmeyenler... Önergeler kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 688 sıra sayılı Kanun
Teklifinin, ihdas edilen 22 nci maddesi ile 375 sayılı Kanun Hükmünde
Kararnameye eklenmesi öngörülen ek 18 inci maddesinin birinci fıkrasının (a)
bendinin aşağıdaki şekilde değiştirilmesini arz ve teklif ederiz.
Mihrimah Belma
Satır (İstanbul) ve arkadaşları
“a) Görevden alınan veya görev süreleri
sona eren müsteşarlar ile ek göstergesi 7600 ve daha yüksek tespit edilen
yönetici kadrolarında bulunanlar Başbakanlık merkez müşaviri kadrolarına, ek
göstergesi 7000 olan yönetici kadrolarında bulunanlar Başbakanlık müşaviri
kadrolarına,"
BAŞKAN – Komisyon önergeye katılıyor
mu?
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Takdire bırakıyoruz Başkanım.
BAŞKAN – Hükûmet?
GÜMRÜK VE TİCARET BAKANI NURETTİN
CANİKLİ (Giresun) – Katılıyoruz Sayın Başkan.
MİHRİMAH BELMA SATIR (İstanbul) –
Gerekçe…
BAŞKAN – Gerekçeyi okutuyorum:
Gerekçe: Yapılan düzenleme ek
göstergesi 7000 olarak tespit edilen yönetici kadrolarında bulunan kamu
görevlilerinin Başbakanlık müşaviri kadrolarına atanması amaçlanmaktadır.
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmiştir.
Kabul edilen önerge doğrultusunda yeni
madde ihdasına dair önergeyi oylarınıza sunuyorum: Kabul edenler... Kabul
etmeyenler... Kabul edilmiştir.
Önerge kabul edilmiş ve yeni bir madde
ihdas edilmiştir ancak herhangi bir karışıklığa mahal vermemek için komisyon
raporu üzerinden görüşmelerimize devam ediyoruz.
22’nci maddede üç adet önerge vardır,
okutuyorum:
Türkiye Büyük
Millet Meclisi Başkanlığına
Görüşülmekte
olan 688 sıra sayılı Kanun Teklifinin, mevcut çerçeve 22 nci maddesinin
aşağıdaki şekilde değiştirilmesini arz ve teklif ederiz. 
Mustafa Elitaş Mehmet
Doğan Kubat Osman Aşkın Bak
 Kayseri İstanbul İstanbul

Recep Özel Hilmi
Bilgin Ramazan Can
 Isparta Sivas Kırıkkale
"MADDE 22- 375 sayılı Kanun
Hükmünde Kararnamenin; eki (I) sayılı Cetvelin "A-Aylıklarını 657 sayılı
Devlet Memurları Kanununa Göre Alanlar" kısmının "1- Kadroları Genel
İdare Hizmetleri Sınıfında yer alan personel ile Teknik Hizmetler, Sağlık ve
Yardımcı Sağlık Hizmetleri ile Avukatlık Hizmetleri sınıflarında bulunan
personelden ek ödeme oranları ilgili gruplarında düzenlenmeyen ve kadro unvanları
bu bölümde yer alan personel" bölümünün (d) sırasında yer alan
"büyükşehir belediyesi bulunan illerin il özel idaresi genel sekreter
yardımcısı, diğer illerin il özel idaresi genel sekreteri," ibaresi
"il özel idaresi genel sekreteri," şeklinde ve aynı bölümün (e)
sırasında yer alan "büyükşehir belediyesi bulunan illerin il özel idaresi
I. hukuk müşaviri, büyükşehir belediyesi bulunmayan illerin il özel idaresi
genel sekreter yardımcısı," ibaresi "il özel idaresi genel sekreter
yardımcısı," şeklinde değiştirilmiş, aynı bölümün (g) sırasına "il
yazı işleri müdürü" ibaresinden önce gelmek üzere "İl nüfus ve
vatandaşlık müdürü," ibaresi eklenmiş, eki (II) sayılı cetvele (3)
numaralı sıradan sonra gelmek üzere aşağıdaki sıra eklenmiş ve aynı cetvelin 9
uncu sırasında yer alan "ve Yükseköğrenim Kredi ve Yurtlar Kurumu"
ibaresi metinden çıkarılmış ve aynı sıraya "Spor," ibaresinden sonra
gelmek üzere "Yükseköğrenim Kredi ve Yurtlar Kurumu," ibaresi
eklenmiştir.




3/A


Başbakanlık Merkez Müşaviri


68.950


37.950




Türkiye Büyük
Millet Meclisi Başkanlığına
Görüşülmekte
olan 688 Sıra Sayılı Kanun Teklifinin 22 nci maddesinin aşağıdaki şekilde
değiştirilmesini arz ve teklif ederiz.
Erkan Akçay Mustafa
Kalaycı Alim Işık
 Manisa Konya
 Kütahya
D. Ali Torlak Cemalettin
Şimşek Özcan Yeniçeri
 İstanbul Samsun
 Ankara
MADDE 22 - 27/6/1989 tarihli ve 375
sayılı Kanun Hükmünde Kararnamenin; Geçici 11 inci maddesinin sonuna aşağıdaki
fıkra eklenmiş, eki (I) Sayılı Ek Ödeme Oranları Cetvelinin " A-
Aylıklarını 657 sayılı Devlet memurları Kanununa Göre Alanlar kısmının
"k)" bölümünde yer alan "araştırmacı" unvanı buradan
çıkarılarak aynı cetvelin "g)" bölümüne eklenmiş, eki (II) sayılı
cetvelin 9 uncu sırasında yer alan " Ulaştırma, Denizcilik ve Haberleşme
Bakanlıklarının bakanlık il müdürü ve bakanlık bölge müdürü" ibaresi
" Ulaştırma, Denizcilik ve Haberleşme Bakanlıklarının bakanlık il müdürü,
şube müdürü ve bakanlık bölge müdürü" şeklinde değiştirilmiş "ve
Yükseköğrenim Kredi ve Yurtlar Kurumu" ibaresi metinden çıkarılmış ve aynı
sıraya "Spor," ibaresinden sonra gelmek üzere "Yükseköğrenim
Kredi ve Yurtlar Kurumu," ibaresi eklenmiştir.
"Başbakanlık
Merkez Teşkilatında Araştırmacı olarak görev yapanlara genel idare hizmetleri
sınıfında aynı dereceli ve aynı ek gösterge ile yer alan Basın ve Halkla
ilişkiler Müşaviri için öngörülmüş özel hizmet tazminatı oranları aynı usul ve
esaslar dahilinde ödenir.” 
Türkiye Büyük
Millet Meclisi Başkanlığına
Görüşülmekte olan 688 sıra sayılı Bazı
Kanun Ve Kanun Hükmünde Kararnamelerde Değişiklik Yapılması Hakkında Kanun
Teklifi 22. maddesinin Kanun metninden çıkarılmasını teklif ederiz. 
 Rahmi Aşkın Türeli Mehmet
Hilal Kaplan Mehmet Şeker
 İzmir Kocaeli Gaziantep
 Ali Serindağ Haydar
Akar
 Gaziantep Kocaeli
BAŞKAN – Okunan
son önergeye Komisyon katılıyor mu? 
PLAN VE BÜTÇE
KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılmıyoruz Sayın
Başkanım. 
BAŞKAN –
Hükûmet? 
GÜMRÜK VE
TİCARET BAKANI NURETTİN CANİKLİ (Giresun) - Katılmıyoruz Sayın Başkanım. 
BAŞKAN – Önerge
üzerinde Sayın Mehmet Hilal Kaplan konuşacak. 
Buyurun. (CHP
sıralarından alkışlar) 
MEHMET HİLAL
KAPLAN (Kocaeli) – Sayın Başkan, değerli milletvekilleri; 688 sıra sayılı Kanun
Teklifi’nin 22’nci maddesi üzerinde, vermiş olduğumuz önerge üzerine söz almış
bulunmaktayım. Bu vesileyle yüce Meclisi saygıyla selamlıyorum. 
Değerli
milletvekilleri, söyleyeceğim rakamlar YÖK Başkanlığının açıklaması: Türkiye’de
üniversiteli öğrenci sayısı 5,5 milyon. Yaklaşık olarak -2013 yılı itibarıyla-
her yıl üniversitelerin birinci sınıfına 810 bin öğrenci girmektedir. Aynı,
YÖK’e bağlı, şimdi Spor Bakanlığına bağlı olarak bulunan bu ülkedeki yurt
sayısını veriyorum: 363’ü devlet olmak üzere 2.241 yurt var. 305 bin civarında
devlet yurdunda, 110 bin de özelde olmak üzere 415 bin kişi yurtlarda barınmaktadır.
Gerisi nerede kalıyor değerli milletvekilleri? Gerisi sizin Hükûmetiniz
döneminde sokağa bırakılıyor. Yani bir başka deyişle üniversiteye giren her 10
öğrenciden 1 tanesi devlet yurdunda kalabiliyor, 9 tanesi de kendi kaderiyle
baş başa bırakılıyor. 
Şimdi, on üç yıldır iktidardasınız, bu
yurt sorununuzu bir türlü çözemediniz, bence çözmek de istemiyorsunuz.
Öğrencilerin barınma hakkını elinden alıyorsunuz, bilerek çözmüyorsunuz. Şöyle
ki: Bunların yurt sorununu devlet aracılığıyla çözmediğiniz zaman öğrenciler
nereye gidecek? Ya ışık evlerine ya vakıflar aracılığıyla, dernekler
aracılığıyla dönem dönem şimdi eleştirmeye başladığınız cemaat yurtlarına,
tarikat yurtlarına, özel evlere gidecekler ve siz on üç yıldır iktidarda
olmanıza rağmen bilerek bu öğrencilerin buralara kanalize olmasına, ideolojik
yapılanmalarına izin verdiniz. Şimdi birden sesiniz yükselmeye başladı. Ne
zamandan beri? Sizin Hükûmetinizin dönüm noktası olan 17 Aralık, 25 Aralık
olaylarından sonra birden değişmeye başladınız. Ne demeye başladınız? Önce
dershaneler üzerinde paralelci paranoyasına girdiniz, şimdi yurtları cemaat
yurtları diyerek boşaltmaya kalktınız. İki gün öncesinde Gümüşhane’nin Kelkit
ilçesinde bir özel kuruma ait, üç yıldır hizmet veren bir öğrenci yurdunu bu imtihan
döneminde bir öğleden sonra müfettiş göndererek bahçe düzenlemesi olmadığı
gerekçesiyle kapattınız. Gerekçesi? Olabilir ya, bunlar paralelci yapıya destek
verecekler diye. 
Size bir önerim var: Artık bir şeyi
kanıksayın. Bu ülkede paralelci varsa, cemaatçi varsa sizin eserinizdir,
bundan kaçınmayın ama her şeyi, polisi, devlet memurlarını, yurt öğrencilerini
böyle bir paralelci paranoyasından çıkarak da yıpratmaya hakkınız yok. 
Bakın, bir şeyler ifade etmek
istiyorum: Dönemin Başbakanı, şimdi Sayın Cumhurbaşkanı bir ara dershanelerden
sonra bu cemaat yurtlarını da ortadan kaldırmak için ne dedi hatırlıyor
musunuz? “Boşaltın bu cemaat yurtlarını, gelin ben size devlet yurtlarında yer
vereceğim.” dedi. Hatta “Devlet yurtlarında yer bulamazsanız size otellerde
yer tahsis edeceğim.” dedi. “Ayıptır, bazı yerlerde kızlı erkekli öğrenciler mi
kalır.” dedi. Bunu kim söyledi? Sayın Recep Tayyip Erdoğan söyledi. Şimdi ben
onun nezdinde size söylemek istiyorum, Sayın Cumhurbaşkanı nezdinde
Hükûmetinize söylemek istiyorum. Madem yurtlarda boş yer varsa neden dar
gelirli ailelerin çocuklarını yurtlara yerleştiremiyorsunuz? Bir iki örnek
vereceğim size bulunduğumuz ille ilgili. Kocaeli ilindeyiz. Kocaeli
Üniversitesi ve Gebze Teknik Üniversitesinde toplam 77 bin öğrencimiz var,
devlet yurdu 8 bin kişilik yani yine onda 1 kişi. 
Arkadaşlar, son resmî rakamları
veriyorum size: Hâlihazırda boş yatak sayısı 785 ama her gün Kocaeli’den
öğrenciler beni arıyor, milletvekili arkadaşlarımı arıyor, muhtemelen sizin de
Kocaeli milletvekillerini arıyor “Biz yedekteyiz, bir türlü sıramız gelmiyor,
bizi almıyorlar.” diye.
Şimdi, kaygım şu: Siz -vakit
bulabilirsem bir sonraki maddede bunu dile getireceğim- hatırlarsanız,
milletvekillerini KYK’nın Genel Müdürlüğünün kapısında dilenci kılığına
getirerek bir kontenjan mantığı getirdiniz, sonra bu kontenjanı kaldırdınız.
(Mikrofon otomatik cihaz tarafından
kapatıldı) 
MEHMET HİLAL KAPLAN (Devamla) – Bir
başka maddede devamını hatırlatırım.
Teşekkür ediyorum.
BAŞKAN – Teşekkür ederim Sayın Kaplan.
Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 688 Sıra Sayılı Kanun
Teklifinin 22 nci maddesinin aşağıdaki şekilde değiştirilmesini arz ve teklif
ederiz.
  Özcan
Yeniçeri (Ankara) ve arkadaşları
“MADDE 22 - 27/6/1989 tarihli ve 375
sayılı Kanun Hükmünde Kararnamenin; Geçici 11 inci maddesinin sonuna aşağıdaki
fıkra eklenmiş, eki (I) Sayılı Ek Ödeme Oranları Cetvelinin “A- Aylıklarını 657
sayılı Devlet memurları Kanununa Göre Alanlar kısmının “k)" bölümünde yer
alan “araştırmacı" unvanı buradan çıkarılarak aynı cetvelin “g)"
bölümüne eklenmiş, eki (II) sayılı cetvelin 9 uncu sırasında yer alan
“Ulaştırma, Denizcilik ve Haberleşme Bakanlıklarının bakanlık il müdürü ve
bakanlık bölge müdürü" ibaresi “Ulaştırma, Denizcilik ve Haberleşme
Bakanlıklarının bakanlık il müdürü, şube müdürü ve bakanlık bölge müdürü"
şeklinde değiştirilmiş “ve Yükseköğrenim Kredi ve Yurtlar Kurumu" ibaresi
metinden çıkarılmış ve aynı sıraya “Spor," ibaresinden sonra gelmek üzere
“Yükseköğrenim Kredi ve Yurtlar Kurumu," ibaresi eklenmiştir.
“Başbakanlık Merkez Teşkilatında
Araştırmacı olarak görev yapanlara genel idare hizmetleri sınıfında aynı dereceli
ve aynı ek gösterge ile yer alan Basın ve Halkla ilişkiler Müşaviri için
öngörülmüş özel hizmet tazminatı oranları aynı usul ve esaslar dahilinde
ödenir."
BAŞKAN – Komisyon önergeye katılıyor
mu?
PLAN VE BÜTÇE KOMİSYONU BAŞKANI RECAİ
BERBER (Manisa) – Katılmıyoruz.
BAŞKAN – Hükûmet?
GÜMRÜK VE TİCARET BAKANI NURETTİN
CANİKLİ (Giresun) – Katılmıyoruz Sayın Başkanım.
BAŞKAN – Önerge üzerinde Sayın Özcan
Yeniçeri konuşacak.
Buyurun. (MHP sıralarından alkışlar)
ÖZCAN YENİÇERİ (Ankara) – Sayın Başkan,
değerli milletvekilleri; içinde sağlıktan spora, üniversiteden Kızılaya kadar
uzanan her şey bulunan 688 sıra sayılı torba yasa teklifinin belki de en masum
maddesi üzerinde vermiş olduğumuz önerge bağlamında söz almış bulunuyorum. Bu
vesileyle hepinizi saygıyla selamlıyorum.
Önce şunu söyleyeyim: Bütün her şey
ihtiyaçtan doğar. Eğer herhangi bir ihtiyaç yoksa yapmış olduğunuz işlemler
boşuna, abesle iştigaldir. Şimdi, birileri bir yerde eğer yurt açıyorsa hiç
kimsenin kuşkusu olmasın ki bir yurt açığınız, bir barınma açığınız var onun
için yurt açıyor. Birileri bir yerde dershane açıyorsa sizin orada bir eğitim
açığınız var demektir. Dolayısıyla, temel sorun yurt kapatarak ya da dershane
kapatarak sorunu çözmek değil, tam tersi, dershane ve yurtlara giden yolları
kapatmaktır, nokta. 
Değerli milletvekilleri, ben maddeden
çok Kredi ve Yurtlar Kurumunun öznesi olan gençlik üzerinde durmak istiyorum
çünkü biz burada sürekli bina üzerinde duruyoruz, yapı üzerinde duruyoruz,
idare üzerinde duruyoruz ama öznesi üzerinde durmuyoruz. Acaba yapmış olduğumuz
değerlendirmeler… Üzerine basarak söylüyorum, gerçekten okul açın, yurt açın,
aklınıza gelen her türlü yapısal düzenlemeleri yapın ama acaba onun içerisinde
özne olan insanın idrak, izan, irfan, ahlak, değerler sistemi, ülkeye bağlılığı
noktasında ne katkı sağlıyorsunuz ona bir bakın. İyi bina içerisinde o binayı
da ortadan kaldırabilecek derecede zelil ve rezil insanlar yetiştirebilirsiniz.
Geçmiş bunun örnekleriyle doludur. 
Bu bakımdan, ben şu gençlik üzerinde
biraz konuşmak istiyorum. Türkiye'de gençliğin içinde bulunduğu sosyolojik,
ekonomik ve kültürel öğeleri sizin huzurunuzda biraz açmak istiyorum. Umarım
Sayın Bakan ve yetkililer -tabii, Spor Bakanını diyordum ama Sayın Spor Bakanı
burada yok- burada ifade ettiklerimizi dikkate alarak meseleyi bizim şu
getirdiğimiz analizler çerçevesinde algılama ve değerlendirme imkânına sahip
olur.
Türk gençliğini sosyolojik olarak dört grupta
toplayabiliriz. Birinci grup, kırsal kesimde yaşayan, geleneksel değerleri ağır
basan, nispeten dışa kapalı yörelerde yetişen gençlerdir. Bunların
kişiliklerinin oluşmasında aile eğitimi baskın unsurdur.
İkinci gruba ise kentte yaşayan, daha fazla evrenselliğe ve
kozmopolit ortamlara girip-çıkma imkânı olan, ortak paydası geçicilik olan değerleri
daha çok benimseyen gençleri sokabiliriz. Bu grupta ise okul eğitimi ağırlıklı
olarak etkendir.
Üçüncü gruba ise köy ve kent arasında gidip gelen,
gecekondularda yaşayan, konum olarak kenarda kalan, hiç bir yere ait olmayan
yan kültür gençliğini sokabiliriz. Bu grubun davranışlarında tecrübeler
egemendir. Bunların okulları kahvehaneler, öğretmenleri akran gruplarıdır, oyun
alanlarıysa sokaklardır.
Dördüncü gruptaki gençler ise üst zenginlerin, sosyetenin,
üst bürokratların ve sanatçıların çocuklarından oluşan gençliktir. Yaşadıkları
yerler büyük şehirlerin en modern semtleri ya da yabancı ülke kentleridir.
Gelir seviyesi yüksek, imkânları geniş olan bu kesim zenginler ya da yerli
aristokrasiyi oluştururlar. Bunların okulları yabancı, eğitimleri evrenseldir.
Zenginlik kültürüne sahiptirler. Bu kültür de bir yan kültür alanı olarak
karşımızda durmaktadır. 
Millî kültürü köylülük ve gelenekli kasaba duygusu
beslerken, yoksulluk ve zenginlik kültürlerini millî kültürden sapmalar
oluşturur. Bolluk içinde yaşayanlar, yeni zenginler, kendilerine ayak bağı olan
toplumun eski kalıplarını kırarak, yeni namus ve ahlak anlayışları meydana
getirerek millî kültür değerleriyle çatışma içerisine girerler.
Şehirleşme ve sanayileşmenin ürettiği yapısal ve niteliksel
sorunlar bu süreçlere hazırlıksız ve donanımsız yakalanan gençler üzerinde
büyük tahribatlara yol açar. 
Gençler arasında yapılan araştırmalarda, dindarlık,
vatanseverlik, toprağa bağlılık, mertlik ve yiğitlik gibi Müslüman Türk'e has
olan değerlerin oluşturduğu kavramların modası geçmiş, köylülük işaretleri
olarak değerlendirildiği görülmüştür. Bu değerlerin yerini meşhur olmak, zengin
olmak, maddiyat ve cinsel özgürlük gibi bir seri hastalıklı değerler
almıştır. Bütün bu gelişmeler tarihini ve inançlarını taşıyamayan nesiller
meydana getirmektedir. Tarihini taşıyamayan, inançlarını yaşayamayan bir nesil
büyük davaların küçük takipçileri olarak kalmaya mahkûmdur.
Sıfır oldu. Devam edeceğiz. (MHP
sıralarından alkışlar) 
BAŞKAN – Teşekkür ederim. 
RECEP ÖZEL (Isparta) – Hocam, gençlik
sizinle gurur duyuyor.
FERAMUZ ÜSTÜN (Gümüşhane) – Sayın
Başkan, biraz önce Sayın Kaplan Gümüşhane Kelkit’teki bir yurdun kapanışıyla
ilgili bir şey söyledi. Kayıtlara girsin diye cevap vermek istiyorum.
BAŞKAN – Anlamadım.
FERAMUZ ÜSTÜN (Gümüşhane) – Sayın
Başkanım, yurdun kapanış sebebi: Süre verilmiş, bir aylık bir süre. Yangın
sisteminin olmadığı…
BAŞKAN – Buyurun yerinizden bir dakika
açıklama yapın.

IV.- AÇIKLAMALAR (Devam)
7.- Gümüşhane Milletvekili Feramuz Üstün’ün, Kocaeli
Milletvekili Mehmet Hilal Kaplan’ın 688 sıra sayılı Kanun Teklifi’nin 22’nci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması

FERAMUZ ÜSTÜN (Gümüşhane) – Sayın
Başkan, biraz önce Sayın Kaplan Gümüşhane’nin Kelkit ilçesindeki bir yurdun
usulsüz kapatıldığına yönelik bir şeyler söyledi. Onun için ben onu öğrendim.
Yurdun kapanışı yangın sistemlerinin olmaması, yangın merdiveninin olmaması ve
tehlikeli olduğundan dolayıdır. 
MEHMET HİLAL KAPLAN (Kocaeli) – Üç
yıldır neden açık o zaman Sayın Feramuz Bey?
FERAMUZ ÜSTÜN (Gümüşhane) – Müfettiş
raporuyla bir aylık süre verilmiş. Bir aylık sürede de yapılmayınca müfettiş
raporu doğrultusunda kapatılmış.
Kayıtlara geçsin diye söyledim.
Saygı sunuyorum hepinize.
BAŞKAN – Sayın Kaplan “Bahçe peyzajı
yok…”
MEHMET HİLAL KAPLAN (Kocaeli) – Sayın
Başkan, ben birazdan zaten 24’te konuşacağım, yanıt vereceğim.
BAŞKAN – Teşekkür ederim. Sağ olun.

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
7.- Konya Milletvekili Kerim Özkul ve Kırıkkale
Milletvekili Ramazan Can ile 45 Milletvekilinin; Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Teklifi ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (2/2616) (S. Sayısı: 688) (Devam)

BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 688 sıra sayılı Kanun
Teklifinin mevcut çerçeve 22 nci maddesinin aşağıdaki şekilde değiştirilmesini
arz ve teklif ederiz.
Mustafa Elitaş
(Kayseri) ve arkadaşları
MADDE 22- 375 sayılı Kanun Hükmünde
Kararnamenin; eki (I) sayılı Cetvelin "A-Aylıklarını 657 sayılı Devlet
Memurları Kanununa Göre Alanlar" kısmının "1- Kadroları Genel İdare
Hizmetleri Sınıfında yer alan personel ile Teknik Hizmetler, Sağlık ve Yardımcı
Sağlık Hizmetleri ile Avukatlık Hizmetleri sınıflarında bulunan personelden ek
ödeme oranları ilgili gruplarında düzenlenmeyen ve kadro unvanları bu bölümde
yer alan personel" bölümünün (d) sırasında yer alan "büyükşehir
belediyesi bulunan illerin il özel idaresi genel sekreter yardımcısı, diğer illerin
il özel idaresi genel sekreteri," ibaresi "il özel idaresi genel
sekreteri," şeklinde ve aynı bölümün (e) sırasında yer alan
"büyükşehir belediyesi bulunan illerin il özel idaresi I. hukuk müşaviri,
büyükşehir belediyesi bulunmayan illerin il özel idaresi genel sekreter
yardımcısı," ibaresi "il özel idaresi genel sekreter
yardımcısı," şeklinde değiştirilmiş, aynı bölümün (g) sırasına "il
yazı işleri müdürü" ibaresinden önce gelmek üzere "İl nüfus ve
vatandaşlık müdürü," ibaresi eklenmiş, eki (II) sayılı cetvele (3)
numaralı sıradan sonra gelmek üzere aşağıdaki sıra eklenmiş ve aynı cetvelin 9
uncu sırasında yer alan "ve Yükseköğrenim Kredi ve Yurtlar Kurumu"
ibaresi metinden çıkarılmış ve aynı sıraya "Spor," ibaresinden sonra
gelmek üzere "Yükseköğrenim Kredi ve Yurtlar Kurumu," ibaresi
eklenmiştir.




3/A


Başbakanlık Merkez Müşaviri


68.950


37.950



BAŞKAN – Komisyon önergeye katılıyor
mu?
PLAN VE BÜTÇE KOMİSYONU BAŞKANI RECAİ
BERBER (Manisa) – Takdire bırakıyoruz Sayın Başkanım.
BAŞKAN – Hükûmet?
GÜMRÜK VE TİCARET BAKANI NURETTİN
CANİKLİ (Giresun) – Katılıyoruz Sayın Başkanım.
RECEP ÖZEL (Isparta) – Gerekçe…
BAŞKAN – Gerekçeyi okutuyorum:
Gerekçe:
375 sayılı Kanun Hükmünde Kararnameye
ekli (I) sayılı Cetvelde yer alan bazı ibarelerin, 6/4/2011 tarihli ve 6223
sayılı Kanun kapsamında yürürlüğe konulan 666 sayılı Kanun Hükmünde Kararnameye
ilişkin olarak yetki kanunu kapsamına girmediği gerekçesiyle Anayasa
Mahkemesince iptal edilmesi ve 6360 sayılı Kanun ile büyükşehir belediyesi
bulunan illerin il özel idarelerinin tüzel kişiliği kaldırılması nedeniyle
yeniden düzenlenmesi ve ayrıca yeni ihdas edilmesi öngörülen kadronun da mali
haklarının belirlenmesi amaçlanmaktadır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmiştir.
Kabul edilen önerge doğrultusunda
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
23’üncü maddede iki adet önerge vardır,
okutuyorum:
Türkiye Büyük
Millet Meclisi Başkanlığına
Görüşülmekte olan 688 sıra sayılı Kanun
Teklifinin 23 üncü maddesinin aşağıdaki şekilde değiştirilmesini arz ve teklif
ederiz.
 Özcan Yeniçeri Necati
Özensoy Erkan Akçay
 Ankara Bursa Manisa
 Seyfettin Yılmaz Ali
Halaman Ahmet Kenan Tanrıkulu
 Adana Adana İzmir
MADDE 23- 21/5/1986 tarihli ve 3289
sayılı Spor Genel Müdürlüğünün Teşkilat ve Görevleri Hakkında Kanunun 6 ncı
maddesinin birinci fıkrasının son cümlesi yürürlükten kaldırılmış ve 14 üncü
maddesinin son fıkrası aşağıdaki şekilde değiştirilmiştir.
"Ayrıca, Genel Müdürlük,
gelirlerinden her yıl belirlenecek belli bir oranı, illerin nüfuslarını ve
illerdeki yatırımları dikkate alarak il bütçelerine yardım olarak iller emrine
gönderir. İl bütçeleri, bu esaslar göz önünde bulundurularak düzenlenir."
Türkiye Büyük
Millet Meclisi Başkanlığına
Görüşülmekte olan 688 sıra sayılı Bazı
Kanun ve Kanun Hükmünde Kararnamelerde Değişiklik Yapılması Hakkında Kanun
Teklifinin 23. maddesinin aşağıdaki şekilde değiştirilmesini arz ve teklif
ederiz.
Rahmi Aşkın Türeli Mehmet
Hilal Kaplan  Haydar Akar
 İzmir Kocaeli 
Kocaeli
 Ali Serindağ Mehmet
Şeker
 Gaziantep 
Gaziantep
“Madde 23- 21/5/1986 tarihli ve 3289
sayılı Spor Genel Müdürlüğünün Teşkilat ve Görevleri Hakkında Kanunun 6 ncı
maddesinin birinci fıkrasının son cümlesi ve 14 üncü maddesinin son fıkrasının
son cümlesi yürürlükten kaldırılmıştır.
BAŞKAN – Okunan son önergeye komisyon
katılıyor mu?
PLAN VE BÜTÇE KOMİSYONU BAŞKANI RECAİ
BERBER (Manisa) – Katılmıyoruz Sayın Başkanım.
BAŞKAN – Hükûmet?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılamıyoruz efendim.
BAŞKAN – Buyurun Sayın Mehmet Hilal
Kaplan.
MEHMET HİLAL KAPLAN (Kocaeli) – Tekrar
saygıyla selamlıyorum. 
Şimdi, Feramuz Bey, bir şeyi beraber
paylaşalım. Yanlışlığı doğruluğu varsa burada kamuoyu bilmiş olsun.
Bahsettiğimiz yurt, Özel Devran Erkek Öğrenci Yurdu. Kaç yıldır faaliyette?
Gümüşhane’nin Kelkit ilçesinde üç yıldır faaliyette. Eğer ruhsat almışsa, üç
yıldır faaliyet yürütüyorsa ilgili Millî Eğitim Müdürlüğüne bağlı, Belediyeye
bağlı birileri ruhsat değerlendirmesi yapmamışlarsa çıkın burada açıklayın, o
resmî rakamları verin ama üç yıldır faaliyette bulunan… Son dönemde
iktidarınız, Hükûmetiniz daha doğrusu, özellikle yurtlarda cemaatlere karşı bir
yapılanmanın yok edilmesi noktasında olduğu için sınavların olduğu bu dönem,
bakın, sınavların olduğu bu dönemde apar topar bu öğrencilerin yurt kapatılarak
başka yerlere nakledilmesinin doğru olmadığını söyledim. Eğer üç yıldır
bekliyorsanız dönemin sonuna kadar bekleyebilirsiniz pekâlâ, yangın merdiveni yoksa
dahi ki öyle olmadığını siz de biliyorsunuz.
FERAMUZ ÜSTÜN (Gümüşhane) – Müfettiş
raporuna göre. Müfettiş raporuna uyulmasın diyorsanız uyulmasın!
MEHMET HİLAL KAPLAN (Devamla) - Bakın,
onun dışında, bir şey hatırlatayım size. Değerli milletvekilleri, birbirimizi
kandırmayalım. Üniversitelerin her açılış döneminde en az 100 öğrenci yurtlarla
ilgili bir sorunun çözülmesini istiyor. Ya öğrenciler istiyor ya öğrencinin
yakınları, veliler istiyor. “Yedekte kaldık, şu devlet yurdunda bize yardımcı
olabilir misiniz?” Bizi götürüyorsunuz, Kredi ve Yurtlar Genel Müdürlüğünün
kapısında, 3 tane, 5 tane isim veriyoruz, ya oluyor ya olmuyordu, bu sene onu
da kaldırdınız. Ama bir şey denedim ben bu sene, ben bu sene bunu denedim.
Bizim gönderdiğimizin olmadığı bu Gençlik ve Spor Bakanlığı, sizin
aracılığınızla yolladığım kişilerin yurt işlemlerini çözdü. O zaman kaygı şu:
Biraz elinizi vicdanınıza koyun. Eğer siz yurtlardaki öğrencilerin
yerleştirilmesinde “AKP’ye yakın ailelerin çocuklarını yerleştireceğiz.” mantığıyla
hareket ediyorsanız size saygı duyarım. Eğer tarafsız, objektif tüm
milletvekillerinin bu eşit haktan yararlanmasını istiyorsanız hiç böyle bir
şeye gerek yok, Genel Müdürün kapısına gitmemize gerek yok, ya bize yetki verin
ya hiçbirinizin yetkisi olmasın ama size ayrıcalık veriliyorsa bu
adaletsizliktir. Onun için bir şeyi hatırlatmak istiyorum. Bakın, yurtlarla
ilgili bu talebin ötesinde başka bir sorun daha var, yurtta kalan öğrencilerin
kalma şartları olgunlaşma noktalarından çok uzak. 
Onun dışında başka bir şey daha
söyleyeyim. Samsun’da yaşandı, Konya’mda yaşandı, İzmir’de yaşandı, ilim olan
Kocaeli’de yaşandı. Öğrenciler neyi protesto etme hakkına sahipler? YÖK’ün
uygulamalarını protesto etme hakkına sahipler. Öğrenciler neyi protesto
ediyorlar? Harçları protesto ediyorlar. Öğrenciler toplumun dinamikleri,
toplumun içerisinde sizin aldığınız toplumun olumsuzluklarını dile getiren bazı
uygulamalara karşı sesini çıkaracaklar. Emniyet takip ediyor, nerede bir
üniversite öğrencisi bir konferansta, bir toplantıda konuşuyor, protesto
ediyorsa kamerayla alıp götürüyor, yurt müdürüne veriyor ve iki gün sonra
savunmasız yurttan atıyorlar. Kocaeli’deki yurdun müdiresinin de ismini vermek
istemiyorum, yurdun ismini de vermek istemiyorum, en az 11 öğrenci var böyle.
Gerekçesi, üniversitede YÖK’ün uygulamalarını protesto etmişler; gerekçesi,
üniversitedeki harçların tekrar alınmasını protesto etmişler. Peki, bu
öğrenciler sizin çocuklarınız da olabilir. Hangi hakla itiraz etme hakkını
kullansın?
Bakın, siz bu yurt meselesini
çözemiyorsunuz, çözmeye de niyetiniz yok. Nasip olursa inşallah, Cumhuriyet
Halk Partisi iktidarında -Sayın Genel Başkanımız çok net bir şey söylüyor- iki
yıl sürede Türkiye’de yurt sorunu kalmayacak. İki yıl sürede Türkiye’de hiçbir
öğrencinin yurt sorunu kalmayacak.
HAYDAR AKAR (Kocaeli) – Bir, bir.
MEHMET HİLAL KAPLAN (Devamla) – Belki
bazılarınıza komik gelebilir. TOKİ aracılığıyla siz Türkiye’de şu anda kaç tane
ev yaptınız, bilginiz var mı? Dörtte 1’ini yapsanız yurt problemi zaten çözülecek
ya. 
Hani, cemaat yurtlarında kalanlara
otellerde yer buluyordunuz, ne oldu? Merak ediyorum, hangi otellere
yerleştirdiniz? Onun için, bir şeyleri ifade ederken bu konuda direnmenize
gerek yok. 
HAYDAR AKAR (Kocaeli) – Bu işi de
beceremediniz.
MEHMET HİLAL KAPLAN (Devamla) - Adalet
ve Kalkınma Partisinin beceremediği bir tek nokta değil bu; beceremediği önemli
noktalardan bir tanesi yurt sorunu.
Bu çocuklar bizim, ötekileştirmeye
gerek yok. Demokratik haklarını kullanabilirler. Okul dönemlerinde hepimizin
sıkıntısı var. Sizi de arıyorlar bu insanlar. Bunlara nasıl çözüm noktası
bulabiliriz? Ben bir milletvekili olarak bir öğrencinin bir yurt problemini
çözemiyor, sizlerden birini aramak zorunda kalıyorsam, bu benim de ayıbım,
sizin de ayıbınız, bu, Meclisin de ayıbı.
(Mikrofon otomatik cihaz tarafından
kapatıldı) 
MEHMET HİLAL KAPLAN (Devamla) - Bir an
önce çözmemiz lazım diye düşünüyorum.
Hepinize saygılar sunuyorum. 
Teşekkür ederim.
BAŞKAN – Teşekkür ederim.
Önergeyi oylarınıza sunuyorum…
HAYDAR AKAR (Kocaeli) – Başkan, karar
yeter sayısı istiyorum.
BAŞKAN – Karar yeter sayısı arayacağım:
Kabul edenler… Kabul etmeyenler… Karar yeter sayısı yoktur.
Birleşime on dakika ara veriyorum.
 Kapanma
Saati: 22.24
YEDİNCİ OTURUM
Açılma Saati:
22.39
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Muhammet Bilal MACİT (İstanbul), Fehmi KÜPÇÜ (Bolu)
-----0-----
BAŞKAN – Sayın milletvekilleri, Türkiye
Büyük Millet Meclisinin 80’inci Birleşiminin Yedinci Oturumunu açıyorum. 
688 sıra sayılı Kanun Teklifi’nin
23’üncü maddesi üzerinde Kocaeli Milletvekili Mehmet Hilal Kaplan ve
arkadaşlarının önergesinin oylamasında karar yeter sayısı bulunamamıştı. Şimdi
yeniden oylama yapacağım ve karar yeter sayısı arayacağım.
Kabul edenler… Kabul etmeyenler… Kabul
edilmemiştir, karar yeter sayısı vardır.
Kanun teklifinin görüşmelerine
kaldığımız yerden devam edeceğiz. 
Komisyon ve Hükûmet burada.
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 688 sıra sayılı Kanun
Teklifinin 23 üncü maddesinin aşağıdaki şekilde değiştirilmesini arz ve teklif
ederiz.
 
Özcan Yeniçeri (Ankara) ve arkadaşları 
MADDE 23- 21/5/1986 tarihli ve 3289
sayılı Spor Genel Müdürlüğünün Teşkilat ve Görevleri Hakkında Kanunun 6 ncı
maddesinin birinci fıkrasının son cümlesi yürürlükten kaldırılmış ve 14 üncü
maddesinin son fıkrası aşağıdaki şekilde değiştirilmiştir.
"Ayrıca, Genel Müdürlük,
gelirlerinden her yıl belirlenecek belli bir oranı, illerin nüfuslarını ve
illerdeki yatırımları dikkate alarak il bütçelerine yardım olarak iller emrine
gönderir. İl bütçeleri, bu esaslar göz önünde bulundurularak düzenlenir."
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ AHMET
ARSLAN (Kars) – Katılmıyoruz Sayın Başkan. 
BAŞKAN – Hükûmet?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılamıyoruz efendim. 
BAŞKAN – Sayın Özcan Yeniçeri konuşacak
önerge üzerinde. 
Buyurun. (MHP sıralarından alkışlar)
ÖZCAN YENİÇERİ (Ankara) – Sayın Başkan,
değerli milletvekilleri; torba kanunun bu maddesiyle daha önceki yasanın birkaç
cümlesi yürürlükten kaldırılıyor. Koy-kaldır yöntemiyle çalışan bir iktidardan,
tabii, bundan başka bir şey beklenemezdi. Bu durum AKP’nin yasa çıkarma
konusunda ne denli ciddiyetsiz, tutarsız ve laubali davrandığının da kanıtıdır.
Neyse, konumuz
bu değil. Biz yine Spor Genel Müdürlüğünün öznesi olan gençliğin nasıl
yetiştirilmesi gerektiğini aktarmaya devam edelim. Ancak, burada da yapısal
sorunlarla ilgili bir şeyi sizinle paylaşmak istiyorum. Şimdi, “reengineering”
diye bir kavram var yani değişim mühendisliği denilen bir kavram. Bu kavrama
göre, bir işletme açılırken, bir bina yapılırken veya bir sistem kurulurken
daha önce kurulmuş olan sistemin varlığını yok saymak ve her şeyi sıfırdan, âdeta
kendisi teşkilatlandırmak anlamına gelmektedir. Dolayısıyla, sürekli bir
biçimde, yamalı bohça gibi, bir sistemin o tarafını değiştirmek, bu tarafını
değiştirmek, bir ilave yapmak, bir çıkarmak suretiyle ancak sistemi işletmede
sıkıntı ortaya çıkardığını ve meseleye bakarken bir de bu gözle bakmanın
gerekli ve zorunlu olduğunun özellikle altını çizmek istiyorum. 
Şimdi, şunu
açıkça söylemek lazım ki, gençliği uyanık olmayan bir toplumun geleceği de
hasta demektir. Bu bağlamda, konuyla ilgili bütün sorumlulara şimdiye kadar
gerektiğinden daha fazla olarak gençliğin içeriden ve dışarıdan gelen politik
ve ideolojik cereyanlar karşısında uyarılması, kötü alışkanlık ve temayüller
kazanmalarının önlenmesi, çeşitli telkinler ve ayartmalar karşısında korunması vazifeleri
düşmektedir. Yani gençliğe mesleki, ilmî, ahlaki, objektif ve sorumluluk
duygusu terbiyesinin yanında millet, vatan, millî kültür gerçeklerimize uyan
bir eğitim ve onları muhafaza görevi de yüklenmelidir. 
Bilgili olmak
demek aynı zamanda egemen olmak demektir. Bu milletin evlatları tarihinin,
kültürünün, jeopolitik ve jeostratejik konumunun ülkeye yönelttiği tehditleri
ve tehlikeleri çok iyi bilmek, analiz etmek ve onları içselleştirmek durumunda
ve konumundadırlar. Özellikle evrensel güçlerin ekonomik, sosyal ve siyasi
politikalarının gençlere çok iyi anlatılmasında yarar var. Bilgisiz bırakılan
bir gençlik her türden kirli emelin avı durumuna düşmeye aday demektir.
Gençlerin hata yapma özgürlüğü vardır ancak onlara sanat, kültür, eğitim, örf
ve âdet, adabımuaşeret pazarlaması yapan yönetici, bilim adamı, sanatkâr ve
eğitimcilerin hata yapma özgürlüğü yoktur. Gençlere kendi ayakları üstünde
yükselme, kendilerini başkası sanma yanlışından kurtulma ve var olabilmeleri
için varlıklarının farkına varmalarının gerekli olduğu öğretilmelidir. Gençlik,
mutlaka bilimsel ve akılcı bir anlayışa sahip olmalıdır, umut edilen nesil hem
aklı hem imanı güçlü olan bir nesil olmalıdır.
Değerli milletvekilleri, maneviyatı
güçlü olmayan bir toplumda barış da huzur da olmaz. Toplumun aktif unsuru da
gençliktir, manevi yönden mutlaka güçlendirilmelidir. Bu görev de yalnız
belirli bir kesimin veya grubun işi değildir. Bir milletin istikbali olan
gençliğin yetiştirilmesinde ve her hâlleriyle olgunlukları kabul edilen insanlar
seviyesine yükseltilmesinde başta aileler olmak üzere bu türden kurumlara büyük
görev düşmektedir
Maslow’un “ihtiyaçlar hiyerarşisi” diye
bir teorisi var. İhtiyaçlar hiyerarşisi teorisinin temelinde “temel ihtiyaçlar”
dediğimiz yemek, içmek, barınmak vesaire gibi ihtiyaçlar gelmektedir. Bu
ihtiyaçlar üzerinden diğer sosyal ihtiyaçlar, aidiyet ihtiyaçları, güvenlik
ihtiyaçları vesaire gelir. Dolayısıyla, fizyolojik ihtiyaçların temeli de biraz
önce Kredi Yurtlar Kurumu dediğimiz, yurtlarla ilgili ihtiyacın genç yaştaki
çocuğun birinci derecede tamamlanmasıyla yakından ilgilidir. Temel
ihtiyaçlarınızı yani barınma ihtiyacını karşılamadan onun üzerine artı bir
ihtiyacın karşılanması, olayı daha da sorunlu hâle getirecektir.
Bu bakımdan, gençliğe mutlaka bu yönü
itibarıyla rahat bir barınma imkânı sağlamak herkesin görevidir. Gençliğe
mutlaka uğrunda prangalar eskitebilecek kadar önem atfettiği idealler
verilmelidir. Bilinmelidir ki ideal, aptalı kahraman yaptığı gibi, idealsizlik
de kahramanı aptal yapar.
Hepinize saygılar sunuyorum. (MHP ve AK
PARTİ sıralarından alkışlar)
BAŞKAN – Teşekkür ederim.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
24’üncü maddede iki adet önerge vardır,
okutuyorum:
Türkiye Büyük
Millet Meclisi Başkanlığına
Görüşülmekte olan 688 sıra sayılı Bazı
Kanun ve Kanun Hükmünde Kararnamelerde Değişiklik Yapılması Hakkında Kanun
Teklifinin 24. maddesinin aşağıdaki şekilde değiştirilmesini arz ve teklif
ederiz. 
 Rahmi Aşkın Türeli Haydar
Akar Mehmet Hilal Kaplan
 İzmir Kocaeli Kocaeli
 İhsan Özkes Mehmet
Şeker 
 İstanbul Gaziantep
“MADDE 24 – 16/8/1961 tarihli ve 351
sayılı Yüksek Öğrenim Kredi ve Yurtlar Kurumu Kanununun 10 uncu maddesi
aşağıdaki şekilde değiştirilmiştir.
Genel Müdür ve Genel Müdür yardımcıları
23/4/1981 tarihli ve 2451 sayılı Kanuna göre müşterek kararla atanır.
Türkiye Büyük
Millet Meclisi Başkanlığına
Görüşülmekte olan 688 sıra sayılı Kanun
Teklifinin 24 üncü maddesinin Teklif metninden çıkarılmasını arz ve teklif
ederiz. 
 Erkan Akçay  Seyfettin
Yılmaz  Ali Halaman
 Manisa  Adana
 Adana 
 Necati Özensoy  Ahmet
Kenan Tanrıkulu  Özcan Yeniçeri
 Bursa  İzmir
 Ankara
BAŞKAN – Okunan son önergeye Komisyon
katılıyor mu? 
PLAN VE BÜTÇE KOMİSYONU SÖZCÜSÜ AHMET
ARSLAN (Kars) – Katılmıyoruz.
BAŞKAN – Hükûmet? 
ÇALIŞMA VE SOSYAL GÜVENLİK BAKANI
FARUK ÇELİK (Şanlıurfa) – Katılamıyoruz efendim.
BAŞKAN – Önerge üzerinde Sayın Özcan
Yeniçeri, buyurun. (MHP sıralarından alkışlar) 
ÖZCAN YENİÇERİ (Ankara) – Teşekkür
ederim Sayın Başkan. 
Değerli milletvekilleri, bu maddeyle
bir başka maddeyi bir başka biçime sokma gibi bir davranış içerisine
girmişsiniz bir daha ve 10’uncu maddeyi şöyle değiştirmişsiniz. Diyor ki:
“Genel müdür ve genel müdür yardımcıları bakanlık ve bağlı kuruluşlarda atama
usulüne ilişkin kanuna göre müşterek kararla atanır.” Tamam, buraya kadar
problem yok. “Bunun dışındaki kadrolara bakan tarafından atama yapılır.” Tamam,
bunda da problem yok fakat şurada problem var. Diyor ki: “Bakan gerektiğinde bu
yetkisini alt kademelere devredebilir.” Bu madde de karmaşık, sınırları
belirsiz ve keyfî bir madde yani kendi içinde sorunlu bir madde. Bakın, dikkat
ederseniz “Bakan, genel müdür ve yardımcıları dışındaki kadrolara atama yapar.
Bakan gerektiğinde bu yetkisini de alt kademelere devreder.” diyor. Bakanın
keyfine göre atama yetkisi alt kademelere devredilebiliyor. Ama bakanın bu
yetkisini hangi alt kademeye devredeceği belli değildir. Bakan, genel müdür ve
yardımcısı dışındaki kadrolara isteğine bağlı olarak herhangi bir alt kademeye
atama yetkisini bu maddeye göre devredebilecek. Bu denli esnek ve keyfe bağlı
bir madde olmaz. AKP iktidarı öteden beri en acımasız, en adaletsiz ve en
işlevsiz bir atama sistemiyle çalışmaktadır maalesef. Yani 4+4+4 sisteminde
biliyorsunuz cumhuriyet tarihinde olmamış derecede bir kadro kıyımı
yapılmıştır, bir kadro soykırımı gerçekleştirilmiştir. VIP atamaları,
yükselmede fişleme sistemi, partizanlık maalesef iktidarın geleneksel yönetim
biçimiyle örtüşmektedir. Böyle bir atama sistemi natamam insanların yapabileceği
bir iştir. 
İBRAHİM KORKMAZ (Düzce) – Natamam ne
demek?
ÖZCAN YENİÇERİ (Devamla) – Şimdi
söyleyeceğim.
Bu tür bir sistem, her şeyden önce,
eskilerin “natamam” dedikleri türden noksan insanlar tarafından yapılır. Bu
noksanlık, tabii, insanlıklarında değil; bu noksanlık kavrama, algılama,
adaletli olma vesairedeki eksiklikleri yüzünden gerçekleşir. Bu, AKP’nin tamı
tamına klasik bir anlayışı natamam olarak içselleştirdiği anlamına gelmektedir.
AKP, bürokratları göreve başlatmadan
önce göreve gelecek olanların ruhlarını ve vicdanlarını teslim almaya
çalışıyor. Eğer yönetime atanacak insanlara siz iki tercih sunuyorsanız, ya
ekmek ya erdem veya ya konfor ya onur gibi, biri diğerinden sorunlu tercihler
sunuyorsanız oradan ahlak hicret eder. Bu cümlenin daha da açıkçası şöyledir:
Ya AKP ya erdem, ya AKP ya da onurdur. 
RECEP ÖZEL (Isparta) – Hocam, vallahi
olmuyor.
ÖZCAN YENİÇERİ (Devamla) – Bir yönetici
ya AKP’ye boğun eğecek, o zaman erdemini kaybetmiş olacak ve ancak o zaman
ekmeğe sahip olacak bir yönetime gelecektir. Bu durum insani, ahlaki ve manevi
yönden tam bir çöküşü anlatmaktadır.
AKP, midesi için zihni faaliyetlerini
durdurabilecek insanları yönetime getirmek gibi bir geleneğe sahiptir. AKP
yönetimi devlet memurlarına, iş yerine girmeden önce ruhlarını vestiyere
bırakmasını öneriyor. Değerli milletvekilleri, bu durumun somut kanıtları
vardır. MİT Müsteşarının durumu bir yana, Cumhurbaşkanı Erdoğan’ın son yaptığı
rektör atamaları bu söylediklerimizin de kanıtı niteliğindedir.
ZÜLFÜ DEMİRBAĞ (Elâzığ) – İlk defa mı
oluyor?
ÖZCAN YENİÇERİ (Devamla) – “Sandık
namustur.” sözünü şiar edinen Cumhurbaşkanımız Erdoğan, üniversitelerdeki
rektörlük seçimlerinde akademisyenlerin verdiği oyları dikkate almamıştır.
Çanakkale Üniversitesindeki seçimi en fazla oy alarak birincilikle kazanan
Profesör Doktor Sedat Laçiner’in, Muş Alparslan Üniversitesinde sandıktan
1’inci çıkan Profesör Doktor Ekrem Atalan’ın yerine onlardan daha az oy alan
isimler rektör olarak atanmıştır. Cumhurbaşkanı Erdoğan’ın AKP’ye yakınlığı
rektör atamalarında esaslı bir kriter olmuştur. Daha önce yapıldığı gibi,
rektör atamaları tamamen yasaya, yürürlükteki mevzuata ve teamüllere uygun
ancak kamu vicdanına rahatsızlık verecek bir durumu var, ona dikkati çekmek
istiyorum.
İBRAHİM KORKMAZ (Düzce) – Bunu sen mi
söylüyorsun Hocam?
ÖZCAN YENİÇERİ (Devamla) - Bu konuda
itiraz yoktur. “Yolsuzluk dahi, her konuda sandık” diyen Recep Tayyip
Erdoğan’ın rektörlük atamalarında sandığın sonucuna uygun davranmaması calibi
dikkattir. Atama ve yükselmelerde liyakat ve ehliyetin yerini yandaşlık,
karındaşlık ve partizanlık aldığı sürece biz çok daha yasa çıkarır ya da
çıkarılmış yasaları değiştiririz. Türkiye’nin emaneti ehline verecek kadar
basiretli ve imanlı yöneticilere ihtiyacı vardır. 
Hepinize saygılar sunuyorum. (MHP
sıralarından alkışlar)
BÜLENT TURAN (İstanbul) – Hocam, şimdi
alkışlamıyoruz. 
BAŞKAN – Teşekkür ederim. 
YUSUF HALAÇOĞLU (Kayseri) – Karar yeter
sayısı istiyorum.
BAŞKAN – Önergeyi oylarınıza sunacağım
ve karar yeter sayısı arayacağım. 
Kabul edenler… Kabul etmeyenler… 
Karar yeter sayısı yoktur. 
Beş dakika ara veriyorum. 
Kapanma Saati:
22.54
SEKİZİNCİ OTURUM
Açılma Saati:
23.00
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Muhammet Bilal MACİT (İstanbul), Fehmi Küpçü (Bolu)
-----0-----
BAŞKAN – Sayın milletvekilleri, Türkiye
Büyük Millet Meclisinin 80’inci Birleşiminin Sekizinci Oturumunu açıyorum. 
688 sıra sayılı Kanun Teklifi’nin
24’üncü maddesi üzerinde Ankara Milletvekili Özcan Yeniçeri ve arkadaşlarının
önergesinin oylamasında karar yeter sayısı bulunamamıştı. 
Şimdi, yeniden oylama yapacağım ve
karar yeter sayısı arayacağım.
Kabul edenler… Kabul etmeyenler… Kabul
edilmemiştir, karar yeter sayısı vardır.
Kanun teklifinin görüşmelerine
kaldığımız yerden devam edeceğiz.
Komisyon burada.
Hükûmet burada.
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 688 sıra sayılı Bazı
Kanun ve Kanun Hükmünde Kararnamelerde Değişiklik Yapılması Hakkında Kanun
Teklifinin 24. maddesinin aşağıdaki şekilde değiştirilmesini arz ve teklif
ederiz. 



Mehmet Hilal Kaplan (Kocaeli) ve arkadaşları
“MADDE 24 – 16/8/1961 tarihli ve 351
sayılı Yüksek Öğrenim Kredi ve Yurtlar Kurumu Kanununun 10 uncu maddesi
aşağıdaki şekilde değiştirilmiştir.
Genel Müdür ve Genel Müdür yardımcıları
23/4/1981 tarihli ve 2451 sayılı Kanuna göre müşterek kararla atanır.
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ AHMET
ARSLAN (Kars) – Katılmıyoruz Sayın Başkan. 
BAŞKAN – Hükûmet?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılamıyoruz efendim. 
BAŞKAN – Kim konuşacak?
ENGİN ALTAY (Sinop) – Haydar Akar. 
BAŞKAN – Haydar Akar konuşacak önerge
üzerinde. 
Buyurun. 
HAYDAR AKAR (Kocaeli) – Sayın Başkan,
sayın milletvekilleri; önce, Beşiktaş Spor Kulübünün 112’nci yaşını kutluyorum.
Umarım 112’nci yaşında Türkiye’ye büyük bir mutluluk yaşatırlar bu akşam ve
ikinci yarısını oynayacakları biraz sonraki karşılaşmayı golle bitirip, hep
beraber bu sevinci tadarız diyorum. Bir Galatasaraylı olarak da onları
yürekten, candan destekliyorum, bunun böyle bilinmesini istiyorum. (AK PARTİ
sıralarından alkışlar) Teşekkür ediyorum arkadaşlar. 
Anayasa’nın 58’inci maddesine göre
gençlerin, alkolden, uyuşturucudan, kumardan ve benzeri kötü alışkanlıklardan
korunması bir görevdir ve gençlerimiz için bunu yapmak zorundayız. Kim yapacak
bunu? Tabii ki yasama yapacak, yürütme yapacak ve birlikte gençlerimizin ülkeye
faydalı birer insan olarak yetişmesini hep birlikte sağlayacağız. Bunun
temelinde, altyapısında da spor kulüpleri geliyor. Aslında bugün bu maddelerde
Spor Bakanlığındaki bölge müdürlüklerinin kaldırılması, il müdürlüklerinin
kurulması, bunların hepsi doğru ve geç atılmış adımlar olmasıyla birlikte
yapılması gereken şeyler. Daha yerele hizmetin götürülmesi, daha hızlı
ulaştırılması konusunda bunları doğru buluyorum. 
Bu biraz evvel gençlerle ilgili
yapılması gereken şeyleri saydığımızda da görev yürütmede Gençlik ve Spor
Bakanlığına düşüyor. Görev Gençlik ve Spor Bakanlığına düştüğü için de
Türkiye’de ne yapılması gerekiyor? Sporcu sayısının çoklandırılması, amatör
spor kulüpleri sayısının çoklandırılması gerekiyor. Oranlara baktığımız zaman, Türkiye’deki
verilere baktığımız zaman, bunun böyle olmadığını görüyoruz. Türkiye’de
yaklaşık 12.411 amatör spor kulübü bulunuyor. Bu tamamen Spor Genel
Müdürlüğünün 2014 verilerine dayanarak söylediğim rakamlar ve yaklaşık 2,5
milyon amatör sporcumuz bulunuyor. 150 bin antrenörle bu sporcuları
yetiştirmeye çalışıyoruz. 
Baktığınız zaman, Türkiye’de 6.340 tane
sporcuya bir kulüp düşüyor. Bu gerçekten büyük bir rakam ve gençlere hizmetin
ulaştırılması konusunda sıkıntılı bir durum. Bunun için de… Örneğin Fransa’da
333 kişiye bir amatör spor kulübü düşüyor, Hollanda’da 417 kişiye bir spor
kulübü düşüyor. Demek ki eksiğimiz çok fazla. AKP Hükûmetleri döneminde de bu
eksiği görüyoruz. 
Yalnız, yaptığımız bir çalışma var,
eski Güreş Federasyonu Başkanı Osman Bey’le birlikte yaptığımız bir çalışma
var. Çünkü Türkiye’deki amatör spor kulüpleri az olmasına rağmen büyük sıkıntı
içerisindeler. Özellikle kaynak problemi ve geçmişten kaynaklanan borçları
ödeme noktasında büyük sıkıntı içerisindeler. Sosyal Güvenlik Kurumundan
sorumlu Sayın Bakanımız da burada, Çalışma ve Sosyal Güvenlik Bakanımız burada-
en büyük borçlarından bir tanesi de bu Bakanlık birimine olan prim borçları,
yine gelir vergisi borçları. Gerçekten bu yükten kurtulmaları, amatör spor
kulüplerimizin, hiçbir kaynağı olmayan, geliri olmayan, tamamen insanların
inisiyatifleriyle, vicdanlarının seslerini dinleyerek yaptıkları yardımlarla,
bağışlarla geçinen amatör spor kulüplerimizin bu borçlardan kurtulması mümkün
değil. Biz de bununla ilgili bir çalışma yaptık, hem Maliye Bakanıyla hem
Gençlik ve Spor Bakanıyla görüştük. Bu çalışmanın son noktaya geldiğini
biliyorum, bugün yarın çalışma bitirilecek. Umarım bundan sonra -pazartesi günü
gelecek torba kanun içinde, belki bir ek maddeyle, belki de Plan ve Bütçe
Komisyonunda görüşülecek kanunun içerisine koyarak bunu- amatör spor
kulüplerimizi bu borçlardan kurtarırız, bu borçlardan arındırırız. Çünkü yüz
yıl da beklesek, üç yüz yıl da beklesek bunların ödeme şansları yok. Sadece
prim borçları değil bir de ecrimisil borçları var amatör spor kulüplerimizin,
bu da önemli bir borç. Bunların hepsi -yani devlete olan borçlarından
bahsediyorum- büyük yekûn tutuyor. Örneğin Kocaelispor. Kocaelispor bir zaman
Süper Lig’de fırtınalar estirmiş, iki sefer Türkiye kupasını kazanmış,
Türkiye’yi Avrupa’da temsil etmiş spor kulübümüz, bugün, bölgesel amatör ligde
oynamak zorunda kalıyor. Niçin? Geçmişten gelen borçları nedeniyle transfer
yapamadığı için, yeniden reorganize olamadığı için. Kocaelispor –ki bu rakam
yapılandırma sonrası 30 milyona düşüyor, eğer faizlerini de işletirsek rakamlar
çok daha büyük- inanılmaz bir borç yükü altında. Eğer bunları bir şekilde
halletmezsek gençlerimizin spor yapma şansı, amatör spor kulüplerimizin tutunma
şansı kalmayacaktır. Biz, kulüp sayımızı artırmalıyız. Bunun için de sadece
geçen yıl yapmış olduğumuz ve belediyelerden kaynak aktarmanın çok yeterli
olduğunu düşünmüyorum. Biraz daha belki bundan sonraki dönemde, 25’inci Dönemde
bu tekrar görüşülür ve amatör spor kulüplerimize kalıcı kaynaklar buluruz
diyorum ve buna destek vereceğinizi düşündüğüm için de hepinize iyi akşamlar
diliyor, teşekkür ediyor, sağ olun diyorum. (CHP ve AK PARTİ sıralarından
alkışlar)
BAŞKAN – Teşekkür ederim.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
25’inci maddede iki adet önerge vardır,
okutuyorum:
Türkiye Büyük
Millet Meclisi Başkanlığına
Görüşülmekte olan 688 sıra sayılı Bazı
Kanun ve Kanun Hükmünde Kararnamelerde Değişiklik Yapılması Hakkında Kanun
Teklifinin 25. Maddesinin 2 inci fıkrasında yer alan “yaptırma” ibaresinin
kanun metninden çıkarılmasını arz ve teklif ederiz.
 Refik Eryılmaz Mehmet
Şeker Ali Serindağ
 Hatay Gaziantep Gaziantep

 Haydar Akar Mehmet
Hilal Kaplan Rahmi Aşkın Türeli
 Kocaeli Kocaeli İzmir

Türkiye Büyük
Millet Meclisi Başkanlığına
Görüşülmekte olan 688 sıra sayılı Kanun
Teklifi’nin 25 inci maddesinin teklif metninden çıkarılmasını arz ve teklif
ederiz.
 Özcan Yeniçeri  Ahmet
Kenan Tanrıkulu  Necati Özensoy 
  Ankara  İzmir
 Bursa
 Erkan Akçay  Seyfettin
Yılmaz  Ali Halaman 
 Manisa  Adana Adana
BAŞKAN – Komisyon son okunan önergeye
katılıyor mu? 
PLAN VE BÜTÇE KOMİSYONU SÖZCÜSÜ AHMET
ARSLAN (Kars) – Katılmıyoruz. 
BAŞKAN – Hükûmet? 
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılamıyoruz efendim. 
BAŞKAN – Sayın Özcan Yeniçeri konuşacak
önerge üzerinde.
Buyurun. 
ÖZCAN YENİÇERİ (Ankara) – Sayın Başkan,
değerli milletvekilleri; tabii, şunu söylemesem eksik kalırdı, bunu özellikle
ifade etmek istiyorum: Şimdi, bugün, biraz önce yapılan bir tartışma vardı, bu
tartışmada, Haçlı Seferleri’nin kültür değişimine ve kültür etkileşimine neden
olduğu şeklinde vahim bir açıklama yapıldı. Halbuki Haçlı Seferleri konusunda,
Papa, bu Haçlı Seferleri’nden dolayı İslam dünyasından özür diledi. Bu durumda,
Selahattin Eyyübi ve Kılıçarslan’ın ruhları incinmiştir, rencide olmuştur. Bunu
söyleyenlerin özellikle bir daha durumlarını gözden geçirmelerini öneririm.
Bir zamanlar -Anadolu’yu işgal eden
Yunan ordusunun- aslında Anadolu’ya medeniyet ve demokrasi getireceğini
söyleyen şairler vardı. Hem de çok kelli felli şairler vardı. Kapitülasyonların
da ekonomik yön ve ticari hayatı canlandırdığına yönelik birtakım açıklamalar
vardı ve bu açıklamalar, yüksek sesle ifade ediyorum ki, müstemleke kafaların
açıklamalarıdır. Bunu söyledikten sonra da gündem ve teklifin 25’inci
maddesiyle ilgili açıklamayı, görüşlerimi sizinle paylaşmak istiyorum. Şimdi,
bu 351 sayılı Yasa’nın 20’nci maddesinin birinci fıkrasında yer alan hüküm şu
şekildedir: “Yurtların yapım, donatım, bakım ve onarım işleri ile bunlarla
ilgili tesisler kurum tarafından hazırlanacak bir programa göre Bayındırlık
Bakanlığınca ve öncelikle yürütülür.” Bu hükümden de anlaşılabileceği gibi,
yurtların yapım, bakım ve onarım işleri öncelikli olarak Çevre ve Şehircilik
Bakanlığı tarafından gerçekleştirilecektir. Fıkra hükmünde yer alan “öncelikli”
ibaresi yurt yapım işinin önemine işaret ederken diğer taraftan da Bakanlığın
görevini öncelikli olarak yerine getirmemesi kanuna aykırı bir durum ortaya
çıkaracaktır. Bakanlığın yurt yapım, onarım ve bakım işini öncelikli olarak
yerine getirirken Yüksek Öğrenim Kredi ve Yurtlar Kurumuna muğlak bir ifadeyle
yapım, yaptırma, donatım, bakım ve onarım işlerinin yürütülmesi yetkisini
vermesi dikkat çekicidir. Bu düzenleme yeni yolsuzluk ve rüşvet alanlarına
işaret etmektedir. Özellikle, eklenen fıkra hükmünde yer alan “yaptırma”
ibaresi AKP’nin yolsuzluk dosyalarının en önemli kısımlarından birini oluşturan
inşaat sektöründe yandaş sermayeye yeni bir alan açma faaliyeti veya gayreti
olarak görülebilir. 
7 Şubat 2015 tarihli gazetelerde yer
alan bir haber aslında bize bazı ipuçlarını veriyor bu konuda. Haberde Kredi
Yurtlar Kurumunun on beş yıl kira garantili yurt yaptırmak için onlarca yandaş
iş adamıyla protokol imzaladığına ve yapılan bu protokollerde yüksek kira
ödeyebilmek için yurt kapasitelerinin yüksek gösterildiği ve öğrenciden
alınacak ücretlerin artırıldığına dikkat çekmektedir. Açık bir kanun hükmünün
bulunmamasına ve hâlihazırda yurt inşaatlarının Çevre ve Şehircilik Bakanlığı
tarafından yapılabilecek olmasına dair kanunun açık hükmüne rağmen Kredi
Yurtlar Kurumunun imzaladığı protokoller kanuna aykırıdır. Teklifle öngörülen
düzenleme ise bu kanuna aykırılığı gidermek için iktidarın… Komisyon
görüşmelerinde de bir önergeyle aslında bunun düzeltilmesi mümkündü, o da
düzeltilmemiştir. AKP söz konusu düzenlemenin kamuoyunda yeterince
tartışılmasını engellemek için Komisyon görüşmeleri esnasında madde hükmünü
maalesef olduğu gibi muhafaza etmiş, böylece minareyi çalan kılıfını hazırlar
tipinde bir durum ortaya çıkmıştır. 
Şimdi,
dolayısıyla, artık kelimenin tam anlamıyla bir “inşaat iktidarı” hâline gelmiş
olan AKP’nin hemen hemen her şeyden mutlaka bir yandaşa artı bir rant aracı ve
bir nevi yolsuzluk alanı açma politikalarını terk etmesinin zamanı gelmiştir.
Kaldı ki gençliğin ve gençlikle ilgili olan bir alanda yapılan yatırımların
böyle bir muameleye, böyle bir amaca tabi tutulması da ciddi bir biçimde, daha
da olayı vahim bir konuma ve duruma getirmektedir. 
Değerli
milletvekilleri, Türkiye’de gerek eğitim sistemini gerek gençliğin yetişme
usullerini biraz önce yaklaşık üç önerge üzerinde yapmış olduğumuz konuşmalarla
belli bir noktaya doğru özellikle çekmek istedim. Türkiye’de eğitim
yabancılaşmış yerliler yetiştiriyor. Herkesin bu yön itibarıyla durumu bir daha
gözden geçirmesinde sayısız faydalar olduğunu düşünüyorum. Gençler -kendine
güven duymayan- yılgınlık, bezginlik ve umutsuzluk içerisinde yetişmektedir. 
(Mikrofon
otomatik cihaz tarafından kapatıldı)
 ÖZCAN YENİÇERİ
(Devamla) - Okullarından mezun olanlar, özellikle istihdam alanlarının açık
olmaması yüzünden ciddi biçimde bir bunalıma düşmekte, bunun sonucu olarak da
ileri seviyede birtakım yürüyüşler, toplantılar, sivil ve sosyal hareketlerin
meydana gelmesine sebep olmaktadır. Bütün bunları dikkate alarak atacağınız
adımları düzenlemeniz gerekiyor.
Hepinize bu
vesileyle saygılar sunuyorum. (MHP sıralarından alkışlar) 
BAŞKAN –
Teşekkür ederiz. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 688 sıra sayılı Bazı Kanun ve Kanun Hükmünde Kararnamelerde Değişiklik
Yapılması Hakkında Kanun Teklifinin 25. Maddesinin 2 inci fıkrasında yer alan
“yaptırma” ibaresinin kanun metninden çıkarılmasını arz ve teklif ederiz. 
 
Refik Eryılmaz (Hatay) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ AHMET ARSLAN (Kars) – Katılmıyoruz.
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz efendim. 
BAŞKAN – Kim
konuşacak Sayın Altay?
ENGİN ALTAY
(Sinop) – Refik Eryılmaz.
BAŞKAN – Sayın
Refik Eryılmaz, buyurun. (CHP sıralarından alkışlar) 
REFİK ERYILMAZ
(Hatay) – Teşekkür ediyorum Sayın Başkan. 
Değerli
milletvekilleri, kanun teklifinin 25’inci maddesiyle 351 sayılı Yüksek Öğrenim
Kredi ve Yurtlar Kurumunun “Yurtların Yapımı ve Onarımı” başlıklı 20’nci
maddesine eklenmesi öngörülen fıkra hükmüyle, Yüksek Öğrenim Kredi ve Yurtlar
Kurumuna ait binaların ve her türlü tesislerin yapım, yaptırım, donatım, bakım
ve onarım işlerinin kurum tarafından da yürütülebilmesi hüküm altına alınmak
istenmektedir. 
Şimdi, bu kanun teklifiyle öngörülen
şeyin, yurtların sorunlarını, üniversitede okuyan öğrencilerimizin yurt
sorununu çözmek olmadığı çok açıktır. 20’nci maddeyle eklenmek istenen bu fıkrayla
aslında AKP’ye yakın bazı iş adamlarına yeni rantlar sağlanmakta olduğunu
görüyoruz. Bu yapım işini Çevre ve Şehircilik Bakanlığından alıp Yüksek Öğrenim
Kredi ve Yurtlar Kurumuna devretmeyi amaçlayan ve buna da “yaptırma” kelimesini
eklemek suretiyle, AKP’nin yolsuzluk dosyalarının en önemli kısımlarından
birisini oluşturan inşaat sektöründeki yandaş sermayeye yeni bir alan açma
gayreti içinde olduğunu görüyoruz. 
Değerli milletvekilleri, bu kanun
teklifiyle hedeflenen şeyin üniversitede okuyan öğrencilerimizin yıllardır
sıkıntısını yaşadığı ve bir türlü çözülemeyen yurt sorununa çözüm üretmek amacı
taşımadığını, aksine iktidar partisine yakın bazı iş adamlarına yeni rantlar
sağlamayı hedeflediğini görüyoruz. 
AKP, söz konusu düzenlemenin kamuoyunda
yeterince tartışılmasını engellemek için de Komisyon görüşmeleri esnasında
madde hükmü eklenmesi yöntemine başvurmuştur. Böylece minareyi çalan kılıfını
hazırlarken yeni bir torba kanun teklifinde yeni bir yolsuzluk ve rant
düzenlemesine yer verilmektedir. 
Yurt demişken şunu da ifade etmeden
geçemeyeceğiz: Bugün yurt dışında okuyan bir sürü üniversiteli gencimizin yurt
dışında hem yurt sorunuyla, barınma sorunuyla hem de harç sorunuyla karşı
karşıya kaldığını görüyoruz. Mütekabiliyet şartını hiç dikkate almadan, bugün
Türkiye’nin değişik ülkelerden binlerce öğrenciyi Türkiye’ye davet ettiğini,
Türkiye'deki üniversitelerde onlara öğrenim imkânı tanıdığını, bunların her
türlü barınma sorununun ve bunların harcının da devlet tarafından
karşılandığını görüyoruz. Ancak Türkiye’den başka ülkelere giden Türk vatandaşı
üniversiteli gençlerimizin yurt dışında bu barınma sorunuyla, bu yüksek
orandaki harçlarla boğuştuğunu görüyoruz. Şimdi, burada esas alınması gereken
şeyin mütekabiliyet şartı olduğunu ifade etmemize rağmen, bu konuyla ilgili
olarak düzenleme yapılması için kanun teklifi vermemize rağmen maalesef bununla
ilgili en ufak bir düzenlemenin yapılmadığını görüyoruz. 
Yurt sorunu derken şunu da ifade
edemeden geçemeyeceğim: Maalesef, Hükûmet, yurt dışından özellikle Suriye’den
gelen Suriyeli gençlere sadece beyana dayanarak istedikleri üniversitede
öğrenim görme hakkı tanıyor. Anayasa’nın 10’uncu maddesi açık, o madde bütün
vatandaşlarımızın kanun önünde eşit olduğunu ifade ediyor. Yani bugün kasap,
esnaf vatandaşımızın oğlu, üniversiteye hazırlanmak için dişinden tırnağından
biriktirdiği parayla dershaneye gidip üniversite sınavlarına hazırlanıp
üniversiteye girerken başka ülkeden gelen vatandaşlara sınav zorunluluğu
getirilmeden istediği üniversiteye giriş hakkı tanınabiliyor. Bunların bütün
barınma sorunları, bütün harç masrafları da devlet tarafından karşılanıyor.
Şimdi, normal, sıradan vatandaşımız soruyor: Bu ayrımcılığı neden yapıyorsunuz?
Eğer gerçekten dışarıdan gelen bu gençlere bu imkânı tanıyorsanız, kendi
vatandaşlarımıza da bu imkânın tanınması gerekiyor. Biz, bu konuda defaten
burada bunu gündeme getirmemize rağmen, maalesef, bu sorun giderilmemiştir.
Anayasa’nın 10’uncu maddesine açıkça aykırılık oluşturan bu uygulamalardan da
derhâl vazgeçilmesini talep ediyor, yüce Meclisi saygıyla selamlıyorum. (CHP
sıralarından alkışlar)
BAŞKAN - Teşekkür ederim.
Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir.
Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir.
26’ncı maddede üç adet önerge vardır,
okutuyorum:
Türkiye Büyük
Millet Meclisi Başkanlığına
Görüşülmekte olan 688 sıra sayılı Kanun
Teklifinin 26 ncı maddesinin aşağıdaki şeklide değiştirilmesini arz ve teklif
ederiz.
 Erkan Akçay Seyfettin
Yılmaz Necati Özensoy
 Manisa Adana Bursa
 Ali Halaman Alim
Işık Ahmet Kenan Tanrıkulu
 Adana Kütahya İzmir
“MADDE 26- 4/11/1983 tarihli ve 2942
sayılı Kamulaştırma Kanununun 4 üncü maddesinin ikinci fıkrası madde metninden
çıkarılmıştır.”
BAŞKAN – Şimdi
okutacağım önergeler aynı mahiyettedir, birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 688 Sıra Sayılı Kanun Teklifi’nin 26. Maddesinin kanun metninden
çıkarılmasını arz ve talep ederiz.
İdris Baluken Selma
Irmak Halil Aksoy
 Bingöl  Şırnak Ağrı
Mülkiye Birtane Adil
Zozani Erol Dora
 Kars Hakkâri
 Mardin
Demir Çelik Abdullah
Levent Tüzel
 Muş İstanbul
Aynı mahiyetteki
diğer önergenin imza sahipleri:
Rahmi Aşkın Türeli İzzet
Çetin Vahap Seçer
 İzmir Ankara Mersin
Müslim Sarı Bihlun
Tamaylıgil Haydar Akar
 İstanbul İstanbul Kocaeli
Ali Rıza Öztürk
 Mersin
BAŞKAN – Aynı
mahiyetteki önergelere Komisyon katılıyor mu?
PLAN VE BÜTÇE KOMİSYONU SÖZCÜSÜ AHMET
ARSLAN (Kars) – Katılmıyoruz Sayın Başkan. 
BAŞKAN – Hükûmet?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılamıyoruz.
BAŞKAN – Önerge üzerinde Ali Rıza
Öztürk konuşacak.
Buyurun.
ALİ RIZA ÖZTÜRK (Mersin) – Sayın
Başkan, değerli milletvekilleri; yasa tasarısının 26’ncı maddesi ile
Kamulaştırma Kanunu’nun 4’üncü maddesinin (2)’nci fıkrasında “Benzeri raylı
taşıma sistemleri” ibaresinden sonra “ile tünel” yapılabilir." deniliyor.
Yani, ne demek? Şu, değerli arkadaşlarım: 4’üncü madde “Taşınmaz malın
mülkiyetinin kamulaştırılması yerine, amaç için yeterli olduğu takdirde
taşınmaz malın belirli kesimi, yüksekliği, derinliği veya kaynak üzerinde
kamulaştırma yoluyla irtifak hakkı kurulabilir.” (2)’nci fıkrada bunun bir
istisnası düzenlenmiş 2014 yılında: “Ancak, maliklerinin mülkiyet hakkının
kullanılmasının engellenmemesi, can ve mal güvenliği bakımından gerekli
önlemlerin alınması kaydıyla, kamu yararına dayalı olarak taşınmazların üstünde
teleferik ve benzeri ulaşım hatları ile her türlü köprü, taşınmazların altında
metro ve benzeri raylı taşıma sistemleri yapılabilir.” ifadesi varmış. Şimdi,
buraya o raylı taşıma sistemlerinin yanına tünel de ilave ediliyor.
“Taşınmazlarının mülkiyet hakkının kullanımının engellenmemesi hâlinde
taşınmazlara ilişkin herhangi bir kamulaştırma yapılamaz. Taşınmaz sahiplerine
bu işlemler nedeniyle kamulaştırma, tazminat ve benzeri nam altında herhangi
bir ücret ödenmez.” 
Şimdi, değerli milletvekilleri, bu,
“Taşınmaz sahiplerine bu işlemler nedeniyle kamulaştırma, tazminat ve benzeri
nam altında herhangi bir ücret ödenmez.” hükmü Anayasa Mahkemesine
götürülmüştür Cumhuriyet Halk Partisi tarafından. Aslında 2014 yılında böyle
bir düzenleme yapılmış.
Şimdi, burada, yasa yapmanın
çarpıklığını söylemek istiyorum: 2942 sayılı Kamulaştırma Kanunu’nda bir
düzenleme yapıyorsunuz, bu Adalet Komisyonunda görüşülmesi gerekirken Plan ve
Bütçe Komisyonuna gidiyor, daha önceki düzenleme de öyle olmuş zaten 2014
yılında. 
Şimdi, burada mülkiyet hakkının
kısıtlanması olayı vardır. Medeni Kanun 718, aslında mülkiyet hakkının
kapsamını belirlemektedir. Bu mülkiyet hakkının kapsamı sadece belirli
kapladığı alan değil, aynı zamanda bunun dikey ve yatay kapladığı alan vardır,
hem yukarısı hem aşağısı vardır, buralar da mülkiyet hakkının kapsamı
içindedir. Bu mülkiyet hakkı Anayasa’nın 35’inci maddesinde tanımlanmıştır ve
temel haklardandır. Anayasa’nın 35’inci maddesi çok açık bir şekilde “Herkes
mülkiyet ve miras hakkına sahiptir. Bu haklar ancak kamu yararı amacıyla,
kanunla sınırlanabilir. Mülkiyet hakkının kullanılması toplum yararına aykırı
olamaz.” denilmektedir. 
Yine, temel hak ve özgürlüklerden
olması nedeniyle mülkiyet hakkının, Anayasa’nın 13’üncü maddesi “Temel hak ve
hürriyetler özlerine dokunulmaksızın yalnızca Anayasa’nın ilgili maddelerinde
belirtilen sebeplere bağlı olarak ve ancak kanunla sınırlanabilir.” deniliyor.
Yani Anayasa’nın ilgili maddelerinde belirtilen sebeplerle. 
Yine, burada
46’ncı madde kamulaştırmaya ilişkindir. Değerli milletvekilleri, esas olan şey
“mülkiyet hakkı” dediğimiz zaman, “kuru mülkiyet hakkı” değildir. Bunun
kullanılması ve mülkiyet sahibinin, bu mülkiyet hakkının kendisine verdiği tüm
imkânları kullanabilmesidir, bunun engellenmemesi lazım. Siz, adamın evinin
altından tünel geçireceksiniz, canım, bunun can ve mal güvenliği sağlanmıştır
diye herhangi bir ücret ödemeyeceksiniz. Yani, bu, adamın dikey, aşağı doğru,
arza doğru, dikey mülkiyetini engellemektir. Ya da üzerinden teleferik
geçireceksiniz, yine bunun kamulaştırma bedelini ödemeyeceksiniz. Hadi, diyelim
ki ileride bir dönemde bir imar değişikliği oldu, teleferiğin geçtiği seviyeden
daha yüksek kat izni verildi, o zaman ne olacaktır? 
Dolayısıyla, bu
hüküm her şeyden önce Anayasa’nın 35, 13 ve 46’ncı madde hükümlerine aykırıdır
ve nitekim, zaten bu nedenledir ki 2014 yılında 6552 sayılı Yasa’nın 99’uncu
maddesinde yapılan değişiklik Anayasa’nın bu ilgili maddelerine aykırı olduğu
nedeniyle iptal istemiyle Anayasa Mahkemesine götürülmüştür, Anayasa
Mahkemesinin önünde beklemektedir. Daha henüz bunun kararı verilmemişken buraya
“tünel” ibaresini ekleyerek getirmek doğru değildir. O nedenle, bunun madde
metninden çıkarılmasını talep etmekteyiz. 
Saygılar
sunuyorum. (CHP sıralarından alkışlar) 
BAŞKAN –
Teşekkür ederim. 
Diğer önergenin
gerekçesini okutuyorum:
Gerekçe: 
Mülkiyet hakkı
Anayasa'nın, Özel Mülkiyet üzerinde tasarruf ise mevcut kapitalist sistemin
temelini teşkil etmektedir. Söz konusu madde ile kentsel dönüşüm kapsamında
evleri, mahalleleri, yaşam alanları ellerinden alman yurttaşların bir de
mülkiyetlerinin yer altındaki kısmı da ellerinden alınmaya çalışmaktadır. Bu
durum, demokratik değildir. Otoriterleşen bir anlayışın, 'her şeyin ve her
anın' üzerinde tahakküm kurarım mantığının yansımasıdır, taşınmaz üzerinde
tasarruf meselesi hala Anayasa Mahkemesi'nde çeşitli davalarla bulunmasına
rağmen böylesi bir maddenin TBMM Genel Kurulu'nda görüşülmesi, yargının
bağımsızlığı ve güçler ayrılığı ilkesinin ihlalidir. Dolayısıyla maddenin
metinden çıkarılması gerekmektedir.
BAŞKAN – Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Kabul edilmemiştir. 
Diğer önergeyi
okutuyorum:
 Türkiye
Büyük Millet Meclisi Başkanlığına
Görüşülmekte
olan 688 sıra sayılı Kanun Teklifi’nin 26 nci maddesinin aşağıdaki şekilde
değiştirilmesini arz ve teklif ederiz.
Alim Işık
(Kütahya) ve arkadaşları 
“MADDE 26- 4/11/1983 tarihli ve 2942
sayılı Kamulaştırma Kanununun 4 üncü maddesinin ikinci fıkrası madde metninden
çıkarılmıştır.”
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ AHMET
ARSLAN (Kars) – Katılmıyoruz Sayın Başkanım.
BAŞKAN – Hükûmet?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) - Katılamıyoruz.
BAŞKAN – Önerge üzerinde Sayın Alim
Işık konuşacak.
Buyurun. (MHP sıralarından alkışlar) 
ALİM IŞIK (Kütahya) – Teşekkür ediyorum
Sayın Başkan.
Sayın Başkan, değerli milletvekilleri;
688 sıra sayılı Kanun Teklifi’nin 26’ncı maddesi üzerinde vermiş olduğumuz
önerge hakkında söz aldım. Bu vesileyle hepinizi yine gecenin bu saatinde
saygıyla selamlıyorum.
Söz konusu teklifin 26’ncı maddesi 2942
sayılı Kamulaştırma Kanunu’nun 4’üncü maddesinde değişiklik öngörüyor. Bu
4’üncü madde, söz konusu kanunun “irtifak hakkı kurulması” başlıklı bir maddesi
olup bu madde zaten altı ay önce yani 10 Eylül 2014 tarihinde yine bu yüce
Mecliste çok ciddi tartışmalara yol açan, Anayasa’ya aykırılık iddialarıyla bu
düzenlemenin yerinde olmadığı önerilerimize kulak tıkanarak çıkartılan bir
düzenleme. Şimdi, altı ay sonra bir daha getiriliyor. 
6552 sayılı Tasarı’nın 99’uncu
maddesiyle şu değişiklik getirilmişti: Önce “Taşınmaz malın mülkiyetinin
kamulaştırılması yerine amaç için yeterli olduğu takdirde taşınmaz malın
belirli kesimi, yüksekliği, derinliği veya kaynak üzerinde kamulaştırma yoluyla
irtifak hakkı kurulabilir.” şeklindeydi madde. Buna bir ek getirildi, biraz
önce Sayın Öztürk’ün de ifade ettiği gibi, “Ancak, maliklerin mülkiyet hakkının
kullanılmasının engellenmemesi, can ve mal güvenliği bakımından gerekli
önlemlerin alınması kaydıyla kamu yaranına dayalı olarak taşınmazların üstünde
teleferik ve benzeri ulaşım hatlarıyla her türlü köprü, taşınmazların altında
metro ve benzeri raylı taşıma sistemleri yapılabilir. Taşınmazların mülkiyet
hakkının kullanımının engellenmemesi hâlinde taşınmazlara ilişkin herhangi bir
kamulaştırma yapılmaz, taşınmaz sahiplerine bu işlemleri nedeniyle
kamulaştırma, tazminat ve benzeri nam altında herhangi bir ücret ödenmez.
Yapılan yatırım nedeniyle taşınmaz maliklerinden değer artış bedeli alınmaz.”
ibaresi eklendi. Böylece vatandaşın evinin altından daha önce raylı taşıma
sistemleri, metro ve benzeri gibi kamu hizmeti görecek yatırımlar için söz
konusu taşınmazların kamulaştırılmasına gerek kalmadan ve para ödenmeden
altının kullanılabileceği hükmü getirilmişti. Şimdi, buna raylı taşıma
sistemlerine ek olarak tünel getiriliyor. Böylece İstanbul’da AKP
hükûmetlerinin, özellikle rant esaslı olmak üzere çoğunlukla birçok yerde para
ödemeden bazı yatırımların gerçekleştirilmesini amaçladığı bu düzenleme
gerçekten Anayasa’nın ilgili maddelerine aykırıdır. O nedenle biz önergemizde
10 Eylül 2014 tarihli ve 6552 sayılı Yasa’yla getirilen eski hükmün
kaldırılarak -bu yeni “tünel” ibaresinin de dolayısıyla eklenemeyeceği- bu
nedenle oluşacak birçok mağduriyetin de önüne geçilmesini amaçladık. Zaten
biraz önce Sayın Öztürk’ün de ifade ettiği gibi önceki düzenleme şu anda
Anayasa’ya aykırılık gerekçesiyle Anayasa Mahkemesindedir. Henüz o
sonuçlanmadan, akıbetinin ne olacağı belli olmadan sanki Anayasa Mahkemesi
kararını vermiş, burada vatandaşın mağduriyetine yol açan düzenleme geçmiş,
kesin yasalaşmış gibi, bir de onun üzerinde değişiklik yapıyorsunuz.
Dolayısıyla hem yasa yapma tekniğine hem özellikle de vatandaşın mağduriyetine
yol açacak bu düzenlemelerin bu geç saatlerde kimsenin anlamadığı bir şekilde
düzenlenerek geçirilmesinin doğru olmadığını, önergemizin bu amaçla
hazırlandığını ifade etmek istiyorum. 
Daha önceki
uyarılarımızın dikkate alınmamış olması bu uyarımızın da dikkate alınmayacağı anlamına inşallah
gelmez. Çünkü henüz Anayasa Mahkemesi kararı vermemiş. Diyelim ki on gün sonra
bu önceki düzenlemeyi iptal etti. Zaten bu iptal edilen düzenlemede siz
değişiklik yapıyorsunuz; dolayısıyla bu da iptal edilmiş olacak. Hiç olmazsa
kendimize güldürmeyelim. Bu yasayı çıkaran yüce Meclisin daha ciddi çalıştığını
vatandaşımız anlamış olsun. Aksi takdirde ona da gülerler, zaten buna
gülüyorlar. 
Önergemizin kabulünü diliyorum.
Hepinize saygılar sunuyorum. 
BAŞKAN – Teşekkür ederim.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
Birleşime on beş dakika ara
veriyorum.
 Kapanma
Saati: 23.33

DOKUZUNCU OTURUM
Açılma Saati:
23.54
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Muhammet Bilal MACİT (İstanbul), Dilek YÜKSEL (Tokat)
-----0-----
BAŞKAN – Türkiye Büyük Millet
Meclisinin 80’inci Birleşiminin Dokuzuncu Oturumunu açıyorum. 
688 sıra sayılı
Kanun Teklifi’nin görüşmelerine devam edeceğiz.
Komisyon? Burada.
Hükûmet? Burada.
27’nci madde üzerinde üç adet önerge
vardır. 
Şimdi okutacağım iki önerge aynı
mahiyettedir. 
Türkiye Büyük
Millet Meclisi Başkanlığına
Görüşülmekte olan 688 sıra sayılı Kanun
Teklifinin 27 nci maddesinin teklif metninden çıkarılmasını arz ve teklif
ederiz.
 Erkan Akçay Seyfettin
Yılmaz Ali Halaman
 Manisa Adana Adana
 Alim Işık Necati
Özensoy Ahmet Kenan Tanrıkulu
 Kütahya Bursa İzmir
Aynı mahiyetteki diğer önergenin imza
sahipleri:
 Rahmi Aşkın Türeli Aytun
Çıray İhsan Özkes
 İzmir İzmir İstanbul
 Haydar Akar Mehmet
Hilal Kaplan Sinan Aydın Aygün
 Kocaeli Kocaeli Ankara
 Erdal Aksünger
 İzmir
BAŞKAN – Şimdi okutacağım önerge
Anayasa’ya aykırılık önergesidir, öncelikle işleme alacağım.
Türkiye Büyük
Millet Meclisi Başkanlığına
Görüşülmekte olan 688 Sıra Sayılı Kanun
Teklifi'nin 27. Maddesinin Anayasa'ya aykırılık nedeniyle kanun metninden
çıkarılmasını arz ve talep ederiz.
İdris Baluken Selma
Irmak Halil Aksoy
 Bingöl Şırnak Ağrı
 Mülkiye Birtane Demir
Çelik Abdullah Levent Tüzel
 Kars  Muş İstanbul
 Erol Dora Adil
Zozani
 Mardin Hakkâri
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ MEHMET
YÜKSEL (Denizli) – Katılmıyoruz Sayın Başkanım.
BAŞKAN – Hükûmet?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılamıyoruz efendim.
BAŞKAN – Gerekçeyi okutuyorum:
Gerekçe:
Kanun metninde yer alan 27. madde
Anayasa'ya, Avrupa İnsan Hakları Sözleşmesine ve Uluslararası hukuk metinlerine
aykırıdır. Bu madde ile internet erişimi ve gözetlenmesine ilişkin idari
kurumlara büyük bir yetki verilmekte, bu yetki ile birlikte otoriter gözetim ve
denetim toplumu yaratmak isteyen bir anlayış zuhur etmektedir. Günümüzün en
etkin haberleşme, bilgi paylaşma ve sosyal aktivite ortamı olan internetin AKP
iktidarının kıskacına alınması amaçlanmıştır. Bu konuda gerek ulusal gerekse de
uluslararası arenada sicili bozuk olan AKP iktidarı, söz konusu yasa maddesi
ile kendini koruma adına ülkedeki özgürlüklerin önünü kesmeye çalışmaktadır. 17
ve 25 Aralık operasyonları, Gezi Direnişi gibi dönemlerde pervasız bir şekilde
Anayasal hakları askıya alıp haberleşmeyi kısıtlayan AKP iktidarı, bu düzenleme
ile Anayasa ihlalini yasalaştırmak gibi hukuk terminolojisinde yeri olmayan ve
meşru olmayan bir uygulamaya imza atmaktadır. Anayasa Mahkemesinin ilgili
kararları ve AİHS'nin bu konudaki hükümleri açık şekilde ortada olmasına rağmen
bu madde yasalaştırılamaz, ki yasalaştırılırsa gayri meşru olur. Çünkü evrensel
hukuk normlarının yanı sıra teknolojinin her geçen gün ilerlemesi ile tüm
yasaklamalar açıkları ile birlikte aşılabilir. AKP iktidarının da bu
gerçeklikleri dikkate alarak söz konusu tüm hukuk metinlerine aykırı olan
maddenin çıkarılması gerekmektedir.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Aynı mahiyetteki diğer iki önergeyi
okutuyorum: 
Türkiye Büyük
Millet Meclisi Başkanlığına
Görüşülmekte olan 688 sıra sayılı Kanun
Teklifinin 27 nci maddesinin teklif metninden çıkarılmasını arz ve teklif
ederiz.
 Alim
Işık (Kütahya) ve arkadaşları
Aynı mahiyetteki diğer önergenin imza
sahipleri: 
 Rahmi
Aşkın Türeli (İzmir) ve arkadaşları
BAŞKAN – Komisyon önergelere katılıyor
mu?
PLAN VE BÜTÇE KOMİSYONU SÖZCÜSÜ MEHMET
YÜKSEL (Denizli) – Katılmıyoruz Sayın Başkanım. 
BAŞKAN – Hükûmet?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılamıyoruz efendim. 
BAŞKAN – Sayın Alim Işık, buyurun. 
ALİM IŞIK (Kütahya) – Sayın Başkan,
değerli milletvekilleri; yine gecenin bu saatinde hepinize iyi geceler
diliyorum. 
Öngörülen 688 sıra sayılı Kanun
Teklifi’nin 27’nci maddesinin teklif metninden çıkartılması amacıyla vermiş
olduğumuz önerge üzerine söz aldım. Bu vesileyle hepinizi bir kez daha saygıyla
selamlıyorum. 
Bu madde kamuoyunda “İnternet’e sansür
yetkisi” olarak bilinen ve “Bu yetkinin yargı kararına dayanmaksızın, hâkim
kararı olmadan, bakanlıkların talebi üzerine, Başkanlık tarafından İnternet
ortamında yer alan yayınla ilgili içeriğin çıkarılması ve/veya erişimin
engellenmesi” kararının getirilebileceğini öngören düzenlemenin çıkartılmasını
amaçlamaktadır. Çünkü maddenin bu şekilde geçmesi hâlinde, hukukun ayaklar
altına alındığı, uluslararası ve evrensel hukuk kurallarının çiğnendiği,
Anayasa’nın ihlal edildiği bir maddenin bu yüce Meclisten geçirilmiş olduğunu
göreceğiz. O nedenle, öncelikle, bunun çıkartılması hem hukuka olan saygının
yerine getirilmiş olması hem de uluslararası arenada ülkemizin saygınlığının
düşürülmemesi açısından önemlidir. 
Şimdi, bu teklif ilk defa gelmiyor, bu
teklif bu yüce Meclise üçüncü kez geliyor. Israrlı olunmasının sebeplerinden
birisi, yaklaşan seçimler öncesinde iktidar partisinin herhangi bir kazaya
kurban gitmemesi amacıyla, yine, yayın yasağı koyarak İnternet ortamında
aleyhine olabilecek yayınların anında erişime kapatılmasını amaçlamaktadır.
Özellikle yolsuzluk ve rüşvetle ilgili belgelerin İnternette dolaşımının
engellenmesi amaçlanmaktadır. 
Telekomünikasyon İletişim Daire
Başkanlığının bu yetkiyi alması hukuka aykırıdır. Hâkim kararı olmaksızın
herhangi bir İnternet sitesine erişim ve o site içerisindeki yayına yasak
konulması doğru değildir. Özellikle, düşüncenin açıklanmasının ve hürriyetin
kısıtlanacağı gerekçesiyle böyle bir düzenlemenin doğru olmadığını
düşünmekteyiz. 
Umarım, bu yanlışta ısrar edilmez.
Edilmesi hâlinde, yine Anayasa Mahkemesinden dönecek ve maalesef, Meclisin
yasama kalitesine bir eksi puan olarak bu da geçecektir. Daha önce, ısrarla, bu
tür düzenlemelerin doğru olmadığını, sadece Adalet ve Kalkınma Partisine
yönelik aleyhte yayınlara erişimin engellenmesi, yolsuzluk, rüşvet
operasyonlarından sonra yaygınlaşan yolsuzluk belgelerinin İnternet ortamından
kaldırılması amacıyla getirilmiş olan, yine iptal edilen, tekrar şimdi, yeniden
yüce Meclisin gündemine getirilerek seçim öncesi, yine benzeri olaylarla
muhatap olunması hâlinde anında bu tür yayınlara yasak getirilmesini öngören bu
düzenleme belli bir amaca yöneliktir. Kimsenin yararına değildir, ülkenin
yararına değildir. Özellikle de hukuk devleti ilkesinin çiğnenmesine yol açacak
sakıncalı bir düzenlemedir. Bu nedenle önergemiz söz konusu maddenin teklif metninden
çıkartılması amacını gütmektedir. 
Tekrar hepinize saygılar sunuyor,
önergemize desteğinizi bekliyorum. (MHP sıralarından alkışlar) 
BAŞKAN – Teşekkür ederim.
Diğer önerge üzerinde Sayın Erdal
Aksünger konuşacak.
Buyurun.
ERDAL AKSÜNGER (İzmir) – Sayın Başkan,
değerli milletvekilleri; hepinizi saygıyla selamlıyorum.
Şimdi, 27’nci madde, tabii, 3 kere
gelgit yapan bir madde bir yerinden baktığınızda. Arkadaşlar da ifade ettiler,
defalarca söyledik bunun Anayasa’ya aykırı olduğunu, zaten Anayasa Mahkemesi
Anayasa’ya aykırı olduğunu söyledi. Şu anda getirilen gerekçeler aslında o
gerekçeleri içinde barındırıyor, daha da ağırlaştırıldı bunların hepsi. Şimdi,
Anayasa’nın 2’nci maddesine aykırı olduğunu söyledi, Türkiye Cumhuriyeti’nin
kuruluş felsefesine aykırı, Anayasa Mahkemesi aynı kararın içerisinde madde
13’ten dolayı da bunun bir ihlal olduğunu söyledi, 22’nci maddeden, haberleşme
hürriyetinin engellenmesinden yine dem vurdu ve “26’ncı maddeyi, düşünceyi
açıklama ve yayma hürriyetini engelliyor.” diye iptal etti. Peki, bunlarla
ilgili konu ortadan kalktı mı? Kalkmadı. Anayasa Mahkemesi aslında bu kararı
vermeden önce, 2013’te Avrupa İnsan Hakları Mahkemesinin zaten 5651 üzerinde
verdiği dünya kadar hak ihlali konusu vardı burada. 
Şimdi, burada getirdiğiniz konulardan
bir tanesi olarak mesela “retweet” yapma konusunu bir ceza hukukuna tabi
tutacaksınız, tamam diyelim, öyle olsun, zaten Türk Ceza Kanunu’nda vardı bu.
Kendi Milletvekiliniz Sayın Babuşcu “retweet” etti bir şeyi, dedi ki: “Ben
bundan dolayı özür diliyorum.” Ama o zaman bu kanuna tabi olacaktı. Neden?
Zaten öbür tarafta, TCK’da karşılığı var. Bu girişimin nedeni şu: Cumhuriyeti
yıkma eylemidir bu normalde ama bir başkası belki bunu yapmak istiyordu, sen de
“retweet” ettin, burada söylüyorsun. Şimdi, geldiğinde ben bunu şikâyet edersem
ne yapacaksın bununla ilgili? Öyle değil mi yani? O, “Aslında Cumhuriyet bir
reklam arası meselesi.” diyorsa “Biz bunu yıkacağız, yeniden başka bir düzeni
kuracağız.” demek istemiyor mu? Burada “retweet” etmiş ama bunun zaten Türk
Ceza Kanunu’nda ve Anayasa’da karşılığı, ceza olanı var, tekrar burada bir
kanuna ihtiyaç yok. Bunun yapılmasının nedeni -arkadaşlar da söyledi-
aslında bu seçim dönemini gerçekten de tehditlerden arındırarak geçirmek. Neden
olduğunu söyleyeyim: Geçen sene bunu getirdiğinizde sekizinci ayda, dokuzuncu
ayda, bu buradan geçtikten sonra kanunlaştı ve biz Anayasa Mahkemesine
götürdük. Tüm maddeleri ezbere biliyorum, ben götürdüm bunların hepsini.
10’uncu ayın 2’sinde iptal etti Anayasa Mahkemesi bunu. Ne yaptınız biliyor
musunuz? Üç ay boyunca Resmî Gazete’de yayınlamadınız ama bu arada böyle bir
kanun varmış gibi hepsi uygulandı, hepsi uygulandı bunların. Olamaz böyle bir
şey, 1 Ocak 2015’te tekrar bu Resmî Gazete’de yayınlanınca ortadan kalktı konu,
siz hemen altı yedi gün sonra Plan ve Bütçe Komisyonuna yine torbadan
getirdiniz bunun hepsini. Hatta onu da değiştirdiniz yine, onu da değiştirdiniz
bir tarafından baktığınızda. Zaten bu teklif edilemez, Anayasa’ya aykırı
olduğunu söylememiz oradan kaynaklanıyor, teklif edilemez.
Şunu da söyleyeyim: Bir yerinden
baktığınızda, Türkiye 2013 itibarıyla ifade özgürlüğünün ihlallerinden dolayı
Avrupa İnsan Hakları Mahkemesinde, ilk 10’a baktığınızda Avrupa’da Türkiye 224
tane bu konuyla ilgili cezaya çarptırılmış. Geri kalan 9 tane ülkenin toplamı
197. Bu 9 ülkenin içerisinde Rusya da var, Polonya da var, Romanya da var yani.
Bunların hepsi toplamda 197, Türkiye tek başına 224 tane hak ihlalinden dolayı,
ifade özgürlüğü hak ihlalinden dolayı cezaya çarptırılmış durumda. Zaten 51’de
de aynı şekilde bize devamlı Avrupa İnsan Hakları Mahkemesi bununla ilgili
cezayı kesiyordu, bizi mahkûm ediyordu. Siz devamlı bu ülkeyi hem Avrupa
nezdinde hem de dünya nezdinde gerçekten rezil ediyorsunuz. Ortada, veriler
ortada, ben söylemiyorum ki, bunların hepsi ortada. 
Dayanakları neden kalkıyor? Biraz
sonra, bir daha önerge getirmişsiniz aslında, bir sonraki maddede onu da
anlatacağım ben. Erişim Sağlayıcıları Birliği diye bir birlik kurulmuştu, şimdi
aslında o birlik ortada yok, normalde yok. Bu kanunda aslında yapsanız da böyle
bir uygulama yapamayacaksınız. O Erişim Sağlayıcıları Birliğini niye yaptılar
biliyor musunuz? Batı’ya şirin görünmek için yaptılar. “Ya, biz yapmıyoruz, bir
tane demokratik kitle örgütü var, onlar yapıyor.” diyor. Aslında doğru söylüyor
TİB Başkanı da. Aslında, bu kadar çok İnternet erişim sağlayıcılığı birliği yok
normalde, doğru söylüyor, ben bir şey söylemiyorum da bununla ilgili. Bugüne
kadar bunlar hoştu, iyiydi de bugün mü kötü oldular? Onun nedeni… Biraz sonra
getireceğinizi de ben anladım zaten, ne getirmek istediğinizi, orada zaten
bunları anlatacağız. 
Bunun yanı sıra da ifade
özgürlükleriyle ilgili daha başımıza gelecek konuları… Yeni daha Amerika’da bir
rapor yayınlandı, belki biraz sonra da ona değinme zamanımız olabilir deyip
hepinizi saygıyla selamlıyorum. (CHP sıralarından alkışlar) 
BAŞKAN – Teşekkür ederim. 
Önergeleri oylarınıza sunuyorum: Kabul
edenler… Kabul etmeyenler… Önergeler kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
Sayın milletvekilleri, yeni madde
ihdasına dair bir önerge vardır. İç Tüzük’ün 91’inci maddesine göre, yeni bir
madde olarak görüşülmesine komisyonun salt çoğunlukla katıldığı önergeler
üzerinde görüşme açılır ve bu maddede belirtilen sayıda önerge verilebilir. Bu
nedenle önergeyi okutup Komisyona soracağım ve Komisyon önergeye salt
çoğunlukla yani 21 üyesiyle katılırsa önerge üzerinde yeni bir madde olarak
görüşme açacağım. Komisyonun salt çoğunlukla katılmaması hâlinde ise önergeyi
işlemden kaldıracağım. 
Şimdi önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 688 sıra sayılı Kanun
Teklifinin 27 inci maddesinden sonra gelmek üzere aşağıdaki maddenin eklenmesini
arz ve teklif ederiz.
 Mihrimah Belma Satır Mehmet
Doğan Kubat Osman Aşkın Bak
 İstanbul İstanbul İstanbul
 Recep Özel İsmail
Kaşdemir  Ramazan Can
 Isparta Çanakkale Kırıkkale
MADDE 28- 5651 sayılı Kanunun geçici 3
üncü maddesinin ikinci fıkrasında yer alan "mevcut internet servis
sağlayıcıları" ibaresi "bu maddenin yürürlük tarihi itibarıyla
abonesi bulunan mevcut internet servis sağlayıcıları" şeklinde
değiştirilmiştir.
BAŞKAN – Komisyon, önergeye salt
çoğunlukla katılıyor musunuz?
PLAN VE BÜTÇE KOMİSYONU BAŞKANI RECAİ
BERBER (Manisa) – Evet Sayın Başkan, salt çoğunluğumuz vardır, Komisyonumuz
salt çoğunlukla önergeye katılıyor.
BAŞKAN – Komisyon önergeye salt
çoğunlukla katılmış olduğundan önerge üzerinde yeni bir madde olarak görüşme
açıyorum. 
ENGİN ALTAY (Sinop) – Sayın Başkan,
grubumuz adına Erdal Aksünger…
BAŞKAN – Yeni madde üzerinde Cumhuriyet
Halk Partisi Grubu adına Sayın Erdal Aksünger konuşacak. 
CHP GRUBU ADINA ERDAL AKSÜNGER (İzmir)
– Şimdi, Erişim Sağlayıcıları Birliğiyle ilgili konuda biraz önce de ifade
ettim. Aslında, Türkiye’de gerçekten bu kadar çok erişim sağlayıcı yok zaten.
Normalde bir tane erişim sağlayıcı, bir kişi var zaten, aslında hâkim olan o
zaten. Bütün altyapının Türkiye’deki sahibi TÜRK TELEKOM. Bunu 50 kere anlattık. TÜRK TELEKOM,
Türkiye’deki tüm İnternet altyapısının ve iletişim altyapısının yüzde 90’ından
fazlasına sahip. Doğrudur, diğer çoğu taşeron olarak çalışıyor ama bunun adını
neden “TÜRK” olarak daha hâlâ tutuyorsunuz? Onu 50 kere söyledik, hâlâ onu değiştirtmemekte
ısrar ediyorlar. “TÜRK TELEKOM” diye bir kurum Türk’ün değil artık, başkasının,
Arap’ın, onun, bunun. Yani aslında senin altyapının hepsi orada. 
Şimdi, geri kalan erişim
sağlayıcılarının çoğu TÜRK TELEKOM’dan taşeron hizmeti alıyor. İşte, birkaç
tane GSM operatörü hariç bunların hepsi oraya bağlı zaten.
Ama şöyle bir durum var: Bence bu
maddeyi getirerek hülle yapmaya çalışıyorsunuz, araya koyarak. Neden hülle
yapıyorsunuz? Artık “Erişim Sağlayıcıları Birliği” diye bir birlik yok. Niye
yok? Bu ayın başında Danıştay, tüzüğünü iptal etti oranın. Neden iptal etti?
Biz bunu bu kürsüden de anlattık, şundan iptal etti: Siz, Erişim Sağlayıcıları
Birliğini BTK’yla birlikte kurarken, TÜRK TELEKOM’un başını çektiği 12 tane
hâkim sağlayıcıyla birlikte bir tüzük yazdınız. Bu tüzüğü aldınız, BTK’yla
birlikte onayladınız, devlet eliyle, iktidar eliyle –devlet demeyeceğim artık
bu işe, siz kendinizi devlet zannettiğiniz için öyle oluyor- bu tüzüğü
geçirttiniz ama geri kalan -112’ydi o zaman, sonra 116’ya çıktı- bu erişim
sağlayıcıları bir araya geldiler, bir tüzük hazırladılar, bu tüzüğü götürüp
BTK’ya da verdiler ama buna rağmen siz bu birliği, bu 12 kişinin dediği şekilde
yaptınız, kabul ettiniz. 
TELKODER bunu aldı, Danıştaya gitti,
itiraz etti. Danıştaya gidip itiraz edince ne oldu? Çok uzun bir süre geçti ama
bu ayın, 3’üncü ayın 9’unda Danıştay bunun tüzüğünü iptal etti yani artık
Erişim Sağlayıcıları Birliği diye bir birlik yok. Bunu yaparken ne yapmaya
çalışıyorsunuz? Orada 40-50 kişiyi acaba oyundan düşürür müyüz ya da kaç
kişiyse, 100 kişi mi düşürürsek, çoğunluğu sağlarsak, buradan yeni bir tüzük
yaparsak, bununla birlikte, biraz önce ifade ettiğim, Avrupa’ya veya gelişmiş
ülkelerin bizi eleştirmesine karşılık şunu söyleyeceksiniz: “Ya, biz söylemiyoruz
bunların kapatılmasını.” “Kim söylüyor?” “İşte, burada oluşan Erişim
Sağlayıcıları Birliği söylüyor.” diyeceksiniz. Bu mümkün değil, bunu
yapamazsınız. Şu anda bu kanun yasalaşsa bile biz Anayasa Mahkemesine bunu
zaten götüreceğiz, hiç şansı yok. Eğer bu Anayasa Mahkemesi aynı maddelerden
bunu iptal etmiyorsa oranın “yasa”yla bir alakası olmayacak, “ana” tarafını
bilmiyorum. Anlatabiliyor muyum? Çünkü, aynı gerekçeler geçerli. 
Şimdi, madem, bu
yasalaşsa bile siz bunu uygulayamazsınız. Neden uygulayamazsınız? Artık sizin
bahsettiğiniz, Erişim Sağlayıcıları Birliği diye bir birlik yok, bunu
uygulayamayacaksınız, öyle bir birlik de yok. Demek ki böyle bir birliği
yeniden oluşturmanız gerekiyor. Bu gelen, bu yeni maddeyle ilgili konunun
temeli şu: Siz alelacele, hemen, acilen bu oyunculardan kaç tanesini bu oyunun
dışına iteleyebiliriz, taca atabiliriz, ona bakıyorsunuz. Ama şunu açıkça
söylüyorum: Bu, kesinlikle bu millete kan kusturacak bir kanundur. Zaten bütün
dünyanın da Türkiye’ye bakışı, yeni yayınlanan raporda gördük ki, daha dün
değil evvelsi gün geldi, Amerika’da sivil toplum kuruluşlarının yayınladığı
raporlar, Türkiye’nin aslında cinnet geçirdiğini iddia ediyorlar bu konuyla
ilgili. Yine aynısını söylüyorum, Türk Ceza Kanunu’nda bunun karşılığı varken
böyle kanun getirmenin temeli bence sadece önümüzdeki süreçte başınıza
gelecekleri engellemektir, başka bir şey değildir zaten, bunun başka bir anlamı
da yoktur. Ben, bizim Cumhuriyet Halk Partisi olarak bunu Anayasa Mahkemesine
götüreceğimizi buradan da yine söyleyeyim. Zaten siz bunu aslında
kanunlaştıramazsınız diyorum, uygulayamazsınız diyorum ve Anayasa’ya aykırıdır
diyorum. Daha önce götürdüğümüz ve Anayasa Mahkemesinin de gerekçeleri aynı ve
daha da ağırlaştırılmış bir şekilde yaptığını düşünürsek bunu biz Anayasa
Mahkemesine götürürüz. 
Başka bir şey daha söyleyeceğim. Daha
önce TİB Başkanına yetki veriliyordu, şimdi Bakana ve Başbakana veriliyor.
Şimdi Erişim Sağlayıcıları Birliği yok. Bu Bakan ile Başbakan milyonlarca
başvuruyu nasıl ayıklayacakmış, bana bir anlatsın birisi ya, nasıl
ayıklayacakmış buradan? Tabii, nasıl ayıklayacak? Yukarıdan bir yerden,
herhangi bir, size zeval getirecek, siyasi ikbalinize sıkıntı getirecek
olanları ayıklayabilir. Geri kalanı nasıl ayıklayacakmış? Şimdi, ben de 50 bin,
100 binin üzerinde takipçisi olan bir adamım, bana da günde, her gün birileri
garip bir şekilde bir şeyler yazıyorlar. Taciz edenler var, hakaret edenler
var, tamam ama belli boyuta kadar ama inanın, hiçbirisi hakkında benim kanuni
bir işlem yapmak gibi bir derdim de yok. Neden yok? Baş edilmez ki böyle bir
konuyla. Engelliyorum geçiyorum bunu yani. Ne yapayım yani, bunların hepsiyle
mi uğraşayım? Böyle bir şey olamaz zaten. Ama ben uğraşmak istediğim zaman,
kanunda, nizamda yeri var zaten. Zaten TÜRK TELEKOM veya TİB biliyor bunun ne
olduğunu. Ben zaten öyle bir şey yapacaksam dava açarım bunların hepsine.
Açmıyorum, böyle bir şeye gitmiyorum, engelliyorum, geçiyorum gidiyorum. Onunla
mı uğraşacağım ben? Ama uğraşanlar başka bir konuda var. 
Bakın, insanların özel hayatıyla ilgili
olan konuda zerre kadar –herkesle hemfikirim- bir tereddüdüm yok. Özel hayatla
ilgili, hakaretin çok daha üzerinde iftiralarla ilgili konular; bunlarda hiçbir
tereddüdümüz yok. Şimdi, İnternet dediğiniz zaman sadece sosyal medyadan
bahsetmiyoruz. İşte, çocuk pornosu diyorlar, terör diyorlar. Ya, bunları
koymadınız ki içine, yok ki bunlar. Zaten kanunda yeri var ama burada yok,
maniple etmesinler bu konuyu. Dünyanın her yerinde çocuk pornosu yasak zaten,
her yerinde yasak. Burada hemfikir olmayan hiçbir adam yoktur zaten. Varsa da
alçaktır, başka bir şey denmez ona. Ne denilebilir ki başka türlü? Ya, bunları
bahane etmeyin yani, bunlar değil bu konu, bunlar olamaz da konu yani. O
yüzden, bir an önce bu işi… Tabii, şöyle olacak yani: Biz yine Anayasa
Mahkemesine götürsek bile… Götüreceğiz, bence iptal edecek. Eğer edemezse zaten
ona Anayasa Mahkemesi denmez. Edecek de siz bunu yine üç ay bekleteceksiniz,
Resmî Gazete’de yayınlatmayacaksınız, seçim geçecek, ondan sonra yürürlüğe girecek.
E, ne olacak? Tren, at, neyse, alan nereye gidiyorsa oraya gitmiş olacak. Sorun
buradan kaynaklanıyor. 
Beş dakika dedim, yedi buçuk dakika
oldu ama şunu da söyleyeyim, burada herkes bilsin: Biz bunların hepsini Anayasa
Mahkemesine götürürüz. Ama şu da var: Hak ihlalleri konusunda insanlar… Bakın,
bu Erişim Sağlayıcıları Birliğiyle ilgili, arkadaş, şunu söyleyeyim size: 50
bin ile 500 bin lira arasında adamlara ceza konusu getiriyorsunuz, adam
ödemezse diyorsunuz ki: “Hapis cezasına kadar gider, bunu da paraya
çevireceğiz.” Hiçbir yabancı Türkiye’ye yatırım yapmaz, yapmayacak da.
İsterseniz gelin, hepsini çağıralım, bunu bir konuşalım. Kimse yapmaz. Bu
sosyal medya meselesini bir kenara bırakırsak, İnternet önümüzdeki, ekonominin
aslında bel kemiği, borsa da öyle, İnternet olmasa duracak zaten bir vesileyle.
Her yer öyle de İnternet bel kemiği ama yeni bilgi ekonomisinde İnternet’in
üzerine koyacağınız bu balta gibi, hançer gibi yasalarla adam buraya gelmek
istemiyor, gerçekten istemiyor. Bununla ilgili bir sürü belgeler bizde var.
Belki önümüzdeki süreçte imkân olursa onları da açıklarız.
Hepinize teşekkür ediyorum. (CHP
sıralarından alkışlar)
BAŞKAN – Teşekkür ederiz Sayın
Aksünger.
Yeni madde ihdasına dair önergeyi
oylarınıza sunuyorum: Kabul edenler... Kabul etmeyenler... Kabul edilmiştir.
Böylece teklife yeni bir madde
eklenmiştir. 
Şimdi herhangi bir karışıklığa mahal
bırakmamak için sıra sayısını mevcut maddeler üzerinden görüşmelere devam
edeceğiz.
28’inci maddede aynı mahiyette iki adet
önerge vardır, okutuyorum:
Türkiye Büyük
Millet Meclisi Başkanlığına
Görüşülmekte olan 688 sıra sayılı Kanun
Teklifinin 28 inci maddesinin teklif metninden çıkarılmasını arz ve teklif
ederiz.
 Erkan Akçay Seyfettin
Yılmaz  Ali Halaman
 Manisa Adana Adana
 Ahmet Kenan Tanrıkulu Necati
Özensoy
 İzmir Bursa
Aynı mahiyetteki diğer önergenin imza
sahipleri:
 Rahmi Aşkın Türeli Aytun
Çıray İhsan Özkes
 İzmir İzmir İstanbul
 Sinan Aydın Aygün Mehmet
Hilal Kaplan Haydar Akar
 Ankara Kocaeli Kocaeli
 Erdal Aksünger
 İzmir
BAŞKAN – Komisyon önergelere katılıyor
mu?
PLAN VE BÜTÇE KOMİSYONU SÖZCÜSÜ MEHMET
YÜKSEL (Denizli)- Katılmıyoruz Sayın Başkanım.
BAŞKAN – Hükûmet?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılamıyoruz efendim.
ERKAN AKÇAY (Manisa) – Gerekçe…
BAŞKAN – Gerekçeyi okutuyorum:
Gerekçe:
Görüşülmekte olan 688 sıra sayılı kanun
teklifinin 28 inci maddesiyle Teklifin 18 inci maddesiyle 5809 sayılı
Elektronik Haberleşme Kanununun 5 inci maddesinin birinci fıkrasına eklenen
bent hükmü ile Ulaştırma, Denizcilik ve Haberleşme Bakanlığının görev ve
yetkilerine Ulusal Kamu Entegre Veri Merkezine yönelik politika ve
stratejilerin belirlenmesi ve yürütülmesi eklenmiştir.
Ulusal Kamu Entegre Veri Merkezi
kurulma kararı Bilgi ve Teknoloji Yüksek Kurulu'nun Ocak 2013'teki 25'inci
toplantısında verilmiştir. Bu toplantıda kamu kurumlarının veri merkezlerinin
birleştirilmesine yönelik hukuki, teknik, idari yapılanma modelinin
oluşturulmasına da dikkat çekilmişti. Böylece kamuya ait tüm verilerin ortak ve
güvenli bir platformda toplanması planlanmıştır.
Bu aşamada dikkat edilmesi gereken bir
diğer nokta da ulusal kamu entegre veri merkezinin kuruluşunda Bilim, Sanayi ve
Teknoloji Bakanlığının öncü olmasıdır. 17-25 Aralık sonrasında internette
dolaşan tapelerle ilgili olarak TÜBİTAK'ın dünyada olmayan bir teknolojiyle
konuşmaların birleştirildiği kararı ve hissiyat ile bilimi açıklama
gayretindeki bir bilim ve teknoloji bakanıyla bu işte iyi niyetin olduğu
iddiaları birbiriyle ters düşmektedir. Bu zihniyetin oluşturacağı veri merkezi
ancak fişleme ve yolsuzlukları, usulsüzlükleri ve rüşveti gizleme merkezi
olacaktır.
Yine Ulusal Kamu Entegre Veri Sistemi
Ulaştırma, Denizcilik ve Haberleşme Bakanlığı uygulamalarıyla hayata
geçecektir. Ulaştırma, Denizcilik ve Haberleşme Bakanlığı yolsuzluk ve rüşveti
örtbas ederek kamuoyunun bilgi alma özgürlüğünü kısıtlamayı kendisine misyon
edinmiş çalışmalar içerisindedir. Bu yönde bir zihniyetin yönetimindeki
Bakanlığın Ulusal Kamu Entegre Veri Sistemini teorik çerçevesine uygun olarak
yönetmekten ziyade bu çalışmayı fişleme ve baskı aracı olarak
kullanabilecektir.
Bu tür uygulamaların önüne geçebilmek
adına maddenin teklif metninden çıkarılması gerekmektedir.
BAŞKAN – Diğer önerge üzerinde Sayın
Erdal Aksünger konuşacak.
Buyurun. (CHP sıralarından alkışlar)
ERDAL AKSÜNGER (İzmir) – Sayın Başkan,
değerli milletvekilleri; hepinizi saygıyla selamlıyorum.
Şimdi, bir sonraki madde aslında
kişisel verilerin güvenliği noktasında, Rıza Bey mutlaka onunla ilgili ciddi
şeyler anlatacaktır da, ben size çok ilginç bir şey anlatacağım şimdi.
Şimdi, biz kişisel verilerimizi devlete
teslim etmek istiyoruz diyelim, devlet güvencesi olması lazım bunun. Tabii,
bugüne kadar devletin böyle bir güvenceyi sağladığını görmedik ama Meclisle
ilgili bir şey anlatacağım size. Arkadaşlar, bugün hepinizin elinde ya bir
akıllı telefon var, iPad var, o var, bu var. Türkiye Büyük Millet Meclisinin
“tbmm.gov.tr” adresli mailinden mutlaka mail kullanıyorsunuzdur. Eğer bu maili
alıp cep telefonunuzdan, akıllı telefonunuzdan kullanmak istiyorsanız veya
iPad’inizde kullanmak istiyorsanız başınıza şöyle bir iş geliyor, haberiniz
olsun yani herkese söylüyorum: Şu anda TBMM’nin “server”larına bağlanıp -kendi
danışmanınız da olabilir- eğer bu mailleri danışmanlarınız görmek istiyor diye
onun iPad’ine veya telefonuna yükleyin derseniz o “server”a bağlandığında
karşına şöyle bir şey çıkıyor, diyor ki: “Sen bu mailleri güncellemek
istiyorsan ve bana bağlanmak istiyorsan -bak, bunların hepsini o görüntüden
aldım yani şu anda yeni yapılıyor, çoğunuz da bilmez, hiç kimse bilmiyor bunu-
şunlara izin vermek zorundasın.” “Evet”, “hayır” diye bir seçenek de yok.
Bakın, nelere izin veriyorsunuz yani sizin elinizdeki telefon veya iPad’deki
nelere izin veriyorsunuz: Tüm verileri silme yetkisini veriyorsunuz. Sizin
haberiniz olmadan telefonunuza veya iPad’inize bağlanıp -veya neyse oradaki
mobil cihaz- “Tüm veriler silinebilir.” diye o yetkiyi veriyorsunuz. Tüm
verileri alabilme yetkisini de veriyorsunuz, şifre kurallarını değiştirme yetkisini
veriyorsunuz, kameraları açıp kapatma yetkisini veriyorsunuz. Bunlar gerçek,
hiçbiriniz bilmiyor olabilir bunu yani bunlar gerçek. Güvenmek başka bir şey
“güveniyorum” diyorsanız bilemem onu. Ben ama burada seçenek olmadığını
söylüyorum, ben “hayır” demek istiyorum. Bunlara bakma kardeşim.
Başka şey daha var, ekran kilitlerini
açma veya kapamaya da izin veriyorsunuz. Yapıyorlar da bunu, yapabilirler
dahası, yapıyorlar başka bir konu. “Ekranı kilitle”, “şifreleri değiştir”
bunları da veriyorsunuz. “Depolama alanları”, mesela benim danışmanımın başına
geldi, bana gösterince anladım durumu, o geldi baktı. Ben buna izin vermedim,
şu anda telefonumdaki eski bütün telefon adreslerine erişemiyor, erişemez de,
ben izin vermediğim için erişemiyor çünkü ben bunlara “evet” dersem o telefonla
erişiyor. Daha önce almışlar o telefonları yedeklemişler, telefon numaralarını
yedeklemişler yani. “Kameraları açıp kapatma” diyor burada. Ne demek bu ya,
neden açıp kapatıyorsun? Bu elimdeki benim kişisel verilerim olan bir yer, ben
kimseye izin vermem bununla ilgili, bunun tedbirini de alırım yani. Eğer
bununla ilgili şöyle bir durum varsa, diyorsa birisi: “Ya, senin iyiliğin için
yapıyorum bunu.” Niye yapıyorsun benim iyiliğim için ya? Benim öyle iyiliğime
yapacak kendi yanımda mutlaka bir çalışanım, bir edenim vardır; sadece bunu
alacaksın bir yere depolayacaksın, o kadar, yedeğine alacaksın, bu kadar. Üç
günde, beş günde, bir haftada bir de alabilirsin ama bunların hepsini adamlar
burada alabiliyor. 
Şimdi, Türkiye Büyük Millet Meclisinde…
Bunun gibi daha bir sürü şey var burada. Parolalar, kızılötesini devreye sokma,
SD kartın takılmasını devre dışı bırakabiliyor veya onun içindeki bilgiyi de
alabiliyor. Şimdi, diyelim ki… Milletvekillerine yapılıyor bu ya, yani yapılma
olasılığı var en azından; yapılıyor mu, o ayrı bir konu da, onu bilemem, belki
oradan bakmak lazım ama en azından benim kendi danışmanım benim maillerimin bir
kısmını benimle birlikte görmesi için kurarken bunları gördüm. Görünce buna
izin vermedim tabii. O yüzden, onun telefonunda da bazı telefonları göremiyor.
Şimdi, böyle düşündüğünüz zaman, bu hakkı Meclis Başkanı biliyor mu bilmiyor
mu, bilmiyorum ama milletvekilleri buna maruz kalmışsa vatandaşın durumunu ben
çok merak ediyorum; vatandaşın durumunu merak ediyorum yani. 
E, şimdi diyorsunuz ki: “Emniyet
istihbarattı, onlar paralelciydi, şu yaptı, bu yaptı.” E, MİT’te de yetki var.
Sen MİT’e zaten nasıl hâkim olacaksın? Bu kişisel veriler konusu çok önemli bir
konu da zaten kimse ne kanun ne nizam dinlediği için, işte kanun da çıkarsan
dinleyen yok, Anayasa desen de dinleyen yok, anlatıyoruz, onu da dinleyen yok.
Bugün sorun gibi gözükmüyor olabilir ama yarın bunların hepsi herkesin başına
bela olacak; göreceğiz, yaşayacağız bunların hepsini, göreceğiz. Bu verileri
biz daha önce burada... BTK Başkanı burada. Ben bununla ilgili TTNET’e ceza
kestirmek için her şeyi yaptım. Bir sürü insanı... Onlar da kabul etti,
insanları fişliyorlar diye kabul etti, ceza kestiler kendileri. Ya, devletin
bir kurumu kabul etti zaten bunun yapıldığını ama bu verilerin kime gittiğini,
ne edildiğini kimse bilmiyor. Sizin bütün özel hayatınızı TÜRK TELEKOM’un
altyapısından alabiliyorlar. Ya, böyle bir şey olur mu? Ben bu devletin neyine
güveneceğim benim kişisel verilerimi bir yerlerde koruyacak diye? 
O yüzden, bunun yeniden gözden
geçirilip… Bu devletin devlet gibi olması gerekir bence. İlk önce devlete
güvenmek gerekir, iktidarlara değil arkadaşlar. 
Hepinizi saygıyla selamlıyorum. (CHP
sıralarından alkışlar) 
BAŞKAN – Teşekkür ederim.
Aynı mahiyetteki önergeleri oylarınıza
sunuyorum: Kabul edenler... Kabul etmeyenler... Önergeler kabul edilmemiştir.
Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 
29’uncu maddede aynı mahiyette iki adet
önerge vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 688 sıra sayılı Kanun
Teklifinin 29 uncu maddesinin teklif metninden çıkarılmasını arz ve teklif
ederiz.
 Erkan Akçay Seyfettin
Yılmaz Ali Halaman
 Manisa Adana Adana
 Ahmet Kenan Tanrıkulu Necati
Özensoy
 İzmir Bursa
Aynı mahiyetteki
diğer önergenin imza sahipleri: 
 Rıza Türmen Haydar
Akar Rahmi Aşkın Türeli
 İzmir Kocaeli İzmir
 Sinan Aydın
Aygün Aytun Çıray
 Ankara İzmir
BAŞKAN –
Komisyon önergelere katılıyor mu?
PLAN VE BÜTÇE
KOMİSYONU SÖZCÜSÜ MEHMET YÜKSEL (Denizli) – Katılmıyoruz Sayın Başkan.
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz efendim.
BAŞKAN – Sayın
Halaçoğlu...
YUSUF HALAÇOĞLU
(Kayseri) – Gerekçe...
BAŞKAN – Gerekçeyi okutuyorum: 
Gerekçe: 
Görüşülmekte olan 688 sıra sayılı kanun
teklifinin 29 uncu maddesiyle Anayasa Mahkemesinin 2013/122 esas sayılı,
2014/74 karar sayılı 09.04.2014 tarihli kararıyla iptal edilen 5809 sayılı
Elektronik Haberleşme Kanunun 51 inci maddesinin yeniden düzenlenmesini
öngörmektedir. Anayasa Mahkemesinin söz konusu kararı kişisel verilerin
işlenmesi ve gizliliğinin korunmasına ilişkin maddenin uygulanmasına ilişkin
usul ve esasların Bilgi Teknolojileri ve İletişim Kurumu tarafından düzenlenecek
olmasının Anayasa'nın 20 nci maddesinde yer alan "Kişisel verilerin
korunmasına ilişkin esas ve usuller kanunla düzenlenir" hükmüne aykırı
olduğu gerekçesiyle almıştır.
Anayasanın 20 nci maddesinde yer alan
bu hüküm kişisel verilerin korunması hakkının Anayasal güvence altına alınması
ve böylece kamu makamlarının keyfi müdahalelerine karşı koruma sağlamaktadır.
Anayasanın açıkça kanunla düzenlenmesini öngördüğü bu konuda yürütme organına
ilk elden düzenleyici işlem yapma yetkisinin verilmesi Anayasaya aykırıdır.
Anayasa Mahkemesi kararı sonrasında
yeniden düzenlenmesi öngörülen 5809 sayılı Kanunun 51 inci maddesinin 13 üncü
fıkrası da Anayasa Mahkemesinin iptal kararına gerekçe olan hükmün aynı ruhla
yeniden düzenlenmesini ifade etmektedir. Buna göre, Anayasa Mahkemesinin iptal
ettiği yasa hükmü AKP'nin ısrarıyla aynı zihniyetle yeniden Meclis gündemine
getirilmiştir.
Bütün bu gerekçelerle kanun teklifinin
29 uncu maddesinin teklif metninden çıkarılması gerekmektedir.
BAŞKAN – Sayın Türmen, buyurun. (CHP
sıralarından alkışlar) 
RIZA TÜRMEN (İzmir) – Sayın Başkan,
değerli milletvekilleri; teklifin 29’uncu maddesiyle 5809 sayılı Kanunun
Anayasa Mahkemesince iptal edilen 51’inci maddesi yeniden düzenlenmiştir.
Tabii, Anayasa Mahkemesi bunu iptal ettiği için, şimdi önemli olan bu yeni
düzenleme Anayasa Mahkemesinin iptal kararına ne kadar uygun, ne kadar uygun
değil ona bakmak lazım. 
Özel hayata
ilişkin kişisel verilerin bir kamu kurumu tarafından toplanması elbetteki özel
hayata bir müdahaledir. Bütün mesele, bu müdahale meşru, hukuka uygun bir
müdahale midir, değil midir? Hukuka uygun müdahale olması için birtakım şartlar
gerekir: Önce kanundan kaynaklanması lazım bunun. Ama, kanundan kaynaklanması
yeter mi? Yetmez. Kanunun aynı zamanda erişilebilir, açık, öngörülebilir olması
lazım ve demokratik topluma uygun olması lazım kanunun. 
Şimdi, bu maddenin başlığı “Kişisel verilerin işlenmesi ve
gizliliğin korunması” olsa da, maddeye baktığınız zaman gizliliğin korunmasıyla
ilgili hiçbir şey yok aslında maddede. Kişisel verilerin alınması var ama
korunması yok maddede. 
Maddenin (1)’inci fıkrasında kişisel verilerin işlenmesinde
uyulacak olan ilkeler belirlenmiş, bu ilkeler son derece soyut ilkeler,
dürüstlük kurallarına uygun olmak gibi belirsiz ilkeler. İlkelere uyulmadığı
zaman ne olacağı belli değil, müeyyidesi belli değil, maddede bu yazmıyor.
Tabii, maddenin en sakıncalı yanı şu: Bu maddede sayılan ilkeler, maddenin
(13)’üncü fıkrasıyla maddenin uygulanmasına ilişkin usul ve esaslar kurum
tarafından belirlenir. Yani kurum dediği “Bilgi Teknolojileri ve İletişim
Kurumu tarafından belirlenir.” demektedir. Yani, maddenin somutlaştırılması
yürütmeye bırakılmıştır. İşte Anayasa Mahkemesi tam da bu yüzden bu maddeyi
iptal etmiştir. 
Anayasa Mahkemesi iptal kararında ne diyor? Diyor ki:
“Anayasa’nın açıkça kanunla düzenlenmesini öngördüğü konularda yürütme organına
doğrudan ve ilk elden düzenleyici işlem yapma yetkisi verilemez. Elektronik
haberleşme sektörüyle ilgili kişisel verilerin işlenmesi ve gizliliğin korunmasına
yönelik usul ve esasları belirleme yetkisini Bilgi Teknolojileri ve İletişim
Kurumuna veren itiraz konusu kural Anayasa’nın 20’nci maddesinde öngörülen
kişisel verilerin korunmasına ilişkin usul ve esasların ancak kanunla
düzenlenebileceğine ilişkin güvenceye aykırıdır.”
Şimdi, böyle bir iptal kararı varken aynı gerekçeyi, yani
yürütmeye bırakılmasını, bu maddenin usul ve esaslarının belirlenmesini, tabii
ki arka kapıdan aynı şeyi kanuna sokmaya çalışmaktadır. 
Maddenin, (2)’nci, (4)’üncü, (6)’ncı fıkraları enteresan
çünkü (2)’nci fıkrasında deniliyor ki: “Haberleşmenin dinlenmesi, kaydedilmesi,
saklanması, rıza olmadan yasaktır.” Ama öbür taraftan bir istisna getiriliyor
“İlgili mevzuatın öngördüğü durumlar hariç.” 
Şimdi, ilgili mevzuat o kadar geniş ki, Sağlık Bakanlığından
Millî Eğitim Bakanlığına kadar her şey var ama onun hepsinin üstünde MİT Yasası
var biliyorsunuz. MİT Yasası hiçbir sınırlamaya tabi olmadan MİT’e her türlü
kişisel veriyi istediği gibi almaya yetki vermektedir hâkim kararı olmaksızın.
Yani burada istisna gibi gözüken şey o kadar geniş bir alanı kapsamaktadır ki
aslında istisna kural hâline gelmiştir burada. Bu, tabii, büyük bir sakıncadır.

Maddenin (5)’inci fıkrasındaki “kamu
yararı” çok geniş bir kavramdır, kanunu belirsiz hâle getirmektedir. 
Maddenin (7)’nci, (8)’inci fıkrasında
“açık rıza” denmektedir. “Açık rıza” yerine, burada “açık rıza” değil,
“aydınlatılmış onam” olarak değiştirilmesi gerekiyor yani böyle bir abonman
sözleşmesinin en altında küçük harflerle yazılan bir şey rıza için yeterli
değildir, açıklamak gerekir, “bakın” demek lazım. Rızanı veriyorsun, rızanı
verdiğin zaman da olacak şeyler budur diye anlatmak lazım. Onun için bu
“aydınlatılmış onam” olarak değiştirilmelidir. 
“Bu kişisel verilerin gizliliğinin, güvenliğinin
ve amacı doğrultusunda kullanılmasının temininden işletmeciler sorumludur.”
diyor. Niçin sadece işletmeciler sorumludur? Belli değil. Yani bu sadece
işletmeciye verilecek bir külfet, bir yükümlülük değildir. Bilgi Teknolojileri
ve İletişim Kurumuna asıl bu külfetin verilmesi gerekir. Hâlbuki kanunda bu
bulunmamaktadır. 
Bütün bunları topladığınız zaman kanun
son derece sakıncalı ve en önemlisi de Anayasa Mahkemesinin iptal kararını
arkadan dolanıp ortadan kaldırmaya ve aynı hususları yeniden öngörmeye yönelmiş
bir kanun. Bu bakımdan yeniden iptal edilmeye mahkûm gibi gelmektedir bana. 
Teşekkür ederim. (CHP sıralarından
alkışlar) 
BAŞKAN – Teşekkür ederim Sayın Türmen.

Önergeleri oylarınıza sunuyorum: Kabul
edenler… Kabul etmeyenler… Önergeler kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
30’uncu maddede iki adet önerge vardır,
okutuyorum: 
Türkiye Büyük
Millet Meclisi Başkanlığına
Görüşülmekte olan 688 sıra sayılı Bazı
Kanun ve Kanun Hükmünde Kararnamelerde Değişiklik Yapılması Hakkında Kanun
Teklifi 30. maddesinin aşağıdaki şekilde değiştirilmesini arz ve teklif ederiz.
 Rahmi Aşkın Türeli  Vahap
Seçer  Ali Rıza Öztürk 
 İzmir  Mersin
 Mersin 
 Aytuğ Atıcı  Haydar
Akar  Rıza Türmen 
 Mersin Kocaeli İzmir

MADDE 30- 25/6/2010 tarihli ve 6001
sayılı Karayolları Genel Müdürlüğünün Teşkilat ve Görevleri Hakkında Kanunun 30
uncu maddesinin birinci ve beşinci fıkralarında yer alan "o güzergahın en
uzun mesafesine" ibaresi "geçiş ücreti ödemeden giriş çıkış yaptığı
mesafeye" olarak, yedinci fıkrasında yer alan "yedi gün" ibaresi
"on beş gün" olarak değiştirilmiş ve maddeye aşağıdaki fıkra
eklenmiştir.
"(8) Sürücüsünün Türk Vatandaşı
olup olmadığına bakılmaksızın yabancı plakalı araçlara uygulanacak olan bu
maddenin birinci fıkrasında belirtilen idari para cezaları ile geçiş ücretleri
ve ikinci fıkrasında yer alan idari para cezaları tebligat şartı aranmadan,
sürücüsü bilgilendirilmek suretiyle tahsil edilir. Tahsilat gerçekleşmeden
yabancı plakalı aracın ülkeyi terk etmesine izin verilmez. Bu fıkra
hükümlerinin uygulanmasına ilişkin usul ve esaslar Gümrük ve Ticaret Bakanlığı,
İçişleri Bakanlığı, Maliye Bakanlığı ile Ulaştırma, Denizcilik ve Haberleşme
Bakanlığınca müştereken altı ay içinde belirlenir. Uluslararası sözleşme
hükümleri saklıdır."

Türkiye Büyük
Millet Meclisi Başkanlığına
Görüşülmekte olan 688 sıra sayılı Kanun
Teklifinin 30 uncu maddesinin aşağıdaki şekilde değiştirilmesini arz ve teklif
ederiz.

 Emin Çınar Seyfettin
Yılmaz Ali Halaman
 Kastamonu Adana Adana

 Erkan Akçay Necati
Özensoy Ahmet Kenan Tanrıkulu
 Manisa Bursa İzmir
"MADDE 30- 25/6/2010 tarihli ve
6001 sayılı Karayolları Genel Müdürlüğünün Teşkilat ve Görevleri Hakkında
Kanunun 30 uncu maddesinin birinci fıkrasında yer alan "o güzergâhın en
uzun mesafesine ait geçiş ücretinin on katı" ibaresi "geçiş ücreti
ödemeden giriş çıkış yaptığı mesafeye ait geçiş ücretinin beş katı"
olarak, yedinci fıkrasında yer alan "yedi gün" ibaresi "on beş
gün" olarak değiştirilmiş, maddeye aşağıdaki fıkra eklenmiştir. "
(8) Sürücüsünün Türk Vatandaşı olup
olmadığına bakılmaksızın yabancı plakalı araçlara uygulanacak olan bu maddenin
birinci fıkrasında belirtilen idari para cezaları ile geçiş ücretleri ve ikinci
fıkrasında yer alan idari para cezaları tebligat şartı aranmaksızın, Gümrük
sahalarındaki giriş-çıkış kapılarında sürücüsü bilgilendirilmek suretiyle
tahsil edilir. Tahsilat gerçekleşmeden yabancı plakalı aracın ülkeyi terk
etmesine izin verilmez. Bu fıkra hükümlerinin uygulanmasına ilişkin usul ve
esaslar İçişleri Bakanlığı, Ulaştırma, Denizcilik ve Haberleşme Bakanlığı,
Maliye Bakanlığı ile Gümrük ve Ticaret Bakanlığınca müştereken belirlenir.
Uluslararası sözleşme hükümleri saklıdır."
BAŞKAN – Okunan son önergeye Komisyon
katılıyor mu?
PLAN VE BÜTÇE KOMİSYONU SÖZCÜSÜ MEHMET
YÜKSEL (Denizli) – Katılmıyoruz Sayın Başkan.
BAŞKAN – Hükûmet?
ÇALIŞMA VE SOSYALGÜVENLİK BAKANI FARUK
ÇELİK (Şanlıurfa) – Katılamıyoruz efendim.
BAŞKAN – Önerge üzerinde Sayın Emir
Çınar konuşacak
Buyurun. (MHP sıralarından alkışlar)
EMİN ÇINAR (Kastamonu) – Sayın Başkan,
değerli milletvekilleri; görüşülmekte olan 688 sıra sayılı Kanun ve Bazı Kanun
Hükmünde Kararnamelerde Değişiklik Yapılmasına Dair Kanun Teklifi’nin 30’uncu
maddesinde Milliyetçi Hareket Partisi Grubu olarak vermiş olduğumuz değişiklik
önergesi üzerine söz aldım. Yüce heyetinizi saygılarımla selamlarım. 
Değerli milletvekilleri, bu maddede,
Hükûmet, bu düzenlemeyle, Genel Müdürlük işletimindeki otoyollar ile erişme
kontrolünün uygulandığı kara yolları için belirlenen geçiş ücretini ödemeden
geçiş yaptığı tespit edilen araç sahiplerine Genel Müdürlük tarafından o
güzergâhın en uzun mesafesine ait geçiş ücretinin 10 katı tutarında para cezası
uygulanmasını teklif ediyor ve bu uygulamanın yapılmasını istiyor. Biz,
Milliyetçi Hareket Partisi olarak, bu maddede, 6001 sayılı Karayolları Genel
Müdürlüğünün Teşkilat ve Görevleri Hakkındaki Kanun’un 30’uncu maddesinin
birinci fıkrasında yer alan “o güzergâhın en uzun mesafesine ait geçiş
ücretinin 10 katı” ibaresini geçiş ücretini ödemeden giriş çıkış yaptığı
mesafeye ait geçiş ücretinin 5 katı olarak değiştirilmesini teklif ediyor ve
yedinci fıkrasında yer alan “7 gün” ibaresinin de “15 gün” olarak
değiştirilmesini teklif etmekteyiz ve sürücünün Türk vatandaşı olup olmadığına
bakılmaksızın yabancı plakalara uygulanacak olan bu maddenin birinci fıkrasında
belirtilen idari para cezası ve geçiş ücretinin ikinci fıkrada belirtilen idari
para cezasının tebligat aranmaksızın gümrük sahalarındaki giriş çıkış kapılarında,
sürücünün bilgilendirilmesi suretiyle tahsil edilmesini teklif etmekteyiz.
Tahsilat gerçekleşmediğinde de yabancı plakalı aracın ülkeyi terk etmesine izin
verilmemesini ve fıkra hükümlerinin uygulanmasına ilişkin usul ve esasların da
İçişleri Bakanlığı, Ulaştırma, Denizcilik ve Haberleşme Bakanlığı, Maliye
Bakanlığı ile Gümrük ve Ticaret Bakanlığınca müştereken belirlenmesini teklif
ediyoruz. 30’uncu maddede yapılan değişiklikle köprü ve otoyol geçişlerindeki
cezai yaptırımlar düşürülmektedir. Madde hükmünde, “o güzergâhın en uzun
mesafesi” ibaresinin “geçiş ücreti ödemeden giriş çıkış yapıldığı mesafe” ve
ücret toplama süresini yedi günden on beş güne çıkartan düzenleme
vatandaşlarımızın bugüne kadar mağdur olduğu düzenlemelerdir. Söz konusu
düzenlemenin kanun çıktıktan dört buçuk yıl sonra gerçekleşmesi vatandaşımızın
bugüne kadar mağdur edildiğinin açıkça bir ispatıdır. 
Değerli milletvekilleri, kanun
düzenlemeleri yapılırken milletlerin refahı, huzur, barış ve kardeşlik
içerisinde bir hayat sürebilmeleri için toplumsal düzeni ve nizamı sağlayacak
kurallara ihtiyaç vardır. Bu kurallar toplumsal düzeni sağladığı gibi suça
karşı caydırıcı birer önlem aracı olma özelliğini de taşımaktadır. Toplumsal
kurallar kanunlar aracılığıyla oluşturulurken ve yapılırken toplumun
ihtiyaçları göz önünde bulundurulmalıdır. Bir kanun yapılırken çok iyi
düşünülmeli, ihtiyaçlar tespit edilmeli ve en önemlisi de hiç aceleye
getirilmemelidir. Birilerini kurtarmak, iktidarı sağlamlaştırmak ve ebedi
kılmak için kanun yapılmaz. Bu şekilde kanun yapanların arzuları sadece çıkar
ve menfaatle yüz yüzedir. 
Ne yazık ki ülkemizi on iki yıldır
yöneten Adalet ve Kalkınma Partisi iktidarı bugüne kadar bu tutum ve
davranışlarını gelenek hâline getirmiş, bugün de aynı torbayla karşı karşıya
bırakmıştır. Torba kanun yapmayı kendisine düstur edinen AKP, ne milletin
menfaatini düşünmekte ne de ülke çıkarlarını gözetmektedir. İktidar, içine her
şeyi doldurarak torba teklifleriyle, bizlere göre çuval olan kanun
teklifleriyle, günü kurtarmak, yandaş ve kendi çıkar gruplarına menfaat
sağlamak için düzenlemelerle zamanını geçirmektedir. AKP için önemli olan,
kupon arsalar, kaçak saraylar, yandaşlara sağlanacak ayrıcalıklardır. 
Bu vesileyle, vermiş olduğumuz
değişiklik önergesine desteklerinizi bekliyor, yüce heyetinizi saygılarımla
selamlıyorum. (MHP ve CHP sıralarından alkışlar) 
BAŞKAN – Teşekkür ederim. 
Önergeyi oylarınıza sunuyorum: Kabul
edenler... 
HAYDAR AKAR (Kocaeli) – Karar yeter
sayısı istiyorum Başkan.
BAŞKAN – Şaka galiba?
RECEP ÖZEL (Isparta) – Var zaten ya.
MİHRİMAH BELMA SATIR (İstanbul) – Şaka
şaka. 
HAYDAR AKAR (Kocaeli) – Hayır, değil.
Uyandırayım dedim arkadaşları.
BAŞKAN – Sayın Altay ne derse onu
yapacağım.
ENGİN ALTAY (Sinop) – Estağfurullah
Sayın Başkanım. Milletvekilleri özgürdür. Bildiğiniz gibi yapın. 
HAYDAR AKAR (Kocaeli) – Efendim, ben
karar yeter sayısı istiyorum.
BAŞKAN – Grup Başkan Vekili ne derse
onu yapacağım. 
ENGİN ALTAY (Sinop) – Var, var zaten.
BAŞKAN – Önergeyi oylarınıza sunacağım
ve karar yeter sayısı arayacağım: Kabul edenler… Kabul etmeyenler… Karar yeter
sayısı vardır, önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 688 sıra sayılı Bazı
Kanun ve Kanun Hükmünde Kararnamelerde Değişiklik Yapılması Hakkında Kanun
Teklifi 30. maddesinin aşağıdaki şekilde değiştirilmesini arz ve teklif ederiz.
 
Rahmi Aşkın Türeli (İzmir) ve arkadaşları 
MADDE 30- 25/6/2010 tarihli ve 6001
sayılı Karayolları Genel Müdürlüğünün Teşkilat ve Görevleri Hakkında Kanunun 30
uncu maddesinin birinci ve beşinci fıkralarında yer alan "o güzergahın en
uzun mesafesine" ibaresi "geçiş ücreti ödemeden giriş çıkış yaptığı
mesafeye" olarak, yedinci fıkrasında yer alan "yedi gün" ibaresi
"on beş gün" olarak değiştirilmiş ve maddeye aşağıdaki fıkra
eklenmiştir.
"(8) Sürücüsünün Türk Vatandaşı
olup olmadığına bakılmaksızın yabancı plakalı araçlara uygulanacak olan bu
maddenin birinci fıkrasında belirtilen idari para cezaları ile geçiş ücretleri
ve ikinci fıkrasında yer alan idari para cezaları tebligat şartı aranmadan,
sürücüsü bilgilendirilmek suretiyle tahsil edilir. Tahsilat gerçekleşmeden
yabancı plakalı aracın ülkeyi terk etmesine izin verilmez. Bu fıkra
hükümlerinin uygulanmasına ilişkin usul ve esaslar Gümrük ve Ticaret Bakanlığı,
İçişleri Bakanlığı, Maliye Bakanlığı ile Ulaştırma, Denizcilik ve Haberleşme
Bakanlığınca müştereken altı ay içinde belirlenir. Uluslararası sözleşme
hükümleri saklıdır."
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ MEHMET
YÜKSEL (Denizli) Katılmıyoruz Sayın Başkan.
BAŞKAN – Hükûmet?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılamıyoruz efendim. 
BAŞKAN – Sayın Vahap Seçer konuşacak;
buyurun. (CHP sıralarından alkışlar)
VAHAP SEÇER (Mersin) – Sayın Başkan,
sayın milletvekilleri; hepinizi saygıyla selamlıyorum. 
30’uncu maddede Karayolları Genel
Müdürlüğünün teşkilat ve görevleri hakkında bir düzenleme var ve bu
düzenlemeyle ilgili de verdiğimiz önergede madde üzerinde redaksiyon yapılması
amaçlanıyor.
Şimdi, değerli arkadaşlarım,
taşımacılık, lojistik önemli bir alan; hem yurt içi taşımacılığı hem de
özellikle ihraç ürünlerimizin ihraç noktalarına ulaşmasında çok önemli vazife
yapan bir sektör. Ben güncel bir konuyu bu vesileyle sizlerle paylaşmak
istiyorum.
Biliyorsunuz, Mersin-Adana-Hatay, o
hinterlant özellikle Körfez ülkelerine, Arap Yarımadası’na yapılan ihracatta
çok önemli bölgeler. Özellikle o bölgede üretilen tarım ürünlerinin çok kısa
süre içerisinde o ihraç noktalarına ulaşması son derece önemli. 2011’den bu
yana Suriye’de meydana gelen olumsuz koşullar, bizim o bölgenin ihracatını
olumsuz yönde etkiledi. Biz Mersin’den, Adana’dan, Hatay’dan, o hinterlanttan o
bölgeye yaptığımız ihracatları özellikle kara yolu taşımacılığıyla, tırlarla o
bölgelere ulaştırabiliyorduk. Ancak 2011’den sonra o gelişmeler oradaki o
imkânları ortadan kaldırdı ve Türkiye ile Mısır arasında ikili anlaşmalarla,
Ro-Ro seferleriyle Mersin Limanı’ndan İskenderiye Limanı’na tırlar intikal ettiriliyor.
O bölgeden de, Mısır’dan da Suudi Arabistan’a, Ürdün’e o Körfez ülkelerine
ihraç ürünleri taşınabiliyordu. 
Şimdi, Sayın Bakana buradan bu uyarıyı
yapmak istiyorum. Bizim Türkiye-Mısır Ro-Ro seferlerine bağlı kara yolu
kullanma hakkı sözleşmemiz var, 24 Nisanda doluyor. 
Şimdi, biliyorsunuz, son gelişmelerden
sonra da Mısır’la ilişkilerimiz son derece gergin ve bu sözleşmenin
yenilenebilme konusu son derece sıkıntılı görülüyor. Onun için Hükûmetinizin
ivedilikle ya bir alternatif koridor açması gerekecek ya da bu sözleşmeyi nasıl
yapacaksanız yenilemek zorundasınız. Peki, yenilenmezse ya da yeni bir koridor
açılmazsa ne olur? Ki yeni koridor açılmasında -tabii ki bu sektörde çalışan
insanlar bunların araştırmasını da yapıyorlar ama- bu sefer de ihracatçının
özellikle taşımacılıkla ilgili maliyetleri artıyor. İşte, o piyasalarda da
rekabet gücü sıkıntıya giriyor. Dolayısıyla, bu konuda Hükûmetinizin önemli bir
adım atması gerektiğini düşünüyorum ve bu uyarıyı da buradan yapmak istiyorum.
Aksi takdirde tabii ki sadece taşımacılık sektörü değil, onların da son derece
etkileneceğini düşünelim ama bunun yanında… Zaten Türkiye'nin ihracata ihtiyacı
var, ürünlerimizi ihraç edebilmek için her türlü çalışmayı yapıyoruz, her türlü
mücadelenin içerisindeyiz. Bu tip sıkıntılar ihracatçılarımızı bir anlamda
baltalayacak, iç üretimimizi sıkıntıya sokacak. Özellikle o ülkelere ihracı
yapılan, bölgemizde yetişen, Güneydoğu Bölgesi’nde, güney bölgesinde o
alanlarda yetişen tarımsal ürünlere ya da piyasa değerine önemli ölçüde olumsuz
etki yapacaktır.
Şimdi, değerli arkadaşlarım, tabii ki
Orta Doğu’da yaşananlar özellikle Suriye’de yaşananlar sadece Türkiye'nin
ihracatına ya da o bölgelere yapılan ihracatına olumsuz etkilerde bulunmuyor.
Türkiye'nin Suriye’den gelen misafir sorunu var. Bunun karşılığını da
bulamıyoruz. “Mülteci” de diyemiyoruz, “sığınmacı” da diyemiyoruz. Son AFAD
rakamlarına göre 230 bini çadır kentte yaşayan, resmî kayıtlara göre 1 milyon
858 bin misafirlerimiz var, Suriyeli misafirlerimiz var. 
Dün komisyonda Sayın Bakanı
ilgilendiren bir konu, Yabancı İstihdamı Kanunu kabul edildi. Bu da tabii ki
Suriyeli sığınmacıları yakından ilgilendiriyor. Şimdi, son işsizlik rakamlarına
bakıyorum, Türkiye yüzde 11 civarında bir işsizlikle boğuşurken, bir anlamda bu
yasanın çıkması bizim işsizlerimize istihdam yaratma ya da iş bulmamızı
sıkıntıya sokacak bir anlaşma. Bu sorun, Suriye’den gelen misafirlerle ilgili
sadece iş meselesi değil.
(Mikrofon otomatik cihaz tarafından
kapatıldı)
VAHAP SEÇER
(Devamla) – Onların Türkiye’ye olan maliyetinin yarattığı sorunlar geçici
birtakım tedbirlerle çıkarttığımız yasalarla çözülmez. Burada yapılacak olan,
Suriye’de iç barışı tesis etmeye Türkiye Hükûmetinin katkı sunmasıdır.
Teşekkür ediyor,
saygılar sunuyorum.
BAŞKAN – Teşekkür
ederim.
Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir. 
Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 
31’inci maddede iki adet önerge vardır,
okutuyorum.
Türkiye Büyük
Millet Meclisi Başkanlığına
Görüşülmekte olan 688 sıra sayılı Kanun
Teklifinin 31 inci maddesinde yer alan “on” ibaresinin “sekiz” olarak
değiştirilmesini arz ve teklif ederiz.
Erkan Akçay Seyfettin
Yılmaz  Ali Halaman
 Manisa Adana Adana
Ahmet Kenan Tanrıkulu  Necati
Özensoy
 İzmir Bursa
Türkiye Büyük
Millet Meclisi Başkanlığına
Görüşülmekte olan 688 sıra sayılı Bazı
Kanun ve Kanun Hükmünde Kararnamelerde Değişiklik Yapılması Hakkında Kanun
Teklifi’nin 31. Maddesinin aşağıdaki şekilde değiştirilmesini arz ve teklif
ederiz.
Rahmi Aşkın Türeli Aytuğ
Atıcı Vahap Seçer
 İzmir Mersin Mersin
Haydar Akar RızaTürmen Ali
Rıza Öztürk
 Kocaeli İzmir Mersin
Refik
Eryılmaz
Hatay
MADDE 31- 6001 sayılı Kanunun Geçici 1
inci maddesinin altıncı fıkrasında yer alan “beş” ibaresi “on” şeklinde
değiştirilmiştir.
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ MEHMET
YÜKSEL (Denizli)- Katılmıyoruz Sayın Başkanım.
BAŞKAN – Hükûmet?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılamıyoruz efendim.
BAŞKAN – Sayın Altay, kim konuşacak?
ENGİN ALTAY (Sinop) – Refik Eryılmaz.
BAŞKAN – Sayın Refik Eryılmaz
konuşacak önerge üzerinde.
Buyurun.
REFİK ERYILMAZ (Hatay) – Teşekkür
ediyorum Sayın Başkan.
Değerli milletvekilleri, 688 sıra
sayılı Kanun Teklifi’nin 31’inci maddesi üzerinde söz almış buluyorum. Bu
vesileyle Meclisi saygıyla selamlıyorum.
Ben Hatay’ın sorunlarından bahsetmek
istiyorum. Değerli milletvekilleri, maalesef, Hükûmetin dört yıldır uygulamış
olduğu yanlış dış politika neticesinde Hatay ciddi bir şekilde etkilenmiştir,
özellikle ekonomik anlamda çok ciddi bir sıkıntı içerisinde. Düşünebiliyor
musunuz, 900 kilometrelik sınır boyunca bütün gümrük kapıları, bütün sınır
kapıları kapalı ve terör gruplarının cirit attığı bir alan hâline dönüşmüş
durumda.
Tabii, Cilvegözü Sınır Kapısı bölgenin
can damarı, Orta Doğu’ya açılan ticaret merkezidir ve bu kapı maalesef dört
yıldır kapalı; sadece o değil, onun dışındaki diğer kapılarımızın da kapalı
olduğunu görüyoruz. Can damarımız olan, Orta Doğu’ya açılan bu kapı kapanınca
ister istemez bölgenin ekonomisi de bundan ciddi bir şekilde etkilenmiş,
özellikle ihracat durma noktasına gelmiştir. İhracatın durmasıyla birlikte,
dolaylı olarak tabii ki nakliye sektörü de bundan etkilenmiş, turizm sektörü de
etkilenmiş, sınır ticareti yapan vatandaşlarımız bundan etkilenmiş, esnaf,
çiftçi etkilenmiş ve bölge ciddi bir ekonomik sıkıntıyla karşı karşıya
kalmıştır. Ekonomik boyutunu, sosyal boyutunu, kültürel boyutunu tartışmıyorum;
bu, sadece ekonomik boyutu.
Bugün Türkiye’de resmî rakamlara göre
işsizliğin yüzde 11’lerde olduğu ifade ediliyor, ancak bölgede işsizlik
yaklaşık olarak yüzde 30-35’lerde. Bunu nereden anlıyoruz? Bizim Hatay
Büyükşehir Belediyesi “Bin kişilik bir işçi alımı yapacağım.” dedi, 30 bini
aşkın başvuru yapıldı. Bu başvuru yapanların çok önemli bir bölümünün
üniversite mezunu olduğunu görüyoruz. Asgari ücretle çalışmak için büyükşehir
belediyesine 30 bin başvuru yapılıyor ve bunun yüzde 50’ye yakınının üniversite
mezunu olduğunu görüyoruz.
Peki, bu kadar çok işsizlik olan bir
ilde Hükûmet, acaba bu sorunun çözümü konusunda herhangi bir adım attı mı?
Hayır. Peki, bu işsizlik sorununu giderme adına herhangi bir yatırım, istihdam
yaratacak herhangi bir yatırım yaptı mı, herhangi bir çivi çaktı mı? Yok.
Aksine, mevcut olan işletmelerin, mevcut olan fabrikaların kapandığını
görüyoruz. Bakın, İzdemir’de Aralık 2014’ten bugüne yaklaşık olarak 800 işçinin
işine son verildi, işçi kıyımı devam ediyor. AKP’li bakanlar oraya gitti “Size
iş güvencesi veriyorum.” diye taahhütte bulundu ama maalesef her gün yeni yeni
işçi çıkarımlarıyla karşı karşıya kalıyoruz. 
Değerli milletvekilleri, tabii, bu
ekonomik sorunların yanında, bölgede ciddi bir güvenlik sorunu da yaşanıyor.
Bakın, sadece son günlerde yani Eğit-Donat Mutabakatı’nın imzalanmasından hemen
sonra Reyhanlı’da bir aracın içerisinde patlamaya hazır ciddi patlayıcıların
yakalandığını öğreniyoruz. Yine, aynı şekilde Belen’de durdurulan arabanın
içerisinde patlayıcılar yakalanıyor, dün Amanos’ta yine patlayıcılar
yakalanıyor. Biz buradan ikaz ettik, dedik ki: Bu politikalar ne Suriye
halkının ne de bölge halkının, Türkiye halkının yararına değildir. 200 bin
kişinin, 300 bin kişinin ölümünden bahsediliyor. Peki, acaba bu ölümlerde AKP Hükûmetinin
uygulamış olduğu dış politikanın hiçbir etkisi yok mu? Bu ölümler sadece bir
inanca, bir mezhebe mensup olan insanların değil, orada yaşayan bütün
kimlikleri, bütün inançları hedef alan, bütün camileri, bütün mabetleri hedef
alan, her kesimden din adamını hedef alan bir noktaya gelmiştir. Suriye’de her
gün yeni katliamlarla uyanıyoruz. Bu nedenle, değerli AKP’li milletvekillerinin
vicdanına sesleniyorum: Bu dış politika ne bölge halkına ne Suriye halkına
yarar getirmemektedir. Bu politikanın yeniden sorgulanmaya ihtiyacı vardır.
Sadece Cumhurbaşkanı ve Başbakanının kendi hırslarına, kendi korkularına yenik
düşerek uygulamaya koyduğu, ısrarla uygulamakta direndiği bu politikanın derhâl
yeniden gözden geçirilmeye ihtiyacı olduğunu ifade ediyor, saygılarımı
sunuyorum. (CHP sıralarından “Bravo” sesleri, alkışlar) 
BAŞKAN – Teşekkür ederim. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
 Türkiye Büyük
Millet Meclisi Başkanlığına 
Görüşülmekte olan 688 sıra sayılı Kanun
Teklifinin 31 inci maddesinde yer alan “on” ibaresinin “sekiz” olarak
değiştirilmesini arz ve teklif ederiz. 
 Erkan
Akçay (Manisa) ve arkadaşları 
BAŞKAN – Komisyon önergeye katılıyor
mu? 
PLAN VE BÜTÇE KOMİSYONU SÖZCÜSÜ MEHMET
YÜKSEL (Denizli) – Katılmıyoruz Başkanım.
BAŞKAN – Hükûmet? 
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılamıyoruz efendim. 
ERKAN AKÇAY (Manisa) – Gerekçe. 
BAŞKAN – Gerekçeyi okutuyorum: 
Gerekçe: 
Görüşülmekte
olan 688 sıra sayılı Kanun Teklifinin 31 inci maddesiyle 6001 sayılı Kanunun
Geçici 1 inci maddesinin altıncı fıkrasında değişiklik yapılmak suretiyle
Karayolları Genel Müdürlüğünün muhasebe hizmetlerini yürüten ve Maliye
Bakanlığı kadrolarında bulunan personelin Genel Müdürlüğün talebi ve Maliye
Bakanlığının uygun görüşü üzerine 6001 sayılı Kanunun yürürlüğe tarihten
itibaren on yıl süreyle görev yapabilmesi düzenlenmektedir. Önerge ile söz
konusu sürenin sekiz yıl olarak düzenlenmesi öngörülmektedir. 
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.
Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir.
32’nci maddede bir adet önerge vardır,
okutuyorum:
Türkiye Büyük
Millet Meclisi Başkanlığına
Görüşülmekte olan 688 sıra sayılı Kanun
Teklifinin 32 nci maddesinin aşağıdaki şekilde değiştirilmesini arz ve teklif
ederiz.
 Erkan Akçay Seyfettin
Yılmaz Ali Halaman
 Manisa Adana Adana
 Necati Özensoy Ahmet
Kenan Tanrıkulu
 Bursa İzmir
“MADDE 32- 10/7/2003 tarihli ve 4925
sayılı Karayolu Taşıma Kanununun 33 üncü maddesinin beşinci fıkrasında yer alan
“ve karayolu yatırım projelerine” ibaresi madde metninden çıkarılmıştır.”
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ MEHMET
YÜKSEL (Denizli) – Katılmıyoruz Sayın Başkanım.
BAŞKAN – Hükûmet?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılamıyoruz efendim.
BAŞKAN – Önerge üzerinde Sayın
Seyfettin Yılmaz konuşacak. (MHP sıralarından alkışlar) 
SEYFETTİN YILMAZ (Adana) – Sayın
Başkan, değerli milletvekilleri; görüşülmekte olan 688 sıra sayılı Kanun
Tasarısı’nın 32’nci maddesiyle ilgili verdiğimiz değişiklik önergesi hakkında
söz almış bulunuyorum. Yüce heyetinizi saygıyla selamlıyorum.
Biz bu önergede döner sermayeden kara
yollarına kaynak aktarılmasının önüne geçilmesini talep ediyoruz. Buradaki ana
nedenimiz de Karayolları Genel Müdürlüğünün yaptığı uygulamalarda birçok soru
işaretini bünyesinde barındırmasından kaynaklanıyor. Bununla ilgili Sayıştay
raporlarına baktığımızda projesi olmayan birçok harcamayı yaptığını görüyoruz.
Sadece 2012 yılında programda yeri olmayan 259 projeye yaklaşık 972 milyonluk
ödeme yapılmış. Yine, yatırım programında yer almayan ve ödeneği olmayan 949
adet iş için ihaleye çıkıldığı ve bu işler için de toplam 1,4 milyar lira
harcama yapıldığı görülmektedir. Yani burada baktığınız zaman, genel itibarıyla
Sayıştay raporlarıyla beraber de gözden geçirdiğinizde, neredeyse yandaşların
zengin olduğu, zengin edildiği, birilerine kaynakların aktarıldığı ve usulsüz
zenginleşmenin ana kaynaklarından olan bir yer de Karayolları. Buna fiilen
baktığınızda da görebilirsiniz, Hükûmetin önemli projelerinden olan duble yol
projesi bizim de doğru bulduğumuz bir proje olmasına rağmen ne yazık ki
uygulamaya baktığınızda niyet halis olmazsa sonuç da halis olarak çıkmıyor.
Adana-Ankara arası duble yol projesi kapsamında yapıldı. Ben on senedir gider
gelirim bir defa o yollarda yapım olmadan geçtiğimi hatırlamıyorum. Şimdi, bir
yolu yapıyorsanız Allah rızası için düzgün yapın. Yani bir yol yapılıp da bir
sene sonra tekrar yapılır mı? Yani Adana’dan Ankara’ya giderken en aşağı 7-8
yerde ne görüyorsunuz? Yeniden yapım görüyorsunuz. Bir sene önce yapılıyor, bir
sene sonra yeniden yapılıyor yani bunları bir incelediğinizde hangi
müteahhitler bu işleri yaptı, kimlere rant sağlandı, kimlere kaynak aktarıldı
bunları görebiliriz ve ilerleyen süreçte inşallah 7 Hazirandan sonra Milliyetçi
Hareket Partisi iktidarında tek tek kim kamunun malını yemişse bunun hesabını
açık bir şekilde soracağız. 
Burada
Karayollarından konu açılmışken… Geçen hafta Adana’da kamyoncu esnafıyla bir
toplantı yaptık. Burada gördüğümüz manzara gerçekten içler acısı. Bütün kamyoncu esnafı kan
ağlayan bir yapı içerisinde. Özellikle mazotun çok pahalı olduğundan dert
yanıyorlar. Bakıyorsunuz, yatlara, gemiciklere, jetlere ucuz mazot verilirken
alın teriyle, emeğiyle on altı saat, on yedi saat direksiyon sallayan
kamyoncuya geldiği zaman mazotta bir indirime gidilmiyor. Yani illaki bakan
çocukları veya başbakan çocuğu kamyoncu olduğunda mı bu mazotta indirime
gidilecek?
Yine bir şeyi dile getiriyorlar. Bu
Adana’da olmuş ama Türkiye’nin birçok yerinde aynı sorun gündeme geliyor. 2012
yılında HGS’ye geçildi. Kamyoncu Adana’dan giriyor, Tarsus’tan çıkıyor; HGS’si
var, HGS’sinde parası var ama okunamadığı için bir sürü ceza gelmiş. Gidiyor
ilgili yerlere müracaat ediyor, o postaneye gönderiyor, öbürü maliyeye
gönderiyor. Sadece Gerdibi Kooperatifinde çalışan kamyonların cezası -Adana’nın
Gerdibi köylülerinin kurduğu bir kooperatif var- 200 bin lira. Yani yazıktır,
günahtır! Bununla ilgili tedbirlerin mutlaka alınması gerekiyor. Zaten nakliye
yok, geçim sağlayamıyorlar. Eskiden “yolların kralı” olarak adlandırılan
kamyoncular birçok zahmet ve emeğe rağmen en azından emeklerinin karşılığını
alıyordu. Bugün nakliye fiyatları çok düşük, zaten nakliye bulmakta ciddi
sıkıntıyla karşı karşıya kalıyorlar. İktidarınız dönemi kamyoncular için tam
bir dertli yıllar olmuş. Bununla ilgili tedbirleri düşünen yok. Buraya özel
kanunlar getiriliyor, özel düzenlemeler getiriliyor ama toplumun sıkıntı çeken
kesimine yönelik uygulamaların hiçbirisi burada hayata geçmiyor. 
“SCR belgeleri var, gidiyoruz,
alamıyoruz, her gittiğimizde 200-300 lira masraf yapıyoruz.” Bu, kamyoncu
esnafı için ciddi manada bir sıkıntı. Bunların ehliyetleriyle ilgili cezalar
geliyor, 10 puan, 20 puan. Zaten geçimlerini buradan sağlıyorlar. Bütçe açığını
kapatmak için de polisler gözünü kamyonculara dikmiş, ceza üstüne ceza kesiyor.

Teşekkür ediyorum. (MHP ve CHP
sıralarından alkışlar) 
BAŞKAN – Teşekkür ederim. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
33’üncü maddede bir adet önerge vardır,
okutuyorum:
Türkiye Büyük
Millet Meclisi Başkanlığına
Görüşülmekte olan 688 sıra sayılı Kanun
Teklifinin çerçeve 33 üncü maddesiyle 655 sayılı Ulaştırma, Denizcilik ve
Haberleşme Bakanlığının Teşkilat ve Görevleri Hakkında Kanun Hükmünde
Kararnamenin 21 inci maddesinin üçüncü fıkrasından sonra gelmek üzere eklenmesi
öngörülen dördüncü fıkranın (b) bendinin 3 numaralı alt bendinin aşağıdaki
şekilde değiştirilmesini arz ve teklif ederiz.
 M. Belma Satır  Rahmi
Aşkın Türeli  D. Ali Torlak
 İstanbul  İzmir
 İstanbul
 Mehmet Doğan Kubat  Osman
Aşkın Bak  Recep Özel
 İstanbul  İstanbul
 Isparta
 Ramazan Can
 Kırıkkale
“3) Millî Gemi Sicili veya Türk
Uluslararası Gemi Siciline kayıtlı ticari yük taşımalarında kullanılan gemilerden
cins ve nitelikleri Bakanlıkça belirlenenlerin hurdaya ayrılmasını desteklemek
amacıyla yerlerine asgari yüzde otuz beş yerli katkı oranıyla Türkiye'de inşa
edilmek, asgari beş yıl Türk Bayraklı işletilmek ve inşasının üç yıl içinde
tamamlanmaması veya inşasını müteakip beş yıldan önce satılması hâlinde genel
hükümler uyarınca tahsil edilmesi şartlarıyla yeni gemilerin finansmanında
kullanılmak ve hurda bedelini aşmamak üzere nakdi,"
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ MEHMET
YÜKSEL (Denizli) – Takdire bırakıyoruz.
BAŞKAN – Hükûmet?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılıyoruz efendim.
BAŞKAN – Önerge üzerinde Sayın Durmuş
Ali Torlak konuşacak.
Buyurun. (MHP sıralarından alkışlar) 
D. ALİ TORLAK (İstanbul) - Sayın
Başkan, değerli milletvekilleri; görüşülmekte olan kanun tasarısının 33’üncü
maddesiyle ilgili Milliyetçi Hareket Partisi adına vermiş olduğumuz önerge(x)
üzerine söz aldım. Bu vesileyle yüce heyetinizi saygılarımla selamlıyorum.
Değerli milletvekilleri, Türk deniz
ticaret filosu Türk sicilinde kayıtlı gemiler ve Türk sahipli gemiler olmak
üzere yaklaşık 30 milyon dwt kapasiteye sahiptir. Ancak Türk sicilinde sadece
8,5 milyon dwt gemi bulunmaktadır. Bu gemilerin yaş ortalaması ise 20 yaşın
üzerindedir. Akdeniz, Karadeniz ve Türk kabotajında yoğunluklu olarak çalışan
koster gemilerinin yaş ortalaması ise 30’u geçmiştir.
Bu yaşlanmış filomuzla mevcut ticari
gereksinimler karşılanmadığı gibi, çevresel açıdan da olumsuz etkiler oluşturmaktadır.
Bilhassa Marmara Denizi çalışmayan bu gemilerle bir hurda çöplüğü hâline
gelmiştir.
Bu madde hükmü hakkaniyetli uygulandığı
takdirde, yaşlı gemisinden başka sermayesi olmayan küçük girişimci
armatörlerimiz gemilerini hurdaya verecek ve şartlı alacakları hurda teşviki
ile yeni bir gemi inşa ettirerek mesleklerine devam etme şansı bulacaklardır. 
Hurda gemi teşviki kapsamında yeni inşa
edilecek gemilerin ise Komisyon görüşmeleri esnasındaki uyarılarımız
neticesinde Türk tersanelerinde yapılması şartı getirilmesi 2008 krizinden bu
yana büyük sıkıntılar yaşayan tersanelerimizin bir nebze olsun nefes almalarını
sağlayacaktır. Bu sağlandığı takdirde yapılan her gemide yüzde 35’in üzerinde
yerli katkı payıyla da yerli sanayi ürünü kullanılmasını beraberinde getirecek
ve bu sayede yan sanayimiz de bulunduğu talep sıkıntısından belirli bir süre
içinde kurtulacaktır. Ayrıca AR-GE çalışmalarına hız vermesinin de önü açılmış
olacaktır. Bu sayede yerli sanayimiz yeni ve teknolojik ürünlere yönelecektir,
bundan da ülkemiz kazançlı çıkacaktır.
Değerli milletvekilleri, Akdeniz ve
Karadeniz Bölgesi 1980’li yıllarda “Türk Gölü” olarak adlandırılmaktaydı. Bunun
nedeni de bu bölgelerde ticaret gemilerimizin tartışılmaz üstünlüğüydü. Ancak
yıllardan bu yana denizcilik sektöründe uygulanan yanlış ve bilinçsiz
politikalar bu bölgelerdeki üstünlüğümüzün yabancı ülkelerin eline geçmesiyle
sonuçlanmıştır. 2009 yılından bu yana bu kürsüde defalarca bu soruna değindiğim
hâlde Hükûmetin duyarsız tavrı nedeniyle bu soruna bir çözüm getirilememiş,
neticesinde de denizcilik sektörü günden güne devamlı kan kaybederek bugünlere
gelinmiştir. 
Elbette hatadan dönülmesi önemlidir
çünkü görüşmekte olduğumuz kanun tasarısının bu maddesiyle yıllardır can
çekişen denizcilik sektörüne bir can suyu verilmiş olacaktır. Bu düzenlemeyle
ticaret ve rekabet açısından eski gemilerin devreden çıkması ve yeni Türk
bayraklı gemilerin devreye girmesiyle Akdeniz ve Karadeniz Bölgesi’nde yapılan
ticari taşımacılıkta tekrar ülke olarak hâkim konuma gelinmesine büyük katkı
sağlayacağı kanaatindeyim. Bu bölgelere hâkimiyet ülkemiz açısından hem prestij
demektir hem de büyük bir ekonomik kazanç demektir. Çünkü hâlen yılda sadece
deniz taşımacılığında 8 milyar dolar navlun açığı veren ülkemizin, yapılacak
yeni Türk bayraklı gemiler ile navlun açığı azalacaktır. 2023 yılında mevcut
hâliyle yılda 30 milyar navlun açığı verilmeyecek, ülke bütçesine büyük katkı
sağlanacaktır. Türk tersanelerinde yapılan her gemide yaklaşık yüzde 16 vergi
katkısı devletimize geri dönecek ve verilen hurda teşviki otomatik olarak
karşılanmış olacaktır. Her bir gemi için ortalama 200 işçi bir sene boyunca
istihdam edilecektir. Denizcilik meslek liseleri ile üniversitelerimizde okuyan
gemi zabitlerine büyük bir iş kapısı sağlanacak ve genç nüfusumuzun ekonomiye
katkısı artacaktır. Aliağa gemi söküm bölgesi de bu teşvik sayesinde
hareketlilik yaşayacak ve ekonomiye katkısı daha da artacaktır.
Sonuç olarak, bu düzenleme ile Türk
tersanelerinin en az iki üç yıl boyunca iş imkânı bulmasını ve yan sanayi,
çalışanlar ve uzun vadede navlun açığının azaltılmasıyla Türk ekonomisine çok
yönlü ve verilen teşvikin katbekat üstünde bir katkı sağlanması sağlanacaktır.
Bu duygu ve düşüncelerle önergemize
desteğinizi bekliyor, yüce heyetinizi saygılarımla selamlıyorum. 
Hayırlı uğurlu olsun. (MHP sıralarından
alkışlar) 
OSMAN AŞKIN BAK (İstanbul) – Ortak
önerge ama…
BAŞKAN – Teşekkür ederim.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmiştir. 
Kabul edilen önerge doğrultusunda
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
34’üncü maddede bir adet önerge vardır,
okutuyorum: 
Türkiye Büyük
Millet Meclisi Başkanlığına
Görüşülmekte olan 688 sıra sayılı Kanun
Teklifinin 34 üncü maddesinin aşağıdaki şekilde değiştirilmesini arz ve teklif
ederiz.
 Mihrimah Belma Satır Mehmet
Doğan Kubat Recep Özel
 İstanbul İstanbul Isparta
 Dilek Yüksel Rahmi
Aşkın Türeli Osman Aşkın Bak
 Tokat İzmir İstanbul
 D.Ali Torlak Hakan
Çavuşoğlu
 İstanbul Bursa
MADDE 34-655 sayılı Kanun Hükmünde
Kararnameye aşağıdaki ek madde eklenmiştir.
"Ek Madde 1-190 sayılı Kanun
Hükmünde Kararname eki (I) sayılı cetvelin Ulaştırma, Denizcilik ve Haberleşme
Bakanlığına ait bölümünde yer alan "Gemi Sürvey Uzmanı" unvanlı kadroların
unvanı "Denizcilik Sörvey Mühendisi" olarak değiştirilmiştir. Mevcut
"Gemi Sürvey Uzmanları", "Denizcilik Sörvey Mühendisi"
kadrolarına atanmış sayılırlar. İlgili mevzuatında mühendis kadrosu için
öngörülen mali ve sosyal hak ve yardımlar bunlar hakkında da aynen uygulanır.
Ancak, 375 sayılı Kanun Hükmünde Kararnamenin ek 9 uncu maddesi uyarınca
mühendis kadrosunda bulunanlar için dereceler itibarıyla tespit edilmiş ek
ödeme oranları bunlar hakkında 100 puan artırılarak uygulanır. Bu maddenin
yürürlük tarihinden önce "Gemi Sürvey Uzmanı" kadrosunda görev yapmış
olup halen Bakanlıkta diğer unvanlarda görev yapmakta olanlar "Denizcilik
Sörvey Mühendisi" kadrolarına atanabilirler."
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ MEHMET
YÜKSEL (Denizli) – Takdire bırakıyoruz.
BAŞKAN – Hükûmet?
ÇALIŞMA VE SOSYAL GÜVENLİK BAKANI FARUK
ÇELİK (Şanlıurfa) – Katılıyoruz efendim.
BAŞKAN – Kim konuşacak?
Gerekçeyi okutuyorum:
Gerekçe: 
Ülkemizin taraf olduğu uluslararası
denizcilik sözleşmeleri ve ulusal mevzuat çerçevesinde, Ulaştırma, Denizcilik
ve Haberleşme Bakanlığı'nın denizcilik alanındaki asli görev ve sorumlulukları
ile tüm denetim/hizmet faaliyetleri mevcut Gemi Sürvey Uzmanları tarafından
yürütülmekte olup, denizcilikle ilgili her türlü iş ve işlemlerde kilit bir rol
üstlenmektedir. Ancak, personel mevzuatında tanımlı olmadığı gibi, "Gemi
Sürvey Uzmanlığı" unvanı bu unvanda çalışan personelin yaptıkları işi de
karşılamamaktadır. 655 sayılı Kanun Hükmünde Kararname öncesi kadro karşılığı
sözleşmeli personel olarak çalışan Gemi Sörvey Uzmanlarının kadro karşılığı
sözleşmeleri iptal edilmiş ve maaşları dondurulmuştur. Bu düzenleme ile
"Gemi Sürvey Uzmanlığı" kadrosu "Denizcilik Sörvey
Mühendisi" unvanlarına dönüştürülerek özlük haklarının önceki haline
yaklaştırılması amaçlanmıştır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmiştir.
Kabul edilen önerge doğrultusunda
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
YUSUF HALAÇOĞLU (Kayseri) – Sayın
Başkan…
BAŞKAN – Buyurun Sayın Halaçoğlu.
YUSUF HALAÇOĞLU (Kayseri) – Sayın
Başkanım, demin Ali arkadaşımız konuşma yaparken ortak önerge olduğu konusunda
bir yanlış ifade kullandı “bizim önergemiz” gibi.
BAŞKAN – Evet, 32’nci maddede
konuştunuz değil mi siz?
YUSUF HALAÇOĞLU (Kayseri) – Yanlış
anlaşıldı, “ortak önergemiz” olarak bir düzeltecek kendisi eğer müsaade
ederseniz.
BAŞKAN – Tabii, buyurun. 
Yerinizden bir dakika…

IV.- AÇIKLAMALAR (Devam)
8.- İstanbul Milletvekili D. Ali Torlak’ın, 688 sıra
sayılı Kanun Teklifi’nin 33’üncü maddesiyle ilgili önerge üzerinde yaptığı
konuşmasındaki bazı ifadelerini düzelttiğine ilişkin açıklaması

D. ALİ TORLAK (İstanbul) – Teşekkür
ederim.
Bir yanlış anlaşılma oldu efendim. Bu
önerge siyasi partilerimizin birlikte aldığı bir karar çerçevesinde oluşmuştur.
Ben “önergemiz”(x) ifadesiyle bunu söylerken “ortak
önergemiz” olmasını ifade etmek istedim. 
Teşekkür ediyorum efendim.
BAŞKAN – Ben de teşekkür ederim.


X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
7.- Konya Milletvekili Kerim Özkul ve Kırıkkale
Milletvekili Ramazan Can ile 45 Milletvekilinin; Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Teklifi ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (2/2616) (S. Sayısı: 688) (Devam)

BAŞKAN - Sayın milletvekilleri, yeni
madde ihdasına dair bir önerge vardır. 
İç Tüzük’ün 91’inci maddesine göre yeni
bir madde olarak görüşülmesine Komisyonunun salt çoğunlukla katıldığı önergeler
üzerinde görüşme açılır ve bu maddede belirtilen sayıda önerge verilebilir. Bu
nedenle önergeyi okutup Komisyona soracağım ve Komisyon önergeye salt
çoğunlukla yani 21 üyesiyle katılırsa önerge üzerinde yeni bir madde olarak
görüşme açacağım. Komisyonun salt çoğunlukla katılmaması hâlinde ise önergeyi
işlemden kaldıracağım.
Şimdi önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 688 sıra sayılı Kanun
Teklifine aşağıdaki maddenin eklenmesini ve diğer maddelerin teselsül
ettirilmesini arz ve teklif ederiz.
 Mihrimah Belma Satır Mehmet
Akif Hamzaçebi İdris Baluken
 İstanbul İstanbul Bingöl
 Mehmet Doğan Kubat Alim
Işık Recep Özel
 İstanbul Kütahya Isparta
 Osman
Aşkın Bak
 İstanbul
"MADDE 35 - 16/5/2012 tarihli ve
6306 sayılı Afet Riski Altındaki Alanların Dönüştürülmesi Hakkında Kanunun 24
üncü maddesinin birinci fıkrasının (a) bendinde yer alan "üç yıl"
ibaresi "altı yıl" olarak değiştirilmiştir.
BAŞKAN – Komisyon önergeye salt
çoğunlukla katılıyor mu?
PLAN VE BÜTÇE KOMİSYONU SÖZCÜSÜ MEHMET
YÜKSEL (Denizli) – Sayın Başkanım, önergeye salt çoğunlukla katılıyoruz.
BAŞKAN – Komisyon önergeye salt çoğunlukla
katılmış olduğundan önerge üzerinde yeni bir madde olarak görüşme açıyorum.
Söz isteyen? Yok.
Sayın milletvekilleri, yeni madde
ihdasına dair önergeyi oylarınıza sunuyorum: Kabul edenler… Kabul etmeyenler…
Kabul edilmiştir.
Böylece teklife yeni bir madde
eklenmiştir.
Şimdi, herhangi bir karışıklığa mahal
vermemek için sıra sayısını mevcut maddeler üzerinden görüşmelere devam
edeceğiz.
Birleşime on beş dakika ara veriyorum.
 Kapanma
Saati: 01.18

ONUNCU OTURUM
Açılma Saati: 01.27
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Dilek YÜKSEL (Tokat), İsmail KAŞDEMİR (Çanakkale)
-----0-----
BAŞKAN – Sayın
milletvekilleri, Türkiye Büyük Millet Meclisinin 80’inci Birleşiminin Onuncu
Oturumunu açıyorum. 
688 sıra sayılı
Kanun Teklifi’nin görüşmelerine devam edeceğiz. 
Komisyon? Yok. 
Ertelenmiştir. 
8’inci sırada yer alan, Karadeniz
Ekonomik İşbirliği Örgütü ile Türkiye Cumhuriyeti Hükümeti Arasında Merkez
Anlaşmasının Ekinde Değişiklik Yapılmasına ve KEİ Merkezinin Kalıcı Olarak
Taşınmasının Usullerine İlişkin Karadeniz Ekonomik İşbirliği Örgütü ile Türkiye
Cumhuriyeti Hükümeti Arasında Anlaşmanın Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu’nun görüşmelerine başlayacağız.


8.- Karadeniz Ekonomik İşbirliği Örgütü ile Türkiye
Cumhuriyeti Hükümeti Arasında Merkez Anlaşmasının Ekinde Değişiklik Yapılmasına
ve KEİ Merkezinin Kalıcı Olarak Taşınmasının Usullerine İlişkin Karadeniz
Ekonomik İşbirliği Örgütü ile Türkiye Cumhuriyeti Hükümeti Arasında Anlaşmanın
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/1036) (S. Sayısı: 696)
BAŞKAN – Komisyon? Yok.
Ertelenmiştir.
9’uncu sırada yer alan, Türkiye
Cumhuriyeti Hükümeti ile Suudi Arabistan Krallığı Hükümeti Arasında Gümrük
Konularında İşbirliği ve Karşılıklı Yardım Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız.

9.- Türkiye Cumhuriyeti Hükümeti ile Suudi Arabistan
Krallığı Hükümeti Arasında Gümrük Konularında İşbirliği ve Karşılıklı Yardım
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/683) (S. Sayısı: 375) (x)
BAŞKAN – Komisyon? Burada.
Hükûmet? Burada.
Komisyon Raporu 375 sıra sayısıyla
bastırılıp dağıtılmıştır.
Tasarının tümü üzerinde söz isteyen?
Yok.
Tasarının tümü üzerindeki görüşmeler
tamamlanmıştır.
Maddelerine geçilmesini oylarınıza
sunuyorum: Kabul edenler… Kabul etmeyenler… Kabul edilmiştir.
1’inci maddeyi okutuyorum:

TÜRKİYE
CUMHURİYETİ HÜKÜMETİ İLE SUUDİ ARABİSTAN KRALLIĞI HÜKÜMETİ ARASINDA GÜMRÜK
KONULARINDA İŞBİRLİĞİ VE KARŞILIKLI YARDIM ANLAŞMASININ ONAYLANMASININ UYGUN
BULUNDUĞUNA DAİR KANUN TASARISI

MADDE 1- (1) 15 Mayıs 2012 tarihinde
İstanbul’da imzalanan “Türkiye Cumhuriyeti Hükümeti ile Suudi Arabistan
Krallığı Hükümeti Arasında Gümrük Konularında İşbirliği ve Karşılıklı Yardım
Anlaşması”nın onaylanması uygun bulunmuştur.
BAŞKAN – 1’inci madde üzerinde söz
isteyen? Yok.
1’inci maddeyi kabul edenler… Kabul
etmeyenler… Kabul edilmiştir.
2’nci maddeyi okutuyorum:
MADDE 2- (1) Bu Kanun yayımı tarihinde
yürürlüğe girer.
BAŞKAN – 2’nci madde üzerinde söz
isteyen? Yok.
Kabul edenler… Kabul etmeyenler… 2’nci
madde kabul edilmiştir.
3’üncü maddeyi okutuyorum:
MADDE 3- (1) Bu Kanun hükümlerini
Bakanlar Kurulu yürütür.
BAŞKAN – 3’üncü madde üzerinde söz
isteyen? Yok.
3’üncü maddeyi oylarınıza sunuyorum:
Kabul edenler..: Kabul etmeyenler… Kabul edilmiştir.
Sayın milletvekilleri, tasarının tümü
açık oylamaya tabidir. 
Açık oylamanın elektronik oylama
cihazıyla yapılmasını oylarınıza sunuyorum: Kabul edenler… Kabul etmeyenler…
Kabul edilmiştir.
Oylama için üç dakika süre veriyorum ve
oylama işlemini başlatıyorum.
(Elektronik cihazla oylama yapıldı)
BAŞKAN – Türkiye Cumhuriyeti Hükümeti
ile Suudi Arabistan Krallığı Hükümeti Arasında Gümrük Konularında İşbirliği ve
Karşılıklı Yardım Anlaşmasının Onaylanmasının Uygun Bulunduğuna Dair Kanun
Tasarısı’nın açık oylama sonucu: 

“Kullanılan oy sayısı :  208
Kabul :  208
(x)




Kâtip Üye
İsmail Kaşdemir
Çanakkale



Kâtip Üye
Dilek Yüksel
Tokat”



Böylelikle
tasarı kabul edilmiş ve kanunlaşmıştır. 
10’uncu sırada yer alan, Türkiye
Cumhuriyeti Hükümeti ile Suudi Arabistan Krallığı Hükümeti Arasında Bilim ve
Eğitim Alanlarında İşbirliğine Yönelik Mutabakat Zaptının Onaylanmasının Uygun
Bulunduğuna Dair Kanun Tasarısı ile Milli Eğitim, Kültür, Gençlik ve Spor
Komisyonu ile Dışişleri Komisyonu Raporları’nın görüşmesine başlayacağız. 

10.-
Türkiye Cumhuriyeti Hükümeti ile Suudi Arabistan Krallığı Hükümeti Arasında Bilim
ve Eğitim Alanlarında İşbirliğine Yönelik Mutabakat Zaptının Onaylanmasının
Uygun Bulunduğuna Dair Kanun Tasarısı ile Millî Eğitim, Kültür, Gençlik ve Spor
Komisyonu ile Dışişleri Komisyonu Raporları (1/416) (S. Sayısı: 288) (xx)

BAŞKAN – Komisyon? Burada.
Hükûmet? Burada. 
Komisyon raporu 288 sıra sayısıyla
bastırılıp dağıtılmıştır. 
Tasarının tümü üzerinde söz isteyen?
Yok. 
Tasarının tümü üzerindeki görüşmeler
tamamlanmıştır. 
Maddelerine geçilmesini oylarınıza
sunuyorum: Kabul edenler… Kabul etmeyenler… Kabul edilmiştir. 
1’inci maddeyi okutuyorum: 

TÜRKİYE
CUMHURİYETİ HÜKÜMETİ İLE Suudi arabistan krallığı hükümeti arasında bilim ve
eğitim alanlarında işbirliğine yönelik mutabakat zaptının onaylanmasının uygun
bulunduğuna dair kanun TASARISI

MADDE 1- (1) 10 Mart 2010
tarihinde Ankara’da imzalanan “Türkiye Cumhuriyeti Hükümeti ile Suudi Arabistan
Krallığı Hükümeti Arasında Bilim ve Eğitim Alanlarında İşbirliğine Yönelik
Mutabakat Zaptı”nın onaylanması uygun bulunmuştur.

BAŞKAN – 1’inci madde üzerinde söz
isteyen? Yok. 
1’inci maddeyi oylarınıza sunuyorum:
Kabul edenler… Kabul etmeyenler… Kabul edilmiştir. 
2’nci maddeyi okutuyorum: 

MADDE 2- (1) Bu Kanun yayımı
tarihinde yürürlüğe girer. 
BAŞKAN – Söz isteyen? Yok. 
2’nci maddeyi oylarınıza sunuyorum:
Kabul edenler… Kabul etmeyenler… Kabul edilmiştir. 
3’üncü maddeyi okutuyorum: 


MADDE 3- (1) Bu Kanun hükümlerini
Bakanlar Kurulu yürütür. 
BAŞKAN – Söz isteyen? Yok. 
3’üncü maddeyi oylarınıza sunuyorum:
Kabul edenler… Kabul etmeyenler… Kabul edilmiştir. 
Tasarının tümü açık oylamaya tabidir. 
Açık oylamanın elektronik oylama
cihazıyla yapılmasını oylarınıza sunuyorum: Kabul edenler… Kabul etmeyenler…
Kabul edilmiştir. 
Oylama için bir dakika süre veriyorum.
Oylama işlemini başlatıyorum. 
(Elektronik cihazla oylama yapıldı)
BAŞKAN - Türkiye Cumhuriyeti Hükümeti
ile Suudi Arabistan Krallığı Hükümeti Arasında Bilim ve Eğitim Alanlarında
İşbirliğine Yönelik Mutabakat Zaptının Onaylanmasının Uygun Bulunduğuna Dair
Kanun Tasarısı açık oylama sonucu: 




“Kullanılan oy sayısı


:


204









Kabul


:


204(x)






































 Kâtip Üye  Kâtip
Üye
 Muhammet Bilal Macit Dilek
Yüksel
 İstanbul Tokat”

Böylelikle tasarı kanunlaşmıştır. 
11’inci sırada yer alan, Türkiye
Cumhuriyeti Hükümeti ile Suudi Arabistan Krallığı Hükümeti Arasında Gençlik ve
Spor Alanında İşbirliğinin Onaylanmasının Uygun Bulunduğuna Dair Kanun Tasarısı
ile Millî Eğitim, Kültür, Gençlik ve Spor Komisyonu ve Dışişleri Komisyonu
Raporları’nın görüşmelerine başlayacağız.

11.- Türkiye Cumhuriyeti Hükümeti ile Suudi Arabistan
Krallığı Hükümeti Arasında Gençlik ve Spor Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı ile Millî Eğitim, Kültür,
Gençlik ve Spor Komisyonu ve Dışişleri Komisyonu Raporları (1/348) (S.
Sayısı: 212)
BAŞKAN - Komisyon? Yok.
Ertelenmiştir. 

V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ayşe Nur
Bahçekapılı’nın, bu yasama döneminde Başkan Vekili olarak yönettiği son
birleşim olduğuna ve bu dönemde hayatını kaybeden milletvekillerine Allah’tan
rahmet, hasta olanlara şifa dilediğine ilişkin konuşması 

BAŞKAN – Sayın milletvekilleri, geldik
veda konuşmasına.
MİHRİMAH BELMA SATIR (İstanbul) – Niye?
Bir tane daha alacaksınız.
BAŞKAN – Biliyorum, bir sözleşme daha
var. Son işlemim olacak da o yüzden bu arada söyledim.
Sayın milletvekilleri, 24’üncü Dönemin
bitmesine çok az kaldı. Muhtemelen ben de bu dönem artık kürsüye
çıkmayabilirim. 24’üncü Dönemde hepimizin çok üzüldüğü, çok sinirlendiği, zaman
zaman da çok güldüğümüz anlar oldu. Dostluklar ve arkadaşlıklar kurduk. Bu
dönemde hayatını kaybeden bütün milletvekili arkadaşlarıma tekrar Allah’tan
rahmet diliyorum. Şu anda rahatsız olan, hasta olan milletvekili arkadaşlarıma
Allah’tan şifa diliyorum. Ben kırdıysam sizleri, kastım olmadığını kabul
etmenizi istiyorum. Hakkımı hepinize helal ediyorum. Hepinizin yolu açık olsun.
25’inci Dönemde buluşmak üzere diyorum. (Alkışlar)
12’nci sırada yer alan, Türkiye Cumhuriyeti Hükümeti ile Türk
Dili Konuşan Ülkeler İşbirliği Konseyi Sekretaryası Arasında Türk Dili Konuşan
Ülkeler İşbirliği Konseyi Sekretaryasına Dair Evsahibi Ülke Anlaşmasına Ek
Protokolün Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız.

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
12.-
Türkiye Cumhuriyeti Hükümeti ile Türk Dili Konuşan Ülkeler İşbirliği Konseyi
Sekretaryası Arasında Türk Dili Konuşan Ülkeler İşbirliği Konseyi Sekretaryasına
Dair Evsahibi Ülke Anlaşmasına Ek Protokolün Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu (1/1003) (S. Sayısı:
695) (X) 

BAŞKAN - Komisyon? Burada.
Hükûmet? Burada. 
Komisyon Raporu 695 sıra sayısıyla bastırılıp dağıtılmıştır.

Tasarının tümü üzerinde söz isteyen? Yok. 
Maddelerine geçilmesini oylarınıza sunuyorum: Kabul edenler…
Kabul etmeyenler… Kabul edilmiştir.
1’inci maddeyi okutuyorum:
TÜRKİYE CUMHURİYETİ HÜKÜMETİ İLE TÜRK
DİLİ KONUŞAN ÜLKELER İŞBİRLİĞİ KONSEYİ SEKRETARYASI ARASINDA TÜRK DİLİ KONUŞAN
ÜLKELER İŞBİRLİĞİ KONSEYİ SEKRETARYASINA DAİR EVSAHİBİ ÜLKE ANLAŞMASINA EK
PROTOKOLÜN ONAYLANMASININ UYGUN BULUNDUĞUNA DAİR KANUN
TASARISI
MADDE 1- (1) 26 Eylül 2014 tarihinde New York’ta imzalanan
“Türkiye Cumhuriyeti Hükümeti ile Türk Dili Konuşan Ülkeler İşbirliği Konseyi
Sekretaryası Arasında Türk Dili Konuşan Ülkeler İşbirliği Konseyi
Sekretaryasına Dair Evsahibi Ülke Anlaşmasına Ek Protokol”ün onaylanması uygun
bulunmuştur.
BAŞKAN – 1’inci madde üzerinde söz? Yok. 
Oylarınıza sunuyorum: Kabul edenler… Kabul etmeyenler… Kabul
edilmiştir.
2’nci maddeyi okutuyorum:
MADDE 2- (1) Bu Kanun yayımı tarihinde yürürlüğe girer.
BAŞKAN – Söz isteyen? Yok.
2’nci maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
3’üncü maddeyi okutuyorum:
MADDE 3- (1) Bu Kanun hükümlerini Bakanlar Kurulu yürütür.
BAŞKAN – Madde üzerinde söz isteyen? Yok.
Oylarınıza sunuyorum: Kabul edenler… Kabul etmeyenler… Kabul
edilmiştir. 
Tasarının tümü açık oylamaya tabidir. 
Açık oylamanın elektronik oylama cihazıyla yapılmasını
oylarınıza sunuyorum: Kabul edenler… Kabul etmeyenler… Kabul edilmiştir.
Oylama için bir dakika süre veriyorum ve süreyi
başlatıyorum. 
(Elektronik cihazla oylama yapıldı)
BAŞKAN – Kanun tasarısının açık oylama
sonucunu bildiriyorum: 
“Kullanılan oy sayısı: 200
Kabul: 200(X)
Kâtip Üye 
Kâtip Üye
 Muhammet Bilal Macit 
Dilek Yüksel
İstanbul 
Tokat”
Böylelikle tasarı kanunlaşmıştır.
Sayın milletvekilleri, alınan karar
gereğince, kanun tasarı ve teklifleri ile komisyonlardan gelen diğer işleri
sırasıyla görüşmek için 23 Mart 2015 Pazartesi günü saat 14.00’te toplanmak
üzere birleşimi kapatıyorum; 24’üncü Dönemi alkışlıyorum. (Alkışlar)
 Kapanma
Saati: 01.44




(x) Bu bölümde hatip
tarafından Türkçe olmayan kelimeler ifade edildi.



(x) (11/53) esas numaralı Gensoru
Önergesi’nin tam metni tutanağa eklidir.


(x) 697 S. Sayılı Basmayazı tutanağa eklidir.


(x) Açık oylama kesin sonuçlarını
gösteren tablo tutanağa eklidir.


(*) 688 S.Sayılı Basmayazı 16/03/2015
tarihli 77’nci Birleşim Tutanağı’na eklidir.


(x) Bu ifadeye ilişkin düzeltme bu
birleşim Tutanak Dergisi’nin 430’uncu sayfasının “Açıklamalar” bölümünde yer
almıştır.


(x) Bu düzeltmeye ilişkin ifadeler bu
birleşim Tutanak Dergisi’nin 423’üncü sayfasındadır.


(x) 375 S. Sayılı Basmayazı tutanağa
eklidir.


(x) Açık oylama kesin sonuçlarını gösteren
tablo tutanağa eklidir.


(xx) 288 S. Sayılı Basmayazı tutanağa
eklidir. 


(x) Açık oylama kesin sonuçlarını
gösteren tablo tutanağa eklidir.


(X) 695 S. Sayılı Basmayazı tutanağa
eklidir.


(X) Açık oylama kesin sonuçlarını
gösteren tablo tutanağa eklidir.




