

















DÖNEM:
24 CİLT:
26 YASAMA
YILI: 2





TÜRKİYE BÜYÜK MİLLET
MECLİSİ
TUTANAK DERGİSİ

129’uncu Birleşim
1 Temmuz 2012 Pazar

(TBMM Tutanak Hizmetleri
Başkanlığı tarafından hazırlanan bu Tutanak Dergisi’nde yer alan ve kâtip
üyeler tarafından okunmuş bulunan her tür belge ile konuşmacılar tarafından
ifade edilmiş ve tırnak içinde belirtilmiş alıntı sözler aslına uygun olarak
yazılmıştır.)

İ Ç İ N D E K İ L E R

 I. - GEÇEN TUTANAK ÖZETİ
 II. - GELEN KÂĞITLAR
 III.- YOKLAMALAR










 IV. - GÜNDEM DIŞI KONUŞMALAR 
A)
MİLLETVEKİLLERİNİN GÜNDEM DIŞI
KONUŞMALARI
1.- İstanbul Milletvekili
Osman Aşkın Bak’ın, 2012 Londra Olimpiyatlarına ilişkin gündem dışı konuşması 
2.- Çankırı Milletvekili
Hüseyin Filiz’in, alışveriş festivallerinin illerimize getirdiği canlılık ve
Çankırı’nın sorunlarına ilişkin gündem dışı konuşması
3.- Manisa Milletvekili
Hasan Ören’in, Manisa’da kapatılan ilçe adliyelerine ilişkin gündem dışı
konuşması

V.-
AÇIKLAMALAR
1.- Isparta Milletvekili S.
Nevzat Korkmaz’ın, 1 Temmuz Kabotaj Bayramı’na ve Türk denizciliğinin içinde
bulunduğu krize ilişkin açıklaması
2.- İstanbul Milletvekili
Kadir Gökmen Öğüt’ün, Millî Emlakin İstanbul’un bazı semtlerindeki
uygulamalarına ilişkin açıklaması
3.- Manisa Milletvekili
Muzaffer Yurttaş’ın, Manisa Milletvekili Hasan Ören’in gündem dışı konuşmasına
ilişkin açıklaması
4.- Adıyaman Milletvekili
Salih Fırat’ın, Adıyaman’da başlayan göç sezonuna ve gerçekleştirilmeyen sulama
projelerine ilişkin açıklaması
5.- Muş Milletvekili Sırrı
Sakık’ın, Muş ilindeki pancar üreticilerinin sorunlarına ilişkin açıklaması
6.- Malatya Milletvekili
Veli Ağbaba’nın, Malatya’da DSİ’nin sulama kanallarında koruma korkuluklarının
bulunmamasına ve bu nedenle her yıl onlarca insan öldüğüne ilişkin açıklaması
7.- İstanbul Milletvekili
Mahmut Tanal’ın, Şanlıurfa ili GAP projesi ile Atatürk Barajı’na bitişik il ve
ilçelerin arıtma tesisleri olmadığı için pisliklerini bu baraja akıttıklarına
ilişkin açıklaması
8.- İstanbul Milletvekili
Mehmet Akif Hamzaçebi’nin, neden sık sık yoklama talebinde bulunduklarına
ilişkin açıklaması
9.- Adalet Bakanı Sadullah
Ergin’in, kürsüye çıkan hatiplerin tamamının AK PARTİ’nin Türkiye Büyük Millet
Meclisini, kamuoyunu ve ülkeyi yanılttığına dair sözler söylediklerine ilişkin
açıklaması
10.- Muş Milletvekili Sırrı
Sakık’ın, Kayseri Milletvekili Yusuf Halaçoğlu’nun konuşması üzerine, istiklal
mahkemeleri, devlet güvenlik mahkemeleri ve özel mahkemelerin aynı olduğuna
ilişkin açıklaması
11.- İstanbul Milletvekili
Mehmet Akif Hamzaçebi’nin, görüşülmekte olan tasarının İç Tüzük’e aykırı
olduğuna ve Komisyonun geri çekmesi gerektiğine ilişkin açıklaması
12.- İstanbul Milletvekili
Mehmet Akif Hamzaçebi’nin, tasarının 74’üncü maddesinde önergeyle yapılan
düzenlemeye gösterilen tepkiye ilişkin açıklaması
13.- İzmir Milletvekili
Oktay Vural’ın, görüşmelerin aceleye getirildiğine ve hukuka riayet etmek
gerektiğine ilişkin açıklaması
14.- Batman Milletvekili
Ayla Akat’ın, uzun süreli çalışmanın insan psikolojisi ve fizyolojisi
üzerindeki etkisine ve yaşanan gelişmelerin Adalet ve Kalkınma Partisinin
sorumluluğunda olduğuna ilişkin açıklaması
15.- Giresun Milletvekili
Nurettin Canikli’nin, muhalefetin eleştirilerini ve tepkilerini anlayışla
karşıladıklarına ancak bunun İç Tüzük kurallarıyla sınırlı kalması gerektiğine
ilişkin açıklaması

VI.-
BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili
Abdullah Levent Tüzel ve 22 milletvekilinin, Van depremi sonrasında yapılan
yardımlardaki usulsüzlük iddialarının ve Van’ın afet bölgesi ilan edilmesinin
koşullarının oluşup oluşmadığının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/343)
2.- BDP Grubu adına Grup
Başkanvekili Iğdır Milletvekili Pervin Buldan’ın, kılık-kıyafeti nedeniyle
mağdur edilmiş kişilerin yaşadıkları sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/344)
3.- Ağrı Milletvekili Halil
Aksoy ve 21 milletvekilinin, basım ve yayım faaliyetlerinin önündeki engellerin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/345)

VII.-
ÖNERİLER
A) Danışma Kurulu Önerileri
1.- Danışma Kurulunun,
gündemdeki sıralama ile Genel Kurulun çalışma saatlerinin yeniden
düzenlenmesine ilişkin önerisi

VIII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER










A) Kanun Tasarı ve Teklifleri



















1.- Adalet ve Kalkınma
Partisi Grup Başkanvekilleri İstanbul Milletvekili Ayşe Nur Bahçekapılı,
Kayseri Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)
2.- Manisa Milletvekili
Recai Berber ve Bartın Milletvekili Yılmaz Tunç ile 6 Milletvekilinin; Bazı
Kanunlarda Değişiklik Yapılmasına Dair Kanun Teklifi ile Cumhuriyet Halk
Partisi Grup Başkanvekili İstanbul Milletvekili Mehmet Akif Hamzaçebi’nin;
Milli Eğitim Bakanlığının Teşkilat ve Görevleri Hakkında Kanunda Değişiklik
Yapılmasına Dair Kanun Teklifi, Balıkesir Milletvekili Namık Havutça’nın;
Atanamayan Öğretmenlerin Boş Bulunan Kadrolara Atanması ve Devlet Memurları
Kanunu ile Milli Eğitim Bakanlığının Teşkilat ve Görevleri Hakkında
Kanunlarının Bazı Maddelerinde Değişiklik Yapılması Hakkında Kanun Teklifi,
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural ile 2 Milletvekilinin; Öğretmen İhtiyacının
ve Eğitim Programlarının Planlanması ve Uygulanması Hakkında Kanun Teklifi,
Bartın Milletvekili Muhammet Rıza Yalçınkaya’nın; Sosyal Yardımlaşma ve
Dayanışmayı Teşvik Kanununda Değişiklik Yapılması Hakkında Kanun Teklifi ile
Plan ve Bütçe Komisyonu Raporu (2/679, 2/47, 2/73, 2/219, 2/566) (S. Sayısı:
302)
3.- Devlet Sırrı Kanunu
Tasarısı ve Avrupa Birliği Uyum Komisyonu ile Adalet Komisyonu raporları
(1/484) (S. Sayısı: 287)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır’ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan’ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve Cumhuriyet
Halk Partisi Grup Başkanvekilleri Ankara Milletvekili Emine Ülker Tarhan ve
Yalova Milletvekili Muharrem İnce ile 34 Milletvekilinin; 5271 Sayılı Ceza
Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi’nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay
Ekşi’nin; 3713 Sayılı Terörle Mücadele Yasasının 6 ve 7’nci Maddelerinin
Yürürlükten Kaldırılması Hakkında Yasa Teklifi; İstanbul Milletvekili Sebahat
Tuncel’in; Terörle Mücadele Kanununda Bazı Maddelerin Değiştirilmesine İlişkin
Kanun Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan’ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy’un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278)




















IX.-
SATAŞMALARA İLİŞKİN KONUŞMALAR
1.- İstanbul Milletvekili
Mehmet Akif Hamzaçebi’nin, Barış ve Demokrasi Partisinin söz alan bazı
milletvekillerinin, Cumhuriyet Halk Partisine sataşması nedeniyle konuşması
2.- Şırnak Milletvekili
Hasip Kaplan’ın, İstanbul Milletvekili Mehmet Akif Hamzaçebi’nin Barış ve
Demokrasi Partisine sataşması nedeniyle konuşması
3.- Adalet Bakanı Sadullah
Ergin’in, Isparta Milletvekili Ali Haydar Öner’in şahsına sataşması nedeniyle
konuşması
4.- Ankara Milletvekili
Emine Ülker Tarhan’ın, Kırıkkale Milletvekili Ramazan Can’ın CHP Grubuna
sataşması nedeniyle konuşması

X.-
USUL HAKKINDA GÖRÜŞMELER
1.- 74’üncü madde üzerinde
Adalet ve Kalkınma Partisine mensup milletvekilleri tarafından verilen
önergenin İç Tüzük hükümleri çerçevesinde işleme alınamayacağı hususunda
Başkanın tutumu hakkında 

XI.-
OTURUM BAŞKANLARININ KONUŞMALARI
1.- Oturum Başkanı, TBMM
Başkan Vekili Sadık Yakut’un, Sivas olaylarının da, Başbağlar olaylarının da
bir katliam olduğuna ilişkin konuşması 
2.- Oturum Başkanı, TBMM
Başkan Vekili Sadık Yakut’un, 24’üncü Dönem İkinci Yasama Yılının sonuna
yaklaşılmış olması nedeniyle teşekkür
konuşması 
I. - GEÇEN TUTANAK ÖZETİ
TBMM Genel Kurulu saat 12.02’de açılarak
altı oturum yaptı.
Kars Milletvekili Yunus Kılıç, Kırım
Kongo kanamalı ateşi hastalığının yayılışı, bulaşma kaynağı, alınması gereken
tedbirler ve bu hastalık nedeniyle insan ölümlerine, 
Çorum Milletvekili Tufan Köse, Çorum
Belediyesindeki yolsuzluk iddialarıyla ilgili olarak Belediye Başkanı, bazı
Belediye Meclisi üyeleri ve İhale Komisyonu Başkanı hakkında ihaleye fesat
karıştırmak ve irtikap suçlamalarına, 
Isparta Milletvekili S. Nevzat Korkmaz,
Isparta - Burdur tren seferlerinin yeniden başlatılması gerektiğine,
İlişkin gündem dışı birer konuşma
yaptılar.
İstanbul Milletvekili Kadir Gökmen
Öğüt, Çankırı’nın Bayramören ilçesi ile Melen Çayı üzerinde kurulması planlanan
hidroelektrik santrallerine, 
Trabzon Milletvekili Mehmet Volkan
Canalioğlu, Trabzon’un ilçelerinde kapatılan adliyelere, 
Burdur Milletvekili Bayram Özçelik,
Isparta Milletvekili S. Nevzat Korkmaz’ın gündem dışı konuşmasına, 
Sivas Milletvekili Malik Ecder Özdemir,
Madımak olaylarının 19’uncu yıl dönümüne,
Afyonkarahisar Milletvekili Ahmet
Toptaş, Türkiye çapında kapatılan ve bir kısmı sonradan açılan adliyeler ile
mübaşirlerin sorunlarına, 
İlişkin birer açıklama yaptılar.
Giresun Milletvekili Selahattin
Karaahmetoğlu ve 23 milletvekilinin, Almanya’da yaşayan vatandaşlarımızın
sorunlarının (10/340),
Adana Milletvekili Ali Halaman ve 19
milletvekilinin, Adana ilinin sorunlarının (10/341,)
Adana Milletvekili Ali Halaman ve 19
milletvekilinin, dış politika uygulamalarının (10/342),
Araştırılarak alınması gereken
önlemlerin belirlenmesi amacıyla Meclis araştırması açılmasına ilişkin
önergeleri Genel Kurulun bilgisine sunuldu; önergelerin gündemdeki yerlerini
alacağı ve ön görüşmelerinin sırası geldiğinde yapılacağı açıklandı. 
Gündemin “Kanun Tasarı ve Teklifleri
ile Komisyonlardan Gelen Diğer İşler” kısmının:
1’inci sırasında yer alan ve
görüşmeleri yarım kalan, İç Tüzük’ün 91’inci maddesine göre temel kanun olarak
görüşülmesi kabul edilen, Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu
Raporu’nun (2/242, 2/80) (S. Sayısı: 156), 
2’nci sırasında yer alan ve görüşmeleri
yarım kalan, İç Tüzük’ün 91’inci maddesine göre temel kanun olarak görüşülmesi
kabul edilen, Devlet Sırrı Kanunu Tasarısı ve Avrupa Birliği Uyum Komisyonu ile
Adalet Komisyonu raporlarının (1/484) (S. Sayısı: 287),
3’üncü sırasında yer alan ve
görüşmeleri yarım kalan, İç Tüzük’ün 91’inci maddesine göre temel kanun olarak
görüşülmesi kabul edilen, Manisa Milletvekili Recai Berber ve Bartın
Milletvekili Yılmaz Tunç ile 6 Milletvekilinin; Bazı Kanunlarda Değişiklik
Yapılmasına Dair Kanun Teklifi ile Cumhuriyet Halk Partisi Grup Başkanvekili
İstanbul Milletvekili Mehmet Akif Hamzaçebi’nin; Milli Eğitim Bakanlığının
Teşkilat ve Görevleri Hakkında Kanunda Değişiklik Yapılmasına Dair Kanun
Teklifi, Balıkesir Milletvekili Namık Havutça’nın; Atanamayan Öğretmenlerin Boş
Bulunan Kadrolara Atanması ve Devlet Memurları Kanunu ile Milli Eğitim
Bakanlığının Teşkilat ve Görevleri Hakkında Kanunlarının Bazı Maddelerinde
Değişiklik Yapılması Hakkında Kanun Teklifi, Konya Milletvekili Mustafa Kalaycı
ve Milliyetçi Hareket Partisi Grup Başkanvekili İzmir Milletvekili Oktay Vural
ile 2 Milletvekilinin; Öğretmen İhtiyacının ve Eğitim Programlarının
Planlanması ve Uygulanması Hakkında Kanun Teklifi, Bartın Milletvekili Muhammet
Rıza Yalçınkaya’nın; Sosyal Yardımlaşma ve Dayanışmayı Teşvik Kanununda
Değişiklik Yapılması Hakkında Kanun Teklifi ile Plan ve Bütçe Komisyonu
Raporu’nun (2/679, 2/47, 2/73, 2/219, 2/566) (S. Sayısı: 302),
4’üncü sırasında yer alan, Sağlık
Bakanlığı ve Bağlı Kuruluşlarının Teşkilat ve Görevleri Hakkında Kanun Hükmünde
Kararname ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ve Ankara Milletvekili Cevdet Erdöl’ün; Bazı
Kanunlarda Değişiklik Yapılması Hakkında Kanun Teklifi ile Sağlık, Aile,
Çalışma ve Sosyal İşler Komisyonu Raporu’nun (1/637, 2/700) (S. Sayısı: 301),
Görüşmeleri, Komisyon yetkilileri Genel
Kurulda hazır bulunmadığından ertelendi.
5’inci sırasında yer alan, Yargı
Hizmetlerinin Etkinleştirilmesi Amacıyla Bazı Kanunlarda Değişiklik Yapılması
ve Basın Yayın Yoluyla İşlenen Suçlara İlişkin Dava ve Cezaların Ertelenmesi
Hakkında Kanun Tasarısı ile Milliyetçi Hareket Partisi Grup Başkanvekili Mersin
Milletvekili Mehmet Şandır’ın; 2004 Sayılı İcra ve İflas Kanununun Bazı
Maddelerinde Değişiklik Yapılması Hakkında Kanun Teklifi; Barış ve Demokrasi
Partisi Grup Başkanvekili Şırnak Milletvekili Hasip Kaplan’ın; Türk Ceza
Kanunun Özel Hayata ve Hayatın Gizli Alanına Karşı Suçlar Kanununda Yer Alan
Maddelerde Değişiklik Yapılmasına Dair Kanun Teklifi; Mersin Milletvekili Ali
Rıza Öztürk ve Cumhuriyet Halk Partisi Grup Başkanvekilleri Ankara Milletvekili
Emine Ülker Tarhan ve Yalova Milletvekili Muharrem İnce ile 34 Milletvekilinin;
5271 Sayılı Ceza Muhakemesi Kanununda Değişiklik Yapılmasına Dair Kanun
Teklifi; İstanbul Milletvekili Osman Oktay Ekşi’nin; Türk Ceza Yasasının Bazı
Maddelerinin Değiştirilmesi Hakkında Yasa Teklifi; İstanbul Milletvekili Osman
Oktay Ekşi’nin; 3713 Sayılı Terörle Mücadele Yasasının 6 ve 7’nci Maddelerinin
Yürürlükten Kaldırılması Hakkında Yasa Teklifi; İstanbul Milletvekili Sebahat
Tuncel’in; Terörle Mücadele Kanununda Bazı Maddelerin Değiştirilmesine İlişkin
Kanun Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan’ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy’un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu’nun (1/565, 2/90, 2/120, 2/223, 2/257, 2/268, 2/292, 2/322,
2/326) (S. Sayısı: 278), 55’inci maddesine kadar kabul edildi.
Tasarının görüşmeleri sırasında;
Ankara Milletvekili Emine Ülker Tarhan,
Adıyaman Milletvekili Ahmet Aydın’ın şahsına,
Adıyaman Milletvekili Ahmet Aydın,
Ankara Milletvekili Emine Ülker Tarhan’ın partisine, 
Ankara Milletvekili Emine Ülker Tarhan,
Adıyaman Milletvekili Ahmet Aydın’ın şahsına,
İstanbul Milletvekili Mehmet Akif
Hamzaçebi; 
Adıyaman Milletvekili Ahmet Aydın’ın
grubuna, 
Adalet Bakanı Sadullah Ergin’in
grubuna,
Sataşması nedeniyle birer konuşma
yaptılar. 
İzmir Milletvekili Oktay Vural, Adalet
Bakanı Sadullah Ergin’in milletvekillerine saygı göstermesi gerektiğine,
Şırnak Milletvekili Hasip Kaplan, BDP
Grubu da milletin iradesini temsil ettiği hâlde saygı gösterilmediğine,
İlişkin birer açıklama yaptılar.
Verilen aradan sonra, Komisyon
yetkililerinin Genel Kurulda hazır bulunmaması nedeniyle, alınan karar
gereğince, 1 Temmuz 2012 Pazar günü saat 14.00’te toplanmak üzere 03.52’de
birleşime son verildi. 
 Mehmet SAĞLAM
 Başkan
Vekili
 Tanju
ÖZCAN Mustafa HAMARAT Mine LÖK BEYAZ
 Bolu  Ordu Diyarbakır
 Kâtip Üye Kâtip Üye Kâtip Üye
II. - GELEN KÂĞITLAR
 No:
180
1 Temmuz 2012 Pazar
Tasarı
1.- Şehit
Yakınları, Gaziler ve Terör Mağdurlarına Tanınan Hakların Düzenlenmesi ile
İlgili Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı (1/651) (İçişleri; Milli Savunma; Sağlık, Aile, Çalışma ve
Sosyal İşler ile Plan ve Bütçe Komisyonlarına) (Başkanlığa geliş tarihi:
29.06.2012)
Teklif
1.- Adana Milletvekili Fatoş Gürkan ve
İzmir Milletvekili Rıfat Sait’in; Terörle Mücadele Kanunu ile Bazı Kanunlarda
Değişiklik Yapılması Hakkında Kanun Teklifi (2/738) (İçişleri; Milli Savunma;
Sağlık, Aile, Çalışma ve Sosyal İşler ile Plan ve Bütçe Komisyonlarına)
(Başkanlığa geliş tarihi: 30.06.2012)
Meclis
Araştırması Önergeleri
1.- İstanbul Milletvekili Abdullah
Levent Tüzel ve 22 Milletvekilinin, Van depremi sonrasında yapılan
yardımlardaki usulsüzlük iddialarının ve Van’ın afet bölgesi ilan edilmesinin
koşullarının oluşup oluşmadığının araştırılması amacıyla bir Meclis araştırması
açılmasına ilişkin önergesi (10/343) (Başkanlığa geliş tarihi: 29/11/2011)
2.- BDP Grubu adına Grup Başkanvekili
Iğdır Milletvekili Pervin Buldan’ın, kılık-kıyafeti nedeniyle mağdur edilmiş
kişilerin yaşadıkları sorunların araştırılarak alınması gereken önlemlerin
belirlenmesi amacıyla bir Meclis araştırması açılmasına ilişkin önergesi
(10/344) (Başkanlığa geliş tarihi: (29/11/2011)
3.- Ağrı Milletvekili Halil Aksoy ve 21
Milletvekilinin, basım ve yayım faaliyetlerinin önündeki engellerin
araştırılarak alınması gereken önlemlerin belirlenmesi amacıyla bir Meclis
araştırması açılmasına ilişkin önergesi (10/345) (Başkanlığa geliş tarihi:
29/11/2011)

1 Temmuz 2012 Pazar
BİRİNCİ OTURUM
Açılma Saati: 14.04
BAŞKAN: Başkan Vekili Mehmet SAĞLAM
KÂTİP ÜYELER: Mine LÖK BEYAZ (Diyarbakır), Tanju ÖZCAN (Bolu)
BAŞKAN – Sayın
milletvekilleri, Türkiye Büyük Millet Meclisinin 129’uncu Birleşimini açıyorum.
Toplantı yeter sayısı
vardır, görüşmelere başlıyoruz. 
Gündeme geçmeden önce üç
sayın milletvekiline gündem dışı söz vereceğim.
Konuşma süreleri beşer
dakikadır, Hükûmetin cevap hakkı vardır. 
Gündem dışı ilk söz, 2012
Londra Olimpiyatları hakkında söz isteyen İstanbul Milletvekili Sayın Osman
Aşkın Bak’a aittir.
Buyurun Sayın Bak. (AK
PARTİ sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- İstanbul Milletvekili Osman Aşkın Bak’ın, 2012 Londra
Olimpiyatlarına ilişkin gündem dışı konuşması 
OSMAN AŞKIN BAK (İstanbul)
– Sayın Başkan, değerli milletvekilleri; 2012 Londra Olimpiyat ve Paralimpik
Oyunları ve İstanbul’un 2020 olimpiyat adaylığı hakkında gündem dışı söz aldım.
Bu vesileyle Genel Kurulu saygıyla selamlarım.
Konuşmama başlarken, tüm denizcilik
camiasının 1 Temmuz Denizcilik ve Kabotaj Bayramı’nı kutluyorum.
İstanbul 2012 yılında
Avrupa Spor Başkenti seçildi ve Avrupa Birliği üyesi olmadan bu unvanı taşımaya
hak kazanan ilk şehir oldu ve yine, İstanbul’umuz, 2020 yılında düzenlenecek olan
32’nci Olimpiyat ve Paralimpik Oyunlarına ev sahipliği yapmak için aday
olmuştur.
Sayın Başbakanımız 13
Ağustos 2011 tarihinde Olimpiyatevi’nde düzenlenen toplantıda Türkiye’nin
adaylığını şu sözlerle açıklamıştır: “Bugün ülkemiz ve insanımız için son derece
önemli gördüğümüz 2020 Olimpiyat Oyunları adaylığımızı buradan bütün dünyaya
ilan etmek üzere bir araya geldik. Heyecanlıyız çünkü bu defa hedefe
ulaşacağımıza samimiyetle inanıyoruz. Türkiye özünde bir olimpiyat ülkesidir.
Meşale bu ülkeye çok yakışacaktır.”
Uluslararası Olimpiyat
Komitesi, 23 Mayıs 2012 günü Kanada’nın Quebec kentinde düzenlenen
değerlendirme toplantısında aday şehirlerden Doha ve Bakû’yü eleyerek İstanbul
ile birlikte Tokyo ve Madrid’in yola devam edeceğini açıkladı.
İstanbul Büyükşehir
Belediyesinin İstanbul halkına yönelik kitlesel spor faaliyetleri ile
İstanbul’da düzenlenen, aralarında basketbol, atletizm, güreş ve tenis gibi
popüler branşların dünya şampiyonalarının da bulunduğu pek çok organizasyon
sayesinde 2020 hedefimize emin adımlarla ilerlenmektedir.
İstanbul’un uluslararası
federasyonların talep noktası hâline gelmesi, elbette belediyemizin özverili
çalışmaları ve nihayetinde on yıllık Hükûmetimizin siyasi ve ekonomik istikrarı
sayesinde mümkün olmuş ve bugün geldiğimiz noktada İstanbul’un yıllardır süren
olimpiyat düzenleme arzusunun gerçekleştirilmesi için yeterli altyapıya sahip
olunmuştur. İstanbul artık sporun en popüler küresel merkezlerinden birisi
hâline gelmiştir. Gençlik ve Spor Bakanlığına, Millî Olimpiyat Komitemize ve
tüm ulusumuza düşen, planlı bir lobi süreciyle, 7 Eylül 2013 tarihinde
Arjantin’in Başkenti Buenos Aires’te düzenlenecek olan 125’inci IOC Genel
Kurulunda 2020 Olimpiyat ve Paralimpik Oyunları ev sahibi olarak İstanbul’un
adının okutulması için var gücümüzle çalışmaktır.
Saygıdeğer milletvekilleri,
yirmi altı gün sonra Londra’da başlayacak olan 30’uncu Yaz Olimpiyat ve
Paralimpik Oyunlarına katılacak kafilemizden sizlere bahsetmek istiyorum. Ancak
ondan önce geçtiğimiz cuma günü Arjantin’i mağlup ederek oyunlara katılma hakkı
kazanan Bayan Basketbol Millî Takımımızı tebrik ediyorum. Dün Helsinki’de devam
etmekte olan Avrupa Atletizm Şampiyonası’nda millî atletlerimiz Nevin Yanıt,
Gülcan Mıngır ve Polat Arıkan Avrupa şampiyonu olarak ülkemize 3 altın madalya
kazandırmışlardır. Sporcularımızı ve emeği geçenleri bu başarıdan dolayı tebrik
ediyorum.
Saygıdeğer milletvekilleri,
İktidarımız süresince desteklenen sporcularımızın uluslararası müsabakalarda
kazandığı başarılar 2012 Olimpiyat ve Paralimpik Oyunlarına en yüksek sporcu
katılımıyla taçlanmıştır.
Londra’ya bayan basketbol
ve voleybol takımlarımızın yanı sıra atletizmde 27, güreşte 13, halterde 9,
boksta 6, atıcılık ve yelkende 5’er, bisiklet, tekvando ve yüzmede 3’er, judo
ve masa tenisinde 2’şer, okçuluk, jimnastik ve badmintonda ise 1’er sporcuyla
iştirak ediyoruz. Paralimpik Oyunlarında da 46 erkek, 21 bayan sporcuyla temsil
ediliyoruz.
Elli iki yıl sonra ilk kez
takım sporlarında olimpiyatlardayız. 2000 Sydney Olimpiyatlarına 60, 2004 Atina
Olimpiyatlarına 75 ve 2008 Pekin Olimpiyatlarına 84 sporcuyla katıldığımızı
dikkate aldığımızda İktidarımız süresince istikrarlı bir artış yakaladığımızı
görmekteyiz.
Değerli milletvekilleri,
yine Londra’da 1948 yılında düzenlenen Olimpiyat Oyunlarında 6 tanesi altın
olmak üzere toplam 11 madalya kazanan ve tüm dünyaya “Türk gibi güçlü” sözünü
öğreten efsane güreş takımımızı hatırlatarak ata sporumuzun temsilcileri millî
güreşçilerimize, iki dönem Güreş Federasyonu Başkanlığı yapmış bir güreşsever
olarak ayrıca başarı dileklerimi iletmek istiyorum.
Gençlik ve Spor Bakanlığına
ve Millî Olimpiyat Komitemize hem 2012 Londra Olimpiyat ve Paralimpik
Oyunlarında hem de 2020 adaylığında başarılar diler, bugüne kadar
gerçekleştirdiği etkinlikleri ve adaylık dosyasına sunduğu katkılar nedeniyle
İstanbul Büyükşehir Belediyesine teşekkürlerimi sunarım.
Sayın Başbakanımızın hedef
gösterdiği 2023 yılından önce olimpiyat ve paralimpik oyunları düzenlemiş bir
İstanbul temennisiyle Genel Kurulu saygıyla selamlıyorum. (AK PARTİ sıralarından
“Bravo” sesleri, alkışlar) 
BAŞKAN – Teşekkürler Sayın
Bak. 
Gündem dışı ikinci söz,
alışveriş günlerinin illerimize yapacağı katkı hakkında söz isteyen Çankırı
Milletvekili Hüseyin Filiz’e aittir. 
Buyurun Sayın Filiz. (AK
PARTİ sıralarından alkışlar)
2.- Çankırı Milletvekili Hüseyin Filiz’in, alışveriş
festivallerinin illerimize getirdiği canlılık ve Çankırı’nın sorunlarına
ilişkin gündem dışı konuşması
HÜSEYİN FİLİZ (Çankırı) –
Sayın Başkan, değerli milletvekilleri; alışveriş festivalleri ve bu
festivallerin illerimize getirdiği canlılık ve Çankırı’nın sorunları hakkında
görüşlerimi arz etmek üzere huzurlarınızdayım. Meclisi saygıyla selamlıyorum. 
Değerli milletvekilleri,
bildiğiniz gibi dünyada son günlerde yoğun bir şekilde alışveriş festivalleri,
kongreler, fuarlar düzenlenmektedir. Bu festivaller esnafımıza hareketlilik
getirmekte, esnafımızın moralini düzeltmekte ve esnafımıza âdeta bir can suyu olmaktadır.
Yalnız, bu festivallerin bütün illere yayılmasında fayda görüyorum. 
Alışveriş deyince hemen
aklıma tekstil sektörü geliyor. Tekstil sektörünün sorunlarını yakından takip
ediyorum. Biliyorum ki tekstil yatırımcıları Ankara’da ve İstanbul’da sağlıksız
koşullarda, özellikle apartman dairelerinin altında, bodrum katlarda imalat
yapmaktadırlar. Buradan özellikle tekstil yatırımcılarına bir çağrım olacak.
Diyorum ki ilimiz Çankırı da yeni Teşvik Yasası’na göre kalkınmada öncelikli
5’inci bölge oldu ancak organize sanayide yatırım yapmamız hâlinde 6’ncı
bölgenin şartlarından yararlanıyoruz. Dolayısıyla, Türkiye’deki tekstil
sektörünü, buradan, Çankırı’ya davet ediyorum.
Değerli milletvekilleri,
Çankırı son yıllarda Hükûmetimiz döneminde çok yatırım almaktadır. Özellikle
Devlet Su İşlerinin, Sayın Bakanımız Veysel Eroğlu’nun desteğiyle Çankırı’da
iki tane çok önemli projenin temelleri atıldı. Bunlardan Kızılırmak Sulama Projesi
ve Hamzalı Sulama Projesi -ikisi- 120 trilyon lira değerindedir. Temeli atılan
bu iki proje hayata geçtiği takdirde özellikle Çankırı’nın Kızılırmak
bölgesinde çeltik üretimi bulunduğu durumdan en az yüzde 50 artış
gösterecektir, buğday ve arpa rekoltesi yükselecektir, Çankırı’da şeker pancarı
üretimi artacaktır. 
ALİ UZUNIRMAK (Aydın) –
Kota yok mu, kota?
HÜSEYİN FİLİZ (Devamla) –
Değerli milletvekilleri, Çankırı’nın -kalkınmada öncelikli iller arasında-
özellikle organize sanayi bölgesinde yatırım yapılması hâlinde 6’ncı bölgenin
şartlarından yararlanması durumunda, bugün İstanbul’dan Ankara’ya kadar hiçbir
bölge yoktur ki 6’ncı bölgenin imkânlarından yararlansın. Dolayısıyla, biz bu
fırsatı değerlendirmek üzere Çankırı’da bir organize sanayinin temellerini
atmaya hazırlanıyoruz, burada bunu sizlere duyurmak istiyorum. Bu kurmak
istediğimiz organize sanayi… Çankırı Ankara’ya biliyorsunuz 120 kilometre, il
sınırımız 80 kilometre ve Ankara’ya yarım saat mesafede bir organize sanayiye
özellikle Ankara’daki sanayicilerin gelip yatırım yapması hâlinde hem Ankaralı
sanayici olacak hem de Çankırı’nın imkânlarından yararlanacak. Esenboğa
Havaalanı’na on beş-yirmi dakika mesafede olan bu organize sanayi… Aynı zamanda
iş adamlarımız Esenboğa Havaalanı’nı Çankırı’nın havaalanı gibi
kullanacaklardır.
Dolayısıyla, “Bu 6’ncı
bölgenin şartları nelerdir?” dediğimiz zaman, tekrarladığımız zaman, Ankara’da
yatırımcı arsasını parayla alacağına, Çankırı’dan, gelecek, arsasını bedelsiz
alacaktır. Bedelsiz arsa tahsisisin hemen yanı başında faiz desteği olacaktır;
5’inci bölgede 7 yıl, 6’ıncı bölgede 10 yıl bir faiz desteği alacaktır. Bunun
yanında SSK prim desteği alacaktır, en az -organizede olması hâlinde- 10 yıl
bir prim desteği alacaktır. 
Değerli hemşehrilerim…
Değerli milletvekilleri,
şimdi, bunun dışında…(Alkışlar) 
Teşekkür ederim.
ALİ UZUNIRMAK (Aydın) –
Hepimiz Çankırılıyız.
S. NEVZAT KORKMAZ (Isparta)
– Hepimiz hemşehri sayılırız. Hepimiz Çankırılıyız, hemşehriyiz. 
HÜSEYİN FİLİZ (Devamla) –
Teşekkür ederim. 
Benim için hemşehrilerim
önemli, tabii onları aklımdan çıkaramıyorum, buradan hemşehrilerimi
selamlıyorum. 
Değerli milletvekilleri,
son olarak şunu söylemek istiyorum: Şayet bir yere yatırım yapılacaksa o il
Çankırı olmalıdır… (Alkışlar) 
(Mikrofon otomatik cihaz
tarafından kapatıldı) 
BAŞKAN – Sayın Filiz,
teşekkür ediyorum, süreniz tamamlandı. 
HÜSEYİN FİLİZ (Devamla) –
Sözlerimi burada tamamlıyor, hepinizi saygıyla selamlıyorum. (Alkışlar) 
BAŞKAN – Gündem dışı üçüncü
söz, Manisa’da kapatılan ilçe adliyeleri hakkında söz isteyen Manisa
Milletvekili Hasan Ören’e aittir. 
Buyurun Sayın Ören. (CHP
sıralarından alkışlar) 
3.- Manisa Milletvekili Hasan Ören’in, Manisa’da kapatılan ilçe
adliyelerine ilişkin gündem dışı konuşması
HASAN ÖREN (Manisa) – Sayın
Başkan, değerli milletvekilleri; biliyorsunuz ki geçtiğimiz günlerde Türkiye’de
146 ilçenin adliyesi kapatıldı. Aslında bu adliyeler kapanırken gerekçeleri
ortaya kondu, gerekçeleri üzerinde tartışmalar yapılabilir. Doğrudur, yanlıştır
ama bu gerekçeler üzerinde, kapatılan adliyelere ilaveten bu gerekçeleri hiçe
sayarak, Meclisi baypas ederek, bu gerekçelerin dışında tekrar adliyeleri
açmaya kalkar iseniz, işte problem orada başlıyor. 
Neydi HSYK’nın gerekçeleri?
1) Nüfusu 10 binden aşağıya
olmayacak, 10 binin yukarısında olacak.
2) Dosya sayısı
3) 15 ila 40 kilometre
arasındaki mesafe uzaklığı.
Bunun üzerinde tartışma
yapılabilirdi ve sizler de şunu söylemekte haklı olabilirdiniz:
“Yasama-yürütme-yargı birbirinin kontrolü altında olmayan kurumlar.” derdiniz,
bu tartışma da bu bazda yürüyebilirdi. Ama ne yaptınız? Yasama baypas edildi,
yürütme hukuka baskı yaparak, bunların içerisinden aynı kriterlere uymayan 44
ilçenin açılmasına izin verdiniz. İşte burada ipler koptu. 
Değerli arkadaşlarım,
Manisa’da Gölmarmara ilçesi 15 bin nüfusa sahip, uzaklığı Akhisar’a 27
kilometre; kapattınız. Köprübaşı, Salihli ilçesine 50 kilometre uzaklıkta, yani
15’in altında değil, 40’ın da altında değil, 50 kilometre uzaklıkta olmasına
rağmen orayı da kapattınız ama her koşulda, 15 kilometrenin altında olan
ilçelerin adliyelerinin kapanacağını söylemenize rağmen, bağlandığı yere 9
kilometre olan mesafedeki bazı ilçeleri açtınız. Açılmasında yarar var çünkü bu
ilçelerde adliye, oranın sosyal yaşamına büyük katkılar koymaktadır. Şimdi 102
ilçe adliyesi açılmayı bekliyor. 
Şununla kurtulamazsınız:
“Efendim, biz HSYK’ya baskı yapamayız.” veya “HSYK böyle bir karar aldı, bu
karara bir sefer itiraz etme hakkımız var, ikinci itirazı edemeyiz.” gibi, bu
102 ilçeye gidip bahane üretemezsiniz. Bunlar cumhuriyet tarihinde açılmış
adliyelerdir, AKP döneminde kapatılan adliyeler olmamalıdır. Adliyenin bir
ilçeye ne kadar fayda getirdiğini burada anlatmaya gerek yok. Yasamanın da,
sizlerin de bu konuda sıkıntılarının olduğunu biliyorum. Bizi bırakın, biz
muhalefetiz ama yasamayı da baypas eden AKP’nin İktidarı sizleri de bu 102
ilçenin önünde sıkıntıya sokmuştur. Biz muhalefet milletvekilleri olarak bu
ilçelere gideceğiz, bu ilçelerdeki adliyelerin niye kapatıldığıyla ilgili
gerçekleri anlatmaya devam edeceğiz ama sizin o ilçelere gitmeyle ilgili
sıkıntılarınız olacaktır.
Yani Köprübaşı’na AKP’li
bir milletvekili gidip başka şey söylüyor, Manisa Köprübaşı’nda diğer AKP’li
milletvekili gidip başka şey anlatıyor, anlatmak zorunda kalıyor. Eğer
gerçekten bu 102 ilçede adliyelerin kapatılması o ilçelerin, o ilçelerde
yaşayan insanların sosyal yaşamlarına, ekonomik yaşamlarına bir katkı olacaksa
burada tartışalım. Eğer böyle bir şey yok ise veya böyle bir şeyle karşı
karşıya kalınmayacak ise o 44 tane ilçe niçin açılmıştır? Kıstasları aynı değil
midir? Bu 44 ilçede yani toplamda 146 ilçede kapanan adliyelerle ilgili HSYK bu
kriterleri koyar iken 146’sı için koymadı mı? 146’sı için koyduysa hangi erk,
hangi güç, bağımsız olduğunu iddia ettiğiniz HSYK’ya bu baskıyı yaptı, bu
baskılar sonucunda 44 tane ilçenin adliyesi açıldı? Açılmasında yarar vardır,
açılmasını isteyen bir Cumhuriyet Halk Partisi vardır ama bununla yetinmiyoruz,
102 ilçedeki adliyenin de açılmasını istiyoruz. 102 adliyenin de
Türkiye’de açılması gereklidir. Bununla
ilgili yasama gerçekten bu konu üzerinde birlikte düşünüyor ise açılmasında
sizlerin de yardımınıza ihtiyacımız var. Yoksa, bu kürsüde her zaman değişik
eylemlerle karşı karşıya kalmak durumundasınız. 
Hepinize saygılar
sunuyorum. (CHP sıralarından alkışlar) 
BAŞKAN – Teşekkürler Sayın
Ören.
Sayın milletvekilleri,
sisteme giren arkadaşlarımıza 1’er dakika söz vereceğim. 
Sayın Korkmaz…
V.- AÇIKLAMALAR
1.- Isparta Milletvekili S. Nevzat Korkmaz’ın, 1 Temmuz Kabotaj
Bayramı’na ve Türk denizciliğinin içinde bulunduğu krize ilişkin açıklaması
S. NEVZAT KORKMAZ (Isparta)
– Teşekkür ederim Sayın Başkan. 
Bugün 1 Temmuz Kabotaj
Bayramı. Seksen altı yıl önce bugün, ülkemiz Lozan Anlaşması ile kendi
limanlarımızdaki yabancı gemilerin sahip olduğu ayrıcalıklara son vermiş, 1
Temmuz 1926’da Kabotaj Kanunu’nu yürürlüğe sokarak bu ayrıcalıkları
millîleştirmiştir. 
Türk denizciliği çok ciddi
bir krizin içerisinde. Özellikle uluslararası lobiler Türk bayraklı gemilerin
yüzde 98’lerden yüzde 40’lara kadar gerilemesine sebep olan her türlü şer
politikalarını uygularken maalesef AKP Hükûmeti bu gidişata seyirci kalmaya devam
ediyor. 
Milliyetçi Hareket Partisi
olarak Meclisin tatile girmesini de bir engel olarak görmeden bir mücadele
başlatmaya kararlı olduğumuzu, bu meselenin Türkiye’nin bir onur meselesi
olduğunu gördüğümüzü beyanla, herkesi ve her kesimi destek olmaya davet ediyoruz.

Ahirete intikal etmiş
Barbaros başta olmak üzere, bugünün, dünün tüm deniz kahramanlarını hayırla yâd
ediyor; kahraman donanmamızı ve deniz ticaretiyle uğraşan herkesin bayramını
kutluyorum. 
Teşekkür ederim.
BAŞKAN – Teşekkürler. 
Sayın Öğüt…
2.- İstanbul Milletvekili Kadir Gökmen Öğüt’ün, Millî Emlakin
İstanbul’un bazı semtlerindeki uygulamalarına ilişkin açıklaması
KADİR GÖKMEN ÖĞÜT
(İstanbul) – Teşekkür ediyorum Sayın Başkanım. 
Maliye Bakanlığına ait
Millî Emlak, İstanbul’da bazı semtlerde usulsüzlük yapıyor. Millî Emlakin,
apartmanların bahçelerinin bir bölümünü Marmaray tren hattına bir hat daha
eklemek amacıyla dört yıl önce istimlak ettiği ve aradan geçen zamanda,
istimlak edilen yerlerde herhangi bir faaliyet yapmadığı kamuoyunca
bilinmektedir. Bu, devletin vatandaşının malını haksız yere gasbı anlamına
gelmektedir. Bununla yetinmeyen Millî Emlak, istimlak ettiği ve kullanmadığı
alanları apartman sakinlerinin kullandığını iddia ederek yıl bazlı kira
istemiştir. Vatandaşların söz konusu alanı kullanmadığını belirterek kira ödeme
emrine itirazlarının eski yıllara ait fotoğraflarının sözde delil sayılarak
reddedilmesi ve gerekçe olarak da sanki istimlak edilen alan apartman
sakinlerine aitmiş gibi tel örgü çevirmeleri istenmesi son derece ciddi bir
sorundur. Bu görev mal sahibine ait olduğu gibi, Millî Emlak istimlak ettiği
araziye dört sene el sürmeyerek âdeta tuzak kurmuştur. Bununla ilgili
mağduriyeti İstanbul Anadolu yakasında birçok apartman sakini yaşamaktadır. Bu
iddiaları araştırmayan yöneticiler de aynı soygunun sorumlularıdır. Geçmiş
yıllara ait bu borçların bir an önce silinmesi gerektiğini hatırlatmak istiyorum.

BAŞKAN – Teşekkürler. 
Sayın Yurttaş…
3.- Manisa Milletvekili Muzaffer Yurttaş’ın, Manisa Milletvekili
Hasan Ören’in gündem dışı konuşmasına ilişkin açıklaması
MUZAFFER YURTTAŞ (Manisa) –
Sayın Başkan, değerli milletvekilleri; HSYK bağımsız bir yargı organıdır.
Tasarrufları ve kararlarını kendi hür iradesiyle alır. Daha önceki dönemlerde
de lüzumu hâlinde adliyeler kapatılmış olup geçtiğimiz günlerde 146 yerde adliyeler
kapatılmıştır. Gerekçe olarak yargılamanın hızlandırılması ortaya konmuştur.
HSYK’nın Adalet Bakanlığına itiraz hakkı vardır. Bu itirazı Adalet Bakanlığı
değerlendirmiş ve HSYK’yı haklı görerek aralarında Manisa Selendi ve Kırkağaç
adliyelerinin de bulunduğu 44 adliyeyi tekrar açmıştır. Bu konu siyaset
malzemesi yapılmayacak kadar önemli bir konudur. Buradan CHP ve Manisa
Milletvekili Sayın Hasan Ören’e bir malzeme çıkmaz. Manisa’nın tüm ilçeleri
bizim için önemlidir. Manisa’yı mamur ve zengin yapmaya devam edeceğiz. 
Saygılarımla.
BAŞKAN - Sayın Fırat…
4.- Adıyaman Milletvekili Salih Fırat’ın, Adıyaman’da başlayan göç
sezonuna ve gerçekleştirilmeyen sulama projelerine ilişkin açıklaması 
SALİH FIRAT (Adıyaman) -
Teşekkür ederim Sayın Başkan.
Adıyaman ilinde yine göç
sezonu, ırgat sezonu başladı. Dört yanı suyla çevrili olan Adıyaman’da
sulanabilir arazilerin yüzde 15’i ancak sulanabilmektedir. Son on yıldır
iktidarda olan AKP Hükûmeti her seçim öncesi Adıyaman’a sulama projesi müjdesi
vermektedir ancak henüz bir tanesi gerçekleşememiştir. Bebek 1, Aslanoğlu,
Koçali Barajı, Çamyurdu Barajı, Kâhta Çayı barajları henüz yapılmamıştır.
Adıyamanlı yurttaşlarımız yine Türkiye’nin bütün bölgelerine ırgat ihraç etmeye
başlamışlardır, yol ıstırapları başlamıştır. Adıyaman bu ıstıraplardan ne zaman
kurtulacaktır?
Teşekkür ediyorum.
BAŞKAN - Teşekkürler. 
Sayın Sakık…
5.- Muş Milletvekili Sırrı Sakık’ın, Muş ilindeki pancar
üreticilerinin sorunlarına ilişkin açıklaması
SIRRI SAKIK (Muş) - Sayın
Başkan, teşekkür ediyorum.
Sayın Başkanım, birkaç kez
yine gündeme getirdik ama bir türlü sonuç alamadığımız bir sorunumuz var Muş
ilimizle ilgili. Geçen yıl pancar üreticileri büyük bir mağduriyet yaşadılar.
Yani kışın erken başlamasından dolayı hiç kimse ürünlerini tarladan alamadı ama
çevre illerde de aynı sorun yaşandı. Çiftçilerin borcu, çevre illerin
borçlarının -birkaç kez seslendirdik- büyük bir kısmı ertelendi ama Muş’a bu
noktada ayrımcı bir tavır takınıldı. Bunun giderilmesi için Hükûmeti bu konuda
sorumluluklarını yerine getirmeye davet ediyorum.
Teşekkür ediyorum.
BAŞKAN - Teşekkür ederim. 
Sayın Ağbaba…
6.- Malatya Milletvekili Veli Ağbaba’nın, Malatya’da DSİ’nin
sulama kanallarında koruma korkuluklarının bulunmamasına ve bu nedenle her yıl
onlarca insan öldüğüne ilişkin açıklaması
VELİ AĞBABA (Malatya) –
Teşekkür ederim. 
Ben Sayın Bakana sormak
istiyorum, Sayın Veysel Eroğlu’na.
Malatya’daki Devlet Su
İşlerinin sulama kanallarının tamamında koruma korkulukları yok. Bu nedenle her
yıl onlarca insan ölmekte. Şimdi, “ileri demokrasi” diyoruz, “büyük devlet”
diyoruz ama hâlâ Malatya’da ve Türkiye’de her yıl gençlerimiz derelerde,
kanallarda boğulup ölmekte. En son Malatya’da Yazıhan ilçesinde Mısırdere
köyünde bir aile yok oldu. Geçtiğimiz günlerde, kurtarma çalışmalarını gittim,
yerinde izledim, anne haykırıyor, “Benim çocuğum göz göre göre, haykıra
haykıra, yalvara yalvara öldü. Hiçbir koruma olmadığı için arabamız kanala uçtu
ve ailemiz yok oldu.” diyor. Sizden ricam, Malatya’daki sulama kanallarının
etraflarına özellikle yolun geçtiği yerlere koruma korkuluklarının yapılmasını
Sayın Bakan Eroğlu’ndan rica ediyorum.
Teşekkür ediyorum.
BAŞKAN – Teşekkürler Sayın
Ağbaba.
Sayın Tanal…
7.- İstanbul Milletvekili Mahmut Tanal’ın, Şanlıurfa ili GAP
projesi ile Atatürk Barajı’na bitişik il ve ilçelerin arıtma tesisleri olmadığı
için pisliklerini bu baraja akıttıklarına ilişkin açıklaması
MAHMUT TANAL (İstanbul) –
Teşekkür ediyorum Sayın Başkan.
Şanlıurfa ili GAP
projesinin yüzde 20’si bitmiş durumda, yüzde 80’ine başlanmamış durumdadır. Bu
sebepten dolayı Şanlıurfalılar mağdurdur. Bu mağduriyet ne zaman bitecektir? Bu
birinci soru.
İkinci soru: Atatürk
Barajı’na bitişik il ve ilçelerin tüm arıtma tesisleri olmadığı için ham bir
vaziyette Atatürk Barajı’na o pislikler akmaktadır. Bununla halk sulama
işlemini gerçekleştirmektedir. Bu aynı zamanda bir çevre kirliliğidir.
İlgililerin bu konuda duyarlı davranmasını talep ediyorum.
Saygılarımla.
BAŞKAN – Teşekkürler.
Sayın milletvekilleri,
gündeme geçiyoruz.
Meclis araştırması
açılmasına ilişkin üç önerge vardır, okutuyorum:
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Abdullah Levent Tüzel ve 22
milletvekilinin, Van depremi sonrasında yapılan yardımlardaki usulsüzlük
iddialarının ve Van’ın afet bölgesi ilan edilmesinin koşullarının oluşup
oluşmadığının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/343)
Türkiye Büyük Millet
Meclisi Başkanlığına
23 Ekim 2011’de Van
Erciş’te, 9 Kasım 2011 tarihinde Van merkezinde yaşanan depremler öncesinde ve
sonrasında devlet ve kamu idaresi adına yürütülen çalışmaların, eğitim ve
sağlık kurumlarına ait binalar başta olmak üzere kamu binalarının en çok hasar
gören ve en çok ölüme neden olan binalar olmasının sorumlularının, özellikle 9
Kasım depreminde 40 insanımızın enkazı altında kaldığı Bayram Otel’in
kullanımına izin verenlerin, yardımların dağıtılmasında ihtiyaç sahiplerinin
belirlenmesinde depremzedeler arasında ayrımcılık yapıldığı duygusuna yol açan
uygulamaların ve sorumlularının açığa çıkarılması, Van’ın afet bölgesi ilan
edilmesinin koşullarının olup olmadığının tespit edilmesi için Anayasanın 98.
ve TBMM İç Tüzüğünün 104 ve 105. maddeleri uyarınca Meclis Araştırması
açılmasını arz ve teklif ederiz. 
 29/11/2011
1) Abdullah Levent Tüzel  (İstanbul)
2) Pervin Buldan  (Iğdır)
3) Hasip Kaplan  (Şırnak)
4) Sırrı Sakık  (Muş)
5) Murat Bozlak  (Adana)
6) Halil Aksoy  (Ağrı)
7) Ayla Akat (Batman)
8) İdris Baluken  (Bingöl)
9) Hüsamettin Zenderlioğlu  (Bitlis)
10) Emine Ayna  (Diyarbakır)
11) Nursel Aydoğan  (Diyarbakır)
12) Altan Tan  (Diyarbakır)
13) Adil Kurt  (Hakkâri)
14) Esat Canan  (Hakkâri)
15) Sırrı Süreyya Önder  (İstanbul)
16) Sebahat Tuncel  (İstanbul)
17) Mülkiye Birtane  (Kars)
18) Erol Dora  (Mardin)
19) Ertuğrul Kürkcü  (Mersin)
20) Demir Çelik  (Muş)
21) İbrahim Binici  (Şanlıurfa)
22 Nazmi Gür  (Van)
23) Özdal Üçer  (Van)
Gerekçe:
23 Ekim 2011 tarihinde
merkez üssü Van’ın Erciş ilçesi olan 7,2 büyüklüğünde bir deprem meydana
gelmiştir. 9 Kasım 2011 tarihinde ise merkez üssü Van’ın Edremit ilçesi olan
5,6 büyüklüğünde ikinci deprem yaşanmıştır. İki deprem arasında ve 9 Kasım’dan
sonra şiddeti 2 den büyük, 3 bine yakın artçı deprem olmuştur.
Bilindiği üzere, ülkemizin
büyük bir bölümü deprem bölgesidir. Geçtiğimiz yıllarda Kocaeli, Düzce, Van,
Erzincan gibi büyük deprem felaketleri yaşanmıştır. Uzmanlara göre, İstanbul
başta olmak üzere pek çok kentimizde büyük depremler beklenmektedir. Bununla
birlikte, Van’da yaşanan deprem felaketi karşısında devlet ve kamu idaresi
adına yapılan açıklamalar ve gelişmeler karşısında alınan tutumların
vatandaşların acılarını ve kayıplarını dindirmek bir yana mağduriyetlerinin
artmasına neden olmaktadır.
23 Ekim 2011 tarihinde
Başbakan Yardımcısı Beşir Atalay, “Van merkezde 10 civarında bina yıkılmış,
Erciş’te 25-30 arası bina, bir de yurt, yıkılmış durumda” diye açıklamada
bulunurken, Kızılay Genel Başkanı Ahmet Lütfi Akar, “Bütün afetzedelere yetecek
kadar çadırımız, battaniyemiz ve gıda stokumuz Van ve Erciş’e ulaşmış
vaziyette” şeklinde beyanat vermiştir.
24 Ekim 2011’de pek çok
ülke yardım teklifinde bulunmuş, ancak yardım talepleri Hükümet tarafından
reddedilmiştir. İngiliz The Times gazetesi Ankara’nın dış yardım tekliflerini
reddetmesini haber yaparak “Yardımı reddetmek akılsızlık ve zalimce”
değerlendirmesini yapmıştır.
Oysa, felaketin boyutu çok
büyüktü; 25 Ekim günü deprem bölgesinde çadır ve yardım malzemelerinin dağıtımı
sırasında yaşanan organizasyon eksikliği nedeniyle yaşanan izdihamı önlemek
için askerler havaya ateş açmış, yine de izdiham engellenememiştir. Van Valisi,
Van Belediye Başkanı ile birlikte çalışmayı kabul etmemiş, depremzedelere
yönelik çalışmalarda iki başlılık ortaya çıkmış, merkezi hükümet olanakları ile
ayrımcılık ve partizanlık yapıldığı iddiaları ortaya atılmıştır.
“Kendi deprem kapasitemizi
görmek için” reddedilen yardımlara, ihtiyacımız olduğu 2 gün sonra, Başbakanlık
Afet ve Acil Durum Yönetimi Başkanlığınca, Dışişleri Bakanlığı aracılığıyla
yardım teklif eden tüm ülkelere duyurulmuştur.
Çevre ve Şehircilik Bakanı
Erdoğan Bayraktar 29/10/2011 tarihinde Van ve Erciş’te deprem beklentisi
söylentilerine itibar edilmemesini isteyerek, “Bugün itibariyle diyebilirim ki;
deprem açısından en güvenilir Van ve Erciş’tir, az hasarlı evlere girebilirler”
demiş, Bakan’a Van Valisi Münir Karaloğlu da katılmış ve AFAD’ın teknik
görevlilerinin “Artık 3 gün geçti, bundan sonra artçı sarsıntılar azalarak
devam eder” dediğini belirtmiştir.
Bu açıklamalardan tam 11
gün sonra, 9 Kasım depremi gerçekleşmiştir. “Erciş ve Van en güvenli yerlerdir,
evlerinize girebilirsiniz” şeklindeki açıklamasıyla, 5.6 lık depremde enkaz
altında kalan 40 kişinin ölümünden birinci elden sorumluluğu olan Bakan Erdoğan
Bayraktar, istifa edeceğine, “Bugün seçim olsa Van’da en az 6 milletvekilini
alırız” diyebilmiştir.
Van’da birinci depremin
üzerinden 35, ikinci depremin üzerinden 16 gün geçmesine rağmen sorunlar azalacağına
büyümektedir. Hükûmet sorunun çözümünü, 2012 Ağustosu’na ertelemiş bulunmakta
ve aldığı son önlemle vatandaşı Van’ı terke teşvik etmektedir. Soğuktan zatürre
ve beslenme yetersizliği nedeniyle 2, çadırlarda çıkan yangınlarda 3 olmak
üzere şu ana kadar 5 çocuk yaşamını yitirmiştir. Yaşadıkları depremden sonra
derme çatma çadırlarda zemheri soğuğuyla baş başa bırakılan Vanlılara
gösterilen çözüm göç olmamalıdır. Binlerce insan depremden değil,
çaresizlikten, soğuktan donmamak için gözü arkada âdeta Van’dan kaçmaktadır.
Yaklaşık 200 bin kişinin Van’dan göç ettiği ifade edilmektedir.
Eğitim/öğretim
kurumlarındaki sorunlar henüz giderilebilmiş değildir. Okulların, yurtların,
lojmanların, konutların hasar tespitlerinin sağlıklı yapılmadığı iddiaları
vardır. Üniversite sınavına girecek lise son sınıf ve Yüzüncü Yıl Üniversitesi
öğrencilerinin durumunun ne olacağı, eğitim takvimi içinde gerçekleştirilemeyen
programın nasıl telafi edileceği, sınavlar vb. belirsizliğini korumaktadır.
Üniversite içerisinde prefabrik binalar kurularak eğitime devam edileceği
belirtilmiş ancak yaklaşık 20 bin öğrenci kapasiteli üniversitenin derslik ve
öğrencilerin barınma sorunlarını çözmek üzere henüz gözle görülür bir çalışma
başlatılmış değildir.
Ortada büyük sorunlar
dururken, “Her şeyi çözdük, sorun yoktur” diyen hükûmet yetkililerine
depremzedelerin güvenleri kalmamıştır. Dahası, yardım ihtiyacını dile getiren
halkı “Bunlar depremzede değil provokatör” diye suçlayan, yardım verilmiyor
diye tepkisini dile getiren depremzedelerin “teröristlerin uzantısı” ilan
edilmesi hükümetin inandırıcılığını ortadan kaldırmıştır.
18 Kasım tarihi itibarıyla,
Başkanlık nezdinde toplam 220 milyon 760 bin TL nakdî yardım toplandığını,
deprem bölgesindeki hizmet binalarının hasar görmesi ve acil ihtiyaçların
karşılanması için Van Valiliği’ne 28 milyon acil yardım ödeneği gönderildiğini
açıklamıştır.
Tüm bu olup bitenlerin
karşısında araştırmaya muhtaç pek çok konu bulunmaktadır. Eksi 13 dereceye
varan kış koşullarında on binlerce insan çadırlarda yaşamak zorunda
bırakılırken 1000’i aşkın TOKİ konutu depremzedelerin kullanımına açılmamıştır.
Kalıcı konut ihtiyacı varken depremzedeler için toplanan nakit 220 milyon lira
Hükümet tarafından bankalarda tutulmaktadır. Kamu binaları başta olmak üzere
tüm konutlarda hasar tespitleri tam olarak yapılmamış ve hasar tespiti
raporları düzenlenmeden hizmete açılan binalardan söz edilmektedir. Kamu
idaresinin tarafsızlığı ilkesi, vatandaşın kamu idaresi ve kanunlar önünde
eşitliği ilkesinin ihlal edildiği kanaati yaygınlaşmaktadır. 
Van halkının maruz kaldığı
göçün, katlanılması zor, barınma ve yaşama koşullarının, Bayram otel’in
enkazında ölen aralarında iki gazeteci ve bir Japon kurtarma ekibi görevlisinin
de bulunduğu 40 insanın ölümünün sorumlularının açığa çıkarılması, sorunların
giderilmesi, bundan sonra yaşanabilecek olası doğal felaketlerde yaşanmaması ve
Meclis denetim çalışmaları kakımından büyük önem taşımaktadır.
2.- BDP Grubu adına Grup Başkanvekili Iğdır Milletvekili Pervin
Buldan’ın, kılık-kıyafeti nedeniyle mağdur edilmiş kişilerin yaşadıkları
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/344)
Türkiye Büyük Millet
Meclisi Başkanlığı’na
28 Şubat 1997’de yapılan
Milli Güvenlik Kurulu toplantısı sonucu açıklanan kararlarla başlayan ve
irticaya karşı olduğu iddia edilen ordu ve bürokrasi merkezli süreçte başörtülü
kadınlar yönünden insan haklarına aykırı kararlar alınmıştır. Bu kararlar
doğrultusunda Kamuda çalışan birçok kadının, başörtüsü takması nedeniyle
görevlerine son verilmiş, bir çoğu için ise disiplin soruşturmaları ile
görevden el çektirme, istifaya veya emekliliğe zorlandırılmışlardır. Başörtüsü
nedeniyle mağdur edilmiş kadınların sayısal tespiti, bu kişilerin yaşadıkları
sorunların ve çözüm yollarının araştırılması amacıyla, Anayasa’nın 98. ve
içtüzüğün 104 ve 105. maddeleri gereğince “Meclis Araştırması” açılmasını
saygılarımla arz ederim.
 Pervin
Buldan 
 (Iğdır)
Gerekçe:
28 Şubat 1997’de yapılan
Milli Güvenlik Kurulu toplantısı sonucu açıklanan kararlar arasında yer alan
“Kıyafetle ilgili kanuna aykırı olarak ortaya çıkan ve Türkiye’yi çağdışı bir
görünüme yöneltecek uygulamalar engellenmeli” yönündeki kararla birlikte, kamu
kurumlarında çalışan ve başını örten memurların, “ideolojik ve siyasi amaçlarla
kurumların huzur, sükun ve çalışma düzenini bozdukları” iddia edilmiş ve bu
kadın memurlar memuriyetten çıkartılmışlardır. Binlerce kadın ve ailesi mağdur
edilmiştir. Bu süreçte pek çok öğretmenin yanı sıra, hemşire, doktor ve diğer
meslek gruplarında da çalışan birçok kadın, başörtüsü taktıkları için aynı
şekilde mağdur edilmişlerdir. Uygulama her birey için farklı tezahür etmiştir.
Daha önce usulüne uygun olarak verilen asaleti onama kararlan geri alınmış ya
da daha önce memuriyet görevine son verilen kadınlar tekrardan devlet
memurluğundan çıkarılmışlardır. Memuriyet sona erdiğinden, başka iş kollarında
çalışarak SSK veya Bağ-Kur’dan emekli olan kadınlar, Emekli Sandığı’ndan emekli
olamadıkları için Emekli Sandığı’na tabi olarak çalıştıkları döneme ilişkin
emeklilik ikramiyelerini, alamamışlardır. Yasak devam ettiğinden 2000 yılından
sonra memur olmak için gerekli koşullara sahip olan başörtülü kadınların,
memuriyet için müracaat etmeleri dahi mümkün olmamaktadır.
Binlerce kadın, Anayasa’da
eşitlik ve kamu hizmetine girme haklarının varlığına rağmen kamu kurumlarında
çalışma hakkından mahrum bırakılmaktadır.
Kadınlara Karşı Her Türlü
Ayrımcılığın Önlenmesi Sözleşmesi’nin (CEDAW) İhtiyari Protokolü, 30 Temmuz
2002 tarihinde TBMM tarafından onaylanmış ve 02 Ağustos 2002 tarihli resmi
gazetede yayınlanmıştır. Türkiye Cumhuriyeti hem uluslararası hükümlülüklerini
ciddiye alan hem de kadınların insan haklarının tanınması, korunması ve
ilerletilmesi yönünde politikalar üreten bir devlettir. Başörtülü kadınların
kamu kurumlarında çalıştırılması önündeki engeller, bu uluslararası
sözleşmelere de aykırılık teşkil etmektedir.
28.02.1997 tarihinden
bugüne alınan kararlar ile görevden alınan, hakkında soruşturma yürütülen,
disiplin cezası alan ve halen bu nedenle başvuruları reddedilen kadınların
sayılarının, bu kişilerin yaşadıkları sorunların ve bu sorunların çözüm
yollarının araştırılması için bir komisyon kurulmasının fayda sağlayacağı
kanaatindeyiz.
3.- Ağrı Milletvekili Halil Aksoy ve 21 milletvekilinin, basım ve
yayım faaliyetlerinin önündeki engellerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/345)
Türkiye Büyük Millet
Meclisi Başkanlığına
Düşünce ve ifade özgürlüğü
önünde engel teşkil eden yasal hükümlerin saptanması ve tutuklu bulunan
gazetecilerin durumunun araştırılması için Anayasa’nın 98’inci İçtüzük’ün 104
ve 105’inci maddeleri uyarınca bir Meclis Araştırması açılmasını arz ederim.
1) Halil Aksoy  (Ağrı)

2) Pervin Buldan  (Iğdır)

3) Hasip Kaplan  (Şırnak)

4) Sırrı Sakık  (Muş)

5) Murat Bozlak  (Adana)

6) Ayla Akat (Batman)

7) İdris Baluken  (Bingöl)

8) Hüsamettin Zenderlioğlu  (Bitlis)

9) Emine Ayna  (Diyarbakır)

10) Nursel Aydoğan  (Diyarbakır)

11) Altan Tan  (Diyarbakır)

12) Adil Kurt  (Hakkâri)
13) Esat Canan (Hakkâri)

14) Sırrı Süreyya Önder  (İstanbul)

15) Sebahat Tuncel (İstanbul)
16) Mülkiye Birtane  (Kars)

17) Erol Dora  (Mardin)

18) Ertuğrul Kürkcü  (Mersin)

19) Demir Çelik (Muş)
20) İbrahim Binici  (Şanlıurfa)

21) Nazmi Gür  (Van)

22) Özdal Üçer  (Van)

Gerekçe:
İnsan hakları bir insanlık
değeri olarak ortaya çıkıp kabul edildiğinden beri düşünce özgürlüğü, ifade
özgürlüğü ve basın-yayın özgürlüğü ile beraber değerlendirilmektedir.
Düşüncenin ifade edilmesi, açıklanması, basılıp yayılması bir bütündür.
Açıklanamayan, basılıp yayılamayan bir düşüncenin özgür olması ya da böyle bir
durumda düşünce özgürlüğünden söz etmek olası değildir.
Ne yazık ki ülkemiz
belirtilen çerçevede yasal olarak anti-demokratik bir yapıya sahiptir. TCK 301.
Madde TMK 7/2 Madde başta olmak üzere her toplumsal soruna ilişkin düşünce
açıklamak engellenmiş ve yasal olarak cezalandırılmaktadır. Kökenini büyük
ölçüde 12 Eylül darbe anayasasından alan bu durum, her iktidar tarafından
bilinse de basın yayın kuruluş ve gazeteciler üzerinde sindirme ve bastırma
politikalarının bir aracı olarak bugüne kadar kullanılmıştır.
Tutuklu Gazetecilerle
Dayanışma Platformu’nun verilerine göre, 25 Kasım 2011 tarihinde tutuklanan
Özgür Gündem Gazetesi Yazarı Cengiz Kapmaz ile birlikte tutuklu gazeteci sayısı
65’e ulaştı. Bu sayı, 2010 yılında yaklaşık 50 iken, 2009 yılında 35 idi.
Görüldüğü üzere her sene tutuklanan gazeteci sayısında ciddi bir artış söz
konusudur. Ayrıca tutuklanmayan ancak, yargılaması devam eden binlerce dava
dosyası da mahkemelerde devam etmektedir.
Uluslararası kuruluşların
yaptıkları basın özgürlüğü değerlendirmelerinde Türkiye gün geçtikçe daha da
geriye gitmektedir. Ekim ayında açıklanan son Avrupa Birliği İlerleme
Raporu’nda da, Türkiye’nin basın özgürlüğü konusunda yaşanan sorunlara özellikle
değinilmiştir.
TRT’nin Kürtçe yayın
yapmaya başlamasında sonra, Kürtçe yayınlar üzerindeki baskının kalkması
beklenirken tersine sürmüştür.
Toplumu doğrudan
ilgilendiren davalarda bilgi alma ve kamuoyuna aktarma gizlilik kaydı ile
engellenmektedir. Sol sosyalist, muhalif basın yayın kuruluşları ve
gazetecileri üzerinde baskı ve engellemeler gittikçe artmaktadır.
Oysa basın özgürlüğü,
Birleşmiş Milletler tarafından, İnsan Hakları Evrensel Bildirgesi’nde ilan
edilen, birçok ülke tarafından kabul edilen bir haktır. Gerek BM, gerekse de
Avrupa Birliği bünyesinde basın özgürlüğü, ifade özgürlüğü konularında pek çok
sözleşme hazırlanmış ve üye ülkelere imzalanmıştır.
Bu anlamda ülkemiz de bu
tür pek çok sözleşmeye taraftır. Özgür, tarafsız bir basın oluşturmada da iç
hukukun bu sözleşmelere uygun duruma getirilmesi gerekmektedir. Bu anlamda
Terörle Mücadele Kanunu ve Türk Ceza Kanunu’nun mutlaka değişmesi gerekmektedir.

Özgür Basın, demokratik
sistemin korunması ve güçlendirilmesinde son derece önemli bir unsur olma
özelliğini taşımakta olup, insan haklarına dayalı barış içinde demokratik bir
toplumsal ve siyasal düzenin gerçekleşmesi yolunda önemli yapı taşlarından birini
oluşturmaktadır. 
Bunun yanı sıra demokratik
siyasetin oluşturulmasının temel koşullarından biridir. Siyasi ve ekonomik
baskı altında bulunan basının, düşünce ve ifade özgürlüğü kapsamında yeniden
ele alınmalı ve önünde engel olan düzenlemelerin derhal değiştirilmesi
kaçınılmaz olmuştur.
Bu nedenle basın yayın
faaliyetlerinin önündeki engellerin araştırılması, ifade özgürlüğünün yasal
olarak güvenceye alınması ve tutuklu gazetecilerin durumunun ve yasal
çerçevelerinin araştırılması için bir Meclis Araştırma Komisyonu kurulmasını
dileriz.
BAŞKAN – Sayın
milletvekilleri, araştırma önergeleri bilgilerinize sunulmuştur. 
Önergeler gündemdeki
yerlerini alacak ve Meclis araştırması açılıp açılmaması konusundaki görüşmeler
sırası geldiğinde yapılacaktır.
Birleşime beş dakika ara
veriyorum.
Kapanma Saati: 14.43

İKİNCİ OTURUM
Açılma Saati: 14.54
BAŞKAN: Başkan Vekili Mehmet SAĞLAM
KÂTİP ÜYELER: Mine LÖK BEYAZ (Diyarbakır),Tanju ÖZCAN (Bolu) 
BAŞKAN – Sayın
milletvekilleri, Türkiye Büyük Millet Meclisinin 129’uncu Birleşiminin İkinci
Oturumunu açıyorum. 
Danışma Kurulunun bir
önerisi vardır, okutup işleme alacağım ve oylarınıza sunacağım:
VII.- ÖNERİLER
A) Danışma Kurulu Önerileri
1.- Danışma Kurulunun, gündemdeki sıralama ile Genel Kurulun
çalışma saatlerinin yeniden düzenlenmesine ilişkin önerisi
Danışma Kurulu Önerisi
Danışma Kurulunun
01/07/2012 Pazar günü yaptığı toplantıda, aşağıdaki önerilerin Genel Kurulun
onayına sunulması uygun görülmüştür.
 Cemil
Çiçek
 Türkiye
Büyük Millet Meclisi
 Başkanı
 Mahir Ünal Mehmet
Akif Hamzaçebi
 Adalet ve Kalkınma Partisi Cumhuriyet
Halk Partisi
 Grubu Başkanvekili Grubu
Başkanvekili
 Oktay Vural Pervin
Buldan
 Milliyetçi Hareket
Partisi Barış
ve Demokrasi Partisi
 Grubu Başkanvekili Grubu
Başkanvekili
Öneriler:
Gündemin “Kanun Tasarı ve
Teklifleri ile Komisyonlardan Gelen Diğer İşler” kısmında yer alan ve daha
önceki birleşimlerde görüşmeleri yarım kalan 302 ve 287 sıra sayılı kanun
teklifi ve tasarısının bu kısmın sırasıyla 2 ve 3 üncü sıralarına alınması
Genel Kurulun;
1 Temmuz 2012 Pazar günkü
(bugün) birleşiminde 278 sıra sayılı kanun tasarısının görüşmelerinin
tamamlanmasına kadar,
2 Temmuz 2012 Pazartesi
günkü birleşiminde 10 sıra sayılı kanun tasarısına kadar olan işlerin
görüşmelerinin tamamlanmasına kadar,
Yukarıda belirtilen
birleşimlerde gece 24:00’de günlük programların tamamlanamaması halinde günlük
programların tamamlanmasına kadar,
çalışmalarını sürdürmesi,
önerilmiştir.
BAŞKAN – Danışma Kurulu
önerisi üzerinde Özgür Özel, Manisa Milletvekili. (CHP sıralarından alkışlar)
Buyurun. 
ÖZGÜR ÖZEL (Manisa) – Sayın
Başkan, değerli milletvekilleri; Danışma Kurulu önerisi üzerinde grubumuz adına
söz almış bulunuyorum. Hepinizi saygıyla selamlıyorum. 
Bugün günlerden pazar, çok
istisnai bir gün. Bütçe görüşmeleri yok ama bir pazar günü çalışıyoruz. Hatta
bütçe görüşmelerindeki gibi on bire kadar değil bir haftadır sabah beşlere
kadar çalışıyoruz. Beşte gidiyoruz, komisyon toplantılarımızın durumuna göre
erken saatlerde bir daha geliyoruz. Herkes yorgun, uykusuz, gergin ama ortamda
son derece istisnai bir durum var, o yüzden çalışmak zorundayız. 
Farkında mısınız, bu dönem
biz seçildiğimizden beri son derece istisnai bir Parlamentoda hep birlikte
görev yapıyoruz. Meclis açık olduğu hâlde, hatta ilgili komisyonlar toplantı
hâlinde olduğu hâlde, kanun hükmünde kararname çıkarma yetkisiyle, 12 Eylülün,
paşaların getirdiği bir düzenlemeyi kullanarak Meclis açıkken yasama yapılacak
kadar istisnai durumlar var. Kanun tasarılarına hasret kaldık. Çünkü ne kadar
önemli ya da ne kadar önemsiz, ne kadar acil ya da ne kadar yapısal olursa
olsun, bütün kanunlarda, ilgili bakanlıkların çalışması, bürokratların mutfakta
pişirmesi, Bakanlar Kurulunda tartışılması ve Meclisin gündemine getirilmesi
yerine, Sayın Başbakanın işaret ettiği, bazen 1, bazen 5 milletvekilinin eliyle
hazırlık yapılıyor. MİT Yasası gibi bir yasayı jet hızıyla geçirmek için 1
milletvekili kendiliğinden kanun teklifi verebiliyor veya 4+4+4 gibi fevkalade
önemli bir konuda, konu hakkında -komisyona katılan herkes biliyor ki- Millî
Eğitim Bakanının dünyadan haberi yok, Millî Eğitim bürokrasisi hazırlıksız ama
dışarılarda bir yerlerde pişirilmiş, Başbakan eliyle AKP’den 5 milletvekiline,
5 sayın grup başkan vekiline getirilmiş ve Meclis gündemine getirilebiliyor.
Çok istisnai bir durum.
Ve öyle istisnai bir
Mecliste görev yapmaya çalışıyoruz ki, 326 tane iktidar milletvekili var,
toplantı başlasın diye 184 toplantı yeter sayısını toplamalarını, karar yeter
sayısı olan 139’u bulmalarını, daha doğrusu bulmamalarını kimse eleştirmiyor
da, muhalefet denetim görevini yapmak için “Bir sayar mısınız Sayın Başkan, bu
karar hukuki mi? Gelin burada bir karar yeter sayısı arayalım.” deyince iktidar
sıralarından tepkiler, Sayın Bakanlardan sitemler: “Efendim, neden yoklama
istiyorsunuz, neden bu tip denetim yollarına gidiyorsunuz?” Niçin? Çünkü, son
derece istisnai bir Mecliste görev yapıyoruz.
Aslında bu istisna
meselesinin üzerine sırf kafa yoran, mağduru olan veya bu duruma dikkat çeken
biz değiliz. İtalyan Felsefeci Agamben diyor ki: “Sürekli bir istisna hâli ve
hukukun askıya alınası sürecinde yaşıyor dünya artık.” Agamben’e göre istisna
hâli siyasal belirsizlik veya nedeni ne olursa olsun bir kriz durumunda belli
bir siyasal düzenin devamının sağlanması adına hukukun askıya alınmasıdır.
Agamben’e göre hukuksuzluğun artık normal bir durum hâline geldiği,
kuralsızlığın kural yerine işletildiği, istisnanın kaideyi bozmadığı, doğrudan
kaide hâline geldiği bir dünyada yaşıyoruz. Agamben bu çalışmasına ispat olarak
da 2011 yılında Amerikan Başkanı Bush’un yayınladığı bir askerî emri örnek
gösteriyor. Bush’un askerî emri şu, bu emirde diyor ki Bush: Terörist
faaliyetlere karıştığından kuşkulanılan Amerikan vatandaşı ya da Amerikan
vatandaşı olmayan kişilerin süresiz alıkonulmalarına ve askerî komisyonlarda
yargılanmalarına izin veriyor. 
Şimdi, Türkiye’deki
yansımasına bir bakın. Birileri bir şeyden şüphe ediyor; bu, bazen bizim Grup
Başkan Vekilimizin Hükûmeti yıpratmasıyla ilgili bir şüphe olabilir, bazen
kendi Genelkurmay Başkanının silahlı bir terör örgütü kurduğuyla ilgili bir
şüphe olabilir, kendi atadığı, kendi emekli ettiği, ödül verdiği, elini sıkıp
plaket verdiği Genelkurmay Başkanının terörist eylemlerin başı olduğuyla ilgili
şüphe olabilir. Ne olursa olsun, aynı Bush’un koyduğu gibi 2001 yılında, bir
şüphe varsa eğer ne kadar duracağı ve neyle suçlandığını bilmeden içeride
kalması ve hukukun askıya alınması sürecini Türkiyede yaşıyor. 
İçinde yaşadığımız alan
hukuki boyuttan yoksun, bir şiddetin hüküm sürdüğü bir yasasızlık bölgesi
aslında. Devlet iktidarı istisna yoluyla yasasızlığı bünyesine katmış durumda
ve istisna hâlini sürekli kılarak normalleşmiş durumdayız. Böylece aslında hepimiz
biliyoruz ki maske düştü ve şiddete olan ihtiyaç ve bu yeni iktidar
sahiplerinin aslında ülkeyi yönetmekle ilgili nasıl bir iradenin sahibi
oldukları açıkça ortaya çıktı. 
Öyle istisnai bir ülkede
yaşıyoruz ki her muhalif partiden en az 1 milletvekili tutuklu, öyle istisnai
bir ülkede yaşıyoruz ki 100’den çok muhalif gazeteci tutuklu -Çin’le
yarışıyoruz muhalif gazetecilerin tutuklu olması noktasında- binden fazla
öğrenci tutuklu, poşu takmanın, yumurta bulundurmanın, konser bileti satmanın,
şemsiye bulundurmanın ayrı ayrı aylarca süren yargılanmalar ve tutukluluk
hâlleriyle karşılıkları var artık. 
RECEP ÖZEL (Isparta) –
Nerede?
ÖZGÜR ÖZEL (Devamla) –
Milletvekillerine Genel Kurulda, burada dayak, Komisyonda tekme atılıyor bu
istisnai Parlamentoda. Milletvekiline yumruk atıyor polisler. 
Seyahat özgürlüğünün
engellenebildiği bir 2011 yılı düşünüyor musunuz? Eğitim-Sen’li öğretmenlerin
çıktıkları yerden “Ankara’ya gelmeyin, suç işleyeceksiniz.” diyerek seyahat
özgürlükleri kısıtlanıyor. Gelenlere, burada eylem yapanlara “Siz 4+4+4’e karşı
niçin toplandınız?” diye soruluyor, cevabından tatmin olmayan sayın savcının
isteğine uyan hâkim bu sendikacıları tutuklayabiliyor. 
Öyle bir istisnai ülkede
yaşıyoruz ki grev yapma hakkı elinden alınıyor birilerinin toplu iş
sözleşmesindeki gücü zayıflatılsın diye, buna karşı fiilî grev hakkını
kullananların tamamını işten çıkarıyorsunuz. Ve öyle bir istisnai ülke ki bu,
bu istisna ülkenin istisna Parlamentosunun çok müstesna bir milletvekili, daha
bu grev yapılmadan önce 500 tane CV alıyor, “Greve 500 kişi kadar katılacakmış,
yerine bizim arkadaşları istihdam edeceğim.” diyebiliyor. (CHP sıralarından
alkışlar)
Öyle bir istisnai ülkede
yaşıyoruz ki darbe dönemlerinde karakolda olan işkence şimdi cezaevlerinde
hüküm sürüyor. Muamele aynı, sadece yapıldığı yer ve talimatı verenler değişmiş
durumda.
Öyle bir istisnai ülke ki
burası, paşaların kurduğu, 12 Eylülün kurduğu, hepimizin kaldırılmasını
istediğimiz Devlet Güvenlik Mahkemeleri yerine, özgürlükçü, sözde demokrat,
ileri demokrasici bir iktidar özel yetkili mahkemeleri kuruyor ve o özel
yetkili mahkemeler yedi yıl boyunca yakmadık can bırakmıyorlar.
Ve öyle istisnai bir
ülkedeyiz ki Cumhurbaşkanı Abdullah Gül, o özel yetkili mahkemelerin kurulduğu
zamanda -ki görevi hepimizce malum- diyor ki “Özel yetkili mahkemeler,
gerçekten bu düzenlemeyle bile düzeltilemeyecek kadar büyük bir sorun hâline
geldiler.”
Ve öyle bir noktadayız ki
Sayın Bekir Bozdağ çıkıyor, Cumhuriyet Halk Partisinin yaptığı görevi belki de
daha fevkinde yaparak, “Özel yetkili mahkemeler hukuk devletlerinde olmaz,
demokrasiyle bağdaşmaz.” diyebiliyor. 
Bu özel yetkili mahkemeleri
biz mi kurduk? Bu özel yetkili mahkemelerde hukuku ayaklar altına biz mi aldık?
Bu özel yetkili mahkemeleri getirip de yıllardır Türkiye’de dünya ölçeğinde bir
demokrasi zaafı yaratan sizler değil misiniz? 
Dün akşam bunu kaldırmakla
ilgili önergeyi bile netleştiremeyip, kendi içinizdeki bu çatışmayı Meclisin
gündemine taşımadınız mı? Siz özel yetkili mahkemelerle ilgili önergeyi vermeyip
buradan giderken, ilk kez şöyle bir şey yaşandı. Benim Grup Başkan Vekilim
döndü ve dedi ki size: “Arkadaşlar, nereye gidiyorsunuz? Hani görüşecektik? Biz
buradayız ve burayı terk etmiyoruz.” Ama hepiniz arkanızı döndünüz ve tıpış
tıpış o Parlamentoyu terk ederek yerinize gitmek zorunda kaldınız. 
Bunları, şuradan söylemek
lazım, okumak lazım: Bunların tamamı oluşan yeni vesayetle ilgili. Bunların
tamamı, yeni bir derin devlet var ama eskisinden hem daha derin hem daha etkin, eskisinden daha acımasız. O kadar
derinde ki, eski derin devletin kökleriyle birbirine tutunmuş durumda, plasenta
köprüsü kurmuş olmalı çünkü eski derin devletle arasında bir başka ilişkiyi
tarif ediyor. Abdülkadir Aksu, Cemil Çiçek, Vecdi Gönül, Oğuz Kağan Köksal, 12
Eylül döneminin Genel Sekreteri Hasan Celal Güzel’in Değerli Eşleri; isimleri
nedense aklıma geldi.
Ama şunu açıkça söylemek lazım: Böyle bir şey
yok mu diyoruz? Eski kuvvet komutanlarının nerede olduğu ortada ama şu anda
Mehmet Ağar’a “Sen devlete emanetsin.” diyen bir Bakan var. Mehmet Ağar’ın
cezaevindeki 24 tutuklunun 21’ini birileri tahliye etti. Mehmet Ağar, ailesine
en yakın yerde, Bodrum’a en yakın cezaevine yerleştirildi. Kendi girmeden önce
eski MİT Müsteşarı Korkut Eken gitti, asayiş berkemal mi diye baktı. Helikopter
pisti yaptınız Mehmet Ağar’ın kalmakta olduğu cezaevinin yanına kolay gitsin
diye ziyaretçileri. 
Bu duygu, bu düşünce,
bu tespitlerle ve büyük bir yürek
yanıklığıyla hepinizi saygıyla selamlıyorum. (CHP sıralarından alkışlar) 
BAŞKAN – İkinci konuşmacı,
aleyhinde olmak suretiyle Haluk Koç. 
Buyurun Sayın Koç. (CHP
sıralarından alkışlar) 
HALUK KOÇ (Samsun) – Sayın
Başkan, değerli milletvekilleri; Danışma Kurulu önerisinin usulen aleyhinde söz
aldım çünkü bütün gruplar onay vermiş durumda ama sizlerle paylaşmak istediğim,
bazı gelişmeler boyutunda bilgilerinize sunmak istediğim bir iki husus var. Önce
hepinizi saygıyla selamlıyorum. 
Değerli arkadaşlarım, geçen
hafta Avrupa Konseyi Parlamenterler Meclisinin yaz dönemi toplantısı vardı.
Türkiye denetim mekanizması içerisinde takipte olan bir ülke. Avrupa Konseyinin
kuruluş ilkeleri, demokrasi, insan hakları ve bununla ilgili tüm boyutlarda üye
bütün ülkelerin aynı kriterleri sağlamasına dönük takibi yapmak zorunda olan
bir kuruluş. Gizli komisyon toplantılarında, Türkiye’nin denetimle ilgili
boyutunda ben muhalefet boyutunu temsil ediyorum ve iktidardaki arkadaşlarımız
iyi niyetleriyle, “Türkiye’de birçok reform yapıldığını ve artık, bu reformlar
sonucunda Türkiye’nin denetim mekanizması dışına çıkması gerektiğini” ifade
ediyorlar. Maalesef bizler aynı kanıda değiliz. Türkiye’de hukuk, insan hakları
ve demokrasi kavramları maalesef Avrupa Konseyi normları içerisinde olumlu
olarak değerlendirilebilecek bir boyutta değil. 
Değerli arkadaşlarım, dün
uçakla dönerken, Fransa’nın en saygın gazetelerinden Le Monde gazetesinin en
baş sayfasında Sayın Erdoğan’a yönelik bir editöryel yazısı, yani bir başyazı
var. Burada “Sayın Erdoğan, Sevil Sevimli hangi suçu işledi?” diye büyük bir
başlık. 
Değerli arkadaşlarım, kendi
ayağına kurşun sıkan bir ülke durumundayız. Kendi ayağına çelme takan bir ülke
durumundayız. Yani sizin başlangıçta Avrupa Birliği ile ilgili yürüttüğünüz
çalışmalar karşılıklı olarak -Avrupa Birliği boyutundan da, Türkiye boyutundan
da- bir kandırmacaymış gibi geliyor bugün Avrupa’daki birçok siyasi otoriteye. 
Şimdi bu başyazıda, Türk
kökenli bir Fransız yurttaşı olan genç bir üniversite öğrencisinin, Lyon
Üniversitesinde okuyan bir öğrencinin -Anne baba Türk ama Fransız yurttaşı-
Erasmus Değişim Programı’yla, Eskişehir Osmangazi Üniversitesinde bir değişim
programı içerisinde oraya geliyor ve bu çocuk tutuklanıyor. Şimdi, bunu, tutuklanma
gerekçesini, bir üniversite öğrencisinin, Erasmus programıyla gelmiş bir
üniversite öğrencisinin tutuklanma gerekçesini hiçbir kanuni çerçeveye
sığdırmanız mümkün değil. Siz sığdırabilirsiniz ama Batılı bunu bu şekilde
değerlendirmiyor. Ondan sonra “Türkiye denetimden çıksın, Türkiye’de şu
iyilikler oldu, Türkiye’de bu gelişmeler oldu…” Batılı hiçbir parlamenteri
inandırabilmek mümkün değil.
Değerli arkadaşlarım, yine,
bakın, iktidar partisinin kapatılmasıyla ilgili süreç boyunca, 2008 yılında,
Avrupa Konseyinin bazı açıklamaları oldu. O zaman hepiniz alkışladınız. Yani,
halkoyuyla iktidara gelmiş bir partinin, tek başına iktidar olan bir partinin
kapatılmasının hiçbir yasal çerçeveye sığmadığını, zaten Batılı
parlamenterlerin hiçbir mantık çerçevesi içerisinde olumlu karşılamaları mümkün
değildi. Ona dönük açıklamalar yapıldı, onlar alkışlandı ama şu anda çok ciddi
eleştiri okları altında Türkiye. Eğer gerçekten bir ilerleme sağlayabilmek
istiyor isek, burada Sayın Başbakan, Sayın Meclis Başkanı, Sayın Adalet Bakanı
ya da Hükûmeti temsil eden Sayın Kültür Bakanı ve sizler çok dikkatli olmak
zorundasınız. Seçime girerken girmesine müsaade edilmiş milletvekillerinin,
seçimden sonra, seçildikten sonra tutukluluk hâllerinin herhangi bir suç isnat
edilmeden ve kesin bir yargı kararı olmadan -seçimden sonraki bir yıl, bütün
tutukluluk hâli de bazılarının üç yılı geçti- bunları anlatabilmek mümkün
değil. Sizin tezlerinizle, sizin gerekçelerinizle bir Batılı parlamentere
bunları anlatabilmeniz mümkün değil. 
Değerli arkadaşlarım, artık
tılsım bozuldu gibi gözüküyor dışarıda. Ben, bir parlamenter olarak -iktidarı
muhalefeti ayırt etmeden söylüyorum- bu tablodan üzüntü duyuyorum. Çünkü,
Türkiye 2004’te denetimden çıktı, denetim sonrası takip mekanizması içinde değerlendiriliyor
idi ama bu süreçten Türkiye’nin çıkabilmesi inanın mümkün değil. Burada, bu
Parlamentonun bir şekilde adım atması gerekiyor. Bu, Parlamentonun temel
görevlerinden bir tanesidir. Geçen sene temmuz ayında iktidar partisiyle ana
muhalefet partisinin birlikte hazırladıkları bir deklarasyon var. Bunun gereği
mutlaka yapılmak zorundadır. 
Şimdi, kendinizi bir Batılı
parlamenter yerine koyun. Ben Türkiye’nin Belarus gibi diktatöryel bir sistem
altında ezilen bir ülkeyle birlikte karşılaştırılmasını hazmedemiyorum, açık
söyleyeyim. Ha, bir fark var, orada Silivri yok belki, orada bu şekilde dünyanın
en saygın gazetelerinde başyazı olabilecek eleştiriler yok belki, çünkü orada
idam var. Biz de o yok, tek farkımız o. Ama bizde de süründürme var, mahkûmiyet
var, tutukluluk var. Bu “tutukluluk” kavramı… Bakın, Türkiye yüzünden geçici
tutukluluk süreleriyle ilgili bir rapor hazırlanıyor, buradan da çok ağır
faturalar çıkacak Türkiye’ye. Yani inandırıcı olmak istiyorsanız, gerçekten o
“demokrasi”, “ileri demokrasi” kavramlarının içini doldurmak istiyorsanız, bu
Parlamentoda göstermelik, artık son noktaya gelindiğinde, tatil öncesinde, her
bakanlığın kendisini ilgilendiren bir maddeyle ilgili bir büyük çuval yasa
hazırladığı dönemlerde, bu konunun hâlâ halledilmemiş olması son derece üzüntü
vericidir.
Değerli arkadaşlarım,
yasama tekniğine gelince temel yasa burada kabul edilirken çok tartışıldı, ben
o zaman Grup Başkan Vekiliydim. Temel yasanın İç Tüzük’te, belirli bir hukuk
konusunu, bir bütünlüğü, bir temel konuyu kavraması en temel kavramdır. Ama
görüyoruz ki artık normal kanun gelmiyor, birbiriyle alakasız, bir çuvala
doldurulan, adına “torba yasalar” denen kanunlar bile bir temel hukuk kavramını
ifade ediyormuş gibi temel yasa kapsamına sokuluyor. 
Değerli arkadaşlarım,
burada şu sözüme çok dikkat edin: Ben, iktidar ya da muhalefet milletvekilleri olarak
bir ayrımda bulunmuyorum, üç dönemdir burada görev yapıyorum, kendi partim
içinde de bugüne kadar değişik noktalarda, değişik sorumluluklar aldım. Ama
şunu sizlere ifade etmek istiyorum: Sizler milletvekilisiniz, sizi buraya
getiren irade şu olabilir, bu olabilir ama buraya geldikten sonra milletin
vekilisiniz. Hepimizin yasama yeteneğini zorlayan, yasama kabiliyetimizi
sıfırlayan bu tür yasaları “Efendim, bu, bu şekilde talimatla geldi, bu şekilde
çıkacak.” noktasında lütfen kendi içinizde tartışın. Burada biraz tavır
koymakta haklısınız bir grup disiplini içinde ama Parlamentonun saygınlığı
açısından bu hiç hoş bir olay değil. Farklı farklı konular… Ve “Bunu buradan
çıkartacağız; konuşana, eleştirene kızacağız, susturacağız…” Ve bu şekilde
kendi saygınlığınızı yitiriyorsunuz.
Parlamenter olarak bu
dönemler çok çabuk geçiyor, inanmadığınız şeyleri kendi aranızda şimdi
söyleyin. Bir dönem daha milletvekili olmak inanın önemli değil ama kendisine
saygısını koruyan bir parlamenter olarak o dönemi kapatıp, görev bittikten
sonra da “Ben bazı yanlışlıklara karşı kendi partim içinde de gününde dik
durmuştum, eğilmemiştim.” deme onurunu bu dönem sonunda taşımanız gerekiyor.
Benim tüm Parlamentodan… (AK PARTİ sıralarından “Aynaya bak.” sesi) Aynaya mı
bakayım? Öyle mi? Ben aynaya çok baktım, aynaya çok baktım ama sizin baktığınız
ayna buzlu cam herhâlde hiç kendinizi görmüyorsunuz. Ben burada uygarca bir
uyarıda bulunuyorum; Parlamentonun saygınlığı, milletvekillerinin saygınlığı
açısından bir öneride bulunuyorum. Bu, acıdır… Ama o aynaya sen milletvekilliği
dönemi bittikten sonra baktığında orada kendi yüzünü değil, çok farklı bir yüz
göreceksin, belki kendinden utanacaksın. 
Saygılar sunuyorum. (CHP
sıralarından alkışlar)
BAŞKAN – Teşekkürler Sayın
Koç. 
Şimdi, lehinde olmak üzere
Isparta Milletvekili Sayın Recep Özel. (AK PARTİ sıralarından alkışlar)
RECEP ÖZEL (Isparta) –
Sayın Başkan, çok değerli milletvekilleri; Danışma Kurulu önerisinin lehinde
söz almış bulunuyorum. Hepinizi saygıyla selamlıyorum.
Tabii, burada söz alan
hatipler Parlamentonun saygınlığından bahsetti. Hepimiz, bütün milletvekili
arkadaşım, 550 parlamenter bu saygınlığa en hassas derecede, en güzel derecede,
en üst seviyede özen gösterirler. Bunda birbirimizden şüphe etme, birbirimize
bu konuda “Siz şöylesiniz, biz böyleyiz.” deme, birbirimize karşı bir artı-eksi
konumunda değiliz; burada kimse kimsenin üstünde değil, birbirimize ders verme
konumunda da değiliz. Herkes görevinin, milletvekili sorumluluğunun
bilincindedir. 
Bu Danışma Kurulu bir ortak
öneriyle gündeme geldi. Bugünkü çalışma takvimimizi belirliyor, yarınki çalışma
takvimimizi belirliyor. İnşallah, yarın gece bitirerek Meclisin tatile
girmesine imkân sağlanacak. O nedenle, verimli bir çalışma olmasını, güzel
katkıda bulunacağımız bir çalışma olmasını… Tabii ki, muhalefet İç Tüzük’ten
kaynaklanan bütün haklarını kullanacaktır, buna hepimiz saygı duymak
durumundayız, saygı duyuyoruz ama Parlamentonun, iktidar partisinin çalışma
yöntemini muhalefetin bunu denetlemesi ama bir yoklamanın, karar yeter
sayısının bir denetim aracı gibi kullanılması da pek doğru değil. Bir dakika
önce yapılan yoklamadan sonra tekrar bir yoklama istemek denetim görevi
değildir, denetim görevi soru önergesidir, araştırma önergeleridir. İç
Tüzük’teki haklarımızı doğru ve yerinde kullanırsak daha verimli kullanırız,
birbirimizin hakkına daha tecavüz etmemiş oluruz diyorum.
Hepinize saygılar sunuyorum
efendim. (AK PARTİ sıralarından alkışlar) 
BAŞKAN – Teşekkürler Sayın
Özel. 
Önerinin aleyhinde Sayın
Hasip Kaplan.
Buyurun Sayın Kaplan.
HASİP KAPLAN (Şırnak) –
Sayın Başkan, değerli milletvekilleri; yani Danışma Kurulunu imzaladık, dört
parti grubunu niye söz ihtiyacı duyar, arkadaşlarımız, anlamış değiliz. Yani bu
Danışma Kurulunu imzalarken bir geleneğimizdir ve tabii ki söz aldıkları zaman
biz de söz almak zorunda kalıyoruz, açık konuşalım yani. 
Bizim söylediğimiz şu: Yani
sene sonuna gidiyoruz, bizim de istediğimiz şeyler gündeme gelmedi. Bugün
milletvekillerimizin 8 tanesi tutuklu, yarın tatile girmek bize vicdanen huzur
vermiyor, milletin iradesi açısından da sıkıntı, önümüze gelecek, bu 3’üncü
yargı paketi içinde bunu çözmek mümkün. Gelin, işin gerçeğini konuşalım. Şimdi,
Anayasa yapıyoruz, Uzlaşma Komisyonunda da dört parti grubu çalışıyor, biz
Anayasa Komisyonunda herhâlde dört parti grubu olarak Türkiye’nin nasıl bir
güvenlik devleti olacağını, nasıl bir polis devleti olacağını, nasıl bir
diktatörya olacağını tartışmıyoruz; temel hak ve özgürlükleri tartışıyoruz.
Temel hak ve özgürlüklerin çoğunda da uzlaştık; hepsinden haberimiz, bilgimiz
var. Düşünce özgürlüğünde uzlaştık, temel haklarda uzlaştık, insan onurunda
uzlaştık, demokratik toplumun gereği olarak toplantı gösteri hakları konusunda,
aşağı yukarı adil yargılanma konuları; bütün bunlarda Anayasa Uzlaşma
Komisyonunda bir seyir ama bunun dışında bir seyir de Mecliste gidiyor.
Mecliste biz temel yasayı, Anayasa’yı yapacağız, o Anayasa’ya göre yasa
yapacağız, doğrusu budur. Biz, tam tersinden yapıyoruz, önce yasaları
yapıyoruz, sonra Anayasa’yı ona uydurmaya çalışıyoruz ki bu, yaklaşım tarzı
olarak sıkıntılı bir tarz. 
Yarın 2 Temmuz; Sivas
davası zaman aşımına uğramış, bu bir yargının farklı bir ayıbı. Saygıyla
anıyorum. Onların, Sivas’ta yanarak can veren Sivas şehitlerinin içinde
müvekkillerim de vardı. 
Yarın 2 Temmuz; İstanbul
KCK davası görüşülecek Silivri’de, 132 kişisi tutuklu, 200 kişi yargılanacak.
Bizim partimizin genel merkezinin Anayasa Komisyonu üyemiz Profesör Büşra
Ersanlı -ilk görüşmelerde de Hükûmetle olan görüşmelere katılmıştı- eğer tutuklu
olmasa yani tutuksuz olsaydı, bugün Mecliste uzman olarak Anayasa çalışmalarını
sürdürmüş olacaktı. Üç sene, Anayasa hazırlık çalışmalarını sivil toplumla,
meslek örgütleriyle sürdürmüş bir arkadaşımızdı. 
Şimdi, Anayasa’yı yapıyoruz
bir taraftan, bir taraftan bu davalarla uğraşıyoruz, bir taraftan 10 bini aşkın
tutuklu ve siyasi tutuklu var. 10 bin
kişinin siyasi tutuklu iddianamesi kes, yapıştır… İnternet gizli dinleme belgelerinden oluşan -dünyanın
hiçbir hukuk devletinde buna “iddianame” denmeyecek- çorba iddianamelerle
yargılamalar yapılıyor. 
Biz bugün 3’üncü yargı
paketini görüşüyoruz. 3’üncü yargı paketinin temeli de adalet, hukuk, kişi
güvenliği, kişi özgürlüğü ve bütün bunların içinde düşünce özgürlüğü,
örgütlenme özgürlüğü, basın özgürlüğü… Ama bir taraftan 16 Temmuzda, Türkiye’de
40 avukatın tutuklu olduğu bir dava görülecek savunma hukukundan dolayı. Şimdi,
40 avukat niye tutuklu? İmralı’dan talimat almışlar.
Bakın, avukatlar görevleri
gereği gitmişler, görüşmüşler ve görüşmelerin sonrası… Görüşme notlarını zaten
Genelkurmay orada kayıt altında tutuyor, 2004 yılından bu yana da, Hükûmetin
aldığı bir kararla Adalet Bakanlığına bağlı Bursa yargı çevresinden bir görevli
her görüşmede bulunuyor ve o görüşme notları anında, canlı olarak Adalet Bakanlığına
geliyor. Şimdi Adalet Bakanlığının dinlediği, anında Bakanlığa ilettiği,
Genelkurmayın dinlediği, Jandarma Komutanlığının dinlediği, 10 mil yasak bölge
kapsamındaki bir yeri konuşuyoruz.
Şimdi buradaki bu adada
özel, kişiye özel yasak, kişiye özel yasak bölgede bir senedir avukatlarıyla
görüşü yapılmıyor. Şimdi burada herkes merak ediyor, ne oluyor, Öcalan adada
mıdır? Sayın Bakan da diyor ki: “Merak eden varsa gelsin baksın.” Daha önce
İnsan Hakları Komisyonu, dört parti grubundan oluşacak bir komisyonun İmralı
Adası’nda inceleme yapmasını istemişti. Bazı partiler buraya üye vermedi.
Bakın, dikkat çekiyorum, merak eden bazı partiler üye vermemişti. Şu an
söylüyoruz: Eğer bu konuda ciddi kaygılar varsa bu kaygılarla ilgili, buyurun,
dört parti grubunun, görevlendireceği, bağımsız milletvekilleri de olabilir,
gitsinler, görsünler, gelsinler kamuoyunu bilgilendirsinler. Sayın Adalet
Bakanı bu konuda açıklama da yapmıştı. “İsteyen gidebilir.” diyor. E, benim
bildiğim, yakın zamanda, Sayın Ahmet Türk, Sayın Selahattin Demirtaş, Gültan
Kışanak, eş başkanlarımız bu kaygılarla ilgili olarak sayın Adalet Bakanlığına
başvurdular ve görüşmek istediklerini söylediler, hâlâ bir yanıt yok. Şimdi,
burada bazı şeyleri doğru koymak lazım. Gerçekten, eğer Sayın Bakan dediği
gibi… “Hadi, buyurun, merak eden gelsin.” deniliyorsa merak değil yazılı talep
var, o talebe Hükûmetin doğru cevap vermesi zamanıdır. Sayın Ahmet Türk veya
diğer partilerden de, sayın eş başkanlarımız, merak edenler varsa gidip görüşme
yapabilirler, gitmeliler. 
Şimdi, burada sadece bu
olay değil. Temmuzun sonunda, muhtemelen de ağustos ayı içinde toplu
gazeteciler davası görülecek, “KCK davası” olarak geçiyor bu da. Dünyanın ilk
toplu gazeteciler davası Türkiye’de, ilk toplu avukatlar davası Türkiye’de, ilk
toplu belediye başkanları davası Türkiye’de. Yani 12 Eylül darbesini alın, o
dönemin yargılamalarına bakın, şimdikini karşılaştırın ve karşılaştırdığınız
zaman 12 Eylül döneminde de böyle bir yargılama sisteminin olmadığını
göreceğiz. O zaman bu aksaklıkları gidermek gerekiyor. Bu aksaklıkları elbette
ki özel yetkili mahkemeleri tamamen kaldırarak giderebiliriz. Onu kaldırıp
yerine bir şey koyduğunuz zaman bunun adı kaldırma olmuyor. Eskiden, istiklal
mahkemeleri kalktı yerine askerî sıkıyönetim mahkemeleri geldi, onları
kaldırdılar devlet güvenlik mahkemeleri geldi, devlet güvenlik mahkemelerini
kaldırdılar özel güvenlik mahkemeleri geldi. Şimdi, özel güvenlik mahkemelerini
kaldıracaksınız, onun yerine aynı benzerlikte yeni bir mahkeme kuracaksınız.
İşte, bu, olağanüstü yargının kaldırılmadığı anlamına gelir. Nasıl ki özel
yetkili mahkemelerin anası, babası DGM, dedesi sıkıyönetim askerî mahkemeleri,
ceddi de istiklal mahkemeleri ise torununun da o şecereden usul ve füru olarak
nasıl doğacağı bellidir. “Bağımsızdır, tarafsızdır.” diyeceksiniz, kimse yemez.
Bunun kan dolaşımında bağımlılık var, taraf var, siyasallaşma var; iktidarın
emri altındadır, muhalefeti yargılarlar, özgürlük düşmanıdırlar ve haksız
cezalar, ağır cezalarla kamu vicdanında daha tarihte yer edinmiş bir tek
olağanüstü mahkeme yok. 
Olağanüstü mahkeme
ayıbından kurtulmak bugün bir fırsat. Gelin, bu fırsatı birlikte
değerlendirelim. Bu, bizim çağrımızdır. Gelin, bugün 1 Temmuz, tarihe not
düşelim. “Mecliste bütün partilerin katkısıyla özel yetkili mahkemeler
kaldırılmıştır, olağanüstü yargı tarihe karışmıştır.” diyelim diyoruz. Bu
çağrımız bütün milletvekillerinedir. 
Saygılarımla. 
BAŞKAN – Teşekkür ederim
Sayın Kaplan.
Sayın milletvekilleri,
Danışma Kurulu önerisini oylarınıza sunuyorum: Kabul edenler… Kabul etmeyenler…
Danışma Kurulu önerisi kabul edilmiştir.
Alınan karar gereğince,
gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz.
1’inci sırada yer alan,
Adalet ve Kalkınma Partisi Grup Başkanvekilleri İstanbul Milletvekili Ayşe Nur
Bahçekapılı, Kayseri Milletvekili Mustafa Elitaş, Giresun Milletvekili Nurettin
Canikli, Kahramanmaraş Milletvekili Mahir Ünal ve Adıyaman Milletvekili Ahmet
Aydın’ın; Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ile Tunceli Milletvekili Kamer Genç’in; Türkiye Büyük Millet
Meclisi İçtüzüğünün Bir Maddesinin Değiştirilmesi Hakkında İçtüzük Teklifi ve
Anayasa Komisyonu Raporu’nun görüşmelerine kaldığımız yerden devam edeceğiz.
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER
A) Kanun Tasarı ve
Teklifleri
1.- Adalet ve Kalkınma Partisi Grup Başkanvekilleri İstanbul
Milletvekili Ayşe Nur Bahçekapılı, Kayseri Milletvekili Mustafa Elitaş, Giresun
Milletvekili Nurettin Canikli, Kahramanmaraş Milletvekili Mahir Ünal ve
Adıyaman Milletvekili Ahmet Aydın’ın; Türkiye Büyük Millet Meclisi İçtüzüğünde
Değişiklik Yapılmasına Dair İçtüzük Teklifi ile Tunceli Milletvekili Kamer
Genç’in; Türkiye Büyük Millet Meclisi İçtüzüğünün Bir Maddesinin Değiştirilmesi
Hakkında İçtüzük Teklifi ve Anayasa Komisyonu Raporu (2/242, 2/80) (S. Sayısı:
156)
BAŞKAN - Komisyon? Yok.
Ertelenmiştir.
2’nci sırada yer alan,
Manisa Milletvekili Recai Berber ve Bartın Milletvekili Yılmaz Tunç ile 6
Milletvekilinin; Bazı Kanunlarda Değişiklik Yapılmasına Dair Kanun Teklifi ile
Cumhuriyet Halk Partisi Grup Başkanvekili İstanbul Milletvekili Mehmet Akif
Hamzaçebi’nin; Milli Eğitim Bakanlığının Teşkilat ve Görevleri Hakkında Kanunda
Değişiklik Yapılmasına Dair Kanun Teklifi, Balıkesir Milletvekili Namık
Havutça’nın; Atanamayan Öğretmenlerin Boş Bulunan Kadrolara Atanması ve Devlet
Memurları Kanunu ile Milli Eğitim Bakanlığının Teşkilat ve Görevleri Hakkında
Kanunlarının Bazı Maddelerinde Değişiklik Yapılması Hakkında Kanun Teklifi,
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural ile 2 Milletvekilinin; Öğretmen
İhtiyacının ve Eğitim Programlarının Planlanması ve Uygulanması Hakkında Kanun
Teklifi, Bartın Milletvekili Muhammet Rıza Yalçınkaya’nın; Sosyal Yardımlaşma
ve Dayanışmayı Teşvik Kanununda Değişiklik Yapılması Hakkında Kanun Teklifi ile
Plan ve Bütçe Komisyonu Raporu’nun görüşmelerine kaldığımız yerden devam
edeceğiz.
2.- Manisa Milletvekili Recai Berber ve Bartın Milletvekili Yılmaz
Tunç ile 6 Milletvekilinin; Bazı Kanunlarda Değişiklik Yapılmasına Dair Kanun
Teklifi ile Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi’nin; Milli Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Teklifi, Balıkesir
Milletvekili Namık Havutça’nın; Atanamayan Öğretmenlerin Boş Bulunan Kadrolara
Atanması ve Devlet Memurları Kanunu ile Milli Eğitim Bakanlığının Teşkilat ve
Görevleri Hakkında Kanunlarının Bazı Maddelerinde Değişiklik Yapılması Hakkında
Kanun Teklifi, Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin;
Öğretmen İhtiyacının ve Eğitim Programlarının Planlanması ve Uygulanması
Hakkında Kanun Teklifi, Bartın Milletvekili Muhammet Rıza Yalçınkaya’nın; Sosyal
Yardımlaşma ve Dayanışmayı Teşvik Kanununda Değişiklik Yapılması Hakkında Kanun
Teklifi ile Plan ve Bütçe Komisyonu Raporu (2/679, 2/47, 2/73, 2/219, 2/566)
(S. Sayısı: 302)
BAŞKAN – Komisyon? Yok.
Ertelenmiştir.
3’üncü sırada yer alan,
Devlet Sırrı Kanunu Tasarısı ve Avrupa Birliği Uyum Komisyonu ile Adalet
Komisyonu Raporlarının görüşmelerine kaldığımız yerden devam edeceğiz.
3.- Devlet Sırrı Kanunu Tasarısı ve Avrupa Birliği Uyum Komisyonu
ile Adalet Komisyonu raporları (1/484) (S. Sayısı: 287)
BAŞKAN – Komisyon? Yok.
Ertelenmiştir.
4’üncü sırada yer alan,
Yargı Hizmetlerinin Etkinleştirilmesi Amacıyla Bazı Kanunlarda Değişiklik
Yapılması ve Basın Yayın Yoluyla İşlenen Suçlara İlişkin Dava ve Cezaların
Ertelenmesi Hakkında Kanun Tasarısı ile Milliyetçi Hareket Partisi Grup
Başkanvekili Mersin Milletvekili Mehmet Şandır’ın; 2004 Sayılı İcra ve İflas
Kanununun Bazı Maddelerinde Değişiklik Yapılması Hakkında Kanun Teklifi; Barış
ve Demokrasi Partisi Grup Başkanvekili Şırnak Milletvekili Hasip Kaplan’ın;
Türk Ceza Kanunun Özel Hayata ve Hayatın Gizli Alanına Karşı Suçlar Kanununda
Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu’nun görüşmelerine
kaldığımız yerden devam edeceğiz.
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa Teklifi;
İstanbul Milletvekili Sebahat Tuncel’in; Terörle Mücadele Kanununda Bazı
Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (x)
BAŞKAN – Komisyon? Yerinde.
Hükûmet? Yerinde.
Dünkü birleşimde İç
Tüzük’ün 91’inci maddesine göre temel kanun olarak görüşülen tasarının 55’inci
maddesinde kalınmıştı. 
55’inci madde üzerinde iki
önerge vardır. Aynı mahiyetteki bu önergeleri okutacağım ve birlikte işleme
alacağım.
Talepleri hâlinde önerge
sahiplerine ayrı ayrı söz vereceğim veya gerekçelerini okutacağım. 
Şimdi aynı mahiyetteki
önergeleri okutuyorum:
TBMM Başkanlığına
278 sıra sayılı kanun
tasarısının 55. maddesinin tasarı metninden çıkarılmasını arz ederiz.
 Oktay Vural  Oktay Öztürk  Nevzat Korkmaz
 İzmir  Erzurum  Isparta
 Mehmet
Erdoğan  Yusuf
Halaçoğlu
 Muğla
 Kayseri
 
(x) 278 S. Sayılı Bazmayazı
30/06/2012 tarihli 128’inci Birleşim Tutanağı’na eklidir.
Aynı mahiyetteki diğer
önergenin imza sahipleri:
 Ali Rıza Öztürk  Mahmut Tanal  Salih Fırat
 Mersin  İstanbul  Adıyaman
 Ali Sarıbaş  Kazım Kurt  Rahmi Aşkın Türeli
 Çanakkale  Eskişehir  İzmir
BAŞKAN – Komisyon aynı
mahiyetteki önergelere katılıyor mu?
ADALET KOMİSYONU BAŞKANI
AHMET İYİMAYA (Ankara) – Katılmıyoruz efendim. 
BAŞKAN – Sayın Hükûmet?
ADALET BAKANI SADULLAH
ERGİN (Hatay) – Katılmıyoruz Sayın Başkan.
MEHMET AKİF HAMZAÇEBİ
(İstanbul) – Sayın Salih Fırat.
BAŞKAN – Salih Fırat,
Adıyaman Milletvekili.
Buyurun efendim. (CHP
sıralarından alkışlar) 
Süreniz beş dakika Sayın
Fırat.
SALİH FIRAT (Adıyaman) –
Teşekkür ederim Sayın Başkan.
Değerli milletvekilleri,
278 sıra sayılı Kanun Tasarısı’nın 55’inci maddesi üzerinde bir önerge verdim,
önerge üzerinde söz almış bulunmaktayım. Yüce Meclisi saygıyla selamlıyorum. 
Değerli milletvekilleri, bu
pazar günü, tatil öncesi bir yasa değişikliği yapıyoruz. Yargı reformu diyoruz.
Yargı hizmetlerinin rahatlaması ve hızlandırılması için bu kanunu çıkarıyoruz.
Dün gece saat dört buçuğa kadar buradaydık. Son bir haftadır gene aynı şekilde
çalışıyoruz. 
Evet, biz, Türkiye’de
hakikaten adaletli bir hukuk sistemi istiyor muyuz? Türkiye’de tam demokrasiyi
istiyor muyuz? Türkiye’de tam özgürlük, tam insan hakları istiyor muyuz? Önce
bu soruyu kendimize sormamız gerek. Eğer bu sorulara biz “evet” diyorsak o
zaman oturup birlikte Türkiye’nin hukuk sistemini, Anayasa’sını, yasalarını bu
şartlara uygun olarak değiştirmemiz gerekiyor. Bakın, belki yarın tatile
çıkacağız ama üzülerek belirtiyorum ki, 11 arkadaşımız cezaevlerinde tutsak; 11
tane milletvekili, halkın oyuyla, millî iradeyle seçilen milletvekili tutsak.
Bu, hukukumuzun, adaletimizin bence yüz karasıdır; böyle bir şey olmaz, millî
iradeyle seçilen milletvekilleri tutsak tutulamaz.
Yine aynı şekilde, gruplar
hâlinde, topluca tutuklamalar oluyor. Nedense Türkiye’de iki tane sihirli
kelime var: Terör ve örgüt. Kimi sevmiyorsak, kimleri sevmiyorsak, hangi grubu
sevmiyorsak “terör” kelimesini, “örgüt” kelimesini başına koyuyoruz,
cezaevlerinde tutsak ediyoruz; gruplar hâlinde, tek değil. Suçları nedir, belli
olmuyor; iddianamelerde hangi suçla yargılandığını insanlar bilmiyor.
Cezaevlerinde on binlerce bu şekilde tutuklu var; siyasetçi var, örgütçü var.
Bakın, 12 Eylül öncesinde
veya 12 Eylül döneminde şu söyleniyordu: Özellikle bizim güneydoğuda birine
“Apocu” kelimesini atıyorlardı, hemen zindana götürülüyordu, aylarca, yıllarca
kendisinden haber alınamıyordu; kimisi kayboldu, kimisi dönmedi, kimisi döndü,
öldü. “Apocu” kelimesi koyuluyordu veya “komünist” kelimesi koyuluyordu veya
“faşist” kelimesi koyuluyordu veya “ülkücü” kelimesi koyuluyordu veya başka bir
kelime koyuluyordu yani bir sıfat bulunup insanlarımız tutuklanıyordu. 12
Eylülden bugüne otuz iki yıl geçti. Hepimiz eleştirdik. “12 Eylülü
yargılayalım.” diyoruz, “12 Eylülden hesap
soralım.” diyoruz, “Darbelerden hesap soralım.” diyoruz. Güzel, soralım;
“Soralım.” demek de kolay ancak iş gerçeğe gelince, uygulamaya gelince bunu
yapmıyoruz. Darbelerin adı değişiyor, “sivil darbe” oluyor, “postmodern darbe”
oluyor, “muhtıra” oluyor. Artık Türkiye’nin bu kamburdan kurtulması gerek.
Tatile gitmeyelim, bu yasalarımızı düzeltelim. Bütün bu tutukluların büyük bir
kısmı suçsuzdur. Hak ve özgürlük istiyorlar. Hepimiz, insanların hak ve
özgürlüklerine karşı mıyız? Hayır. Herkesin hak ve özgürlüğünü ifade etmesini
istiyoruz. Öyleyse, nedir bu korku? Neden korkuyoruz? Örgütten, terörden -bu
kelimelerden-korkmayalım, bu kelimeler bizde korku hâline getirildi. Yıllarca
“Kürt” kelimesinden korktuk, “Kürt yok.” dedik, “Kürtçe yok.” dedik. Peki,
şimdi “Var” diyoruz, bir şey oldu mu Türkiye’ye? Türkiye parçalandı mı? Ne
oldu? Hiçbir şey olmadı. O yüzden, artık, korkuları, fobileri bir kenara
bırakmak zorundayız. Tam demokrasi istiyoruz, tam insan hakları istiyoruz,
adaletli hukuk istiyoruz. 
“Bir yanda dava dosyaları
çoğaldığı için davalar zamanında görülmüyor.” diye “Adalet zamanında tecelli
etmiyor.” diyoruz ama diğer yandan -çelişkili olarak- Türkiye’de 102 tane
adliyeyi kapatıyoruz. Peki, bu adliyelerin yükünü kim alacak? Dosyaya bakma zamanı
daha da uzamayacak mı? Gelin, bu çelişkilerden birlikte kurtulalım arkadaşlar. 
O yüzden, Türkiye
Cumhuriyeti vatandaşlığının bize verdiği yetkiyi olumlu yönde kullanalım,
halkın isteği yönünde kullanalım, halkın beklentisi yönünde kullanalım.
Meydanlarda hepimiz “Tam özgürlükçü, hak ve özgürlüklerin önünde engel olmayan
bir Anayasa değişikliği yapacağız.” dedik; gelin, yapalım bunları. Hukukumuzu,
yasalarımızı buna göre değiştirelim. Kimden, neden, niçin korkuyoruz? Bu
korkuyu bir kenara bırakalım.
Birlikte, özgürlüklerin
önünde engel olmayan bir Türkiye umuduyla, hepinize saygılar sunuyorum. (CHP ve
BDP sıralarından alkışlar) 
BAŞKAN – Teşekkürler Sayın
Fırat. 
Sayın Vural, kim konuşacak?

OKTAY VURAL (İzmir) – Sayın
Nevzat Korkmaz efendim. 
BAŞKAN – Sayın Korkmaz,
buyurun. (MHP sıralarından alkışlar) 
S. NEVZAT KORKMAZ (Isparta)
- Sayın Başkan, değerli milletvekilleri; tasarının 55’inci maddesinin metinden
çıkarılmasını isteyen değişiklik önergesi üzerine söz aldım. Yüce Meclisi
saygıyla selamlıyorum.
Değerli Milletvekilleri,
adalet kurumu sadece mahkemeler ve muhakeme sürecinden ibaret değildir.
Güvenlik güçlerinin bazı iş ve işlemlerinden tutun, teftiş kurullarının
raporları, gözaltı işlemleri ve savcılık kararları da mahkeme hükümleri kadar
adil olmalıdır. Yine, sadece mahkeme ilamları değildir adaletin terazisinde
tartılan; ihtiyati tedbir, yürütmenin durdurulması gibi ara kararlar da hukuka
uygun olmalıdır. Dolayısıyla, adalet süreci A’dan Z’ye kanunlarla ve vicdani
kabullerle uyum içinde yürümelidir. Yürütmenin durdurulması kararı, hukuki
alanda son hüküm olmayıp bu hüküm oluşuncaya kadar idarenin iş ve işlemleri ile
şahısların hukuk alanında telafisi güç veya imkânsız zararların oluşmaması için
alınan bir karardır. Bu karar alınırken mahkemenin dikkate alacağı ikinci
kriter de işlemin açıkça hukuka aykırı olmasıdır.
Bu iki kriter birlikte
gerçekleştiğinde, idarenin işlemi ile geri dönülemez, tamir ve tazmin edilemez
sonuçlar ortaya çıkmaması için mahkemeler işlemin yürümesini durdururlar. Âdeta
idari işlem zamana karşı donar, hareketsiz kalır ve hukuki bir netice doğmasına
engel olunur. “Basra harap olmadan Basra’yı kurtarmak” sözü burada anlam
kazanır, vücut bulur. Haklı-haksız tanımlaması yapılmadan, sadece vatandaş
değil, aslında mahkemeler de adil hüküm tesis etmek için zaman kazanır. Bu
mekanizma, yargılamanın bir parçasıdır ve hâkim takdirindedir. 
Değerli milletvekilleri, bu
düzenleme ile inşallah ne yaptığınızın farkındasınızdır. Yargılamanın
yönlendirilmesi ve hak arama hürriyetinin engellenmesi gibi bir sonuç doğuracak
düzenleme yapıyorsunuz.
Eklediğiniz 3’üncü
fıkrayla, yürütmenin durdurulması talebine karar vermek üzere dava dilekçesi ve
eklerinin incelenmesi yeterli olacak, idarenin savunmasına bile gerek
görülmeyecektir. Lütfen dikkat buyurun: “İşlemin açıkça hukuka aykırı olması ve
telafisi güç ve imkânsız zararların ortaya çıkması” şartlarına “dava dilekçesi
ve eklerinin de muntazam olması” şartı gibi bir üçüncü şart eklenmektedir. Bu
şartın uygulamada hâkim tarafından değil mahkeme kalemince denetleneceği bir
aşikârdır. Yani hem hâkimi hem de müştekiyi sınırlandırıcı bir düzenleme
yapıyorsunuz. 
AKP’nin yönettiği kamu
idarelerinin kanun dışı uygulamalarının yargı tarafından engellenmemesi ve
idarenin rahatça at oynatması için bundan daha zekice bir yol bulamamanıza
gerçekten şaştım. Daha zekice hazırlanmış tuzaklar gördük ve kanunların içini
boşaltma projelerinize alıştık, bu düzenlemeyi gerçekten kötü bir senaryo ve
elbette bir o kadar da tehlikeli bulduk. Bir müddet, çıkardığınız her kanunun
içine -sırf yargı hukuk dışı işlemlerinize ket vurmasın diye- “idarenin yerine
geçerek işlem tesis edemez” diye maddeler koyuyordunuz. Kanun metnine ister
ilave et ister etme, idari yargının temel kabullerinden birisidir bu zaten.
Sırf hesap verme kaygı ve korkularınız yüzünden hemen hemen tüm kanunların
değişmez demirbaş maddesi hâline gelmiştir bu temel ilke. Bugün yaptığınız da
bundan farklı değil. Zihninizin arka planında şu var: “Yargı bizi engelliyor.”
Demokratik hukuk devletinde kurulan hükûmetlerin zihninde asla olmaması gereken
bir şey. Mahkeme kararları tüm erkleri bağlıyor Anayasa’mıza göre. Yargı bir
noksanlık bulmuş ise yürütmenin vereceği cevap “Kendimize çeki düzen
veriyoruz.” Olmalı; yoksa yargıya efelenmek, kabadayılık yapmak değil. İşine
gelirse yargı kararlarını kutsa, işine gelmediğinde kararları acımasızca
eleştir, hakaret et. Böyle bir şeyin kabulü mümkün değil.
Bu düzenleme, idarenin iş
ve işlemleri üzerindeki yargısal denetimi zayıflatmak üzerine kurgulanmıştır ve
vatandaşın aleyhinedir. Bu nedenle de Milliyetçi Hareket Partisi olarak 55’inci
maddenin tasarı metninden çıkarılmasını istiyoruz.
Yüce Meclisi saygıyla
selamlıyorum. (MHP sıralarından alkışlar) 
BAŞKAN – Teşekkür ederim
Sayın Korkmaz. 
Aynı mahiyetteki iki
önergeyi oylarınıza sunuyorum: Kabul edenler… Kabul etmeyenler… Önergeler kabul
edilmemiştir. 
55’inci maddeyi oylarınıza
sunuyorum: Kabul edenler… Kabul etmeyenler… Kabul edilmiştir. 
56’ncı madde üzerinde üç
önerge vardır, okutuyorum: 
Türkiye Büyük Millet
Meclisi Başkanlığı’na
278 sıra sayılı kanun
tasarısının 56 ncı Maddesinin değiştirilen 2 nci ve 3 üncü fıkralarının tasarı
metninden çıkarılmasını arz ve teklif ederiz. 
 Pervin Buldan Ayla Akat İbrahim Binici
 Iğdır Batman Şanlıurfa
 Adil
Kurt  Erol
Dora
 Hakkâri
 Mardin
Türkiye Büyük Millet Meclisi Başkanlığına
Görüşülmekte olan 278 sıra sayılı kanun tasarısının 56’ncı
maddesinin kanun tasarısından çıkarılmasını arz ve teklif ederiz. 
 Ali Rıza Öztürk Atilla Kart Ali İhsan Köktürk
 Mersin Konya Zonguldak
 Turgut Dibek  Ali Özgündüz Dilek Akagün Yılmaz
 Kırklareli İstanbul Uşak
 İlhan Cihaner Mevlüt Dudu Gürkut Acar
 Denizli Hatay Antalya
 Mahmut
Tanal Sezgin
Tanrıkulu
 İstanbul İstanbul
Aynı mahiyetteki diğer önergenin imza sahipleri: 
 Oktay Vural Faruk Bal  Ali Öz
 İzmir  Konya  Mersin 
 Alim
Işık  Muharrem
Varlı
 Kütahya
 Adana 
BAŞKAN – Sayın Komisyon,
aynı mahiyetteki iki önergeye katılıyor musunuz?
ADALET KOMİSYONU BAŞKANI
AHMET İYİMAYA (Ankara) – Her iki önergeye katılmıyoruz Sayın Başkanım. 
BAŞKAN – Sayın Hükûmet?
ADALET BAKANI SADULLAH
ERGİN (Hatay) – Katılmıyoruz Sayın Başkanım. 
BAŞKAN – Sayın Vural…
OKTAY VURAL (İzmir) –
Gerekçe…
BAŞKAN – Gerekçeyi
okutuyorum: 
Gerekçe: 
Madde ile 2577 sayılı İdari
Yargılama Usulü Kanunu’nun 27 inci maddesinde değişiklik yapılarak, yürütmenin
durdurulması müessesesi kısmen revize edilmektedir.
Anılan düzenleme hak arama
hürriyetini sınırlandırıcı nitelikte olup, yürütmenin durdurulması için üçüncü
bir koşul getirmek Anayasanın 125’inci maddesinin beşinci fıkrasına aykırılık
teşkil edecektir.
Gelişmiş ülkelerde
yürütmenin durdurulması kararlarının verilmesini kolaylaştıracak hükümlere
gidilirken, getirilen düzenlemeyle yürütmenin durdurulması zorlaştırılmaktadır.
Öngörülen değişiklik
yürütme organı ile vatandaş arasındaki davalarda aleyhine sonuç doğuran hak
arama hürriyetini yürütme organı lehine kısıtlayan bir düzenleme olup, isabetli
değildir.
BAŞKAN – Sayın Köktürk,
buyurun. (CHP sıralarından alkışlar)
ALİ İHSAN KÖKTÜRK
(Zonguldak) – Sayın Başkan, değerli milletvekilleri; tasarının 56’ncı maddesi
üzerine söz almış bulunuyorum. Yüce Meclisi saygıyla selamlıyorum. 
Değerli milletvekilleri,
tasarının geneli üzerinde dün yaptığımız görüşmelerde tasarının genel
gerekçesinde ifade edilen anlamlar itibarıyla tasarıya çok büyük bir misyon
yüklendiğini, özellikle temel hak ve özgürlüklerin güçlendirilmesi konusunda
yürütme karşısında bireyin haklarının, yurttaşların haklarının korunması
konusunda çok büyük görevler yüklendiğini ifade etmiştik. Ancak özellikle
tasarının 56’ncı maddesi gibi düzenlemelere baktığımızda, tasarının, kendisine
yüklenen misyonu, kendisine yüklenen anlamı karşılamaktan oldukça uzak olduğunu
görüyoruz. 
Bakın, değerli arkadaşlar,
idari yargının temel işlevinin özellikle yürütmenin idarenin işlemlerini
sınırlayarak devlet yönetimini hukuki sınırlar içerisinde tutma amacıyla
kurulduğunu ve bu nedenle hukuk devletinin temel müesseselerinden biri olduğunu
ifade etmiştik. İdari yargının, devlet yönetimini yani siyasal iktidarı hukuki
sınır içerisinde tutması için elindeki en önemli enstrümanlardan bir tanesi
yürütmenin durdurulması müessesesidir. Yürütmenin durdurulması müessesesi,
yürütme karşısında bireylerin hukukunu koruduğu için, idarenin haksız eylemleri
karşısında bireylerin uğrayacağı telafisi güç ve olanaksız zararları önlediği
için hukuk devleti açısından son derece önemli bir enstrüman olarak kabul
edilmiş ve bu nedenle, Türkiye Cumhuriyeti Anayasası’nın 125’inci maddesinin
beşinci fıkrasında özel olarak düzenlenmiştir. Yani 125’inci maddede sadece
idari yargı değil, idari yargının elinde hukuk devletinin temel
enstrümanlarından olan yürütmenin durdurulması müessesesi de düzenlenmiştir.
Değerli milletvekilleri,
125’inci maddenin beşinci fıkrasına baktığımızda, yürütmenin durdurulması
şartlarının çok sınırlayıcı bir şekilde sayıldığını görüyoruz. Bunlardan ilki, gecikmesi hâlinde telafisi
güç veya imkânsız zararların doğması, diğeri de idari işlemin açıkça hukuka
aykırı olması şartı. Yani Anayasa’nın 125’inci maddesinin beşinci fıkrası,
idari işlem hakkında idari yargının karar verebilmesi için iki şartı sınırlı
bir şekilde saymıştır ancak temel hak ve özgürlükleri güvence altına aldığını
iddia eden, bireyin yürütme karşısında hukukunu güçlendirdiğini iddia eden bu
tasarıyla Anayasa’mızın 125’inci maddesinde sınırlı bir şekilde sayılan
şartlara üçüncü bir şart daha eklenmiştir. Bu şart da idarenin savunmasının
alınması veya idarenin savunmasının alınması süresinin geçmesi şartıdır. 
Değerli milletvekilleri,
burada güdülen amaç şudur: İdareye zaman kazandırarak, aslında haksız olan,
aslında bireyin, yurttaşın hakları konusunda büyük zararlar doğuracak olan bir
idari işlemin yürütülmesine bir süre daha olanak tanıma amacı güdülmektedir.
Dolayısıyla haksız, zarar verici bir idari işlemin aslında idari yargı
tarafından durdurulması ve çok daha büyük zararlara neden olmasının
engellenmesi gerekirken, temel hak ve özgürlüklere sahip çıktığını iddia eden
tasarının 56’ncı maddesi düzenlemesiyle tam tersine, birey için telafisi mümkün
olmayacak zararların doğmasına ve bu anlamda idareye zaman kazandırılmasına
olanak tanınmaktadır. 
Değerli arkadaşlar, burada
üzüntü verici diğer bir konu şudur: Aynı konuda 2005 yılında Bankacılık
Kanunu’nda yapılan bir düzenleme var. Bu düzenlemeyle özellikle Tasarruf
Mevduatı Sigorta Fonu ile Bankacılık Düzenleme ve Denetleme Kuruluyla ilgili
yapılan düzenlemelerde bu kurulların görüşü alınmaksızın, savunması
alınmaksızın yürütmenin durdurulması kararı verilemeyeceğine yönelik yasalar,
Anayasa Mahkemesi tarafından önce yürürlüğü durdurulmuş, daha sonra da iptal
edilmiştir. Dolayısıyla, bugün 56’ncı maddesi düzenlemesiyle Türkiye Büyük Millet Meclisi gündemine
getirilen ve özellikle temel hak ve özgürlükleri güvence altına alma
gerekçesinin arkasına saklanılarak getirilen bu tasarıyla bireyin hak ve
özgürlükleri ortadan kaldırıldığı gibi, 2005 yılında çıkartılan ancak Anayasa
Mahkemesi tarafından iptal edilen bir yasal düzenlemenin aynısı Parlamento
gündemine getirilmiş, Anayasa’ya açıkça aykırı olan bir…
(Mikrofon otomatik cihaz
tarafından kapatıldı) 
ALİ İHSAN KÖKTÜRK (Devamla)
- …yasanın yeniden geçirilmesi için girişimde bulunulmuştur. Dolayısıyla, biz,
açıkça Anayasa’ya aykırı olan bu düzenlemenin tasarı metninden çıkartılmasını
diliyoruz.
Yüce Meclisi saygıyla
selamlıyorum. (CHP sıralarından alkışlar)
BAŞKAN – Teşekkürler Sayın
Köktürk.
Aynı mahiyetteki iki
önergeyi oylarınıza sunuyorum: Kabul
edenler… Kabul etmeyenler… Önergeler
kabul edilmemiştir.
Diğer önergeyi okutuyorum:
Türkiye Büyük Millet
Meclisi Başkanlığına
278 sıra sayılı kanun
tasarısının 56 ncı Maddesinin değiştirilen 2 nci ve 3 üncü fıkralarının tasarı
metninden çıkarılmasını arz ve teklif ederiz. 
 Pervin
Buldan (Iğdır) ve arkadaşları
BAŞKAN – Komisyon, önergeye
katılıyor musunuz?
ADALET KOMİSYONU BAŞKANI
AHMET İYİMAYA (Ankara) – Katılmıyoruz Sayın Başkan.
BAŞKAN – Sayın Hükûmet?
ADALET BAKANI SADULLAH
ERGİN (Hatay) – Katılmıyoruz Sayın Başkan.
PERVİN BULDAN (Iğdır) –
Sayın Dora.
BAŞKAN – Sayın Dora,
buyurun. (BDP sıralarından alkışlar)
EROL DORA (Mardin) – Sayın
Başkan, değerli milletvekilleri; 278 sıra sayılı Kanun Teklifi’nin 56’ncı
maddesi üzerinde vermiş olduğumuz önerge üzerinde söz almış bulunuyorum.
Hepinizi saygıyla selamlıyorum.
Bu kanun tasarısının idare
hukuku alanında öngördüğü en olumsuz değişiklik, kuşkusuz, yürütmeyi durdurma
kararının yapısının değiştirilmek istenmesidir. Yürütmeyi durdurma yöntemi,
idari yargılamanın en temel unsurlarından biridir. Yürütmenin durdurulması mekanizması
öncelikle vatandaşı korumak için konulmuştur. Yürütmenin durdurulması kararı,
hukuka aykırı idari işlemlerin uygulanmasını önleyerek kişilerin giderilmesi
zor kararlara uğramasını engellemektedir. Öte yandan, yürütmenin durdurulması,
yargı organınca hukuka aykırı bulunarak iptal edilen işlemin uygulanması
nedeniyle doğabilecek düzeltilmesi zor durumları başından önleyerek idare
hayatında düzen sağlamaktadır. Ülkemizde, tüm alanlarda olduğu gibi idare
hukuku alanında da köklü reformlara ihtiyaç vardır. Kamu hizmetlerinin
etkinleşmesi, hukuka aykırılığın en aza indirilmesi için bu tür reformlara
ihtiyaç vardır. Yargının demokratik zihniyete ulaşması ve devlet değil vatandaş
eksenli olması şarttır. 
Sayın Başkan, değerli
milletvekilleri; mevcut düzenleme, yürütmenin durdurulması kararının
verilebilmesini, telafisi güç ya da imkânsız zararlara neden olmak ve açıkça
hukuka aykırı olmak şartlarına bağlamaktadır. Yeni düzenleme ise bu kararın
verilmesinde idarenin savunmasının alınması veya savunma süresinin dolması
şartlarını da eklemiştir. Bu durum, yürütmeyi durdurma kararlarının niteliğine
aykırıdır çünkü savunma süresi, mahkemenin çabuk karar vermesini önlemektedir.
Değişiklikte, özellikle “Ancak dava dilekçesi ve eklerinden yürütmenin
durdurulması isteminin yerinde olmadığı anlaşılırsa davalı idarenin savunması
alınmaksızın istem reddedilebilir.” denmiş. Getirilen idarenin savunmasının
alınması koşullarının amacının dava dilekçesi ve eklerinden yürütmenin
durdurulması isteminin kabulünün yerinde olacağı anlaşılan davalarda idarenin
savunma verebilmesi için, gerekli zaman dilimi araya konularak yürütmesi derhâl
durdurulması gereken idari işlemin bir süre daha uygulanmasına olanak sağlamak
olduğu anlaşılmaktadır. Bu amaç, insan hak ve özgürlüklerine saygılı ve onların
korunmasını amaç edinen hukuk devleti için kabul edilebilir değildir. 
Öte yandan, bu değişiklik
teklifi, etkili yargı denetimini engelleyecektir. Mahkemelerin yürütmeyi
durdurma yetkisinin sınırlandırılmasının Anayasa’nın 125’inci maddesine aykırı
olduğu açıktır. Yapılması gereken ise hak kayıplarını en aza indirecek
düzenlemelerin yapılmasıdır. 
Sayın Başkan, değerli
milletvekilleri; özellikle HES davalarıyla özdeşleşen çevre davalarında
vatandaşların tek umudu olan yürütmeyi durdurma kararı müessesesi için
öngörülen değişiklik adalet sistemini derin biçimde yaralayacaktır. Vatandaşın
adalete duyduğu güvensizlik derinleşerek büyüyecektir. Öte yandan, okuldan
atılan öğrenciler, açtıkları yürütmeyi durdurma davalarıyla kısmen de olsa
eğitim hayatlarına devam edebiliyorlarken, şu durumda en temel hakları da
ellerinden alınmış olacaktır.
Bu nedenlerle vermiş
olduğumuz önergemizin desteklenmesini istiyor, hepinizi tekrar saygıyla
selamlıyorum.
Teşekkür ediyorum. (BDP
sıralarından alkışlar) 
BAŞKAN – Teşekkür ederim
Sayın Dora.
Önergeyi oylarınıza
sunuyorum: Kabul edenler… Kabul etmeyenler… Önerge kabul edilmemiştir.
56’ncı maddeyi oylarınıza
sunuyorum: Kabul edenler… Kabul etmeyenler… 56’ncı madde kabul edilmiştir.
57’nci madde üzerinde iki
önerge vardır, okutuyorum:
Türkiye Büyük Millet
Meclisi Başkanlığına
Görüşülmekte olan 278 sıra
sayılı Kanun tasarısının 57’nci maddesiyle 2577 sayılı Kanunun 28’inci
maddesinin (2) numaralı fıkrasında yapılan değişikliğin metinden çıkarılmasını
arz ve teklif ederiz.
 Tanju Özcan Atilla Kart Mevlüt Dudu
 Bolu Konya Hatay
 Turgut Dibek Ali Rıza Öztürk Ali İhsan Köktürk
 Kırklareli Mersin Zonguldak
 Dilek Akagün Yılmaz Ali Özgündüz Sezgin Tanrıkulu
 Uşak İstanbul İstanbul
 İlhan Cihaner Mahmut Tanal Gürkut Acar
 Denizli İstanbul Antalya
TBMM Başkanlığına
278 sıra sayılı kanun tasarısının 57. maddesinin tasarı metninden
çıkarılmasını arz ederiz. 
 Oktay Vural Oktay Öztürk Nevzat Korkmaz
 İzmir Erzurum Isparta
 Yusuf
Halaçoğlu Mehmet
Erdoğan
 Kayseri Muğla
BAŞKAN – Sayın Komisyon,
son okunan önergeye katılıyor musunuz?
ADALET KOMİSYONU BAŞKANI
AHMET İYİMAYA (Ankara) – Katılmıyoruz Sayın Başkan.
BAŞKAN – Sayın Hükûmet?
ADALET BAKANI SADULLAH
ERGİN (Hatay) – Katılmıyoruz Sayın Başkan.
OKTAY VURAL (İzmir) –
Gerekçe…
BAŞKAN – Gerekçeyi
okutuyorum:
Gerekçe:
Anayasal sistemimiz,
kuvvetler ayrılığı prensibine göre tanzim edilmiş, devlet organlarında da bu
prensip çerçevesinde yetki ve sorumluluklar verilmiştir. 
Kuvvetler ayrılığı
prensibini hayata geçiren, onu ayakta tutan da hukuk devleti ilkesidir.
Meşruiyet içinde olunması gerekir. 
Tam anlamıyla bir hukuk
devletinden bahsedilmesi için de, bağımsız ve tarafsız bir yargı şarttır. 
Yargının siyasallaşması
gibi iddialar, hukuk devleti görüntüsünü ortadan kaldırmaktadır. 
Bu erozyonun farkında olan
kamuoyu tepkileri ile bu olumsuz atmosferi ortadan kaldırmak için yargı reform
paketleri birbiri ardına açılmakta ve böylece kamuoyu oyalanmaktadır. 
Toplumda büyük beklentiler
yaratan 3. yargı reformu paketinin de bu beklentileri karşılamaktan uzak olduğu
görülmüştür. 
Ana gerekçe yargının
hızlandırılması ve biriken ağır iş yükünün azaltılmasının hedeflenmesidir. 
Ancak bu hedefleri
gerçekleştirmek üzere hiçbir somut öneri içermediği, 3. yargı reform paketinin
de ölü doğmasına sebep olmuştur. 
Ne İcra ve İflas Kanunu’nda
ne idare hukukunda ne Ceza ve Ceza Muhakemeleri Usulü Kanunu’nda ve ne de diğer
kanunlarda yapılan değişiklikler, yargının süratli, adil ve etkin
gerçekleşmesine katkı veren değişiklikler getirmeyercek, insanlarımız mahkeme
kapılarında yıllarca beklemeye devam edeceklerdir. Verilen yargı kararları ise
adalet terazisinde tartıldığında, hep tartışmalı ve kamu vicdanında mahkûm
edilen kararlar olacaktır. 
On yıldır tek başına
hükûmet eden Adalet ve Kalkınma Partisi ülkedeki kronikleşmiş problemleri
çözmek bir yana, kendisine millet tarafından verilen gücü hep istismar amacıyla
kullanmıştır. 
Bugün de Meclise getirdiği
tasarı ile yıllardır kronikleşen problemi çözmek bir tarafa, çözermiş, yaparmış
gibi davranarak yine kamuoyunu oyalama yolu seçmiştir. 
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi okutuyorum:
Türkiye Büyük Millet
Meclisi Başkanlığına
Görüşülmekte olan 278 sıra
sayılı Kanun tasarısının 57’nci maddesiyle 2577 sayılı Kanunun 28’inci
maddesinin (2) numaralı fıkrasında yapılan değişikliğin metinden çıkarılmasını
arz ve teklif ederiz.
 Tanju
Özcan (Bolu) ve arkadaşları
BAŞKAN – Komisyon önergeye
katılıyor mu?
ADALET KOMİSYONU BAŞKANI
AHMET İYİMAYA (Ankara) – Katılmıyoruz Sayın Başkan.
BAŞKAN – Sayın Hükûmet?
ADALET BAKANI SADULLAH
ERGİN (Hatay) – Katılmıyoruz Sayın Başkan.
BAŞKAN – Sayın Özcan
buyurun. (CHP sıralarından alkışlar)
TANJU ÖZCAN (Bolu) – Sayın
Başkan, çok değerli milletvekilleri; görüşülmekte olan 278 sıra sayılı Kanun Tasarısı’nın
Komisyon metnindeki 57’nci maddesi ile ilgili
düşüncelerimi ve değişiklik önergesiyle ilgili düşüncelerimi açıklamak
için burada bulunuyorum.
Arkadaşlar, bu Hükûmet
tasarısının 43’üncü maddesinde, Komisyon metninin de 57’nci maddesinde olan
düzenleme ile aslında Hükûmet neyi amaçlıyor?
Şimdi burada söylenen şu:
“Konusu belli bir miktar paranın ödenmesini gerektiren davalarda -idari
yargıyla ilgili, biz buna tam yargı davası diyoruz- ve her türlü davada” diyor.
Bu her türlü davanın içerisine iptal davası da giriyor.
Burada şunu söylüyorlar,
diyorlar ki: “Siz idareye karşı bir tam yargı davası açmışsanız veya idari
yargıda bir iptal davasını kazanmışsanız, tam yargı davasının konusu olan
bedeli veya iptal davaları gibi davalarda ortaya çıkan vekâlet ücreti ve
yargılama giderlerini doğrudan icraya koyamayacaksınız.” Ne yapacaksınız?
İdareye bir yazı yazacaksınız, idareye diyeceksiniz ki: “Bana bunları öde.”
“Ödemediği takdirde genel hukuk hükümleri çerçevesinde icra takibi
başlatabilirsiniz.” diyor.
Şimdi arkadaşlar, Hükûmet
tasarısının 43’üncü maddesinde bunun gerekçesi olarak şöyle denilmiş:
“Maddeyle, tam yargı davalarında hüküm altına alınan miktar ile her türlü
davada hükmedilen vekâlet ücreti ve yargılama giderlerinin davacı veya
vekilinin bildireceği banka hesap numarasına, bildirim tarihinden itibaren
yatırılması.” Bunu söylerken de diyor ki: “Hem icra dairelerinin iş yükünü
gereksiz şekilde artırmayalım hem de idareyi icra gideri ve vekâlet ücreti
ödemekten kurtaralım.”
Saygıdeğer milletvekilleri,
düzenlemenin asıl amacı bu yani avukatlara icra vekâlet ücreti ödenmesinin
önüne geçmek isteniyor bu düzenlemeyle. 
Arkadaşlar, bu
Parlamentonun aşağı yukarı beşte 1’i hukukçulardan oluşuyor ve bu hukukçu
arkadaşların yüzde 90’ı da serbest avukatlık deneyiminden gelmiş olan
arkadaşlarımız. 
Arkadaşlar, bakın “Bu
Parlamentonun çok önemli bir kısmı hukukçu, avukat.” diyoruz ancak bugüne kadar
avukatlar lehine herhangi bir düzenlemeye imza atmıyoruz. Ne zaman böyle bir
düzenleme yapsak hep avukatların hakkından, hukukundan bir şeyleri götürmeye
çalışıyoruz.
Arkadaşlar,
milletvekilliğimiz sona erdiğinde veya
bir ziyaret için baroya gittiğimizde bizim avukat arkadaşlarımıza bunun
hesabını verebilmemiz mümkün değil yani biz devlet olarak niçin avukatın üç
kuruşluk icra vekâlet ücreti gelirine el koymaya çalışıyoruz, göz koyuyoruz?
Bunu insanlara anlatamayız.
Şimdi, arkadaşlarımın ve
benim imzaladığımız bu düzenlenmede, önergede bu hükmün çıkartılmasını biz
talep ediyoruz. Bu son derece de makuldür ve AKP grubundan konuştuğumuz avukat
kökenli milletvekillerinin de aslında buna sıcak baktığını görüyoruz.
Arkadaşlar, rica ediyorum
tekrar, lütfen, devleti avukata karşı korumayalım, avukatın üç kuruşluk
gelirini elinden almayalım, bu çok yanlış olur.
Arkadaşlar, az önce de
söyledim, “Yargı reformu paketi.” diyoruz, dünkü konuşmamda da ifade ettim,
yargının ana unsurlarından bir tanesi olan avukatlar lehine bir düzenleme yok,
tam tersi avukatın geçmişte hak ettiği bir icra vekâlet ücretini idari yargıyla
ilgili olan tüm davalarda elinden almaya çalışıyoruz. Ben bunun yanlış olduğunu
tekrar vurguluyorum ve bu düzenleme için tüm AKP’li arkadaşlarımdan kabul oyu
kullanmalarını rica ediyorum. Aksi takdirde tüm baro başkanlarına bir yazı
yazacağım ve AKP oylarıyla bu düzenlemenin kabul edildiğini de hepsine
bildireceğim, hepsine bildireceğim, hiç kusura bakmayın.
Arkadaşlar, bir de bir
komedi yaşanıyor dün akşamdan bu yana, özel yetkili mahkemelerin kaldırılmasına
ilişkin bir düzenleme gelecek, ha geldi ha gelecek. Arkadaşlar, dünden beri bu
devlet sırrı gibi saklanıyor, hatta Sayın Bakan tarafından Adalet Komisyonu
Başkanından bile saklanıyor, hatta Sayın Bakan dün fotokopi çekilirken fotokopi
makinesinin başında bekliyor.
Sayın Bakanım, bu nedir
Allah’ınızı severseniz, niye birkaç gün önceden atmıyorsunuz, niye birkaç
dakika önceden atıyorsunuz, niye Türkiye’nin ve bizlerin bunu tartışmasına izin
vermiyorsunuz?
ADALET BAKANI SADULLAH
ERGİN (Hatay) – Şu an elinizde… 
TANJU ÖZCAN (Devamla) -
Bunun altında başka bir şey mi var? “Çok tartışılırsa bu ortaya çıkar.” diye
bir kaygınız mı var? İnanın çok yadırgıyorum ve hiç yakıştıramıyorum Türkiye
Cumhuriyeti Bakanına. 
Arkadaşlar, sizlere de
soruyorum: Siz merak etmiyor musunuz bu düzenlemeyi, hiç bu saate kadar merak
etmediniz mi, altından ne çıkacağını biliyor musunuz? Yapmayın Allah’ınızı
severseniz, en azından sorgulamayı öğrenin şurada.
Ben, hepinizi saygıyla
selamlıyorum, önergeye destek vermenizi bekliyorum. (CHP sıralarından alkışlar)

BAŞKAN – Sayın Özcan,
teşekkür ederim. 
Önergeyi oylarınıza
sunuyorum: Kabul edenler… Kabul etmeyenler… Önerge kabul edilmemiştir.
57’nci maddeyi oylarınıza
sunuyorum: Kabul edenler… Kabul etmeyenler… 57’nci madde kabul edilmiştir.
58’inci madde üzerinde aynı
mahiyette iki önerge vardır, okutuyorum:
Türkiye Büyük Millet
Meclisi Başkanlığına
Tasarının 58. maddesinin
tasarı metninden çıkarılmasını arz ve teklif ederiz.
 Ali İhsan Köktürk Turgut Dibek Ali Özgündüz
 Zonguldak Kırklareli İstanbul
 İlhan Demiröz Ali Rıza Öztürk Refik Eryılmaz
 Bursa Mersin Hatay
 Mevlüt
Dudu
 Hatay
Aynı mahiyetteki diğer önergenin imza sahipleri:
 Oktay Vural Oktay Öztürk Nevzat Korkmaz
 İzmir Erzurum Isparta
 Yusuf
Halaçoğlu Mehmet
Erdoğan
 Kayseri Muğla
BAŞKAN – Aynı mahiyetteki
iki önergeye katılıyor musunuz Sayın Komisyon Başkanım?
ADALET KOMİSYONU BAŞKANI
AHMET İYİMAYA (Ankara) – Katılmıyoruz Sayın Başkan.
BAŞKAN – Sayın Hükûmet?
ADALET BAKANI SADULLAH
ERGİN (Hatay) – Katılmıyoruz Sayın Başkan.
BAŞKAN – Sayın Vural,
gerekçe mi okunsun?
OKTAY VURAL (İzmir) –
Gerekçe okunsun.
BAŞKAN – Gerekçeyi
okutuyorum:
Gerekçe: 
Anayasal sistemimiz
kuvvetler ayrılığı prensibine göre tanzim edilmiş, devlet organlarına da bu
prensip çerçevesinde yetki ve sorumluluklar verilmiştir. 
Kuvvetler ayrılığı
prensibini hayata geçiren, onu ayakta tutan da hukuk devleti ilkesidir.
Meşruiyet içinde olunması gerekir. 
Tam anlamıyla bir hukuk
devletinden bahsedilmesi için de bağımsız ve tarafsız bir yargı şarttır. 
Yargının siyasallaşması
gibi iddialar, hukuk devleti görüntüsünü ortadan kaldırmaktadır. 
Bu erozyonun farkında olan
kamuoyu tepkileri ile bu olumsuz atmosferi ortadan kaldırmak için yargı reform
paketleri birbiri ardına açılmakta ve böylece kamuoyu oyalanmaktadır. 
Toplumda büyük beklentiler
yaratan 3. yargı reformu paketinin de bu beklentileri karşılamaktan uzak olduğu
görülmüştür. 
Ana gerekçe, yargının
hızlandırılması ve biriken ağır iş yükünün azaltılmasının hedeflenmesidir. 
Ancak bu hedefleri
gerçekleştirmek üzere tasarının hiçbir somut öneri içermediği, 3. yargı reformu
paketinin de ölü doğmasına sebep olduğu görülmüştür. 
Ne İcra ve İflas Kanunu’nda
ne İdare Hukukunda ne Ceza ve Ceza Muhakemeleri Usulü Kanunu’nda ve ne de diğer
kanunlarda yapılan değişiklikler, yargının süratli, adil ve etkin
gerçekleşmesine katkı veren değişiklikler getirmeyecek insanlarımız mahkeme
kapılarında yıllarca beklemeye devam edeceklerdir. Verilen yargı kararları ise
adalet terazisinde tartıldığında, hep tartışmalı ve kamu vicdanında mahkûm
edilen kararlar olacaktır. 
On yıldır tek başına
hükûmet eden Adalet ve Kalkınma Partisi ülkedeki kronikleşmiş problemleri
çözmek bir yana, kendisine millet tarafından verilen gücü hep istismar amacıyla
kullanmıştır. 
Bugün de Meclise getirdiği
tasarı ile yıllardır kronikleşen problemi çözmek bir tarafa, çözermiş, yaparmış
gibi davranarak yine kamuoyunu oyalama yolu seçmiştir. 
BAŞKAN – Konuşmacı, Hatay
Milletvekili Sayın Dudu. (CHP sıralarından alkışlar)
Buyurun efendim. 
MEVLÜT DUDU (Hatay) – Sayın
Başkan, değerli milletvekilleri; yüce Meclisi saygıyla selamlıyorum. 
Bir süreden beri başını
Sayın Başbakanın çektiği “Özel yetkili mahkemeler kaldırılsın mı, kaldırılmasın
mı?” tartışması yaşanıyor. Başbakan bir şey söylüyor, bir Başbakan Yardımcısı
tersini söylüyor; tekrar bir Başbakan Yardımcısı çıkıyor, o da daha farklı bir
şey söylüyor. Sonuçta öğreniyoruz ki bugün görüşülmekte olan bu tasarıya bir
önergeyle özel yetkili mahkemelerin kaldırılması ilave edilecek, edilecek ama
üç gündür bekliyoruz önerge yok. AKP sözcülerinden ve Hükûmetten çelişkili
açıklamalar geliyor ve ben iddia ediyorum, şu anda hiçbir iktidar partisi
milletvekili -hatta belki Adalet Komisyonu Başkanı dâhil- bu önergenin, bu
teklifin nasıl bir teklif olduğundan haberdar değiller. O zaman bize de şunu
sormak kalıyor: Kimden korkuyorsunuz, kimden çekiniyorsunuz? 
Değerli milletvekilleri,
öncelikle şunu söylemekte yarar görüyorum: “Doğal hâkim” ilkesine aykırı
olduğunu düşündüğümüz DGM’lere Cumhuriyet Halk Partisi başından beri karşıydı.
2004 yılında yapılan bir değişiklikle kurulan özel yetkili ağır ceza mahkemeleri
de aynen devlet güvenlik mahkemeleri gibi “doğal hâkim” ilkesine aykırı
olağanüstü mahkemelerdir. Aynı zamanda Avrupa İnsan Hakları Sözleşmesi’nin
6’ncı maddesinde hüküm altına alınan adil yargılanma hakkına da ters düşen
ÖYM’ler çağdaş demokrasilerde yer bulmamalıdır. 
Bugün yüzlerce yazar ve
aydın, yüz civarında gazeteci, onlarca belediye başkanı, çok sayıda general ve
muvazzaf subay ve 8 milletvekili, işte bu özel yetkili mahkemeler tarafından
cezaevlerinde tutsak edilmişlerdir.
Sayın Adalet Bakanı bir gün
bu kürsüde, sayı da vermek suretiyle, bu gazetecilerin büyük bölümünün terörist
olduklarını ilan etti. Sayın Adalet Bakanı bir hukukçu, benim de meslektaşım,
biz yıllarca kendisiyle aynı baroda kayıtlı olarak avukatlık yaptık. Ben Sayın
Bakanın Avrupa İnsan Hakları Sözleşmesi’nin 6’ncı maddesinin 2’nci fıkrasında
“Bir suç ile itham edilen herkes, suçluluğu yasal olarak sabit oluncaya kadar
suçsuz sayılır.” şeklinde ifade edilen ve aynı zamanda ceza hukukunun evrensel
ilkelerinden başta geleni olan masumiyet karinesinden bihaber olduğunu
düşünmüyorum ama bir Adalet Bakanı olarak ona bu büyük yanlışı yaptıran
düşüncenin ne olduğunu da doğrusu merak ediyorum.
Değerli arkadaşlarım,
Adalet Bakanlığı bir süreden beri yargıyı hızlandırmayı kendisine amaç edinmiş
durumda. Biraz da şu özel yetkili mahkemeleri hızlandırsanız diyorum. İki, iki
buçuk yıldır hazırlanamayan iddianameler, üç buçuk yıldır toplanamayan deliller
ve bu sebeple neyle suçlandığını dahi henüz tam olarak bilmeden tutuklu kalan
insanlar; biraz da bu yavaşlığa karşı çözüm bulmakta fayda olduğunu
düşünüyorum.
Değerli milletvekilleri,
ben ayrıca bir itirafta bulunmak istiyorum, bugüne kadar hep özel yetkili
mahkemelerin AKP İktidarının muhafızı olduğunu düşünüyordum ve bunu bu şekilde
ifade ediyordum. Ancak şimdi görüyorum ki özel yetkili mahkemeler AKP İktidarı
dışında malum bir yapılanmanın, malum bir cemaatin muhafızı ve öncüleridir ve
şimdi sıra AKP’ye geldi. Kendi yarattığı canavar artık AKP’yi yutmak istiyor. 
Biz size söylemiştik hukuk
bir gün size de lazım olacak diye ama şimdi yapmaya çalıştığınız kendinize özel
bir hukuk yaratmak, yani ikili bir hukuk sistemi yaratmak. Bunun için de işte,
bu düzenlemeyi getiriyorsunuz ve geçmişle ilgili o malum yapılanmaya sus payı
veriyorsunuz ve “Aman, bana dokunma.” diyorsunuz. 
Değerli milletvekilleri,
AKP bu gibi düzenlemelerle günü kurtarabilir, hatta bu malum cemaatin hışmından
tamamen de kurtulabilir ama eninde sonunda bu devran dönecek, hesap günü
gelecek, önce halkımıza sonra da Allah’a hesap vermekten asla
kurtulamayacaksınız. 
Hepinize saygılar
sunuyorum. (CHP sıralarından alkışlar) 
BAŞKAN – Teşekkürler Sayın
Dudu.
Aynı mahiyetteki önergeleri
oylarınıza sunuyorum: Kabul edenler… Kabul etmeyenler… Önergeler kabul
edilmemiştir. 
58’inci maddeyi oylarınıza
sunuyorum: Kabul edenler… Kabul etmeyenler… 58’inci madde kabul edilmiştir. 
59’uncu madde üzerinde
Komisyonun bir redaksiyon isteği var, bir de iki tane yine aynı mahiyette
önerge var, onları okutuyorum:
Türkiye Büyük Millet
Meclisi Başkanlığına
278 sıra sayılı tasarının
59. maddesinin tasarı metninden çıkarılmasını arz ve teklif ederiz. 
 Turgut Dibek Ali İhsan Köktürk Ali Özgündüz
 Kırklareli Zonguldak İstanbul
 İlhan Demiröz Refik Eryılmaz Ali Rıza Öztürk
 Bursa Hatay Mersin
 Mahmut
Tanal
 İstanbul
Aynı mahiyetteki diğer önergenin imza sahipleri: 
 Oktay Vural Oktay Öztürk Yusuf Halaçoğlu
 İzmir Erzurum Kayseri
 S.
Nevzat Korkmaz Mehmet
Erdoğan
 Isparta Muğla
BAŞKAN – Aynı mahiyetteki
önergelere Sayın Komisyon katılıyor mu? 
ADALET KOMİSYONU BAŞKANI
AHMET İYİMAYA (Ankara) – Katılmıyoruz Başkanım. 
BAŞKAN – Sayın Hükûmet? 
ADALET BAKANI SADULLAH
ERGİN (Hatay) – Katılmıyoruz Sayın Başkanım. 
OKTAY VURAL (İzmir) –
Gerekçe. 
BAŞKAN – Gerekçe. 
Gerekçe:
Anayasal sistemimiz
kuvvetler ayrılığı prensibine göre tanzim edilmiş, devlet organlarına da bu
prensip çerçevesinde yetki ve sorumluluklar verilmiştir. 
Kuvvetler ayrılığı
prensibini hayata geçiren, onu ayakta tutan da hukuk devleti ilkesidir.
Meşruiyet içinde olunması gerekir. 
Tam anlamıyla bir hukuk
devletinden bahsedilmesi için de bağımsız ve tarafsız bir yargı şarttır. 
Yargının siyasallaşması
gibi iddialar, hukuk devleti görüntüsünü ortadan kaldırmaktadır. 
Bu erozyonun farkında olan
kamuoyu tepkileri ile bu olumsuz atmosferi ortadan kaldırmak için yargı reform
paketleri birbiri ardına açılmakta ve böylece kamuoyu oyalanmaktadır. 
Toplumda büyük beklentiler
yaratan 3. yargı reformu paketinin de bu beklentileri karşılamaktan uzak olduğu
görülmüştür. 
Ana gerekçe, yargının
hızlandırılması ve biriken ağır iş yükünün azaltılmasının hedeflenmesidir. 
Ancak bu hedefleri
gerçekleştirmek üzere hiçbir somut öneri içermediği, 3. yargı reformu paketinin
de ölü doğmasına sebep olmuştur. 
Ne İcra ve İflas Kanunu’nda
ne İdare Kanunu’nda ne Ceza ve Ceza Muhakemeleri Usulü Kanunu’nda ve ne de
diğer kanunlarda yapılan değişiklikler, yargının süratli, adil ve etkin
gerçekleşmesine katkı veren değişiklikler getirmeyecek, insanlarımız mahkeme
kapılarında yıllarca beklemeye devam edeceklerdir. Verilen yargı kararları ise
adalet terazisinde tartıldığında, hep tartışmalı ve kamu vicdanında mahkûm
edilen kararlar olacaktır. 
On yıldır tek başına
hükûmet eden Adalet ve Kalkınma Partisi ülkedeki kronikleşmiş problemleri
çözmek bir yana, kendisine millet tarafından verilen gücü hep istismar amacıyla
kullanmıştır. 
Bugün de Meclise getirdiği
tasarı ile yıllardır kronikleşen problemi çözmek bir tarafa, çözermiş, yaparmış
gibi davranarak yine kamuoyunu oyalama yolu seçmiştir. 
BAŞKAN – Sayın Hamzaçebi,
kim konuşacak efendim?
MEHMET AKİF HAMZAÇEBİ
(İstanbul) – Sayın Tanal konuşacak efendim. 
BAŞKAN – Sayın Tanal,
İstanbul Milletvekili. 
Buyurun Sayın Tanal. (CHP
sıralarından alkışlar)
MAHMUT TANAL (İstanbul) –
Teşekkür ederim Başkan. 
Değerli milletvekilleri,
tabii, yargı reformuyla ilgili konuşuyoruz. Yargı reformunun gerekçesi,
Türkiye’deki yargı açıklığından bahsedildi ve bu yargı açıklığı gerçekten doğru
mudur, bu doldurulabilir mi? Türkiye’de 64 tane hukuk fakültesi var, 60 bine
yakın avukat var. Yani eğer geçici anlamda, üç yıllık süreyle idari yargıdaki
davaların bitirilmesi isteniliyorsa, Türkiye’deki 64 tane hukuk fakültesinden, 60
bine yakın avukattan yararlanılarak bu kadro doldurulabilirdi, ancak ne
yapılmaya çalışılıyor? Danıştay İdari Davalar Genel Kurulunda sayı 31 kişiden
20 kişiye indiriliyor, tabii, burada yürütmeyle ilgili davaların koşulları
zorlaştırılmaya çalışılıyor. Nedir bu? 
Biraz önce hatipler
değindi, ancak değinmedikleri bir konu daha var, o da görülmekte olan bir
davada eğer o uygulanacak olan kanun maddesi Anayasa’ya aykırıysa, Anayasa
Mahkemesine iptal davası açarsa o davayla ilgili yürütmeyi durdurma kararı
verilebilir mi? Evet, Anayasa’mızın 152’nci maddesine göre verilebilir, ancak
yeni getirilen tasarının 56’ncı maddesinden dolayı bu engellenmekte; bu,
Anayasa’ya açıkça aykırı değerli milletvekilleri. 
Aynı şekilde, gerek vergi
mahkemelerinde gerek idare mahkemelerinde görülmekte olan davalarda bin TL’nin
miktarı 25 bin TL’ye yükseltilmiş durumda. Bu da itiraz üzerine ancak bölge
idare mahkemelerinde görülebilecek. Bu ise Danıştaya götürülemeyeceği için
Danıştay burada devre dışı bırakılmış olacak. Bu, bir anlamda, hak arama
özgürlüğü açısından tehlikeli, sakıncalı bir durum yaratmakta değerli
milletvekilleri. 
Burada, İdari Davalar
Kuruluna üç yıllık süreyle 20 kişinin atanması; bu, aynı zamanda Danıştayın
içtihat birleştirme görevini de azaltmış olacak ve bu tehlikeli bir gidiş. Ne
olacak? Değişik kararların oluşmasına sebebiyet verecek. Burada da halkın
yargıya olan güveni, itimadı azalmış olacak. 
Peki, bunu ne yapmak lazım?
20 tane üyenin birden değişmesi yerine Sayın Bakan, dönüşümlü olarak veyahut da
bir bütün olarak bunlar değişmiş olursa hiç olmazsa mevcut olan içtihat birliğini de bu şekilde korumuş ve
muhafaza etmiş oluruz diye düşünüyorum. Aksi takdirde, idari yargıya olan
güvenin tamamı burada sarsılmış olur. 
Tabii, özel yetkili
mahkemelerden bahsedildi. Özel yetkili mahkemelerin adı özel yetkili. Sayın
Bakan dün dedi ki: “Bunlar ihtisas mahkemesi.” 
Değerli Başkan, değerli
milletvekilleri; bu özel yetkili mahkemeler değil. Özel yetkili mahkemelerde ne
olur? O konuda ihtisas görmüş hâkimlerin olması lazım. Nedir mesele? Fikrî ve
sınai haklarla ilgili. Nedir? Aile mahkemesiyle ilgili. Nedir? Tüketici
mahkemesiyle ilgili. Bunlarda özel olarak tatbik edilen bir usul, esas yasası
yok değerli milletvekilleri ancak bizim özel yetkili mahkemelerle ilgili Ceza
Muhakemeleri Kanunu 250-251 uyarınca uygulanacak olan özel hükümler var. Özel
hükümler olduğu için, bir, bunlar ihtisas mahkemesi değil, olmadığına dair açık
ve net bir yazılı belge olarak Hâkimler ve Savcılar Yüksek Kuruluna 18 Nisan
2012 tarihinde vermiş olduğum dilekçede şunu söylüyorum: “Türkiye’de özel
yetkili mahkemelerde görevli olan savcı ve hâkimlerin bu konuda ihtisas
gördükleri herhangi bir alan var mıdır? Bu hâkim ve savcılar içerisinde asliye
hukuk mahkemesinde, sulh hukuk mahkemesinde, aile, kadastro mahkemeleri gibi
mahkemelerde daha önce görev yapanlar var mıdır?” şeklinde. Bana Sayın Hâkimler
ve Savcılar Yüksek Kurulunun verdiği cevapta “Her hâkim her davaya bakabilir.
Bu anlamda ihtisasa gerek yoktur.” şeklinde yazılı verilen bir cevap var. 
Bu olduğu zaman, maalesef,
hâkim, o mahkemelerde yargılanan kişilerin temel hak ve özgürlüklerini
koruyamaz. Yıllarca aile hâkimliği yapmış, kadastro hâkimliği yapmış olan bir
kişinin ceza hâkimliğinden, hele hele özel yetkili ağır ceza mahkemesindeki bir
ağır sorumluluk getiren bir alanı bilebilmesi imkânsızdır. Bu da kişilerin
yargıya olan güvenini, itimadını sarsar. 
(Mikrofon otomatik cihaz
tarafından kapatıldı) 
MAHMUT TANAL (Devamla) - Bu
anlamda, bunlar, ihtisas mahkemeleri değil, özel konuya ilişkin kurulmuş, özel
kişileri, Hükûmeti korumaya yönelik mahkemelerdir. 
OKTAY VURAL (İzmir) – Bu
Oslo’yu korumak için getiriyorlar yani!
MAHMUT TANAL (Devamla) -
Dolayısıyla bunların kaldırılması lazım. 
Hepinize saygılar sunarım.
(CHP sıralarından alkışlar) 
BAŞKAN – Teşekkür ederim
Sayın Tanal. 
Önergeyi oylarınıza
sunuyorum: Kabul edenler… 
MAHMUT TANAL (İstanbul) –
Sayın Başkan, karar yeter sayısı…
BAŞKAN – Her iki önergeyi
oylarınıza sunacağım ve karar yeter sayısını arayacağım: Kabul edenler… Kabul
etmeyenler… 
OKTAY VURAL (İzmir) – Var
mı Başkanım, var mı?
BAŞKAN – Karar yeter sayısı
vardır; önergeler kabul edilmemiştir.
OKTAY VURAL (İzmir) – Sayın
Başkan, var öyle mi? Tebrik ediyorum kâtip üyeleri; bravo! 
BAŞKAN – 59’uncu madde
üzerinde bir redaksiyon önerisi var; buyurun.
ADALET KOMİSYONU BAŞKANI
AHMET İYİMAYA (Ankara) – Değerli Başkanım, görüşülmekte olan yasa tasarısının…
OKTAY VURAL (İzmir) – Kaç
kişi vardı acaba? 
ADALET KOMİSYONU BAŞKANI
AHMET İYİMAYA (Ankara) – …59’uncu
maddesiyle kurumsal kanunun 33’üncü maddesine eklenen dördüncü fıkradaki… 
OKTAY VURAL (İzmir) –
Söyle, kaç kişi var? 
AHMET TOPTAŞ
(Afyonkarahisar) – Burada 100 kişi yok!
OKTAY VURAL (İzmir) - Değer
mi buna ya Sayın Başkan? Değer mi buna ya! Şuraya bir bakın ya! Şuraya bir
bakın!
ADALET KOMİSYONU BAŞKANI
AHMET İYİMAYA (Ankara) – …“idari mahkemelerinin” ibaresinin “idare
mahkemelerinin” biçiminde olması gerekir; bu düzeltimle oylanması talebiyle.
Saygılar. 
OKTAY VURAL (İzmir) –
Şuraya bakın ya!
BAŞKAN – Teşekkür ederim Sayın Başkan. 
Bu redaksiyon talebiyle…
OKTAY VURAL (İzmir) – Karar
yeter sayısı istiyorum.
BAŞKAN – 59’uncu maddeyi
oylarınıza sunacağım, yalnız, karar yeter sayısı istenmiştir, karar yeter
sayısını arayacağım. 
59’uncu maddeyi, redaksiyon
yetkisiyle birlikte oylarınıza sunuyorum: Kabul edenler… Kabul etmeyenler…
Karar yeter sayısı vardır. 
Madde kabul edilmiştir.
OKTAY VURAL (İzmir) –
Bravo! Tebrik ediyoruz, bravo, kâtip üyeleri özellikle!
BAŞKAN – 60’ıncı madde
üzerinde iki önerge vardır, okutuyorum:
“Türkiye Büyük Millet
Meclisi Başkanlığına
278 sıra sayılı Kanun
tasarısının “2577 sayılı Kanunun 45 inci maddesinin (1) numaralı fıkrasını
değiştiren” 60 ıncı maddesinin “1.b)”de yer alan “valilik, kaymakamlık ve yerel
yönetimler ile Bakanlıkların ve diğer...”
OKTAY VURAL (İzmir) – Sayın
Başkan, bundan sonra 5 kişi de olsa “var” diyeceklerine göre, gerek yok. Fiilen
İç Tüzük’ü ihlal ediyorsunuz. 
AHMET TOPTAŞ
(Afyonkarahisar) – Hem de göz göre göre…
OKTAY VURAL (İzmir) - İç
Tüzük’e sahip çıkması gereken kâtip üyeler İç Tüzük’ü ihlal ediyor. Yok burada.
Elinizi vicdanınıza koyun. 
MAHMUT TANAL (İstanbul) –
Görevlerini kötüye kullanıyorlar. 
OKTAY VURAL (İzmir) –
Vicdanınıza koyun ya! Bir bakın ya! Var mı burada ya? Allah için yani… 
BAŞKAN – Gerekirse
elektronik oylama yapabilirim, gerekirse sayım için. 
OKTAY VURAL (İzmir) - Allah
için ya! Vicdan yok mu ya!
BAŞKAN - Buyurun. 
“valilik, kaymakamlık ve
yerel yönetimler ile Bakanlıkların ve diğer Kamu Kurum ve Kuruluşlarının taşra
teşkilatındaki yetkili organları tarafından kamu görevlileri hakkında tesis
edilen geçici görevlendirme, ikinci görev, vekâleten atama…”
OKTAY VURAL (İzmir) –
Şuraya bakın ya! Yanlış da okunabilir önergeler, vallahi! Yanlış okudu herhâlde
efendim.
“…görev ve unvan
değişikliği içermeyen il içi naklen atama, görevden uzaklaştırma, yolluk,
lojman ve izinlerine ilişkin idari işlemlerden” ibaresinin tasarı metninden
çıkarılmasını arz ve teklif ederiz.
 Ali İhsan Köktürk  Turgut Dibek  Ali Özgündüz
 Zonguldak  Kırklareli  İstanbul
 Refik Eryılmaz  İlhan Demiröz  Ali Rıza Öztürk 
 Hatay  Bursa  Mersin
 Tanju
Özcan 
 Bolu”
OKTAY VURAL (İzmir) – Allah yalan beyanda bulunanların hesabını
sorar. Vicdan olacak ya!
TBMM Başkanlığına
278 sıra sayılı Kanun tasarısının 60. maddesinin tasarı metninden
çıkarılmasını arz ederiz. 
 Nevzat Korkmaz  Oktay Öztürk  Oktay Vural 
 Isparta Erzurum  İzmir
 Mehmet
Erdoğan  Yusuf
Halaçoğlu
 Muğla
 Kayseri
BAŞKAN – Sayın Komisyon,
son okunan önergeye katılıyor musunuz?
ADALET KOMİSYONU BAŞKANI
AHMET İYİMAYA (Ankara) – Katılmıyoruz Sayın Başkan.
BAŞKAN – Sayın Hükûmet?
ORMAN VE SU İŞLERİ BAKANI
VEYSEL EROĞLU (Afyonkarahisar) – Katılmıyoruz Sayın Başkan. 
BAŞKAN – Sayın Akçay,
buyurun efendim. (MHP sıralarından alkışlar)
ERKAN AKÇAY (Manisa) –
Sayın Başkan, değerli milletvekilleri; 60’ıncı madde üzerine verdiğimiz önerge
hakkında söz aldım. Hepinizi saygıyla selamlıyorum.
Yıl 1912 ve şair haykırıyor
değerli arkadaşlar:
“Bir devri şeamet, yine
çiğnendi yeminler;
Çiğnendi, yazık, milletin
ümmidi bülendi,
Kanun diye topraklara
sürtündü cebinler; 
Kanun diye, kanun diye
kanun tepelendi...”
Şimdi 2012’deyiz, tam yüz
yıl geçmiş. Yüz yılda yaşadığımız bin kıssa, on yıllık iktidara bin hisse verdi
mi acaba? Bu yüz yılın on yılı size ait iktidar mensupları. Adalet mülkün
temelidir. Adli yargıda, idari yargıda, diğer pek çok kanunda yapılan
düzenlemelerin bazıları maalesef adaleti de, yargı düzenini de, mülkü de
sakatlamaktadır. 
Değerli arkadaşlar, on
yıllık AKP İktidarı bir kamuoyu araştırması yaptırsa, ortaya çıkacak sonuç şu
olacaktır: İktidarın en başarısız olduğu iki alan vardır:
1) Hukuk ve adalet, adalet
kurumu, 
2) Terörle mücadele. 
Kuvvetler ayrılığı
prensibini hayata geçiren, onu gerçek kılan “hukukun üstünlüğü” ilkesidir.
Yürütmenin veya yasamanın anayasal sınırlar dışına taşan güç ve yetki kullanımı
“hukukun üstünlüğü” ilkesiyle sınırlanır. En başta, bizatihi, yargı, hukukun
üstünlüğüne uymak zorundadır. Hukuk devleti şeklî bir kanun devleti değildir.
“Kanun” diye, “kanun” diye hukuku tepeliyorsunuz. Birey ve toplum, huzur ve
barışı adalet sayesinde bulur. Toplum vicdanı “adalet” kavramıyla sükûn bulur.
Adaletsizlik herkesi incitir. Hukuk devletine ulaşmak için yargının bağımsız ve
tarafsızlığını sağlama adına bugüne kadar görev yapmış tüm hükûmetler çeşitli
çalışmalar yapmışlardır. 2009 yılında Adalet Bakanlığınca Yargı Reformu
Stratejisi hazırlanmıştır, yol haritası belirlenmiştir. Belirlenmiş de ne
olmuştur?
1) Yargı bağımsızlığının
güçlendirilmesi: On yılda yargı bağımsızlığı güçlendirildi mi, yoksa
bağımsızlık daha mı azaldı, yargı daha mı bağımlı hâle geldi? Yargı maalesef
daha bağımlı hâle geldi. HSYK, yüksek yargı, bağımsızlığını neredeyse kaybetti,
Hükûmetin güdümüne girdi. Çok basit olaylarda dahi bunun örneklerini görmek
mümkündür. Bazı adliyelerin kapatılmasında, HSYK’nın Adalet Bakanlığının
yönlendirmesine ne kadar açık olduğunu ve cılız kararlar verdiğini gördük.
Danıştay Başkanının neredeyse her hafta, magaziner, siyasi ve iktidar yandaşı
ancak hukuk dışı beyanlarına tanık oluyoruz. Danıştay Başkanı ihsası reyde
bulunuyor, siyasi ve hukuki durumlarda açıkça taraf tutup mahkemeleri etki
altına almaya çalışıyor. 
2) Yargı tarafsızlığının
geliştirilmesi: Yargı tarafsızlıktan daha da uzaklaşmıştır. On yılda gelinen
nokta budur. Yargının on yılda daha tarafsız hâle geldiğini söyleyen varsa,
biliniz ki, o ya kördür ya da vicdansızdır. 
3) Yargının verimliliği ve
etkinliği: Hükûmet verimlilikte somut bilgiler sunabilir mi, yargı verimli mi,
etkinlikte mesafe alındı mı? Bunların cevabını verebilir mi Hükûmet? Hayır. 
4) Yargıya güvenin
artırılması: AKP dönemi yargıya güvenin en çok azaldığı bir dönem olarak
anılacaktır.
5) Adalete erişimin
kolaylaştırılması: Adalete erişim daha da zorlaştırılmıştır. Yüzden fazla
adliyenin kapatılması adalete erişimi kolaylaştırıyor mu, zorlaştırıyor mu?
Yüksek yargı harçları, tebligat ücretleri, keşif giderleri, bilirkişi ve tanık
ücretleri avans şeklinde peşin olarak alınmaktadır. Bunlar adalete erişimi
kolaylaştırıyor mu, zorlaştırıyor mu? 
6) Ceza infaz sisteminin
geliştirilmesi: Uzun tutukluluk süreleri cezaya dönüştürülerek ceza infaz
süreleri oldukça geliştirildi(!) Cezaevlerinde, cezaevi araçlarında yanarak
ölenler…
(Mikrofon otomatik cihaz
tarafından kapatıldı) 
ERKAN AKÇAY (Devamla) –
…insanlık dışı muameleye tabi tutulanlar, ceza infaz sisteminin geldiği acı
noktayı göstermektedir.
Hepinize saygılar
sunuyorum. (MHP sıralarından alkışlar)
BAŞKAN – Sayın Akçay,
teşekkür ediyorum.
III. - Y O K L A M A
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Yoklama istiyoruz Sayın Başkan.
BAŞKAN – Peki. 
Sayın Hamzaçebi, Sayın
Dibek, Sayın Özcan, Sayın Tezcan, Sayın Toptaş, Sayın Çam, Sayın Serindağ,
Sayın Kuşoğlu, Sayın Kurt, Sayın Güven, Sayın Serter, Sayın Tamaylıgil, Sayın
Kart, Sayın Köprülü, Sayın Türmen, Sayın Acar, Sayın Oyan, Sayın Özkan, Sayın
Nazlıaka, Sayın Köktürk. 
Elektronik cihazla yoklama
yapacağız. Yoklama için bir dakika süre veriyorum.
(Elektronik cihazla yoklama
yapıldı)
BAŞKAN – Toplantı yeter
sayısı vardır. 
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi okutuyorum:
Türkiye Büyük Millet
Meclisi Başkanlığına
278 sıra sayılı Kanun
tasarısının “2577 sayılı Kanunun 45 inci maddesinin (1) numaralı fıkrasını
değiştiren” 60 ıncı maddesinin “1.b)”de yer alan “valilik, kaymakamlık ve yerel
yönetimler ile Bakanlıkların ve diğer Kamu Kurum ve Kuruluşlarının taşra
teşkilatındaki yetkili organları tarafından kamu görevlileri hakkında tesis
edilen geçici görevlendirme, ikinci görev, vekâleten atama, görev ve unvan
değişikliği içermeyen il içi naklen atama, görevden uzaklaştırma, yolluk,
lojman ve izinlerine ilişkin idari işlemlerden” ibaresinin tasarı metninden
çıkarılmasını arz ve teklif ederiz.
 Turgut
Dibek (Kırklareli) ve arkadaşları
BAŞKAN – Komisyon önergeye
katılıyor mu?
ADALET KOMİSYONU BAŞKANI
AHMET İYİMAYA (Ankara) – Katılmıyoruz Sayın Başkan.
BAŞKAN – Hükûmet?
ADALET BAKANI SADULLAH
ERGİN (Hatay) – Katılmıyoruz Sayın Başkan.
BAŞKAN – Sayın Özcan, buyurun.
TANJU ÖZCAN (Bolu) – Sayın
Başkan, çok değerli milletvekilleri; görüşülmekte olan 278 sıra sayılı Kanun
Tasarısı’nın, Hükûmet tasarısında 45’inci madde olan metniyle ilgili değişiklik
önergesinde söz almış bulunuyorum.
Şimdi, efendim, burada
yapılan düzenlemeye itirazımız şu, düzenlemede şu söyleniyor: Valilik,
kaymakamlık ve yerel yönetimler ile bakanlıkların ve diğer kamu kurum,
kuruluşların taşra teşkilatındaki yetkili organları tarafından kamu görevlileri
hakkında tesis edilen -bakın, kapsam geniş- geçici görevlendirme, ikinci görev,
vekâleten atama, görev ve unvan değişikliği, naklen atama, görevden
uzaklaştırma, yolluk, lojman, izinlere ilişkin idari işlemlerin tamamıyla
ilgili itiraz mercisi olarak bölge idare mahkemelerini yetkili kılıyor. Gerekçeye
baktığınızda “Danıştayın iş yükünü azaltmak, bölge idare mahkemelerinin
işlevini artırmak.” olarak değerlendirilmiş. 
Arkadaşlar, burada bu konu,
bu kadar basite indirgenecek bir konu değil. Bakın, valilerin bu kadar yetkisi
varken, kaymakamların bu kadar yetkisi varken, yerel yöneticilerin bu kadar
yetkisi varken bu görevden alma, geçici görevlendirme, görevden uzaklaştırma
gibi işleri sıradan, rutin, basit işlemler gibi değerlendirmenin ben yanlış
olduğu kanaatindeyim. Bakın, illerde en çok dava konusu olan konular bunlardır
yani valiler tarafından, kaymakamlar tarafından, yerel yöneticiler, belediye
başkanları tarafından yapılan görevden alma, görevden uzaklaştırma, geçici
görevlendirmeye ilişkin işlemlerdir.
Siz, değerli
milletvekilleri, bu işlemleri basit, sıradan işlemler olarak görmeyin, bu
işlemlerden mağdur olan insanların ne kadar ciddi sıkıntılar çektiğini, hatta
bunlardan dolayı, uğradıkları haksızlıklardan dolayı bunalıma girenler olduğunu
unutmayın diyorum.
Arkadaşlar, özellikle bir
konuya daha dikkatinizi çekmek istiyorum. Ne zaman bir şehirde yerel yönetim
değişikliği olursa, o belediyelerde görevden alma, görevden uzaklaştırma,
emekliye sevk etmek için geçici görevlendirme gibi uygulamaların ne kadar sık yapıldığını,
zannediyorum hepiniz biliyorsunuz.
Arkadaşlar, eğer bunu,
sadece itirazen bölge idare mahkemelerinin incelemesi yönündeki bu düzenlemeyi
kabul edersek, inanın bundan sonra bu işlemler, valiler, kaymakamlar ve yerel
yöneticiler tarafından, belediye başkanları tarafından son derece keyfî olarak
kullanılacaktır. Ben bu konuda sizleri bugünden uyarmak istiyorum.
Değerli milletvekilleri, bu
anlamda bu tasarının metinden çıkartılması gerekeceğinin de doğru olacağını
düşünüyorum.
Arkadaşlar, burada herkes
kendi illeriyle ilgili, kapatılan adliyelerle ilgili bir şeyler söyledi.
Arkadaşlar, benim seçim bölgem olan Bolu’da da üç adliye kapatıldı ilk kararla.
Arkasından, Sayın Adalet Bakanıyla da görüştük, Mengen ile ilgili kapatma
kararı geri alındı, kırk dört adliyeyle birlikte ancak maalesef Kıbrıscık ve
Seben’le ilgili adliyelerin kapatılma kararları hâlen geçerli ve 9’undan
itibaren de hüküm ifade etmeye başlayacak. Şimdi, Kıbrıscık ve Seben
ilçelerimiz gerçekten küçük ilçelerimiz ancak coğrafi koşulları sebebiyle
Bolu’ya çok uzak olan ilçeler. Kıbrıscık’ın 130 kilometre Bolu’ya uzak köyleri
var. 
Bakın, Sayın Bakanım,
samimiyetle söylüyorum, ben otomobille o köyden Bolu’ya iki saatte varamıyorum,
ulaşamıyorum. Kışın kar yağdığında Kıbrıscık-Bolu yolu, Kıbrıscık-Seben yolu ve
Seben-Bolu yolu bazen haftalarca kapalı kalabiliyor. Şimdi, buralarda son derece
yaşlı bir nüfus var. Kıbrıscık daha ilçe olmadan adliyesi vardı, nahiyeyken.
Şimdi, siz bir hesap yapıyorsunuz rantabl mı, değil mi diye, buna göre bunu
kapatıyorsunuz. 
Arkadaşlar, adliye hizmeti
bir kamu hizmetidir, çok önemli bir kamu hizmeti. Kamu hizmetlerinin tamamında
kâr-zarar hesabı yapamazsınız. Şirket yönetmiyorsunuz, devlet yönetiyorsunuz.
Şirket olsa, şu departman zarar ediyor dersiniz kapatırsınız. Ben, şimdi, size
soruyorum: İtfaiye hizmeti ile ilgili hiç aklınıza geldi mi, itfaiye teşkilatı
bu dönem ne kadar kâr etti, ne kadar zarar etti? Polis teşkilatıyla ilgili
böyle bir hesap yapılabilir mi, böyle bir soru sorulabilir mi? Güvenlik
güçlerimizle ilgili böyle bir soru sorabilir misiniz? Adliye hizmeti de böyle
bir hizmettir. Adliye hizmetinden tasarrufa gidemezsiniz, adliye hizmetinin
kârlı mı, zararlı mı olduğu konusunda hesap yapamazsınız. İnsanlar adalet
duygusunu en hızlı şekilde nereden alabilirler, buna bakmamız lazım ama devlet
yönetmekten âciz olan Hükûmetiniz, maalesef, Türkiye Cumhuriyeti devletini
şirket gibi idare etmeye çalışıyor. 
Arkadaşlar, bu karar
yanlıştır, ileride de bunun sonuçları ortaya çıkacaktır. İtiraz dilekçesi
verdim Sayın Bakana. “Ben, Adalet Bakanlığı olarak itiraz edemem.” dedi. Ben,
ilimin milletvekili olarak itiraz ediyorum, itirazımın cevabını da bekliyorum.
(CHP sıralarından alkışlar) 
BAŞKAN - Teşekkür ederim
Sayın Özcan. 
III. - YOKLAMA
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Yoklama talebimiz var efendim. 
BAŞKAN – Yoklama talebiniz
var. 
Sayın Hamzaçebi, Sayın
Dibek, Sayın Tezcan, Sayın Gümüş, Sayın Kuşoğlu, Sayın Kurt, Sayın Aldan, Sayın
Güven, Sayın Acar, Sayın Çam, Sayın Köktürk, Sayın Serindağ, Sayın Tamaylıgil,
Sayın Düzgün, Sayın Serter, Sayın Danışoğlu, Sayın Batum, Sayın Kaplan, Sayın
Ekşi, Sayın Korutürk.
Yoklamayı elektronik
cihazla yapacağız.
Bir dakika süre veriyorum,
yoklamayı başlatıyorum.
(Elektronik cihazla yoklama
yapıldı)
BAŞKAN – Sayın
milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
III. - Y O K L A M A
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Madde oylamasından önce yoklama istiyoruz efendim. (AK PARTİ
sıralarından gürültüler)
BAŞKAN – Madde oylamasından
önce yoklama istiyorsunuz. 
Sayın Hamzaçebi, Sayın Dibek,
Sayın Tezcan, Sayın Aldan, Sayın Kuşoğlu, Sayın Gümüş, Sayın Kurt, Sayın Güven,
Sayın Acar, Sayın Güven, Sayın Serter, Sayın Serindağ, Sayın Tamaylıgil, Sayın
Danışoğlu, Sayın Batum, Sayın Toptaş, Sayın Korutürk, Sayın Kart, Sayın
Serindağ, Sayın Ekşi.
Elektronik cihazla oylama
yapacağız.
Bir dakika süre veriyorum,
yoklamayı başlatıyorum.
(Elektronik cihazla yoklama
yapıldı)
BAŞKAN – Toplantı yeter
sayısı vardır.
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – 60’ıncı maddeyi
oylarınıza sunuyorum: Kabul edenler… Kabul etmeyenler… 60’ıncı madde kabul
edilmiştir.
61’inci madde üzerinde aynı
mahiyette iki önerge vardır, okutuyorum:
T B M M Başkanlığına
278 sıra sayılı kn.
tasarısının 61. maddesinin tasarı metninden çıkarılmasını arz ederiz.
 Oktay Öztürk  Oktay Vural  Nevzat Korkmaz
 Erzurum  İzmir  Isparta
 Mehmet
Erdoğan  Yusuf
Halaçoğlu
 Muğla
 Kayseri
Aynı mahiyetteki diğer önergenin imza sahipleri:
 Ali İhsan Köktürk  Turgut Dibek  Ali Özgündüz
 Zonguldak  Kırklareli  İstanbul
 Refik Eryılmaz  İlhan Demiröz  Ali Rıza Öztürk
 Hatay  Bursa  Mersin
 Mahmut
Tanal
 İstanbul
BAŞKAN – Sayın Komisyon
aynı mahiyetteki önergelere katılıyor musunuz?
ADALET KOMİSYONU BAŞKAN
VEKİLİ HAKKI KÖYLÜ (Kastamonu) – Katılmıyoruz efendim.
BAŞKAN – Sayın Hükûmet?
ADALET BAKANI SADULLAH
ERGİN (Hatay) – Katılmıyoruz Sayın Başkan.
S. NEVZAT KORKMAZ (Isparta)
– Gerekçe…
BAŞKAN – Gerekçeyi
okutuyorum:
Gerekçe: 
Anayasal sistemimiz
kuvvetler ayrılığı prensibine göre tanzim edilmiş, devlet organlarında da bu
prensip çerçevesinde yetki ve sorumluluklar verilmiştir. 
Kuvvetler ayrılığı
prensibini hayata geçiren, onu ayakta tutan da hukuk devleti ilkesidir.
Meşruiyet içinde olunması gerekir. 
Tam anlamıyla bir hukuk
devletinden bahsedilmesi için de bağımsız ve tarafsız bir yargı şarttır. 
Yargının siyasallaşması
gibi iddialar, hukuk devleti görüntüsünü ortadan kaldırmaktadır. 
Bu erozyonun farkında olan
kamuoyu tepkileri ile bu olumsuz atmosferi ortadan kaldırmak için yargı reform
paketleri birbiri ardına açılmakta ve böylece kamuoyu oyalanmaktadır. 
Toplumda büyük beklentiler
yaratan 3. yargı reformu paketinin de bu beklentileri karşılamaktan uzak olduğu
görülmüştür. 
Ana gerekçe yargının
hızlandırılması ve biriken ağır iş yükünün azaltılmasının hedeflenmesidir. 
Ancak bu hedefleri
gerçekleştirmek üzere hiçbir somut öneri içermediği, 3. yargı reform paketinin
de ölü doğmasına sebep olduğu görülmüştür. 
Ne İcra ve İflas Kanunu’nda
ne idare hukukunda ne Ceza ve Ceza Muhakemeleri Usulü Kanunu’nda ve ne de diğer
kanunlarda yapılan değişiklikler, yargının süratli, adil ve etkin
gerçekleşmesine katkı veren değişiklikler olmayıp, insanlarımız mahkeme
kapılarında yıllarca beklemeye devam edeceklerdir. Verilen yargı kararları ise
adalet terazisinde tartıldığında, hep tartışmalı ve kamu vicdanında mahkûm
edilen kararlar olacaktır. 
On yıldır tek başına
hükûmet eden Adalet ve Kalkınma Partisi ülkedeki kronikleşmiş problemleri
çözmek bir yana, kendisine millet tarafından verilen gücü hep istismar amacıyla
kullanmıştır. 
Bugün de Meclise getirdiği
tasarı ile yıllardır kronikleşen problemi çözmek bir tarafa, çözermiş, yaparmış
gibi davranarak yine kamuoyunu oyalama yolu seçmiştir. 
BAŞKAN – Diğer önerge
üzerinde Sayın Rıza Türmen, buyurun. (CHP sıralarından alkışlar) 
RIZA TÜRMEN (İzmir) –
Teşekkür ederim Sayın Başkan.
Değerli milletvekilleri, bu
önemli bir oturumu Meclisin. Neden önemli bir oturum? Çünkü Türkiye’de büyük
bir sorun hâline gelen özel yetkili mahkemelerin görüşüldüğü bir oturum.
Türkiye’de büyük bir sorun hâline gelen özel yetkili mahkemelerin insan hakkı
ihlallerine yol açması sorununun görüşüldüğü bir oturum. Bunlar nasıl
önlenecek? Bu konuları ele alıyoruz. 
Tabii, bir kere ilke olarak
şunu belirtmek lazım: Bir ülkedeki bütün mahkemeler aynı kurallara, aynı usul
kurallarına tabi olmalıdır. Aynı usul kurallarına tabi olmadığı takdirde, usul
kuralları bakımından bir birlik sağlanmadığı takdirde ortaya çok büyük
problemler çıkar. Bugün ortaya çıkan problemlerin bir kaynağı budur. Özel
yetkili mahkemeler, çok önemli insan hakkı ihlallerine yol açmıştır Türkiye’de.
Bunun için Avrupa İnsan Hakları Mahkemesi kararlarına bakmak yeterlidir. Yani
gözaltı süresi bakımından, tutuklama süresi bakımından, gizlilik kararları
bakımından, müdafiyle görüşme hakkının sınırlanması bakımından, bütün bunlar ve
uygulamalarla, bütün bunların sonucunda özel yetkili mahkemelerin bugün
yarardan çok zarar verdiği anlaşılmıştır. 
Şimdi Hükûmetin getirdiği
bir önerge var, özel yetkili mahkemelerin yetkilerini ağır ceza mahkemelerine
devretmek gibi. Bu önergeye şöyle bir bakınca ilk gözünüze çarpan şey şu
oluyor: Özel yetkili mahkemelerin sakıncaları burada giderilmiyor, bütün bu
söylediğim özel yetkili mahkemelere has usul farklılıkları bu mahkemelerde de,
yeni ağır ceza mahkemesinde de muhafaza edilecek. “O zaman değişecek olan şey
nedir?” diye sorduğunuz zaman, değişecek olan hiçbir şey yoktur, insan hakları
ihlali bakımından hiçbir şey yoktur, aynı insan hakları ihlalleri devam
edecektir, bu yeni düzenleme çerçevesinde de.
“Bu, ihtisas mahkemesidir.”
deniyor, “İhtisas mahkemeleri her ülkede vardır.” Tabii, ihtisas mahkemeleri
her ülkede vardır ama birincisi: İhtisas mahkemeleri farklı usul kurallarına
tabi değildir, aynı usul kuralları geçerlidir ihtisas mahkemeleri bakımından.
İkincisi: İhtisas mahkemeleri o ihtisas mahkemelerinin konusu olan bireylerin
güvencelerini artırmak için kurulmuştur. Örneğin çocuk mahkemeleri vardır
ihtisas mahkemeleri olarak. Çocuk mahkemelerinin amacı nedir? Çocukların daha
iyi yargılanmasını sağlamaktır. Peki, bu özel yetkili mahkemelerin amacı nedir?
Çocuk mahkemeleri gibi, oradaki şüphelilerin ya da sanıkların daha iyi
yargılanmasını mı sağlamaktır? Hayır, tam tersine olmuştur, onların daha iyi
yargılanmalarına değil, daha kötü yargılanmalarına yol açmıştır, adil
yargılamanın en temel kuralları ihlal edilmiştir burada. O nedenle bunları
“ihtisas mahkemeleri” olarak nitelemek ne ihtisas mahkemelerinin özelliklerine
uygun düşer ne de doğrudur.
Arkadaşlar, şunu açıkça
söylemek lazım: Bu özel yetkili mahkemelerin yetkilerinin ağır ceza
mahkemelerine devredilmesi hiçbir şey değiştirmeyecektir. Siz tutuklama
rejimini değiştirmediğiniz sürece, siz Terörle Mücadele Kanunu’ndan kaynaklanan
problemleri halletmediğiniz sürece, siz yargının bağımsızlığını sağlamadığınız
sürece böyle bir, tamamen şekilde kalan bir değişiklik aslında Türkiye’deki,
yargıdaki sorunlara bir çözüm getiremeyecektir.
Tutuklamayla ilgili
maddelere baktığınız zaman bu getirilen kanunda “Efendim, işte, bundan sonra
tutuklama kararı kuvvetli suç şüphesi, tutuklama nedenlerinin varlığı,
tutuklama tedbirinin ölçülü olduğunu gören delillerin somut olgularla
gerekçelendirilerek açıkça gösterilsin.” deniyor. Bu yeterli değildir
arkadaşlar. Bunun yanında, katalog suçlar vardır, asıl problem buradadır.
Katalog suçlara hiç değinilmemiştir. Katalog suçları ortadan kaldırmadığınız
sürece tutuklamalarla ilgili sorunlar devam edecektir. Bunun yanında, mutlaka,
tutuklamanın devamı kararının duruşma yapılarak verilmesi gerekir, bu yoktur
kanunda, getirilen değişikliklerde. Bunun yanında, tutuklamanın devamı
kararında mutlaka diğer tedbirlerin niye uygulanmadığının belirtilmesi
gerekmektedir, bu da eksiktir. Yani bunları siz düzeltmediğiniz sürece,
tutuklama rejimi aslında tutuklamadan kaynaklanan insan hakları ihlalleri bugün
de devam edecektir. 
Öte yandan, Terörle
Mücadele Kanunu’nda yapılan değişiklikler de yetersizdir. Terörle Mücadele
Kanunu’nda basın özgürlüğünü sınırlayan, yayın sahiplerini sorumlu kılan çok
önemli cezalar vardır. O nedenle, Terörle Mücadele Kanunu’nda yapılan düzenleme
yetersizdir, tutuklamayla ilgili düzenleme yetersizdir. Bunlar belirtilmediği
sürece, zaten göstermelik bir şekilde
özel yetkili mahkemelerin yetkilerinin ağır ceza mahkemelerine
devredilmesi aslında derde çare olmayacaktır. 
Hepinize saygılar
sunuyorum. (CHP sıralarından alkışlar) 
BAŞKAN – Sayın Türmen,
teşekkür ediyorum efendim. 
III. - Y O K L A M A
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Yoklama talebimiz vardı Sayın Başkan. 
BAŞKAN – Aynı mahiyetteki
önergeleri oylamadan önce tekrar yoklama talebi vardır, yoklama yapacağız. 
Sayın Hamzaçebi, Sayın Dibek,
Sayın Tezcan, Sayın Erdoğdu, Sayın Özkoç, Sayın Aldan, Sayın Aydın, Sayın
Yılmaz, Sayın Çam, Sayın Kuşoğlu, Sayın Moroğlu, Sayın Dibek, Sayın Özkök,
Sayın Acar, Sayın Batum, Sayın Serindağ, Sayın Köktürk, Sayın Öztürk, Sayın
Köprülü, Sayın Özel, Sayın Güven, Sayın Danışoğlu. 
Elektronik cihazla yoklama
yapacağız. 
Yoklama için bir dakika
süre veriyorum. Yoklamayı başlatıyorum.
(Elektronik cihazla yoklama
yapıldı) 
BAŞKAN – Toplantı yeter
sayısı vardır.
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – Aynı mahiyetteki
iki önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
III. - YOKLAMA
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Madde oylamasından önce yoklama talebimiz vardır Sayın Başkan. [AK
PARTİ sıralarından “Bravo” sesleri, alkışlar(!)]
BAŞKAN – Madde oylamasından
önce yoklama mı? Buyurun. 
Hamzaçebi, Erdoğdu, Dibek,
Tezcan, Özkoç, Aldan, Aydın, Yılmaz, Çam, Kuşoğlu, Batum, Moroğlu, Kurt,
Köktürk, Acar, Serindağ, Özel, Güven, Toptaş, Kaplan. (AK PARTİ ve CHP
sıralarından gürültüler)
Sakin olun sayın
milletvekilleri… Sayın milletvekilleri lütfen, lütfen…
Elektronik cihazla yoklama
yapacağız.
Yoklama için bir dakika
süre veriyorum.
(Elektronik cihazla yoklama
yapıldı) 
BAŞKAN – Toplantı yeter
sayısı vardır. 
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – 61’inci maddeyi
oylarınıza sunuyorum: Kabul edenler…Kabul etmeyenler… Madde kabul edilmiştir.
MEHMET AKİF HAMZAÇEBİ
(İstanbul) – Sayın Başkan, 60’ıncı maddeye göre bir söz istiyorum efendim.
BAŞKAN – 60’a göre söz
istiyorsunuz.
Buyurun. 
V.- AÇIKLAMALAR (Devam)
8.- İstanbul Milletvekili Mehmet Akif Hamzaçebi’nin, neden sık sık
yoklama talebinde bulunduklarına ilişkin açıklaması
MEHMET AKİF HAMZAÇEBİ
(İstanbul) – Teşekkür ederim Sayın Başkan. 
Öyle anlaşılıyor ki AKP
Grubu bizim neden sık sık yoklama istediğimizi merak ediyor. Merak eden
arkadaşlarımız… (AK PARTİ sıralarından gürültüler)
ORHAN DÜZGÜN (Tokat) –
Dinleyin, dinleyin, anlarsınız belki. 
MEHMET AKİF HAMZAÇEBİ
(İstanbul) – Dinlemeyi de bilmiyorsunuz herhâlde, değil mi? 
Merak eden arkadaşlarımız
şu önergeleri incelesinler, “özel yetkili mahkemelerin kaldırılması” adı
altında Hükûmetin, Adalet Bakanının, Başbakan Yardımcısının, Başbakanın
kamuoyuna nasıl yalan söylediklerini görsünler.
Teşekkür ediyorum. (CHP
sıralarından alkışlar) 
ADALET BAKANI SADULLAH
ERGİN (Hatay) – Sen yalan söylüyorsun, yalancı sensin! 
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam) 
BAŞKAN – Sayın
milletvekilleri, 62’nci madde üzerinde aynı mahiyette iki önerge vardır,
okutuyorum: 
Türkiye Büyük Millet
Meclisi Başkanlığına
Görüşülmekte olan 278 sıra
sayılı tasarının 62. maddesinin tasarı metninden çıkarılmasını arz ve teklif
ederiz. 30.06.2012
 Ömer Süha Aldan Ali Rıza Öztürk R. Kerim Özkan
 Muğla  Mersin Burdur
 Kamer
Genç Mehmet Ali
Ediboğlu 
 Tunceli Hatay
Aynı mahiyetteki diğer önergenin imza sahipleri: 
 Oktay Öztürk Oktay Vural S. Nevzat Korkmaz 
 Erzurum İzmir Isparta
 Mehmet
Erdoğan Yusuf
Halaçoğlu 
 Muğla Kayseri
BAŞKAN – Sayın Komisyon,
aynı mahiyetteki önergelere katılıyor musunuz? 
ADALET KOMİSYONU BAŞKANI
AHMET İYİMAYA (Ankara) – Katılmıyoruz Sayın Başkan. 
BAŞKAN – Sayın Hükûmet? 
ADALET BAKANI SADULLAH
ERGİN (Hatay) – Katılmıyoruz Sayın Başkanım. 
OKTAY VURAL (İzmir) –
Gerekçe okunsun. 
BAŞKAN – Gerekçeyi
okutuyorum: 
Gerekçe: 
Anayasal sistemimiz
kuvvetler ayrılığı prensibine göre tanzim edilmiş, devlet organlarında da bu
prensip çerçevesinde yetki ve sorumluluklar verilmiştir. 
Kuvvetler ayrılığı
prensibini hayata geçiren, onu ayakta tutan da hukuk devleti ilkesidir.
Meşruiyet içinde olunması gerekir. 
Tam anlamıyla bir hukuk
devletinden bahsedilmesi için de bağımsız ve tarafsız bir yargı şarttır. 
Yargının siyasallaşması
gibi iddialar, hukuk devleti görüntüsünü ortadan kaldırmaktadır. 
Bu erozyonun farkında olan
kamuoyu tepkileri ile bu olumsuz atmosferi ortadan kaldırmak için yargı reform
paketleri birbiri ardına açılmakta ve böylece kamuoyu oyalanmaktadır. 
Toplumda büyük beklentiler
yaratan 3. yargı reformu paketinin de bu beklentileri karşılamaktan uzak olduğu
görülmüştür. 
Ana gerekçe; yargının
hızlandırılması ve biriken ağır iş yükünün azaltılmasının hedeflenmesidir. 
Ancak bu hedefleri
gerçekleştirmek üzere hiçbir somut öneri içermediği, üçüncü yargı reform
paketinin de ölü doğmasına sebep olduğu görülmüştür. 
Ne İcra ve İflas Kanunu’nda
ne İdare Kanunu’nda ne Ceza ve Ceza Muhakemeleri Usulü Kanunu’nda ve ne de
diğer kanunlarda yapılan değişiklikler, yargının süratli, adil ve etkin
gerçekleşmesine katkı veren değişiklikler getirmeyecek, insanlarımız mahkeme
kapılarında yıllarca beklemeye devam edeceklerdir. Verilen yargı kararları ise
adalet terazisinde tartıldığında, hep tartışmalı ve kamu vicdanında mahkûm
edilen kararlar olacaktır. 
On yıldır tek başına
hükûmet eden Adalet ve Kalkınma Partisi ülkedeki kronikleşmiş problemleri
çözmek bir yana, kendisine millet tarafından verilen gücü hep istismar amacıyla
kullanmıştır. 
Bugün de Meclise getirdiği
tasarı ile yıllardır kronikleşen problemi çözmek bir tarafa, çözermiş, yaparmış
gibi davranarak yine kamuoyunu oyalama yolu seçmiştir. 
BAŞKAN – Kim konuşacak?
MEHMET AKİF HAMZAÇEBİ
(İstanbul) – Sayın Ömer Süha Aldan…
BAŞKAN – Sayın Aldan,
buyurun. (CHP sıralarından alkışlar)
ÖMER SÜHA ALDAN (Muğla) –
Sayın Başkan, değerli milletvekilleri; aslında buraya bu yasayla ilgili genel
bir değerlendirme yapmak üzere çıkacaktım ama biraz önce değişiklik önergesi
elimize geçti, özel yetkili mahkemelere ilişkin. Bununla ilgili, beş dakikalık
sürede kısa bir değerlendirme yapacağım. 
Aslında “Aynı hamam, aynı
tas.” diye özetleyebileceğimiz bir olgudur. Bu yasada değişen, bu düzenlemede
değişen tek şey, tutuklamaya ya da itirazlara karar verecek hâkimin duruşmada
yer almamasından ibarettir. Değişen hiçbir şey yok. 
Ben geçtiğimiz yıl aralık
ayında HSYK’yla ilgili bütçe görüşmeleri sırasında şöyle bir konuşma yapmıştım:
“Adalet ve Kalkınma Partililer, yargıyı kırk yaş düzeyinde bir gruba teslim
ettiniz ama aslında kendi Frankenstein’ınızı yarattınız. Şuna emin olun ki bir
gün gelecek, onlar sizi de tasfiye edecekler.” demiştim. Nitekim, çok kısa bir
süre sonra MİT olayıyla yüz yüze geldik yani “Onu alma, beni al.” olgusuyla
karşı karşıya geldik ve bunun sonucunda da kişiye özel yasa çıkarıldı. 
Artık, ortaya çıkan belli
bir olgu vardır: Yargıdaki bir yapıyla Recep Tayyip Erdoğan arasında ciddi bir
çatışma vardır ve bu çatışma zaman zaman Sayın Başbakanın söylemleriyle dile
getirildi üstü kapalı bir şekilde. Örneğin, 28 Şubat tutuklamalarına ilişkin
“Artık, ifrata kaçılmaması gerekir.” dendi, ama olmadı. 
Sonuçta, şöyle bir beklenti
içindeydik biz: Bu özel yetkili mahkemelerin yaptığı hukuksuz davranışları
Başbakan da gördü çünkü kendi adamları zarar görecek bir süre sonra. Bu
beklentiyi sıcak bir şekilde taşıdık ama şunu görüyoruz ki değişen hiçbir şey yok,
sadece mahkemenin adı değişecektir, mahkemenin sayısı bile sanıyorum
değişmeyecektir, ağır ceza mahkemeleri bölge mahkemesi hâlinde yine sürecektir.
Keza bu mahkemelerdeki görevlendirmeyi kim yapacak? Hâkimler ve Savcılar Yüksek
Kurulu. Özel yetkili mahkemelerdeki yapılanmayı kim yarattı? Mevcut Hâkimler ve
Savcılar Yüksek Kurulu. Dolayısıyla aynı HSYK yine aynı kişileri atadığında
değişen bir şey olmayacaktır. Belki şu olacaktır sadece: Sayın Başbakan kendi
adamlarını korumuştur bu yasada. Ne diyor? “Anayasa Mahkemesi ve Yargıtayın
yargılayacağı kişilere ilişkin hükümler ile askerî mahkemelerin görevine
ilişkin hükümler saklıdır.” deniyor ve (b) fıkrasında da “Devlet istihbarat
hizmetleri ve Millî İstihbarat Teşkilatı Kanunu’nun 26’ncı maddesi hükmü saklıdır.”
deniyor. Bu sadece şu anlama geliyor: Bundan böyle, sanıyorum torba yasasının
apar topar yarıda bırakılıp yargının etkinleştirilmesine ilişkin bu tasarının
gündeme getirilmesinin sebebi de budur. Önce Terörle Mücadele Yasası’nın bu
10’uncu maddesi değiştirilecek, sonra torba yasayla bazı kişilere ayrıcalıklar
tanınacak ve bu kişiler Anayasa Mahkemesinde, Yargıtayda yargılanacak ya da
askerî mahkemelerde yargılanacak kişiler olacak, bunlar Başbakanın adamları
olacak. Başbakan kendisini adamlarıyla birlikte emniyete almıştır ama ne yazık
ki hukuk tanımayan bir anlayışa Ergenekon, Balyoz ve KCK davasının sanıklarını
kurban vermiştir. 
Hepinize saygılar sunarım.
(CHP ve BDP sıralarından alkışlar)
BAŞKAN – Aynı mahiyetteki
iki önergeyi…
III. - YOKLAMA
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Yoklama istiyoruz Sayın Başkan.
BAŞKAN - Sayın Hamzaçebi,
Sayın Öztürk, Sayın Tanrıkulu, Sayın Dibek, Sayın Tezcan, Sayın Erdoğdu, Sayın
Toptaş, Sayın Köktürk, Sayın Özkoç, Sayın Çam, Sayın Çelebi, Sayın Gök, Sayın
Kuşoğlu, Sayın Kurt, Sayın Yılmaz, Sayın Aydın, Sayın Aldan, Sayın Güven, Sayın
Batum, Sayın Özkes.
Elektronik cihazla yoklama
yapacağız.
Bir dakika süre veriyorum.
Yoklamayı başlatıyorum. 
(Elektronik cihazla yoklama
yapıldı) 
BAŞKAN – Sayın
milletvekilleri, toplantı yeter sayısı vardır. 
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – Aynı mahiyetteki
iki önergeyi oylarınıza sunuyorum: Kabul edenler… Kabul etmeyenler… Önergeler kabul
edilmemiştir.
62’nci maddeyi…
III. - YOKLAMA
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Madde oylamasından önce yoklama talebimiz var efendim.
ÜNAL KACIR (İstanbul) –
Olmaz böyle bir şey ya!
ALİ RIZA ÖZTÜRK (Mersin) –
Niye olmuyor ya? Sana mı soracağız? Gel, sana soralım: Yoklama yapabilir miyiz
Beyefendi? Yoklama isteyebilir miyiz?
S. NEVZAT KORKMAZ (Isparta)
– Meclisin itibarını beş paralık ettiniz, artık her yol mübah!
BAŞKAN – Sayın Hamzaçebi,
Sayın Öztürk, Sayın Tanrıkulu, Sayın Dibek, Sayın Tezcan, Sayın Özkoç, Sayın
Köktürk, Sayın Toptaş, Sayın Erdoğdu, Sayın Aydın, Sayın Yılmaz, Sayın Çam,
Sayın Gök, Sayın Kuşoğlu, Sayın Kurt, Sayın Genç, Sayın Acar, Sayın Batum,
Sayın Güven, Sayın Düzgün, Sayın Özkes.
Cihazla yoklama yapacağız.
Yoklama için bir dakika
süre veriyorum.
Yoklamayı başlatıyorum.
(Elektronik cihazla yoklama
yapıldı) 
BAŞKAN – Sayın
milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – 62’nci maddeyi
oylarınıza sunuyorum: Kabul edenler…
Kabul etmeyenler… 62’nci madde kabul edilmiştir.
63’üncü madde üzerinde aynı
mahiyette iki önerge vardır, okutuyorum:
Türkiye Büyük Millet
Meclisi Başkanlığına
278 sıra sayılı tasarının
63’üncü maddesinin tasarı metninden çıkarılmasını arz ve teklif ederiz.
 Ali İhsan Köktürk Turgut Dibek İlhan Demiröz
 Zonguldak Kırklareli Bursa
 Refik Eryılmaz Ali Rıza Öztürk Ali Özgündüz
 Hatay Mersin İstanbul 
 B.
Süheyl Batum
 Eskişehir
Aynı mahiyetteki diğer önergenin imza sahipleri:
 Oktay Öztürk Oktay Vural Nevzat Korkmaz
 Erzurum İzmir Isparta 
 Yusuf
Halaçoğlu Mehmet
Erdoğan
 Kayseri Muğla
BAŞKAN – Sayın Komisyon,
önergelere katılıyor musunuz?
ADALET KOMİSYONU BAŞKANI
AHMET İYİMAYA (Ankara) – Katılmıyoruz Sayın Başkan.
BAŞKAN – Sayın Hükûmet?
ADALET BAKANI SADULLAH
ERGİN (Hatay) – Katılmıyoruz Sayın Başkan.
BAŞKAN – Gerekçeyi
okutuyorum:
“Gerekçe:
Anayasal sistemimiz
kuvvetler ayrılığı prensibine göre tanzim edilmiş, devlet organlarına da bu
prensip çerçevesinde yetki ve sorumluluklar verilmiştir. 
Kuvvetler ayrılığı prensibini
hayata geçiren, onu ayakta tutan da hukuk devleti ilkesidir. Meşruiyet içinde
olunması gerekir. 
Tam anlamıyla bir hukuk
devletinden bahsedilmesi için de bağımsız ve tarafsız bir yargı şarttır. 
Yargının siyasallaşması
gibi iddialar, hukuk devleti görüntüsünü ortadan kaldırmaktadır. 
Bu erozyonun farkında olan
kamuoyu tepkileri ile bu olumsuz atmosferi ortadan kaldırmak için yargı reform
paketleri birbiri ardına açılmakta ve böylece kamuoyu oyalanmaktadır. 
Toplumda büyük beklentiler
yaratan 3. yargı reformu paketinin de bu beklentileri karşılamaktan uzak olduğu
görülmüştür.”
VELİ AĞBABA (Malatya) –
Sayın Başkan, Kâtibe çok hızlı okuyor, anlamıyoruz.
BAŞKAN – Evet, biraz daha
yavaş okusun.
“Ana gerekçe yargının
hızlandırılması ve biriken ağır iş yükünün azaltılmasının hedeflenmesidir. 
Ancak bu hedefleri
gerçekleştirmek üzere tasarının hiçbir somut öneri içermediği, 3. yargı reform
paketinin de ölü doğmasına sebep olduğu görülmüştür. 
Ne İcra ve İflas Kanunu’nda
ne İdare Hukukunda ne Ceza ve Ceza Muhakemeleri Usulü Kanunu’nda ve ne de diğer
kanunlarda yapılan değişiklikler, yargının süratli, adil ve etkin
gerçekleşmesine katkı veren değişiklikler olmayıp, insanlarımız mahkeme
kapılarında yıllarca beklemeye devam edeceklerdir. Verilen yargı kararları ise adalet
terazisinde tartıldığında, hep tartışmalı ve kamu vicdanında mahkûm edilen
kararlar olacaktır. 
On yıldır tek başına
hükûmet eden Adalet ve Kalkınma Partisi ülkedeki kronikleşmiş problemleri
çözmek bir yana, kendisine millet tarafından verilen gücü hep istismar amacıyla
kullanmıştır. 
Bugün de Meclise getirdiği
tasarı ile yıllardır kronikleşen problemi çözmek bir tarafa çözermiş, yaparmış
gibi davranarak yine kamuoyunu oyalama yolunu seçmiştir.”
BAŞKAN – Kim konuşacak?
Sayın Batum, Eskişehir,
buyurun efendim. (CHP sıralarından alkışlar) 
MEHMET AKİF HAMZAÇEBİ
(İstanbul) – Sayın Başkan, şimdi, MHP’nin önergesinin gerekçesini okudunuz,
“Kim konuşacak?” dediniz, yani “diğer önerge” diye bir hitapta bulunmadınız. O
nedenle, sizin hitabınızı bekliyorum ben.
BAŞKAN – Aynı mahiyette
önergeler diye başladığımız için aynen devam ediyoruz.
MEHMET AKİF HAMZAÇEBİ
(İstanbul) – Ama şimdi gerekçeyi okudunuz.
BAŞKAN – Evet.
S. NEVZAT KORKMAZ (Isparta)
– Genel Kurulca anlaşılması lazım, onu söylemeniz lazım.
BAŞKAN – Gerekçe okundu
efendim.
Buyurun Sayın Batum.
BEDİİ SÜHEYL BATUM
(Eskişehir) – Sayın Başkan, çok değerli milletvekilleri; Türkiye Büyük Millet
Meclisinde çok önemli bir kanunu konuşuyoruz; yargının etkinleştirilmesi,
iyileştirilmesi, hızlandırılmasına ilişkin olduğu iddia edilen bir kanunu ve
dün akşam ara verdiğimizde saat dört buçuktu. 
Sevgili arkadaşlar, ilk
önce bunu söyleyeyim: “Mutlaka ve mutlaka, Meclisi bir an önce tatil edeceğiz.”
diye ben kanunların dört buçukta görüşüldüğünü zannediyordum. Benim ilk
milletvekilliği dönemim ve arka arkaya uygulamaları görünce, gerçekten, utanç
duymaya başladım. Kulislerde konuşuyorduk değerli arkadaşlar, “Acaba neden
bunları dört buçukta görüşüyoruz?” diye ve bu tasarının en önemli noktası olan
özel yetkili mahkemeleri bekliyorduk. Dün akşam saat dört buçuk, beşe kadar
gelmeyince, açık söyleyeyim, tabii, milletin ağzı torba değil, biz hepimiz
orada konuşuyoruz “Acaba Pensilvanya’yla mı anlaşamadılar?” diyorlar…
EŞREF TAŞ (Bingöl) –
Konuşma ya!
BEDİİ SÜHEYL BATUM (Devamla)
– “Acaba nasıl oldu? Amerika’dan metin gelmedi mi? Daha İngilizceden Türkçeye
çevrilmedi mi? Daha acaba hazırlanmadı mı?” deniliyor, bütün bunlar
konuşuluyor. 
İBRAHİM KORKMAZ (Düzce) –
Ağzınız torba değil ki, konuşuyorsunuz.
BEDİİ SÜHEYL BATUM (Devamla)
– Meğer, hepsi için özür dilerim, hiçbiri doğru değilmiş; arkadaşlarınız, Sayın
Bakan, utanıyormuş bunu çıkarmaya. Bugün, şimdi çıktı, metin önümüzde. (CHP
sıralarından alkışlar)
ADALET BAKANI SADULLAH
ERGİN (Hatay) – Utanmaz olmaktan iyidir.
BEDİİ SÜHEYL BATUM
(Devamla) – Sevgili arkadaşlar, biz bunu bir alışkanlık hâline getirdik, ilk
önce söyleyeyim. Evvelki hafta İnsan Hakları Kurumunu gece dört buçukta
konuştuk, ondan evvelki hafta kamu denetçiliğini gece dörtte konuştuk. O arada
da, şimdi açık söyleyeyim, bu maddeyle, bu düzenlemeyle bir şeyler getirdiniz.
Bir tanesini söyleyeyim. Sevgili arkadaşlar, tekrar söylüyorum, bunu yapmamamız
lazım; hangi parti olursa olsun yapmaması lazım. Bundan üç gün önce Kamu İhale
Kurumuna ilişkin olarak açık ihale sistemini ortadan kaldırdınız, AKP
oylarıyla, çoğunluk oylarıyla, davetiye usulünü getirdiniz. Neden? İstediğimize
ihaleyi verebilelim, istediğimiz kişileri, firmaları zengin edebilelim diye.
Neden? Amaç da, diyorsunuz ki: “Aman,
kamu maliyesine daha fazla para kalsın.”
Bugün bu yasayla bir şey
getiriyorsunuz, o da şu: Burada işte, ortada, hepimiz görüyoruz. Elektrik
enerjisinde, suda, doğal gazda, eğer paralarını ödeyemezlerse garibanlar,
bunlara hapis cezası getirelim diyorsunuz.
ADALET BAKANI SADULLAH ERGİN
(Hatay) – Tam tersi…
BEDİİ SÜHEYL BATUM
(Devamla) – Şimdi, bu ne perhiz bu ne lahana turşusu! Bu yasayla getirmişsiniz.
Ama, şimdi bakıyorum, çoğunuz, haklı olarak, ya tam kabul etmez ya da yahu
içeriğinde yazanı tam bilmiyoruz der gibi bakıyorsunuz. Haklısınız, çoğunuz
bilmiyorsunuz. Maalesef, Bakanlık hazırlamış bunu, getirmiş ve de bunu, hemen
kabul edilmesi lazım bir düzenleme olarak getiriyorsunuz.
Sevgili arkadaşlar,
inanılmaz çelişkileri olan bir yasa. Demin arkadaşlarım söyledi, gene söylemeye
devam edeceğiz, inanılmaz çelişkiler. Bazı yerlerde özel yaşamın gizliliğini
ihlal etme suçunun cezasını artırıyorsunuz, öbür taraftan, bu suçu daha önce
işleyenlere af getiriyorsunuz. 
Sabahleyin gene Sayın
Köktürk arkadaşım çok güzel açıkladı. Anayasa Mahkemesinin 2006’da -böyle yirmi
yıl, otuz yıl önce değil- iptal ettiği yasanın aynısını getiriyorsunuz.
Yürütmeyi durdurmayı engellemek için getiriyorsunuz. 
Sevgili arkadaşlar, en
sonda da, çelişkiler var, Anayasa’ya aykırılıklar var ama en önemlisi şu: Bu maddeden
sonra bunu konuşacağız çünkü şimdi elimize geçti. 
Biraz önce, siz, açıklıkla,
bile bile -burada Sayın Bakanı da itham ederek söylüyorum- gerçekleri
saptırıyorsunuz, Türk halkını kandırıyorsunuz. Bu suça sizleri de alet
ediyorlar. (CHP sıralarından alkışlar) Bunu bütün maddelerde konuşacağız. “Özel
yetkili mahkemeleri kaldırdık.” diye daha ağırını başımıza getiriyorsunuz.
Hepinize saygılar. (CHP
sıralarından alkışlar) 
BAŞKAN – Teşekkürler Sayın Batum.
III. - YOKLAMA
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Yoklama talebimiz var Sayın Başkan. 
BAŞKAN – Yoklama talebi
vardır.
Sayın Hamzaçebi, Sayın
Tarhan, Sayın Dibek, Sayın Tezcan, Sayın Toptaş, Sayın Ağbaba, Sayın Köktürk,
Sayın Özkoç, Sayın Aydın, Sayın Yılmaz, Sayın Öğüt, Sayın Çam, Sayın Gök, Sayın
Kuşoğlu, Sayın Genç, Sayın Kurt, Sayın Acar, Sayın Batum, Sayın Serindağ, Sayın
Özkes. 
Elektronik cihazla yoklama
yapacağız.
Bir dakika süre veriyorum.
Yoklamayı başlatıyorum.
(Elektronik cihazla yoklama
yapıldı)
BAŞKAN – Sayın
milletvekilleri, toplantı yeter sayısı vardır. 
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – Aynı mahiyetteki
önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
III. - YOKLAMA
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Madde oylamasından önce yoklama talebimiz vardır. 
BAŞKAN – Tamam.
Sayın Hamzaçebi, Sayın Dibek, Sayın Tezcan,
Sayın Özkoç, Sayın Köktürk, Sayın Toptaş, Sayın Çam, Sayın Aydın, Sayın Yılmaz,
Sayın Öğüt, Sayın Kuşoğlu, Sayın Gök, Sayın Kurt, Sayın Yıldız, Sayın Genç,
Sayın Acar, Sayın Ağbaba, Sayın Düzgün, Sayın Özkes, Sayın Serindağ, Sayın
Batum, Sayın Güven.
Elektronik cihazla yoklama
yapacağız.
Bir dakika süre veriyorum.
Yoklamayı başlatıyorum.
(Elektronik cihazla yoklama
yapıldı) 
BAŞKAN – Sayın
milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – 63’üncü maddeyi
oylarınıza sunuyorum: Kabul edenler… Kabul etmeyenler… 63’üncü madde kabul
edilmiştir.
64’üncü madde üzerinde aynı
mahiyette iki önerge vardır, okutuyorum:
Türkiye Büyük Millet
Meclisi Başkanlığına
278 sıra sayılı yasa
tasarının 64’üncü maddesinin tasarı metninden çıkarılmasını arz ve teklif
ederiz.
 Ali İhsan Köktürk Turgut Dibek  Ali
Rıza Öztürk
 Zonguldak  Kırklareli
 Mersin
 İlhan Demiröz  Refik Eryılmaz Ali Özgündüz
 Bursa Hatay İstanbul
Aynı mahiyetteki diğer önergenin imza sahipleri:
 Oktay Öztürk  Oktay Vural  Nevzat Kormaz 
 Erzurum  İzmir  Isparta
 Yusuf Halaçoğlu  Mehmet Erdoğan  Dilek Akagün Yılmaz
 Kayseri  Muğla Uşak
BAŞKAN – Sayın Komisyon,
aynı mahiyetteki önergelere katılıyor musunuz?
ADALET KOMİSYONU BAŞKANI
AHMET İYİMAYA (Ankara) – Katılmıyoruz Değerli Başkanım.
BAŞKAN – Sayın Hükûmet?
ADALET BAKANI SADULLAH
ERGİN (Hatay) – Katılmıyoruz Sayın Başkanım.
BAŞKAN – Gerekçeyi
okutuyorum:
Gerekçe: 
Anayasal sistemimiz
kuvvetler ayrılığı prensibine göre tanzim edilmiş, devlet organlarında da bu
prensip çerçevesinde yetki ve sorumluluklar verilmiştir. 
Kuvvetler ayrılığı
prensibini hayata geçiren, onu ayakta tutan da hukuk devleti ilkesidir.
Meşruiyet içinde olunması gerekir. 
Tam anlamıyla bir hukuk
devletinden bahsedilmesi için de bağımsız ve tarafsız bir yargı şarttır. 
Yargının siyasallaşması
gibi iddialar, hukuk devleti görüntüsünü ortadan kaldırmaktadır. 
Bu erozyonun farkında olan
kamuoyu tepkileri ile bu olumsuz atmosferi ortadan kaldırmak için yargı reform
paketleri birbiri ardına açılmakta ve böylece kamuoyu oyalanmaktadır. 
Toplumda büyük beklentiler
yaratan 3. yargı reformu paketinin de bu beklentileri karşılamaktan uzak olduğu
görülmüştür. 
Ana gerekçe yargının
hızlandırılması ve biriken ağır iş yükünün azaltılmasının hedeflenmesidir. 
Ancak bu hedefleri
gerçekleştirmek üzere tasarının hiçbir somut öneri içermediği, 3. yargı reform
paketinin de ölü doğmasına sebep olduğu görülmüştür. 
Ne İcra ve İflas Kanununda,
ne idare hukukunda, ne Ceza ve Ceza Muhakemeleri Usulü Kanununda ve ne de diğer
kanunlarda yapılan değişiklikler, yargının süratli, adil ve etkin
gerçekleşmesine katkı veren değişiklikler olmayıp insanlarımız mahkeme
kapılarında yıllarca beklemeye devam edeceklerdir. Verilen yargı kararları ise
adalet terazisinde tartıldığında, hep tartışmalı ve kamu vicdanında mahkûm
edilen kararlar olacaktır. 
On yıldır tek başına
hükûmet eden Adalet ve Kalkınma Partisi ülkedeki kronikleşmiş problemleri
çözmek bir yana, kendisine millet tarafından verilen gücü hep istismar amacıyla
kullanmıştır. 
Bugün de Meclise getirdiği
tasarı ile yıllardır kronikleşen problemi çözmek bir tarafa çözermiş, yaparmış
gibi davranarak yine kamuoyunu oyalama yolu seçmiştir. 
MEHMET AKİF HAMZAÇEBİ
(İstanbul) – Sayın Dilek Akagün Yılmaz konuşacak.
BAŞKAN – Dilek Akagün
Yılmaz.
Sayın Yılmaz, buyurun. (CHP
sıralarından alkışlar)
DİLEK AKAGÜN YILMAZ (Uşak)
– Sayın Başkan, sayın milletvekilleri; dün akşam Godot’u bekler gibi bekledik,
sizin bu önergenizin nasıl olacağı
konusunda. Yani Sayın Bakan Bekir Bozdağ’ın açıklamalarını da ciddiye almak
istemiştik. Gerçekten de özel yetkili mahkemelerin kaldırılması gerektiğini,
antidemokratik olan, doğal yargıç ilkesine aykırı olan, savunma hakkını ortadan
kaldıran özel yetkili mahkemelerdeki usul hükümlerini ve bu mahkemelerin
kaldırılmasını beklerken biz, yine aynı nitelikte, doğal yargıç ilkesine
aykırılıklar içeren, savunma hakkını ortadan kaldıran ve hiçbir şekilde
değişiklik yaratmayan bir önerge geldi
elimize. Artık anlaşılıyor ki siz özel yetkili mahkemelerle kardeş oldunuz.
Özel yetkili mahkemeler sizin açınızdan çok önemli, vazgeçilmez nitelikte çünkü
daha bu ülkede toplamanız gereken, dalga dalga almanız gereken insanlar var; onun
öyle olduğu anlaşılıyor. Bundan sonra sıra kime gelecek, kimler var sıranızda,
bunları zaman içerisinde göreceğiz. Ama inanın biz bu konuda mücadele etmekten,
demokrasi mücadelesini vermekten, yargı bağımsızlığı için mücadele etmekten,
savunma hakkını sonuna kadar savunma mücadelesini vermekten asla
vazgeçmeyeceğiz, bunu bilmenizi istiyorum.
Dün Sayın Bakana biz çok
sayıda dedik ki: Abdullah Öcalan nerede? Abdullah Öcalan dışarı çıkartılıyor
mu, belli heyetlerle görüşülüyor mu? Bursa’da MİT misafirhanesinde mi
ağırlanıyor? Bunları söyledik. Sayın Bakan bunları reddetti ama bugün yeniden,
basında, aynı konuda, Abdullah Öcalan’ın belli kişilerle ve belli heyetlerle
görüştürüldüğü çok açık seçik görülmektedir. 
SIRRI SAKIK (Muş) – Sizi
niye bu kadar rahatsız ediyor?
DİLEK AKAGÜN YILMAZ
(Devamla) - Yani bu konuda Sayın Bakanın vermiş olduğu cevapların hiçbirisi
bizi tatmin etmemektedir çünkü daha önce de Oslo müzakere süreci reddedildi
tarafınızdan ve Sayın Başbakan dedi ki: “Orada görüştüğümüzü söyleyenler
şerefsizdir.”, ardından da “Ben görüşmeleri için gönderdim.” dedi. Uludere’de
bazı şeyleri gizlediniz, yok saydınız, Uludere’deki yalanlar ortaya çıktı.
Şimdi de İmralı yalanlarınız teker teker ortaya çıkıyor. 
Şu anda kulaklarımıza
fısıldanan başka bir olay daha var arkadaşlar: Ceza Muhakemeleri Kanunu madde
311’deki “yargılamanın iadesi” hükmünün değiştirileceği ve Abdullah Öcalan’ın
yeniden yargılanmasının yolunun açılacağı şeklinde bir duyum alıyoruz. Bu
fısıltılar zaman içerisinde gerçek oluyor.
OKTAY VURAL (İzmir) – Aynen
öyle.
DİLEK AKAGÜN YILMAZ
(Devamla) – Oslo müzakere sürecinde yüzde 95 anlaşılan konulardan bir tanesi de
bu mudur? Abdullah Öcalan’ın yeniden yargılanması ve dışarı çıkartılmasının,
tahliyesinin yolu mu aranmaktadır? Yüzde 95 anlaşılan Oslo müzakere süreci
-geçen gün Sayın Bülent Arınç söyledi- devlet sırrı niteliğinde değilmiş. Artık
bunlar çok açık seçik konuşuluyor, biz bunları öğrenmek istiyoruz. 
Yargılamanın iadesi yoluyla
yeniden Abdullah Öcalan yargılanacak ve serbest mi bırakılacak? Bunları bilmek
hakkımız. Bunları bilirken tabii, bunlar tüm Türk milletinin gözü önünde
oluyor, Türk milleti bunları değerlendirecektir. Sizleri ne Türk milleti
affedecektir ne de tarih affedecektir arkadaşlar. Bunun sonucuna sizler katlanacaksınız,
yani hukuk bir gün size de gerekli olacaktır.
Sayın milletvekilleri,
idari yargılama usulüyle ilgili bazı konuları konuşuyoruz. Ben bu konuda bir
araştırma yaptım ve çok sayıda hukukçu arkadaşımız da bana bu konuda bir
talepte bulundu. Biliyorsunuz, bizim özellikle Hukuk Muhakemeleri Kanunu’nda
ıslah süreci vardır. Biz davalar açıldığında, fazlaya ilişkin hakkımızı saklı
tuttuğumuzda tazminatlarla ilgili olarak adli mahkemelerde, ıslah yapabiliriz
ve bilirkişi raporunda belirtilen tüm alacağı alabiliriz, ancak idari yargılama
usulünde ve askerî idari yargılama usulünde bu konuda bir hüküm yok. Yani,
idari yargılamada, hepimiz biliyoruz ki davayı öncelikle açarız ama bedelin ne
olduğunu bilmediğimiz için, ıslah da yapamadığımızdan dolayı insanlar çok ciddi
zararlar görürler. İşte, Avrupa İnsan Hakları Mahkemesinin bu konuda Sabri
Güneş kararı var arkadaşlar, deniyor ki: “İdari yargılama usulünde de ıslah
müessesesini getirmeniz lazım.” Ve bu konuda tazminatla pek çok şekilde
cezalandırılmış durumdayız.
Şimdi, idari yargılama
usulü konusunu tartışırken biz -Sayın Başkanımız İyimaya da burada, Sayın
Bakanımız da burada- bu konuda bir önerge verilerek, yani aynen Hukuk
Muhakemeleri Kanunu’nda olduğu gibi idari yargılama usulünde de ıslah
müessesesini getirmemiz gerekiyor. Bu konuda biz bir önerge hazırlasak
reddedeceksiniz, bunu biliyorum, ama lütfen arkadaşlar, böylesi kararlar da
varken bunun gereğini yerine getirelim ve bugün idari yargılama usulündeki bu
yanlışlığı düzeltme konusunda çaba sarf edelim. Sizlerden bir önerge bekliyoruz
arkadaşlar. 
Şimdi, sevgili arkadaşlar,
ben aslında bugün 64’üncü maddeyle ilgili konuşmak üzere söz almıştım ama yine
işte, pek çok konu öne geçtiği için ne yazık ki bu maddeyle ilgili konuşma
konusunda süremiz çok az kalıyor. 
SIRRI SAKIK (Muş) – Yok,
yok, yine Öcalan’ı konuş, Öcalan’ı konuş.
DİLEK AKAGÜN YILMAZ
(Devamla) – Yani bu şeker…
(Mikrofon otomatik cihaz
tarafından kapatıldı) 
DİLEK AKAGÜN YILMAZ
(Devamla) – Teşekkür ediyorum. (CHP sıralarından alkışlar) 
BAŞKAN – Teşekkür ederim
Sayın Yılmaz. 
III. - YOKLAMA
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Yoklama istiyoruz efendim. 
BAŞKAN – Aynı mahiyetteki
önergeleri oylamadan önce yoklama talebi var. 
Sayın Hamzaçebi, Sayın
Dibek, Sayın Toptaş, Sayın Özkoç, Sayın Yılmaz, Sayın Aydın, Sayın Çam, Sayın
Gök, Sayın Kuşoğlu, Sayın Yıldız, Sayın Kurt, Sayın Genç, Sayın Cihaner, Sayın
Acar, Sayın Serindağ, Sayın Özkes, Sayın Düzgün, Sayın Atıcı, Sayın Oran, Sayın
Tarhan, Sayın Tezcan. 
Yoklama için bir dakika
süre veriyorum. 
Yoklama işlemini
başlatıyorum. 
(Elektronik cihazla yoklama
yapıldı) 
BAŞKAN – Toplantı yeter
sayısı vardır. 
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – Aynı mahiyetteki
iki önergeyi oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
64’üncü maddeyi oylarınıza
sunuyorum: Kabul edenler… Kabul etmeyenler… Kabul edilmiştir. 
65’inci madde üzerinde aynı
mahiyette üç önerge vardır, okutuyorum:
Türkiye Büyük Millet
Meclisi Başkanlığına
Görüşülmekte olan 278 sıra
sayılı yasa tasarı ve tekliflerinin (65). maddesinin çıkarılmasını arz ve
teklif ederiz. 
 Hasip Kaplan Pervin Buldan Ayla Akat
 Şırnak Iğdır Batman
 Erol Dora Murat Bozlak Sırrı Sakık
 Mardin  Adana Muş
 Adil Kurt Demir Çelik Sebahat Tuncel
 Hakkâri Muş İstanbul
 Ahmet
Türk
 Mardin
Aynı mahiyetteki diğer önergenin imza sahipleri: 
 Oktay Öztürk Oktay Vural S. Nevzat Korkmaz
 Erzurum İzmir Isparta
 Yusuf
Halaçoğlu Mehmet
Erdoğan
 Kayseri
 Muğla
Aynı mahiyetteki üçüncü önergenin imza sahipleri: 
 Ali İhsan Köktürk Turgut Dibek Ali Rıza Öztürk
 Zonguldak Kırklareli Mersin
 Gürkut Acar İlhan Demiröz  Ali Özgündüz
 Antalya Bursa İstanbul
 Refik
Eryılmaz
 Hatay
BAŞKAN – Komisyon,
katılıyor musunuz?
ADALET KOMİSYONU BAŞKANI
AHMET İYİMAYA (Ankara) - Katılmıyoruz Sayın Başkan. 
BAŞKAN – Sayın Hükûmet?
ADALET BAKANI SADULLAH
ERGİN (Hatay) – Katılmıyoruz Sayın Başkan. 
BAŞKAN – Sayın Ayla Akat,
buyurun. 
AYLA AKAT (Batman) –
Teşekkür ediyorum. 
Değerli milletvekilleri,
dün akşam çok geç saatlerde buradan ayrıldık ve Türkiye’nin en önemli ihtiyacı
demokratikleşme diyoruz, 3’üncü yargı paketi gündemimizde ama Parlamentodaki
atmosfere baktığımızda, çok gergin bir atmosfer var. 
Biz, mevcut anayasa
çalışmasının bile sağlıklı yürüyebilmesi için mutlaka ülkede bir yol temizliği
çalışması yapılması gerektiğinin altını defalarca kez çizdik ve 3’üncü yargı
paketi ve Parlamentoda, Genel Kuruldaki gergin ortam dışarıdaki gelişmelerden
bağımsız olmadığı gibi, Hükûmetin bu yasa tasarısını getirme şeklinden ve yine,
son dakikada getirmiş olduğu, tasarı görüşülürken ele alınmayan ama daha sonra
Sayın Başbakanın beyanıyla kamuoyuna düşen, özel yetkili ağır ceza
mahkemelerinin kaldırılmasına ilişkin hükmün de son dakika Parlamentoda
gruplara verilmesiyle tırmanan bir gerginlik var. 
Öncelikle şunu belirtelim:
Biz defalarca kez söyledik. İstiklal mahkemelerinden sıkıyönetim mahkemelerine,
sıkıyönetim mahkemelerinden devlet güvenlik mahkemelerine, bugün özel yetkili
mahkemelere kadar kendini taşıyan, yargıda kendini taşıyan bir süreç vardır. 
Bu sürecin temel algısı
nedir, temel nedeni nedir? Türkiye’deki güvenlik algısıdır ve biz, bugün bir
anayasa çalışması, toplumsal barış ve demokratikleşme için bir anayasa
çalışması, bunu destekleyen bir yol temizliği çalışmasından bahsediyoruz ve gelen
teklifte görüyoruz ki özel yetkili ağır ceza mahkemeleri kalkıyor ama onun
yerine her ağır ceza mahkemesi içerisinde, belli iller içerisinde kapsayan,
yargı çevresi içerisinde belirlenecek olan ağır ceza mahkemeleri aynı görevi
görecekler. Bugün Türkiye’de kanayan bir yara hâline gelen KCK, Balyoz,
Ergenekon davaları bu kapsam içerisinde girmeyecek bile. Ne girecek? Tabii ki
Hükûmet kendi iktidarını sağlamlaştıracak. 
Ama şu var: Eğer bugün
istiklal mahkemesi, sıkıyönetim, olağanüstü hâl, işte, DGM’ler, özel yetkili ağır ceza
mahkemelerinin Türkiye’deki Türkiye toplumu içerisinde yaratmış olduğu duygusal
kopuşu göremiyorsak ve bunun önlemini alamıyorsak ve bugün bu maddeyi bu
şekilde getiriyorsak kaldırılması yönünde, o zaman henüz biz işin, yolun başında
sayılırız, bir mesafe katedebilmiş değiliz demektir. 
Değerli arkadaşlar, diğer
bir boyutu, dünden beri bu salonda ifade edildi hatta gerginliklere de neden
oldu, biz, bir yıl önce İmralı Cezaevindeki koşullara dair buradan konuştuk,
beş yıl önce de konuştuk, geçen sene de çok ağırlıklı bir şekilde gündemimize
geldi çünkü İmralı Cezaevindeki koşullar Türkiye’deki ceza infaz kurumları için
öngörülen hiçbir yasada olmayan koşullardır. Orada özel bir hukuk vardır, orada
özel bir yönetim şekli vardır. Bunu, Sayın Adalet Bakanı da bilir, kendisinden
önceki Adalet Bakanları da bilir, diğer hükûmetler de bilirler. Ama bugün,
burada, İmralı Cezaevinde bulunan Sayın Abdullah Öcalan’ın orada olup
olmadığını tartışma noktasına geldik. Bunun çözümü bellidir. Tam bir yıldır
Hükûmet resmî yalan söylüyor “Koster bozuk.” diyor. Bunun yarattığı gerginliği
siz görmüyorsunuz. Niye? Çünkü, bölgede insanlar sokağa çıktıklarında eğer bir
çatışmayla sonuçlanmamışsa kamuoyunun bundan haberdar olma şekli mümkün
değildir, kamuoyu bunu bilmiyor. Gençler yaralanıyor, gençler yaşamını yitiriyor
ama kimsenin bundan haberi yok. Hadi bundan haberiniz yok, son altı aydır
ülkenin değişik yerlerine giden cenazelerden de mi haberiniz yok? Bunların
nedeni İmralı Cezaevindeki tecrit değil midir? Bunun vebali, sorumluluğu Sayın
Hükûmette değil midir, Hükümetin ilgili bakanlığında değil midir? Bu kadar genç
toprağa düşüyorsa ve bunun belli gerekçeleri varsa, bu gerekçelerin en başında
da tecrit geliyorsa bunun sorumluluğu Sayın Hükûmetin değil midir?
Hükûmetindir, ilgili Bakanlığındır. Yapılması gereken de çok açıktır: Bu
ülkenin yasaları İmralı Cezaevine de uygulanmalıdır. Bu ülkenin yasalarında var
olan etnik ayrımcılık bir an önce kaldırılmalıdır. İşte önümüzde yargı paketi.
Biz yol temizliğinden bahsediyoruz, Türk Ceza Kanunu 220/6 ve 7’nci hatta 8’inci
maddeleri sadece Kürtlere uygulanıyor. Bu Parlamentodan ses çıkıyor mu? Niye
yargıda etnik ayrımcılık var deniyor mu? Niye bu yasalar sadece ülkenin
güneydoğusunda, doğusunda ve yine Kürtlerin yaşamış olduğu metropol şehirlerde
uygulanıyor deniyor mu? Herkes bu konuda sessiz. “Çözüm nerede? Parlamentoda.
Nerede tartışacağız? Parlamentoda tartışacağız; birbirimizi dinleyeceğiz,
anlayacağız.” diyoruz ama ne oluyor? Gelen yasa tekliflerinde, tasarılarında
sorunun çözümüne katkı sunacak bir düzenleme olmadığı gibi, bu Parlamentoda
mevcut hâliyle bile görüşülürken toplumsal hassasiyetlere direkt dikkat
çekiliyor. Biz kabul etmesek de, biz kabul ediyoruz da bu Parlamentodaki diğer
milletvekilleri kabul etmese de değerli arkadaşlar, bu ülkede bulunan 3,5 milyon
insan “Sayın Abdullah Öcalan siyasi irademdir.” dedi. Bunu da gizli saklı
yapmadı; imza topladı, imzaları noterden geçirdi ve Parlamentoya teslim etti,
Avrupa Birliğine gönderdi. “Benim bakış açım budur.” dedi. Bu Parlamentonun
bütün milletvekilleri buna karşı gözlerinizi kapayabilirsiniz, kulaklarınızı
tıkayabilirsiniz ama gerçeklik budur. 
(Mikrofon otomatik cihaz
tarafından kapatıldı)
AYLA AKAT (Devamla) –
Tekrar saygılar sunarım. (BDP sıralarından alkışlar)
BAŞKAN – Teşekkür ederim
Sayın Akat.
Diğer önerge sahipleri?..
OKTAY VURAL (İzmir) –
Gerekçe.
BAŞKAN – Gerekçeyi
okutuyorum: 
Gerekçe: 
Anayasal sistemimiz
kuvvetler ayrılığı prensibine göre tanzim edilmiş, devlet organlarında da bu
prensip çerçevesinde yetki ve sorumluluklar verilmiştir. 
Kuvvetler ayrılığı
prensibini hayata geçiren, onu ayakta tutan da hukuk devleti ilkesidir.
Meşruiyet içinde olunması gerekir. 
Tam anlamıyla bir hukuk
devletinden bahsedilmesi için de bağımsız ve tarafsız bir yargı şarttır. 
Yargının siyasallaşması
gibi iddialar, hukuk devleti görüntüsünü ortadan kaldırmaktadır. 
Bu erozyonun farkında olan
kamuoyu tepkileri ile bu olumsuz atmosferi ortadan kaldırmak için yargı reform
paketleri birbiri ardına açılmakta ve böylece kamuoyu oyalanmaktadır. 
Toplumda büyük beklentiler
yaratan 3. yargı reformu paketinin de bu beklentileri karşılamaktan uzak olduğu
görülmüştür. 
Ana gerekçe yargının
hızlandırılması ve biriken ağır iş yükünün azaltılmasının hedeflenmesidir. 
Ancak bu hedefleri
gerçekleştirmek üzere tasarının hiçbir somut öneri içermediği, 3. yargı reform
paketinin de ölü doğmasına sebep olduğu görülmüştür.
Ne İcra ve İflas Kanunu’nda
ne idare hukukunda ne Ceza ve Ceza Muhakemeleri Usulü Kanunu’nda ve ne de diğer
kanunlarda yapılan değişiklikler, yargının süratli, adil ve etkin
gerçekleşmesine katkı veren değişiklikler olmayıp, insanlarımız mahkeme
kapılarında yıllarca beklemeye devam edeceklerdir. Verilen yargı kararları ise
adalet terazisinde tartıldığında, hep tartışmalı ve kamu vicdanında mahkûm
edilen kararlar olacaktır. 
On yıldır tek başına
hükûmet eden Adalet ve Kalkınma Partisi ülkedeki kronikleşmiş problemleri
çözmek bir yana, kendisine millet tarafından verilen gücü hep istismar amacıyla
kullanmıştır. 
Bugün de Meclise getirdiği
tasarı ile yıllardır kronikleşen problemi çözmek bir tarafa çözermiş, yaparmış
gibi davranarak yine kamuoyunu oyalama yolu seçmiştir. 
BAŞKAN – Diğer önerge
sahiplerinden, Sayın Hamzaçebi…
MEHMET AKİF HAMZAÇEBİ
(İstanbul) – Gürkut Acar…
BAŞKAN – Gürkut Acar,
Antalya… (CHP sıralarından alkışlar)
Buyurun Sayın Acar.
GÜRKUT ACAR (Antalya) –
Sayın Başkan, değerli milletvekili arkadaşlarım; 278 sıra sayılı Tasarı’nın
65’inci maddesi için söz aldım. 
Bu maddeyle getirilen
sistem, idarenin en etkin denetimini önleyecek niteliktedir. Daha önce Enerji
Piyasası Düzenleme Kurulu kararları aleyhinde, 10’uncu maddeye göre Danıştayda
dava açılırken bu yapılan değişiklikle idare mahkemesi görevli hâle getirilmektedir.

Değerli arkadaşlarım,
Enerji Piyasası Düzenleme Kurulu Kanun’unun 9’uncu maddesine göre, bu Kurul,
yönetmeliğe aykırılıkta 250 milyar lira para cezası verebiliyor, lisans veya
sertifika, genel esaslara aykırılık hâlinde 300 milyar ceza verebiliyor, lisan
vesaire için gerçek dışı belge sunulması hâlinde 400 milyar ve lisanssız
çalışma hâlinde 500 milyar ceza verebilen bir kurul ve bu büyük para cezalarını
denetleyecek organ Danıştay iken bundan alınıp idare mahkemesine veriliyor. 
Değerli arkadaşlarım, bu, kişinin
güvenli yargılanma hakkını ortadan kaldıran, deneyimli ve en yüksek yargıçlar
tarafından yargılanma hakkını indiren bir yasadır, bir değişikliktir. Bu,
yargının yükünü hafifletmek bir yana, tam tersine, yargının yükünü
ağırlaştıracaktır çünkü idare mahkemesi karar verdikten sonra, temyiz üzerine,
yine Danıştaya gelip yine Danıştay bir daha iş yapacaktır. Böylece iki iş
çıkmış olacaktır. Bunun hiçbir yararı yoktur. Bu nedenle biz bu maddenin
kaldırılmasını istiyoruz.
Değerli arkadaşlarım, bu
vesileyle birkaç şeyi daha sizlere arz etmek istiyorum. Bakınız, Suriye’yle
gerginlik çıkınca gündem bir anda değişti. Oysa daha beş altı gün öncesine
kadar, cezaevlerindeki durumu konuşuyorduk. Urfa Cezaevinde diri diri yanan 13
insanın bedelini kimin ödeyeceğini, cezaevlerinde yaşanan insan hakları
ihlallerini gündemden düşürdü bu olay. Ben sizi tebrik ediyorum. AKP olarak,
gündem değiştirme konusunda sizden usta, tarihte, gelmiş geçmiş başka bir
iktidar yok, tebrik ediyorum! Arkadaşlar, Japonya’da olsaydı eğer, bir adalet
bakanı, 13 tane insan en sağlıksız ve en kötü koşullarda yaşaması nedeniyle
ölmüş olsaydı, âdeta öldürülmüş olsaydı harakiri yapardı herhâlde. Ama bizim
Sayın Bakanımız istifa etmeyi düşünmüyor, “Ben istifa etsem ne değişecek.”
diyor. Doğru tabii yani iktidarın zihniyeti değişmediği müddetçe bakanların
değişmesinin hiçbir önemi yok. 
Bakın, bugün Esra
Açıkgöz’ün Cumhuriyet gazetesinin ekinde bir yazısı çıktı, bir röportajı.
Cezaevindeki bir insanın -yaşayan ve çıkan, tahliye olan- cezaevindeki koşullarını
anlatıyor. 
Değerli arkadaşlarım,
devlet olarak biz sorumluyuz. Cezaevindeki bir insana, eğer devlet yiyeceğini
vermezse açlıktan ölür, eğer suyunu vermezse susuzluktan ölür. Namusu, her
şeyi, açlığı, sağlığı hepsi devlete emanettir ve bu emanete ihanet ediliyor.
Bir odada 40 kişi yatacağına 80 kişi yatıyor. Değerli arkadaşlarım, sıcakta
soğukta yerde yatıyor, bu insanlar aç, bu insanlar su bulamıyor. Hiç içinizde
hapiste yatan var mı? Biz yattık ve biliyoruz bu şartları. Bu cezaevi
şartlarının bir an önce değiştirilmesi lazım. İktidarınız her şeyden önce
devletin emanetinde olan bu insanların can güvenliğini sağlamak zorundadır. 
Değerli arkadaşlarım,
Türkiye’yi büyük bir hapishaneye döndürdünüz, çok özür diliyorum bunu
söylerken. 7 bin üniversite öğrencisi üniversiteden atıldı. Değerli
arkadaşlarım, binin üstünde öğrenci, üniversite öğrencisi tutuklu. Hiç
vicdanınız sızlamıyor mu? 
Avukatlar savunma yapamaz
hâle geldiler. Turgut Kazan hakkında avukatlık nedeniyle dava açtınız, bir
yerlerde o davada onu yargılıyorsunuz. 
Değerli arkadaşlarım,
Mehmet Haberal tazminata mahkûm ettirdi kendisini yargılayan yargıçları.
Dünyada böyle bir emsali görülen bir olay var mıdır? Aynı yargıçlar aynı davaya
bakmaya devam ediyor. Nasıl oluyor böyle? En yüce mahkeme Yargıtay diyor ki:
“Siz bunu haksız yere fazladan içeride tuttunuz, sizi tazminata mahkûm
ediyorum.” Karar kesinleşiyor ama aynı yargıçlar bakmaya devam ediyor.
Değerli arkadaşlarım, bu
ülkede hukuk devletini yok ettiniz. Bakınız, buradan ben defalarca söylüyorum:
Ben bir hukukçuyum, hukuku olmayan devlette hiç kimse de ayakta kalmaz,
partiler de ayakta kalmaz. Lütfen adaletli olun.
Değerli arkadaşlarım,
bakın, Balbay’la gittim görüştüm. Ne diyor bakın: “Esas insan hakları ihlali burada yargılamada
yapılıyor, âdeta biz yargılamaya geldiğimiz zaman cezaevini özlüyoruz.”
Arkadaşlar, sürem bitti ama
size şunu söylemek istiyorum: Lütfen Türkiye’yi iyi yönetin, lütfen iyi
yönetin. Her şey sizin elinizde, tek başınıza iktidarsınız. Her şey iyi olsun
istiyoruz. Biz sizi burada yerin dibine sokmak için yokuz. Olumlu bir şey
yapın, biz de “evet” diyelim. Bu özel mahkemeleri kaldırın; böyle kaldırılmaz,
Türkiye’yi aldatmayalım hep beraber. 
Hepinize saygılar
sunuyorum. (CHP sıralarından alkışlar )
BAŞKAN – Sayın Acar,
teşekkür ederim.
Aynı mahiyetteki üç
önergeyi oylarınıza sunuyorum: Kabul edenler… Kabul etmeyenler… Önergeler kabul
edilmemiştir.
65’inci maddeyi oylarınıza
sunuyorum: Kabul edenler… Kabul etmeyenler… 65’inci madde kabul edilmiştir.
66’ncı madde üzerinde aynı
mahiyette üç önerge vardır, okutuyorum:
Türkiye Büyük Millet
Meclisi Başkanlığına
Görüşülmekte olan 278 sıra
sayılı tasarı ve tekliflerinin (66) maddesinin çıkarılmasını arz ve teklif
ederiz.
 Hasip Kaplan Pervin Buldan Ayla Akat
 Şırnak Iğdır Batman
 Erol Dora Murat Bozlak Sırrı Sakık
 Mardin Adana Muş
 Adil
Kurt Ahmet
Türk
 Hakkâri Mardin
Aynı mahiyetteki diğer önergenin imza sahipleri:
 Oktay Öztürk Oktay Vural Nevzat Korkmaz
 Erzurum İzmir Isparta
 Mehmet
Erdoğan Yusuf
Halaçoğlu 
 Muğla Kayseri
Aynı mahiyetteki üçüncü önergenin imza sahipleri:
 Ali İhsan Köktürk Turgut Dibek Ali Özgündüz
 Zonguldak Kırklareli İstanbul
 Refik Eryılmaz İlhan Demiröz Ali Rıza Öztürk
 Hatay  Bursa Mersin
BAŞKAN – Aynı mahiyetteki
üç önergeye Sayın Komisyon katılıyor musunuz?
ADALET KOMİSYONU BAŞKANI
AHMET İYİMAYA (Ankara) – Katılmıyoruz Sayın Başkan.
BAŞKAN – Sayın Hükûmet?
ADALET BAKANI SADULLAH
ERGİN (Hatay) – Katılmıyoruz Sayın Başkanım.
BAŞKAN – Sayın Hamzaçebi?
MEHMET AKİF HAMZAÇEBİ
(İstanbul) – Ali Rıza Öztürk…
BAŞKAN – Sayın Öztürk,
buyurun. (CHP sıralarından alkışlar) 
ALİ RIZA ÖZTÜRK (Mersin) –
Sayın Başkan, değerli milletvekilleri; hepinizi saygıyla selamlıyorum. 
Sayın Bakan, dün akşamdan
beri, dün sabahtan beri bizden sakladığınız, Parlamentonun muhalefet
milletvekillerinden sakladığınız yasa yapma, Anayasa’nın 7’nci maddesi
gereğince egemenlik kapsamında yasa yapma yetkisi ve görevi olan
milletvekillerinden ısrarla sakladığınız önerge bu mu? Bunu mu sakladınız?
Bunun saklanacak nesi var Sayın Bakan? Yani siz sadece hukuku kendinizin
bildiğini mi sanıyorsunuz? 
Değerli arkadaşlarım,
önergenin gerekçesinde “Ceza Muhakemesi Kanunu’nun 250, 251 ve 251’nci madde
hükümleri ve buna bağlı olarak mahkeme ve savcılık görevlendirilmesi muhakeme
sistemimizden kaldırılmaktadır.” diyor. Şimdi, hakikaten kaldırılıyor mu,
kaldırılmıyor mu, bakalım. 
Değerli arkadaşlarım,
önergeyle, 3713 sayılı Kanun’un 13’üncü maddesi, -yani Terörle Mücadele Kanunu
bu- görev ve yargı çevresinin belirlenmesi ve soruşturma ve kovuşturma usul
olarak düzenleniyor. Böylelikle Terörle Mücadele Kanunu olan bir kanundaki bir
usul hükmü o kanuna aktarılıyor. 
Şimdi, madde 10 -Terörle
Mücadele Kanunu değişiyor ya- birinci fıkra, arkadaşlar, okuyorum, diğerlerini
okumama gerek yok ama hepsi aynı: “Bu Kanun kapsamına giren suçlar dolayısıyla
açılan davalar, Adalet Bakanlığının teklifi üzerine Hâkimler ve Savcılar Yüksek
Kurulunca yargı çevresi birden çok ili kapsayabilecek şekilde belirlenecek
illerde görevlendirilecek ağır ceza mahkemelerinde görülür. Bu mahkemelerin
başkan ve üyeleri adli yargı adalet komisyonunca, bu mahkemelerden başka
mahkemelerde veya işlerde görevlendirilemez.” 
250’nci maddenin birinci
fıkrasının (c) bendini okuyorum arkadaşlar, aynısını, 250’nci maddenin (c)
bendi diyor ki arkadaşlar: “Adalet Bakanlığının teklifi üzerine Hâkimler ve
Savcılar Yüksek Kurulunca yargı çevresi birden çok ili kapsayacak şekilde
belirlenecek illerde görevlendirilecek ağır ceza mahkemelerinde görülür.”
Neymiş? 250’nci maddesi kapsamına giren suçlar nerede görülürmüş? Burada. Bu ne
diyor? Aynısını diyor: “Adalet Bakanlığının teklifi…” 
Devam edelim arkadaşlar,
ikinci fıkra: “Anayasa Mahkemesi ve Yargıtayın yapacağı işlere ilişkin hükümler
ve askerî mahkemelerin görevlerine ilişkin hükümler saklıdır.” 
Peki, mevcut 250’nin üçüncü
fıkrası ne diyor: “Birinci fıkrada belirtilen Anayasa Mahkemesi ve Yargıtayın
yargılayacağı kişilere ilişkin hükümler ile savaş ve sıkıyönetim hâlindeki
askerî mahkemelerin görevlerine ilişkin hükümler saklıdır.” Burada askerî
mahkemelerin görevleri daha da genişletiliyor yani mevcut düzenlemede sadece
savaş ve sıkıyönetim hâlindeki askerî mahkemelerin görevleri istisna
tutulurken, getirilen kanunda askerî mahkemelerin görevlerine ilişkin hükümler
saklıdır yani bir savaş ya da sıkıyönetim hâliyle sınırlı olmamak kaydıyla. 
Şimdi diğerlerini okumaya
hiç gerek yok arkadaşlar. 
Üçüncü fıkra 251’inci
maddenin birinci fıkrasının aynısı Sayın Bakan, tıpatıp, kelimesi kelimesine. 
Devam ediyoruz arkadaşlar:
Üçüncü fıkranın (a) bendi 251’in birinci fıkrasının aynısı, kelimesi
kelimesine. 
Devam ediyoruz: (b) bendi
arkadaşlar, sadece burada “2937 sayılı Devlet İstihbarat Hizmetleri ve Milli
İstihbarat Teşkilatı Kanunu’nun 26 ncı maddesi hükmü saklıdır.” denilmiş. Şu
geçenlerde çıkarttığımız Yasa’yı buraya saklı koymuşlar ve suçları da zaten
saymış aynı. Daha konuşmalarımda söyleyeceğim. 
Devam ediyoruz: (c) bendi,
251’in ikinci fıkrasının aynısı, 
(ç) bendi, 251’in beşinci
fıkrasının aynısı,
(d) bendi Terörle Mücadele
Kanunu’nun 10’uncu maddesinin (a) bendi,
(e) bendi ise Terörle
Mücadele Kanunu’nun 10’uncu maddesinin (b) bendi,
(f) bendinde -mevcut
tasarıda da var- Terörle Mücadele Kanunu’nun 10’uncu maddesinin (c) bendinin
aynısı,
(g) bendi, 252’nin birinci
fıkrasının (c) bendinin aynısı,
252 yani “Açılan davalara
adli tatilde de bakılır.” 252’nin birinci fıkrasının (a)’sının aynısı,
(h) bendi, Terörle Mücadele
Kanunu’nun 10’uncu maddesinin (c) bendinin aynısı.
Şimdi, birinci fıkradaki
suçları gene tanımlıyor. Birinci fıkradaki suçlara mevcut Ceza Muhakemesi
Kanunu’nun 251/1-c fıkrasındaki suçlara bakarsanız…
(Mikrofon otomatik cihaz
tarafından kapatıldı) 
ALİ RIZA ÖZTÜRK (Devamla) –
…“305, 318, 319, 323, 324, 325, 332 aynı olmak üzere.” diyor; aynısı. 
Devam ediyoruz arkadaşlar:
“6) Çocuklar, bu madde hükümleri uyarınca kurulan mahkemelerde yargılanamaz.”
BAŞKAN – Teşekkürler…
ALİ RIZA ÖZTÜRK (Devamla) –
Terörle Mücadele Kanunu’nda mevcut, var, biz bunu taş atan çocuklarda zaten
çıkarmıştık.
BAŞKAN – Sayın Öztürk…
ALİ RIZA ÖZTÜRK (Devamla) –
Sayın Bakan, özel yetkili mahkemeleri nasıl kaldırıyorsunuz? Özel yetkili
mahkemelerin 251, 252’nin kaldırıldığı konusunda hüküm de yok, burada bir
önergeniz var, bunda da yok. Siz CMK’nın 250, 251, 252’yi aldınız, Terörle
Mücadele Kanunu’nun içine aynen koydunuz ve bu önergeyle saklıyorsunuz. Allah
aşkına saklanacak bir şeysi yok bunun ya! 
BAŞKAN – Sayın Öztürk,
teşekkür ediyorum.
MEHMET AKİF HAMZAÇEBİ
(İstanbul) – Karar yeter sayısı…
ALİ RIZA ÖZTÜRK (Devamla) –
Keşke bunu bize dün verseydiniz bu kadar da üzülmeseydik, birbirimizi
üzmeseydik. Bakın Sayın Bakan, şimdi birazdan konuşacağız; bu, halkı
kandırmaktır…
BAŞKAN – Sayın Öztürk…
ALİ RIZA ÖZTÜRK (Devamla) –
…bu, Parlamentoyu kandırmaktır, bu, millî iradeye saygısızlığın daniskasıdır
Sayın Bakan.
Hepinize saygılar
sunuyorum. (CHP sıralarından alkışlar)
MEHMET AKİF HAMZAÇEBİ
(İstanbul) – Karar yeter sayısı…
BAŞKAN – Sayın Vural,
gerekçeyi mi okutuyorum?
OKTAY VURAL (İzmir) –
Gerekçe…
BAŞKAN – Gerekçeyi okuyun.
Gerekçe:
Anayasal sistemimiz
kuvvetler ayrılığı prensibine göre tanzim edilmiş, devlet organlarında da bu
prensip çerçevesinde yetki ve sorumluluklar verilmiştir.
Kuvvetler ayrılığı
prensibini hayata geçiren, onu ayakta tutan da hukuk devleti ilkesidir.
Meşruiyet içinde olunması gerekir.
Tam anlamıyla bir hukuk
devletinden bahsedilmesi için de bağımsız ve tarafsız bir yargı şarttır.
Yargının siyasallaşması
gibi iddialar, hukuk devleti görüntüsünü ortadan kaldırmaktadır.
Bu erozyonun farkında olan
kamuoyu tepkileri ile bu olumsuz atmosferi ortadan kaldırmak için yargı reform
paketleri birbiri ardına açılmakta ve böylece kamuoyu oyalanmaktadır.
Toplumda büyük beklentiler
yaratan 3. yargı reformu paketinin de bu beklentileri karşılamaktan uzak olduğu
görülmüştür.
Ana gerekçe yargının
hızlandırılması ve biriken ağır iş yükünün azaltılmasının hedeflenmesidir.
Ancak bu hedefleri
gerçekleştirmek üzere tasarının hiçbir somut öneri içermediği, 3. yargı reform
paketinin de ölü doğmasına sebep olduğu görülmüştür.
Ne İcra ve İflas Kanunu’nda
ne İdare Hukukunda ne Ceza ve Ceza Muhakemeleri Usulü Kanunu’nda ve ne de diğer
kanunlarda yapılan değişiklikler, yargının süratli, adil ve etkin
gerçekleşmesine katkı veren değişiklikler olmayıp, insanlarımız mahkeme
kapılarında yıllarca beklemeye devam edeceklerdir. Verilen yargı kararları ise
adalet terazisinde tartıldığında, hep tartışmalı ve kamu vicdanında mahkûm
edilen kararlar olacaktır.
On yıldır tek başına
hükümet eden Adalet ve Kalkınma Partisi ülkedeki kronikleşmiş problemleri
çözmek bir yana, kendisine millet tarafından verilen gücü hep istismar amacıyla
kullanmıştır.
Bugün de Meclise getirdiği
tasarı ile yıllardır kronikleşen problemi çözmek bir tarafa çözermiş, yaparmış
gibi davranarak yine kamuoyunu oyalama
yolu seçmiştir.
BAŞKAN - Kim konuşacak
Sayın Kaplan? 
HASİP KAPLAN (Şırnak) –
Sayın Bozlak…
BAŞKAN – Adana Milletvekili
Sayın Bozlak, buyurun efendim. (BDP sıralarından alkışlar) 
MURAT BOZLAK (Adana) –
Sayın Başkan, değerli milletvekilleri; uzun bir süredir, rahatsızlığımdan
dolayı, Parlamento çalışmalarına katılmadım ama günübirlik, Parlamentomuzun
yaptığı çalışmaları yakinen de izledim. 
Gerçekten, ülkemiz adına
üzüldüğümü burada ifade etmek istiyorum. Bir yıl süre ile çalışmalarımız bitti,
birinci yılımız bitti. Sanki hiç zamanımız yokmuş gibi Meclisin tatile gireceği
gün biz toplantı yürütüyoruz, hem de sabah saat dörtlere kadar toplantı
yürütüyoruz. Oysa bugüne kadar bu çalışmaları çok rahatlıkla yürütebilirdik.
Şimdi, dışarıda gördüğüm
kadarıyla, vatandaşta ve bende uyanan şey şu: AKP Türkiye’yi
demokratikleştirecek. Bu anlamda da, işte, “1’inci yargı paketi geliyor, 2’nci
yargı reformu paketi geliyor, 3’üncü yargı paketi reformu geliyor, 4’üncüsü de
sırada.” deniliyor. İnsanlarda müthiş bir beklenti var. Gele gele ne geliyor?
Statüko geliyor. Ne geliyor? İşte, biraz sonra önerge verilecek zannedersem,
verilmiştir de, özel yetkili devlet güvenlik mahkemeleri kaldırılıyor yerine
yeni ihtisas mahkemesi oluşturuluyor. Eskiden özel yetkili mahkemenin
düzenlenmesi, kuruluşu, Ceza Usulü Muhakemesi Kanunu ile belirlenmişti, bu
sefer Terörle Mücadele Yasası içerisine alınmış. Hiçbir değişiklik yok. Sadece
yapılan değişiklik, bu kurulacak yeni mahkemenin ismi yok, isim koymak
gerekiyor. Eski mahkemelerin, bu mahkemelerin öncesi olan mahkemelerin isimleri
vardı. İstiklal mahkemeleri vardı, Yassıada Mahkemesi vardı, sıkıyönetim
mahkemeleri vardı, olağanüstü hâl mahkemeleri vardı, devlet güvenlik
mahkemeleri vardı ve sizin getirdiğiniz bu özel yetkili mahkemeler vardı. Şimdi
onları kaldırıyorsunuz, yerine isimsiz bir mahkeme kuruyorsunuz. Ben isim
öneriyorum size: Buna da “AKP mahkemesi” deyin. “AKP mahkemesi” deyin, hiç
olmazsa mahkeme isimsiz kalmasın. İşin doğrusu, burada sizin yaptığınız şey,
ihtiyaç doğdukça, ihtiyacı, sıkıntıyı gidermeye yönelik çalışma yürütülüyor
burada.
Sayın Bakan konuşmasının
başında belirtmişti, şunu diyordu: “Mahkemelerimizin iş gücü arttı.”
Cezaevlerinden bahsetmedi. Cezaevleri de tutuklularla doldu. Şimdi, bu iki
sıkıntıyı atlatabilmek için getirilmiş bu 3’üncü yargı paketinin ceza usulü
muhakemeleriyle ve ceza kanunuyla ilgili bölümleri. Yani Türkiye’yi
demokratikleştirmeye yönelik, demokratik hukuk devletine bu ülkeyi evirmeye
yönelik bir çalışma değil. Sokakta giden insanı “Basın toplantısı yaptı.” diye,
“Basın toplantısına katıldı.” diye “Gösteri yürüyüş yasasını çiğnedi.” diye
alıyorsun, özel mahkemeye gönderiyorsun, içeri atıyorsun; altı ay, yedi ay iddianameyle
davası dahi açılmıyor. Dolayısıyla ne oldu? Cezaevleri tıklım tıklım doldu.
İstif ettiniz insanları orada, cezaevinde. Şu an 8 kişilik koğuşta 18 kişi
kalıyor. Diyarbakır’da, bizim milletvekili arkadaşımızın kaldığı koğuşta, 18
kişilik koğuşta 40 kişi kalıyor, “Nefes alamıyoruz, boğulacağız.” diyor. İşte, bu sıkıntıyı gidermek için şimdi bir
çalışma yürütülüyor. Ya değilse, Türkiye’yi demokratikleştirmeye yönelik bir
çalışma yok. “Mahkemelerin yükünü azaltacağız.” diyorsunuz. Mahkemelerin yükünü
bu şekilde de azaltamazsınız. Yasaları, yasaklayıcı mantığı ortadan
kaldırmıyorsunuz; yasaklayıcı mantık olduğu gibi kalıyor, yasakları
koruyorsunuz, özgürlüklere karşı durmuş oluyorsunuz. 
Yani açıkçası sevgili
AKP’li arkadaşlar, AKP’nin güttüğü politikada, AKP’li arkadaşların düşüncede
demokrat ama pratikte statükocu, tutucu olduklarını, özgürlüklere karşı
olduklarını görüyorum.
Sizi engelleyen ne? Gerçek
anlamda bir iktidar gücü hâline geldiniz. Tıpkı 1930’ların Cumhuriyet Halk
Partisi gibisiniz. Devletin idare ettiği parti değil, devleti idare eden parti
konumundasınız. Sizin açılım yapmanızın önüne set çekecek herhangi bir güç de
yok. Niye açmıyorsunuz? Niye açmıyorsunuz? CHP’nin 1900’lerde, 30’larda
işlediği gibi günah işlemeyin. Bu ülkenin önünü açın, demokratikleşmeyi
sağlayın.
Hepinizi saygıyla
selamlıyorum. (BDP sıralarından alkışlar) 
BAŞKAN – Teşekkür ederim
Sayın Bozlak.
MEHMET AKİF HAMZAÇEBİ
(İstanbul) – Sayın Başkan, Sayın Konuşmacı Cumhuriyet Halk Partisiyle ilgili
bir sataşmada bulundu. Bir söz istiyorum efendim.
İsterseniz oylamadan sonra
da olabilir.
BAŞKAN – Oylamadan sonra
memnuniyetle.
Aynı mahiyetteki üç önergeyi
oylarınıza sunuyorum: Kabul edenler… Kabul etmeyenler… Önergeler kabul
edilmemiştir.
66’ncı maddeyi oylarınıza
sunuyorum: Kabul edenler… Kabul etmeyenler… Kabul edilmiştir.
MEHMET AKİF HAMZAÇEBİ
(İstanbul) – Sayın Başkan, karar yeter sayısı istemiştim ben biliyorsunuz.
BAŞKAN – Onu işitmedim.
MEHMET AKİF HAMZAÇEBİ
(İstanbul) – Efendim, daha önce söyledim. Sayın Başkan, 2 kez karar yeter
sayısı söyledim. 
BAŞKAN – Samimiyetle
duymadım.
MEHMET AKİF HAMZAÇEBİ
(İstanbul) – Efendim, istedim.
BAŞKAN – Hepimiz yorulduk.
Duymadım yani.
MEHMET AKİF HAMZAÇEBİ
(İstanbul) – Efendim, bizim konuşmacımız kürsüden indikten sonra istedim, diğer
önergeleri bekledik, onlar da bitti. Karar yeter sayısı aramanız gerekiyor.
BAŞKAN – Arayayım efendim.
MEHMET AKİF HAMZAÇEBİ
(İstanbul) – Ee, arayın tabii. (AK PARTİ sıralarından gürültüler) 
RECEP ÖZEL (Isparta) – Oylama
bitti efendim. 
OKTAY SARAL (İstanbul) -
67’de istesinler, 67’de.
SONER AKSOY (Kütahya) – Ya
olur mu öyle şey!
BAŞKAN – Siz önergeler
üzerinde mi karar yeter sayısı istediniz, maddeyi oylamada mı?
MEHMET AKİF HAMZAÇEBİ
(İstanbul) – Önergeler üzerinde. 
RECEP ÖZEL (Isparta) -
Geçti efendim. Geçenler bir daha oylanır mı?
BAŞKAN – Değerli
arkadaşlarım, mademki bizim duymamamız söz konusu, bir hatamız söz konusu.
Müsaade ederseniz tekrar edelim. 
Aynı mahiyetteki üç
önergeyi oylarınıza sunuyorum: Kabul edenler… Kabul etmeyenler… Karar yeter
sayısı var, önergeler kabul edilmemiştir. 
66’ncı maddeyi oylarınıza
sunuyorum: Kabul edenler… Kabul etmeyenler… Kabul edilmiştir. 
Sayın Hamzaçebi bir söz
istemiştir iki dakika, kendisine veriyorum efendim. 
IX.- SATAŞMALARA İLİŞKİN KONUŞMALAR
1.- İstanbul Milletvekili Mehmet Akif Hamzaçebi’nin, Barış ve
Demokrasi Partisinin söz alan bazı milletvekillerinin, Cumhuriyet Halk
Partisine sataşması nedeniyle konuşması
MEHMET AKİF HAMZAÇEBİ
(İstanbul) – Sayın Başkan, sayın milletvekilleri; burada zaman zaman Barış ve
Demokrasi Partisinden çıkan bazı milletvekilleri, Cumhuriyet Halk Partisini
hedef alarak bazı eleştirilerde bulunuyorlar. Biz Cumhuriyet Halk Partisi olarak,
hedefimize iktidarı koymuş, dolayısıyla muhatap olarak iktidar partisini kabul
eden bir partiyiz. (CHP sıralarından “Bravo” sesleri) Bu tip sataşmalara çok
zaman cevap vermiyoruz çünkü bu sataşmalara cevap vermek, o anlayışa prim
vermek olur. Cumhuriyet Halk Partisine ikide bir sataşıp da “Cumhuriyet Halk
Partisi bize cevap versin, biz de bir tartışma yaratalım, gündeme gelelim”
anlayışına prim vermiyoruz. 
Siz, Sayın Konuşmacı,
mensup olduğunuz parti önce Türkiye’nin partisi olsun, önce adına hareket ettiğinizi
ifade ettiğiniz vatandaşlarımızı temsil edin, onları kucaklayın, ondan sonra
gelin, Cumhuriyet Halk Partisine bir şey söyleyin, konuşalım. 
Teşekkür ederim. (CHP
sıralarından alkışlar)
İBRAHİM BİNİCİ (Şanlıurfa)
– Biz Türkiye halklarının partisiyiz. 
BAŞKAN – Teşekkür ederim. 
HASİP KAPLAN (Şırnak) –
Sayın Başkan, Sayın Hatip kantarın topuzunu kaçırdı. İzninizle…
BAŞKAN – Sayın Kaplan,
buyurun. 
2.- Şırnak Milletvekili Hasip Kaplan’ın, İstanbul Milletvekili
Mehmet Akif Hamzaçebi’nin Barış ve Demokrasi Partisine sataşması nedeniyle
konuşması
HASİP KAPLAN (Şırnak) –
Biz, bu Parlamentonun matruşka bebek partilerinden, grup partilerinden değiliz.
(AK PARTİ sıralarından “Bravo” sesleri) Buranın ana muhalefet, demokratik ana
muhalefet partisiyiz. Sizin geçmişte istiklal mahkemeleri ve sıkıyönetim mahkemeleri
varsa, AK PARTİ’nin koalisyon olduğu dönemlerde de devlet güvenlik mahkemeleri
ve özel yetkili mahkemeler var. Al birini vur diğerine. (AK PARTİ sıralarından
gürültüler) Bakın, on yıldır iktidarsınız. Al birini vur diğerine.
Diğer noktaya gelince,
Sayın Hamzaçebi, siz ana muhalefetsiniz, iktidara yürüyorsunuz, iktidarı hedef
alıyorsunuz değil mi? Bu Parlamento 5 milletvekilinden, bir küçük gruptan nice
iktidarları çıkarmış, nice iktidarları. Siz ne zannediyorsunuz? (BDP
sıralarından alkışlar) Bu ülkenin iktidarı ve ana muhalefeti size mi tapulu?
Önümüzde üç seçim var. Burada üç seçim boyunca yüzde 100 oyunu artıran tek
parti Barış ve Demokrasi Partisi değil mi? 2009’da 50 tane belediye başkanı 100
olmadı mı? 2011’de 20 milletvekilini 36 yapmadık mı? Hanginiz bizim kadar oyunu
artırdı? (AK PARTİ sıralarından “Biz.” sesleri) Gün ola devran döne; siz,
birbirinizle ikiniz bu işi yürüteceğinizi zannediyorsunuz. Üç seçim var
önümüzde. Biz doğrudan yanayız, biz eşitlik, özgürlük ve adaletten yanayız. Sizin
döneminizin de olağanüstü mahkemelerinin, AK PARTİ’nin de olağanüstü
mahkemelerinin dibine kibrit suyu dökene kadar, bu ülkeden izlerini silene
kadar militan demokratik muhalefet sürecek, militan demokratik doğru muhalefet.
(AK PARTİ sıralarından gürültüler) Bu mahkemeleri tarihe gömeceğiz, hepinize
rağmen, yanlışlarınıza rağmen olağanüstü yargı bitecek ülkemizde, bunu
bilesiniz. Bunun için söz aldım. (BDP sıralarından alkışlar) 
BAŞKAN – Sayın Bakan
yerinden 60’a göre bir söz talebinde bulunmuştur.
Buyurun Sayın Bakanım.
V.- AÇIKLAMALAR (Devam)
9.- Adalet Bakanı Sadullah Ergin’in, kürsüye çıkan hatiplerin
tamamının AK PARTİ’nin Türkiye Büyük Millet Meclisini, kamuoyunu ve ülkeyi
yanılttığına dair sözler söylediklerine ilişkin açıklaması
ADALET BAKANI SADULLAH
ERGİN (Hatay) – Teşekkür ediyorum Sayın Başkanım.
Değerli milletvekilleri,
burada 250’nci maddeye ilişkin önergeler dağıtıldıktan sonra kürsüye çıkan
hatiplerin tamamı AK PARTİ’nin Türkiye Büyük Millet Meclisini, kamuoyunu,
ülkeyi yanılttığına dair sözler söylediler, hatta daha ağır sözler söyleyenler
oldu. Ben şunu ifade ediyorum: Temel yasa görüşmeleri sırasında Hükûmetin bu
aralarda konuşma yetkisi yok, 60’a göre söz istedim, esasa ilişkin
açıklamalarımızı dördüncü bölümün görüşmelerinde yapacağım ancak burada, yanlış
yürümemesi için tartışmaların kısa bir şeyi ifade etmek istiyorum.
AK PARTİ sözcüleri,
Başbakanımız, bakanlarımız ne zaman bu maddelerle ilgili konuşmuşlarsa şunu
söylemişler: “250’yi, yetkili mahkemeleri kaldıracağız.” “Ama bunu kaldırırken,
devam etmekte olan davalar etkilenmeyecek.” demiştir, bu bir. “Terörle
mücadelemize zarar verecek bir adım atmayacağız.” demiştir, bu iki. “Darbe ve
darbe girişimleriyle mücadelemize zarar getirecek bir adım atılmayacak.”
denmiştir, bu üç. “Uyuşturucu ve çetelerle mücadeleye ilişkin…” 
TURGUT DİBEK (Kırklareli) –
Ya, neyi değiştiriyorsun Sayın Bakan, neyi değiştiriyorsun o zaman? 
ADALET BAKANI SADULLAH
ERGİN (Hatay) – “…maddelerde bir zafiyet oluşturmayacağız.” denmiştir, bu dört.
Yaptığımız düzenleme tam da sözümüzün arkasında olan bir düzenlemedir. Geniş
bir şekilde dördüncü bölümde açıklayacağım. 
Teşekkür ediyorum. (AK
PARTİ sıralarından alkışlar) 
BAŞKAN – Teşekkürler. 
ALİ İHSAN KÖKTÜRK
(Zonguldak) – Sayın Bakan, Bekir Bozdağ’ın dün açıklamaları var. 
GÜRKUT ACAR (Antalya) – Hem
“kaldırdık” diyorsunuz hem devam ediyor…
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – 67’nci madde
üzerinde aynı mahiyette üç önerge vardır, okutuyorum: 
Türkiye Büyük Millet
Meclisi Başkanlığına
Görüşülmekte olan 278 sıra
sayılı yasa tasarısının 67’nci maddesinin çıkarılmasını arz ve teklif ederiz.
 Hasip Kaplan Pervin Buldan Ayla Akat
 Şırnak Iğdır Batman
 Adil Kurt Murat Bozlak Sırrı Sakık
 Hakkâri Adana Muş
 Ahmet Türk Demir Çelik Sebahat Tuncel
 Mardin Muş İstanbul
Aynı mahiyetteki diğer önergenin imza sahipleri: 
 Oktay Öztürk Oktay Vural S. Nevzat Korkmaz
 Erzurum İzmir Isparta
 Yusuf Halaçoğlu Mehmet Erdoğan Özcan Yeniçeri 
 Kayseri  Muğla Ankara
Aynı mahiyetteki diğer önergenin imza sahipleri: 
 Ali İhsan Köktürk Turgut Dibek İlhan Demiröz
 Zonguldak Kırklareli Bursa
 Refik Eryılmaz Ali Rıza Öztürk Ali Özgündüz
 Hatay Mersin İstanbul 
 B.
Süheyl Batum
 Eskişehir
BAŞKAN – Aynı mahiyetteki
önergelere Sayın Komisyon katılıyor musunuz? 
ADALET KOMİSYONU BAŞKANI
AHMET İYİMAYA (Ankara) - Katılmıyoruz Sayın Başkan. 
BAŞKAN – Sayın Hükûmet?
ADALET BAKANI SADULLAH
ERGİN (Hatay) – Katılmıyoruz Sayın Başkanım. 
BAŞKAN – Sayın Hamzaçebi,
kim konuşacak efendim? 
MEHMET AKİF HAMZAÇEBİ
(İstanbul) – Sayın Süheyl Batum…
BAŞKAN – Sayın Batum,
buyurun. (CHP sıralarından alkışlar) 
BEDİİ SÜHEYL BATUM
(Eskişehir) – Sayın Başkan, değerli milletvekilleri; 278 sıra sayılı yasayı
tartışırken bıkmadan, usanmadan aynı şeyi söylemeye devam ediyoruz sevgili
arkadaşlar. Sizler anlamıyorsunuz diye değil. Mutlaka bu yasayı okuyun. Çünkü
çok güzel söyledi Sayın Bakan “Daha ağır ithamlarda bulundular.” dedi. Çok
samimiyetle söylüyorum: Daha ağırında da bulunmak isterdik ama Parlamentonun
içinde olduğumuz için biz sadece “gerçekleri saptırmakla” itham etmekle
yetindik. 
Değerli arkadaşlar, bazı
suçları yeniden düzenliyorsunuz bu yasayla. Bazı suçların cezasını
artırıyorsunuz, çelişkiler olduğunu söyledik. Çok açıklıkla söylüyorum: Anayasa
Mahkemesinin kararına aykırı bir düzenlemeyi tekrar getiriyorsunuz. Bankacılık
Kurulu için, onun verdiği yürütmeyi durdurma kararları için bir düzenleme
getirilmiş idi, Anayasa Mahkemesi bunu 2006 yılında -Sayın Köktürk de söyledi,
değerli arkadaşlarım da söyledi- iptal etti. Buna rağmen aynı düzenlemeyi
Bakanlık getirmiş. Şimdi, bunu getirirken, gözümüzün içine baka baka, 2006’da
iptal edilmiş bir düzenlemeyi tekrar getiren bir bakanlığa biz ne diyebiliriz?
“Acaba atlarlar mı, farkına varmazlar mı?” diye düşündüler diyelim. Biz, bizi
kandırmaya çalıştıklarını söylüyoruz. 
Sevgili arkadaşlar, net
söylüyorum: Şimdi, gerçekleri saptıran bir düzenleme geldi önümüze, “Özel
yetkili mahkemeleri kaldırıyoruz.” düzenlemesi. Şimdi, bu yasanın tümünde
bunları tartışıyorduk ama artık insaf! Bu yasayı niçin getirdik, niçin
konuşuyoruz Türkiye Büyük Millet Meclisinde? Bunu herkes duysun diye bir daha
söylüyoruz, bu, Türkiye Büyük Millet Meclisinde söylensin, tutanaklara geçsin
ve yarın öbürsü gün lazım olursa, Sayın Bakan da, bunu kimler hazırladıysa…
Herhâlde bizim söylediğimiz doğru değildir, Amerika’dan gelip de onun
İngilizceden Türkçeye çevrilmesi için zaman kaybetmemişlerdir, muhakkak
kendileri yapmışlardır. Ama bunu yaparken o bürokratlar, o Sayın Bakan ve eğer
kabul edersek bizler, bir daha çocuklarımızın suratına bakarken bir kez daha
düşünelim diye söylüyorum.
Sevgili arkadaşlar, bu
yasayı getirirken neydi sıkıntılarımız? Hukuk devletiyle bağdaşmayan noktalar
neydi? Özel yetkili mahkemeler gibi bir rezilliği yaşıyorduk. DGM’lerden,
sıkıyönetim mahkemelerinden sonra gelen özel yetkili mahkemeler. Kim getirmişti
bunu? Sizin çoğunluğunuz. Bunu kaldıracaksınız diye bakıyorduk. “Ceza
davalarının uzun sürmesini kaldıracağız.” diyorduk. Ne diyorduk? “Uzun
tutukluluk sürelerini kaldıracağız.” diyorduk. Ne diyorduk? “Yargıçların
bağımsızlığı sorununu çözeceğiz.” diyorduk. Ne yaptınız değerli arkadaşlar?
İnsanları, imzasız ihbar mektuplarıyla üç yıl, dört yıl, beş yıl tutuklu
tuttunuz. Allah’ınızı severseniz söyleyin, buna yönelik ne getirdiniz bu
düzenlemede? Şu düzenlemede buna yönelik ne var, ne değiştirdiniz? Tutukluluk
süresini siz on yıla çıkardınız. Şimdi bu düzenlemede ne var bunu düşürdüğünüz?
Tam tersine, devam ettiriyorsunuz. Siz -ilk kez söylüyorum- demokratik bir
dönemde beş yıl tutuklu kalan… Bunu da -yazılsın tekrar- bir gün soracaklar,
çocuklarınız, torunlarınız soracak, Bakana da soracak “Beş yıl tutuklu tuttunuz
insanları bu ülkede, beş yıl.” diyecek, gazetecileri, Ergün Poyrazları, size
soracaklar. Peki, bunu değiştiren ne getirdiniz, Allah rızası için söyleyin?
Beş yıl tutukluluğa bir şey yok, 250, 251, 252… Şimdi, bir düzen, 3713’e monte
ettik bunu, aynılarını devam ettiriyorsunuz. 
Şimdi, sevgili arkadaşlar,
bakın, “kandırıyorsun” dendiğinde Bakana, üzülüyor. Şuraya bakın, Milliyet’te
“ÖYM’ler -özel yetkili mahkemeler- tarih oluyor…” Bunu bizden almadı, Bakan
kandırmış, atlatmış. Radikal’de “Özel yetkilere veda zamanı.” Bu arkadaşlar
aptal değil ya. Nereden almışlar? Sayın Bakandan ya da bürokratlarından
almışlar, “Özel yetkili mahkemelere veda zamanı.” diye... 
YILMAZ TUNÇ (Bartın) –
Doğru, doğru. 
BEDİİ SÜHEYL BATUM
(Devamla) – Şimdi, bu metin elinizde, okuma yazma bilen herkes okuyabilir.
Okuyun ve özel yetkili mahkemeler kalkmış mı, bir kere daha vicdanınızla
hesaplaşın arkadaşlar. 
Hepinize saygılar
sunuyorum. (CHP sıralarından alkışlar) 
MEHMET ÖNTÜRK (Hatay) –
Burada “kaldırıldı” yazıyor. 
BAŞKAN – Teşekkürler Sayın
Batum. 
Buyurun Sayın Yeniçeri.
ÖZCAN YENİÇERİ (Ankara) –
Sayın Başkan, değerli milletvekilleri; hepinizi saygıyla selamlıyorum
öncelikle. 
Yasaları değiştirmek,
mahkemelerin görevlerini yeniden tanımlamak suretiyle Türkiye’de hakkın,
hukukun, adaletin geleceğini düşünenler fena hâlde yanılıyorlar. Özel yetkili
mahkemeleri değiştirmek ya da kaldırmak sorunu çözmüyor. Zira, özel yetkili
mahkemeleri değil, öncelikle onların oturmuş olduğu zihniyet kalıplarını ve
esas aldıkları yaklaşım biçimlerini değiştirmek gerekiyor. Türkiye’de meydana
gelen adli vakaları, hukuk facialarını görmezlikten gelmek körlüktür,
merhametsizliktir, insafsızlıktır, zulme seyirci kalmaktır. Türkiye’de, bugün
uzun tutukluluk süreleri, tutukluyken hapishanede hayatını kaybeden insanlar ve
kendilerine yapılan haksızlığı onur sorunu yaparak intihar eden insanlar
vardır. Çete kurmakla suçlanan spor yöneticileri, terör örgütü mensubu olmaktan
tutuklu emniyet müdürleri, silahlı terör örgütü kurmaktan tutuklanan
Genelkurmay başkanları vardır. 
Açıkça söyleyeyim: Hukuk
sosyal bir bilimdir ama hukukun matematik yönü de vardır ve mantığı olmayan bir
hukuk da olmaz. Herkese göre bir başka biçimde uygulamanın olduğu yerde
hukuktan bahsedemezsiniz, izafiyetten bahsedersiniz ancak. Aynı hukukun
ilkeleri Deniz Fenerinde bir biçimde, Silivri’dekiler için ayrı biçimde
uygulanıyorsa orada tarafsız ve bağımsız yargıdan hiç kimse söz edemez. Demokrasilerde
hukuk, iktidardakiler için ayrı, muhalefettekiler için uygulanamaz; yargıda da
bu böyledir. Demokrasilerde herkes kendisi için; hukuk herkes, adalet herkes
içindir.
Diğer yandan, mahkemeler
yahut yargıçlar her türlü hatadan da münezzeh değillerdir. Yargılamalarını
eleştirenleri tutuklamayla tehdit eden bir yargının kendisinin ne kadar
demokratik bir süreç içerisinde hareket ettiği de ayrı bir tartışma konusudur.
Demokrasi vesayeti kaldırmaz, bu doğrudur ama demokrasi yalnız silahlı vesayeti
değil, sivil vesayeti de kaldırmaz, bu da doğrudur; askerî vesayetin yerine
yargının vesayetini de kaldırmaz, o da bir başka doğrudur. Özel yetkili
mahkemeler, spor adamları dâhil, neredeyse tutukladığı her kişiyi kanunun suç
saydığı fiilleri işlemek amacıyla örgüt kurmak ve yönetmek suçundan yargılıyor.
Özel yetkili mahkemeler, mevcut uygulamalarıyla âdeta milletin iradesinin
üzerinde yeni bir vesayet kurumu hâline gelmişlerdir. Zulmün yerine, şekline ve
zamanına değil, bizzat varlığına karşı çıkmak lazımdır. Bugün, özellikle dikkat
çekecek bir biçimde örnek olması hasebiyle bir daha söylemek istiyorum. İlker
Başbuğ’a yöneltilen suçlama şöyledir: Terör örgütü kurmak ve yönetmek. Genelkurmay
eski Başkanının nerede yargılanması gerektiği ise Türkiye’nin gündemini meşgul
eden önemli bir konu hâline gelmiştir. Şu soruyu kendi kendisine herkes sorsun:
Hukuk hukuktur, suç suçtur, yargı da yargıdır; bir insanın nerede
yargılandığının ne önemi olabilir? Acaba, neden bir kısım insanlar Orgeneral
Başbuğ’un özel yetkili mahkemelerde, diğer bir kısım insanlar ise Yüce Divanda
yargılanmasını istedi? Bu durum neden tartışma konusu yapıldı? Bunun cevabı
açık. Demek ki bir kısım insanlar özel yetkili mahkemelerin, diğer bir kısım
insanlar da Yüce Divanın adaletine güvenmiyor. Yargı adına, adalet adına, hukuk
adına bundan daha vahim bir olgu düşünülebilir mi? Hukuk adaletin değil,
siyasetin aracı olunca yorumlar da ona göre şekil almaktadır. İktidar hırsı,
can korkusu, kamuoyu baskısı ve tarihe kayıt düşme adına hukuk yerine iktidara
teslimiyet söz konusu olabiliyor. 
Zaman azaldığı için kısaca
şöyle söyleyeyim: Yapılan ya da yapılmak istenen şey, aslında özel yetkili
mahkemeyi kaldırmak değil, özel yetkili mahkemelere karşı AK PARTİ ve
yandaşlarına bağışıklık kazandırmaktır. Yapılanlar, yandaşların suç işleme
özgürlüklerini garanti altına almak anlamına gelmektedir. DGM kaldırıldı, onun
yerine ÖYM getirildi. Şimdi yapılmak istenen de ÖYM’nin adını değiştirmek ve
onun işini bir başkasına yüklemekten ibarettir. AKP, ÖYM’leri kaldırarak
devleti korumasız ve yandaşları ise koruma altına almaya çalışıyor.
Saygılar sunuyorum. (MHP
sıralarından alkışlar)
BAŞKAN – Teşekkür ederim
Sayın Yeniçeri.
Sayın Kaplan, önergede kim
konuşacak?
HASİP KAPLAN (Şırnak) –
Sayın Sakık konuşacak.
BAŞKAN – Sayın Sakık,
buyurun.
SIRRI SAKIK (Muş) – Sayın
Başkan, değerli arkadaşlar; ben de hepinizi saygıyla selamlıyorum.
Evet, uzun tutukluk süresi
beş yılı Türkiye’de herkes konuşuyor ama emin olun, Kürt coğrafyasında uzun
tutukluluk süresini, ta on beş yıla kadar varan dönemleri hep birlikte yaşadık
ama hiç kimsenin kılı kıpırdamadı. Yani ayrım yapmadan Türkiye’de yaşayan
herkesin bu konuda vicdanları nasırlaştı, olup bitenlere seyirci kaldı.
Yıllarca, yani son dönemlere kadar, on beş yıl, on yıl insanlar her gün gidip
geliyordu ve on yıl sonra, on beş yıl sonra mahkemeler beraatla sonuçlandığında
insanlar cezaevinde tutuluyordu.
Sayın Başkan, değerli
arkadaşlar; aslında, dünden bugüne kadar bir miktar böyle gizem karıştırılarak
bizi de umutlandırdınız. Ya, yeni şeyler oluyor, bu Parlamentonun
hassasiyetleri vardır, AKP Grubu içerisinde milliyetçi bir dalga var, burada da
milliyetçi bir dalga var. Bunu bir miktar tolere ederek yani halkı
umutlandırmak, bizi de umutlandırmak… “Ya, AKP bir şeyler yapıyor ama engel
olanlar var.” dedik. Vallahi, bu umutla gidip uyuduk, sabahleyin de kalkıp bu
umutla buraya geldik ama hayat bize bir şeyi gösterdi. Japonların çok hoş bir
sözü var, derler ki: “Güneşe tapanlar ısı kanununu değiştiremezler, sistemden
beslenenler sistemi değiştiremezler.” Tarih bize bir kez daha bunu
göstermiştir. Yani geçmişin mağdurları bugün zalimleşiyorlar. DGM’den geçenler…
Başbakan da DGM’den geçti ve hepimiz geçtik, bir toplum olarak DGM’den geçtik.
Yani istiklal mahkemelerinden tutun, askerî mahkemeler, DGM, bugünkü işte,
sizin kurduğunuz özel yetkili mahkemelerin yerine, yeniden -biraz önce
arkadaşımız da söyledi- Adalet ve Kalkınma Partisinin mahkemeleri oluştu.
Buradan huzur çıkmaz. Buradan ne çıkar? Devlet çıkar. Nerede devlet varsa zulüm
vardır. Bu zulümden zaman zaman sizlerin de nasıl mağdur olduğunuzu biliyoruz
ama bugün iktidarsınız. 
Bakın, dünyanın en çok terörist
besleyen ülkesi -yani devletin tanımıyla söylüyorum- biziz. Yani 35 bin 100
bilmem kaç insan dünyada terör suçundan yargılanıyor, bunlardan 13.500’ü bizim
ülkemizde Sayın Bakanım. En fazla, düşünce suçundan kim yatıyor yani terörle
mücadele yasalarından? Dünyada yine 1’inci biziz. Bu bile bize şunu gösteriyor:
Bizim dönüp bu DGM’lerin yerinde olan ve bunun için inşa edilen özel yetkili
mahkemeleri lağvetmemiz lazım. Biz gerçekten diğer yargıçlarımıza güvenmiyor
muyuz, inanmıyor muyuz? Yani demek ki burada bir şey var. Sayın Bakanım,
Genelkurmay Başkanı alelacele niye size geldi? Yani bu yargı paketi gelip tam
görüşüleceği sırada niye sizinle görüşme ihtiyacı duydular? Ne söylediler? Ne
yaptılar? Şimdi, biz bunları öğrenmek istiyoruz. 
Gerçekten sizin niyetiniz
bu ülkede hukukun ülkesini mi yaratmaktır, yoksa kendi hukukunuzu mu yaratmak
istiyorsunuz? Vallahi kendi hukukunuzu da yaratsanız kimse size boyun eğmez.
Eğer geçmişten ders almamışsanız dönün bakın, bu Parlamentodan onlarca iktidar
gelip geçti, herkes ceberut devlete sığınarak iktidarlarını sürdürmeye çalıştı
ve herkes kendisine göre yasalar yaptı. Suçüstü yakalananlar oldu, başbakanlar
onları akladılar ama bugün size bu yakışmıyor, gerçekten size bu yakışmıyor.
Çünkü biz gittiğimizde bizim halkımız şunu söylüyordu: “Aman aman, AKP var ya,
onlar mağdurdurlar. Onları, aman aman, dışlamayın; destek verin çünkü bizim
sorunlarımızı çözerler.” Halkımızda böyle bir inanç vardı ve emin olun… Ama
işte bugün Kürtler diyor ki: “…”(x) “Ev sahibi, hırsız; birbirini tanımaya
başladı.” Biz birbirimizi artık tanıyoruz. Bu yasalardan özgürlük çıkmaz. Bu
yasalardan, yeniden, Kürtlere acı dolu günler, muhaliflere acı dolu günler
çıkar; bu ülkenin mağdurları, size muhalif olanlara karşı gerçekten acı dolu
günler çıkar.
(Mikrofon otomatik cihaz
tarafından kapatıldı) 
SIRRI SAKIK (Devamla) – Acı
dolu günlerden herkes payını alır; sadece muhalifler değil, siz de pay
alırsınız.
Diliyorum, umuyorum ki
sağduyu egemen olur.
BAŞKAN – Teşekkür ederim
Sayın Sakık. (BDP sıralarından alkışlar) 
III. - YOKLAMA
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Sayın Başkan, yoklama talebimiz var efendim. 
BAŞKAN – Yoklama talebiniz
var. Tamam.
Sayın Hamzaçebi, Sayın
Tarhan, Sayın Dibek, Sayın Tezcan, Sayın Tanal, Sayın Öztürk, Sayın Ören, Sayın
Özkoç, Sayın Çam, Sayın Aydın, Sayın Köktürk, Sayın Gök, Sayın Kurt, Sayın
Ekinci, Sayın Genç, Sayın Cihaner, Sayın Acar, Sayın Güven, Sayın Tamaylıgil,
Sayın Batum.
Elektronik cihazla yoklama
yapacağız.
Bir dakika süre veriyorum.
(Elektronik cihazla yoklama
yapıldı) 
BAŞKAN – Sayın
milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
 
(x)
Bu bölümde Hatip tarafından Türkçe olmayan kelimeler ifade edildi.
BAŞKAN - Aynı mahiyetteki
üç önergeyi oylarınıza sunuyorum: Kabul edenler… Kabul etmeyenler… Önergeler
kabul edilmemiştir.
67’nci maddeyi oylarınıza
sunuyorum: Kabul edenler… Kabul etmeyenler… 67’nci madde kabul edilmiştir.
68’inci madde üzerinde aynı
mahiyette üç önerge vardır, okutuyorum:
Türkiye Büyük Millet
Meclisi Başkanlığına
Görüşülmekte olan 278 sıra
sayılı yasa tasarı ve tekliflerinin 68. maddesinin çıkarılmasını arz ve teklif
ederiz.
 Hasip Kaplan Pervin Buldan Ayla Akat
 Şırnak Iğdır Batman
 Ahmet Türk Murat Bozlak Sırrı Sakık
 Mardin Adana Muş
 Adil
Kurt
 Hakkâri 
Aynı mahiyetteki diğer önergenin imza sahipleri:
 Oktay Öztürk Oktay Vural Nevzat Korkmaz
 Erzurum İzmir Isparta
 Yusuf
Halaçoğlu Mehmet
Erdoğan
 Kayseri Muğla
Aynı mahiyetteki diğer önergenin imza sahipleri:
 Ali İhsan Köktürk Turgut Dibek Ali Özgündüz
 Zonguldak Kırklareli İstanbul
 Refik Eryılmaz İlhan Demiröz Ali Rıza Öztürk
 Hatay Bursa Mersin
 İlhan
Cihaner
 Denizli
BAŞKAN – Sayın Komisyon,
aynı mahiyetteki üç önergeye katılıyor musunuz?
ADALET KOMİSYONU BAŞKANI
AHMET İYİMAYA (Ankara) – Katılmıyoruz Sayın Başkan.
BAŞKAN – Sayın Hükûmet?
ADALET BAKANI SADULLAH
ERGİN (Hatay) – Katılmıyoruz Sayın Başkanım.
BAŞKAN – Sayın Hamzaçebi,
kim konuşacak?
MEHMET AKİF HAMZAÇEBİ
(İstanbul) – Sayın İlhan Cihaner.
BAŞKAN – Sayın Cihaner,
buyurun efendim. (CHP sıralarından alkışlar)
İLHAN CİHANER (Denizli) –
Teşekkür ediyorum.
Tabii, aslında karşı
karşıya kaldığımız sorun ahlaki bir sorun. Yani özellikle sizler, toplumu bu
kadar yakından ilgilendiren bir düzenlemenin, yasa maddesinin sadece beş
dakikalık bir görüşmeyle, tartışmayla geçmesini, gizli kapaklı pazarlıklarla
metnin hazırlanmasını içinize sindiriyorsanız, demek ki ahlak sadece diğer
kısma ait bir şey. (AK PARTİ sıralarından gürültüler)
BAŞKAN – Dinleyelim
arkadaşlar.
İLHAN CİHANER (Devamla) –
Bir kere bunu peşin olarak tespit edelim. Daha sonra da bu noktaya nasıl geldik
biz? Bu tartışmalar…
İSMAİL AYDIN (Bursa) –
Millet her şeyi biliyor.
İLHAN CİHANER (Devamla) –
Millet her şeyi bilecek, hiç merak etmeyin.
Bu tartışmalar, Fethullah
Gülen cemaatinin kontrolündeki birtakım yargıç ve savcıların MİT müsteşarlarını
ve önceki MİT müsteşar yardımcılarını ifadeye çağırmalarıyla başladı. Bunlar
medyanın iddiası, sizin adınıza konuşan ve cemaat adına konuşan kişilerin
iddiası. Bir kere, tartışma böyle başladı ve soruşturmanın Başbakana uzanacağı
anlaşılınca bu tarz bir yasa değişikliği gündeme geldi. Her şeyden önce bunu
açıkça ifade edelim ki “Ne yapılacak? Bundan sonra neler yaşanacak?” onu da bir
öngörebilelim bir kere. Ama ne yaparsanız yapın, Uludere’nin kanından
kurtulamayacaksınız. (CHP sıralarından alkışlar) Ne yaparsanız yapın, Urfa’da yanan
hükümlülerin kokusu üzerinizden gitmeyecek. Pozantı Cezaevinde tecavüze uğrayan
çocukların gözyaşlarının izleri üzerinizden gitmeyecek. Başbakanı da
kurtaramayacaksınız, kurtarmak istediğiniz diğer kişileri de. 
UĞUR AYDEMİR (Manisa)
– Hadi oradan!
İLHAN CİHANER (Devamla) –
Halka hesap vereceksiniz. (AK PARTİ sıralarından “Kendine bak!” sesleri)
Şimdi, sizin dediğiniz şey
şu, bu yasayla getirilen şey şu: “8 tane özel yetkili mahkeme yetmez, 30 tane
getiriyoruz.” Tüm hükümleri alıp, Terörle Mücadele Yasası’na koyuyorsunuz. 
İlerleyen konuşmalarda
teknik kısımlarına da mutlaka değineceğiz ama hemen sadece şuna değinmek
istiyorum, şöyle bir hüküm var: “CMK 250’nci maddenin birinci fıkrasına göre
görevlendirilen mahkemelerde açılmış olan davalara kesin hükümle
sonuçlandırılıncaya kadar bu mahkemelerce bakılmaya devam olunur.” Bu, yaklaşık
on yıl sürecek bir süreç arkadaşlar. Yani -şu anda var olan davalar- öyle
anlaşılıyor ki tek bir dava kalsa bile
bu mahkeme o tek bir dava kalıncaya kadar
bu varlığına devam edecek. Yani, sıkıyönetim mahkemelerinden sonra
devlet güvenlik mahkemeleri, ondan sonra özel yetkili mahkemeler… Bu gidişle
alfabede “M” harfi sabit kalmak kaydıyla sanırım tüm harf kombinasyonları
kullanılmış olacak. Yani, daha önceden CMK içerisinde bulunan hükümleri Terörle
Mücadele Yasası’na alarak tam tersi “düşman ceza hukuku” pratiğini diğer
suçlara da yaymış olacaksınız. Daha önceden Terörle Mücadele Kanunu kapsamında
olmayan suçlara da Terörle Mücadele
Kanunu uygulanacak olacak. Mesela, ödüllendirmeye dair hükümler var Terörle
Mücadele Kanunu’nda. Mesela, bu hükümler suçtan kaynaklanan mal varlığı
değerlerlerinin aklanması suçunda kullanılmıyordu, şimdi onda da kullanılacak.
Bunun dışında “Muhbirlerin kimliğinin açıklanmaması” diye bir hüküm var Terörle
Mücadele Kanunu’nda. Sadece terör suçlarında değil diğer örgütlü suçların
tamamında da uygulanacak.
Bunun dışında müdafi
tayini, ödüllendirme, buna dair istisnai hükümlerin tamamı daha önceden CMK’da
olduğu için, Terörle Mücadele Kanunu’na tabi olmayan ve uygulanması mümkün
olmayan suçlar da Terörle Mücadele Kanunu’na dâhil olmuş olacak. Dolayısıyla, hukuk
sistemine inanılmaz bir karmaşa getiriyorsunuz.
Burada acaba şöyle bir
gizli amaç mı var? Artık adalet sistemini yönetilemez hâle getirelim, iş yükünü
öyle bir boyuta ulaştıralım, hâkim, savcıları yasa manyağı yapalım, iş yükünün
altından kalkılamasın ve ancak bir genel afla bu çözülebilir hâle gelsin.
Niyetiniz buysa, bence bunu açık açık tartışalım. Koşullar gitgide bunu
dayatmaya başlıyor. Çünkü bu kadar hukuksuzlukla, bu kadar hak ihlaliyle çok
fazla yönetemeyeceksiniz. Yönetemeyen iktidarların sonu da tarihin çöplüğüdür. 
Teşekkür ediyorum, sağ
olun. (CHP sıralarından alkışlar)
BAŞKAN – Teşekkürler Sayın
Cihaner.
Sayın Vural...
OKTAY VURAL (İzmir) –
Gerekçe… 
BAŞKAN – Gerekçeyi
okutuyorum: 
Gerekçe:
Anayasal sistemimiz
kuvvetler ayrılığı prensibine göre tanzim edilmiş, devlet organlarında da bu
prensip çerçevesinde yetki ve sorumluluklar verilmiştir.
Kuvvetler ayrılığı
prensibini hayata geçiren, onu ayakta tutan da hukuk devleti ilkesidir.
Meşruiyet içinde olunması gerekir.
Tam anlamıyla bir hukuk
devletinden bahsedilmesi için de bağımsız ve tarafsız bir yargı şarttır.
Yargının siyasallaşması
gibi iddialar, hukuk devleti görüntüsünü ortadan kaldırmaktadır.
Bu erozyonun farkında olan
kamuoyu tepkileri ile bu olumsuz atmosferi ortadan kaldırmak için yargı reform
paketleri birbiri ardına açılmakta ve böylece kamuoyu oyalanmaktadır.
Toplumda büyük beklentiler
yaratan 3. yargı reformu paketinin de bu beklentileri karşılamaktan uzak olduğu
görülmüştür.
Ana gerekçe yargının
hızlandırılması ve biriken ağır iş yükünün azaltılmasının hedeflenmesidir.
Ancak bu hedefleri
gerçekleştirmek üzere tasarının hiçbir somut öneri içermediği, 3. yargı reform
paketinin de ölü doğmasına sebep olduğu görülmüştür.
Ne İcra ve İflas Kanunu’nda
ne İdare Hukukunda ne Ceza ve Ceza Muhakemeleri Usulü Kanunu’nda ve ne de diğer
kanunlarda yapılan değişiklikler, yargının süratli, adil ve etkin
gerçekleşmesine katkı veren değişiklikler olmayıp, insanlarımız mahkeme
kapılarında yıllarca beklemeye devam edeceklerdir. Verilen yargı kararları ise
adalet terazisinde tartıldığında, hep tartışmalı ve kamu vicdanında mahkûm
edilen kararlar olacaktır. 
On yıldır tek başına
hükûmet eden Adalet ve Kalkınma Partisi ülkedeki kronikleşmiş problemleri
çözmek bir yana, kendisine millet tarafından verilen gücü hep istismar amacıyla
kullanmıştır. 
Bugün de Meclise getirdiği
tasarı ile yıllardır kronikleşen problemi çözmek bir tarafa çözermiş, yaparmış
gibi davranarak yine kamuoyunu oyalama yolu seçmiştir. 
BAŞKAN – Sayın Tuncel,
buyurun.
SEBAHAT TUNCEL (İstanbul) –
Teşekkürler Sayın Başkan.
Sayın Başkan, değerli
milletvekilleri; verdiğimiz önerge üzerine söz almış bulunmaktayım. Hepinizi
saygıyla selamlıyorum. 
Gerçekten AKP Hükûmetinin
özellikle toplumda bir umut yaratan yaklaşımı her zaman için var olmuştur.
Özellikle Türkiye’nin temel sorunları konusunda sorunları çözecekmiş gibi
davranıp bir umut yaratan yaklaşımları var. Bu yargı paketi de bunlardan birisi ama uygulamalara geçtiğinde
bu umut yaratan yaklaşımdan ne kadar uzak olduğunu bir kez daha burada görmek
mümkün. 
Diğer bir konu sayın
milletvekilleri, AKP Hükûmetinin en çok övündüğü iki konu var. Bunlardan birisi
adliye sarayları yapmak, diğerleri de yeni zindanlar açmak. Tabii adliye
saraylarında sarayların olduğu yerde ne kadar adalet dağıtılırsa AKP de o kadar
adalet dağıtıyor. Dolayısıyla insanları haksız, hukuksuz yere cezaevlerine
gönderiyor. Sonra burada sorunları çözmeyince de “Yeni cezaevleri açacağız.”
diye bir süreç başlatıyor. Biz buradan bu yargı paketinin Türkiye’de yaratılan
beklentiye denk olmadığını, Türkiye’nin temel sorunlarını çözemediğini,
dolayısıyla da herhangi bir katkısı olmayacağını bir kez daha ifade etmek
istiyoruz. Hatta yargı sisteminde bazı karmaşalara neden olacak uygulamalar
var, daha geri uygulamalar var, bunu buradan bir kez daha ifade etmek
istiyorum. 
Sayın milletvekilleri, bir
Japon yazarın bir sözü var, buradan bir kez daha hatırlatmak istiyorum. Diyor
ki: “Bir ülkede asker çoksa o ülkede barış yok, bir ülkede polis çoksa o ülkede
özgürlük yok, eğer bir ülkede avukat çoksa orada adalet yok.” Bizde maşallah
üçü de çok. Dolayısıyla bu üçü de, özgürlük de yok, barış da yok, adalet de
yok, bunların sağlanması konusunda çok ciddi bir irade de yok. Bakın, şimdi
özel yetkili mahkemeleri konuşuyoruz. Özel yetkili mahkemelerin kaldırılması
gündemde ama bu mahkemeler kaldırılıp Türkiye’de gerçekten demokratikleşmenin
önünü açacak bir yaklaşım yok. Sadece bu özel yetkili mahkemeleri kaldırıp yeni
mahkemeler kurmak, yeni özel mahkemeler kurmak projesi var. 
Bunu buradan bir kez daha
ifade etmek istiyoruz: Eğer Türkiye’de, Terörle Mücadele Kanunu yani
Türkiye’nin Anayasası olan -aslında Anayasa dışında başka bir anayasayla
yönetiliyor çünkü Türkiye- Terörle Mücadele Kanunu kaldırılmadığı sürece
istediğiniz kadar yargı paketi getirin, istediğiniz kadar düzenleme getirin,
buradan hiçbir sonuç çıkmayacaktır. Bunu bir kez daha ifade etmek istiyoruz. 
Sevgili arkadaşlar, bu özel
yetkili mahkemelerin temel nedeni nedir? Türkiye’de bir türlü çözülmeyen Kürt
sorunudur. 91 yılında çıkartıldı bu Terörle Mücadele Kanunu. O zaman neydi:
Kürt sorununu nasıl yargı eliyle baskı altına alabilirdik? 2006’da AKP Hükûmeti,
sözde ileri demokrasinin bir gereğiymiş gibi, Avrupa Birliği uyum sürecinde iyi
düzenlemeler yapıyormuş gibi yeniden ele aldı, şimdi toplumla mücadele kanununa
dönüştü. Şimdi sadece Kürtler değil, sendikacılar, sanatçılar, aydın, yazar,
öğrenci, genç herkes bu terörle mücadele kapsamının içinde yer alıyor. HES’lere
karşı çıkıyorsan teröristsin, parasız eğitim istiyorsan teröristsin, ana
dilinde eğitim istiyorsan teröristsin! Dolayısıyla dünyada en çok teröristi
olan ülke unvanına sahip olduk. Böylesi bir ülkede nasıl demokrasiden
bahsedeceğiz? Şimdi bu yargı paketinde ne var bunları değiştirebilecek? Hiçbir
yaklaşım yok. O açıdan, bunlar değişmediği sürece, yani Türkiye’nin temel
sorunu olan Kürt sorunu çözülmediği sürece hep özel ihtisas alanı olan mahkemeler
olacak. Bu özel ihtisas alanına şimdi itiraz etmiyoruz, nasıl olsa Kürtler
yargılanacak. Çünkü 90’larda da böyle yaptık, sonra işte istiklal
mahkemelerinden devlet güvenlik mahkemelerine, oradan ağır ceza mahkemelerine…
Özel yetkili mahkemelerin hepsine bakın, herkes önce sessiz kalıyor, nasıl olsa
bana dokunmaz, ama bugün adaleti sağlamayanlar, bakıyor, kendisine de
dokunuyor. O yüzden burada yapılacak düzenlemenin, tamamen, gerçekten
demokratik bir Türkiye için olması gerekir. Bunun için de sağından solundan
geçmeden, bu ülkedeki temel sorunları net olarak tespit edip buradan çözüm
aramak gerekir.
Yoksa istediğiniz kadar
yasa çıkarın… Herhâlde, Türkiye kadar yasa çıkaran bir Hükûmet yok, üstelik kaç
saat çalışıyoruz. Yani, burada, diyelim ki niçin? Çıkarılan bütün yasalarda
toplumu daha çok baskı altına almak, daha çok toplum yararına değil zararına
yönelik bir yaklaşım oluyor.
Buradan bir kez daha şunu
ifade etmek istiyoruz: Özel yetkili mahkemeler tamamen kaldırılmalıdır, Terörle
Mücadele Kanunu kaldırılmalıdır, onun yerine yeni özel yetkili mahkemeler
kurulmamalıdır. Eğer özel yetkili mahkemeler kuracaksanız, mevcut olan zaten
işini yapıyor, niye yeniden bu şeyi yapıyorsunuz?
Bunun bir kez daha buradan
Türkiye kamuoyu tarafından bilinmesi gerekiyor. Aksi takdirde, sanki iyi bir
düzenleme yapıyormuşuz gibi herkes umut içerisinde bekliyor. Umut edecek bir
şey yok, ne yazık ki hukuksuzluğa yeni bir hukuk oluşturuluyor, yeni bir kılıf
oluşturuluyor.
Hepinizi saygıyla
selamlıyorum. (BDP sıralarından alkışlar)
III. - Y O K L A M A
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Yoklama istiyoruz Sayın Başkanım. 
BAŞKAN – Aynı mahiyetteki
önergeleri oylamadan önce yoklama talebi vardır, yerine getiriyoruz.
Sayın Hamzaçebi, Sayın
Tarhan, Sayın Öztürk, Sayın Dibek, Sayın Tezcan, Sayın Özkoç, Sayın Toptaş,
Sayın Tanal, Sayın Çam, Sayın Türeli, Sayın Yılmaz, Sayın Ören, Sayın Aydın,
Sayın Cihaner, Sayın Güven, Sayın Öz, Sayın Düzgün, Sayın Gök, Sayın Köktürk,
Sayın Kurt, Sayın Ekinci.
Yoklama için bir dakika
süre veriyorum.
Yoklama işlemini
başlatıyorum.
(Elektronik cihazla yoklama
yapıldı) 
BAŞKAN – Toplantı yeter
sayısı yoktur.
Beş dakika ara veriyorum.
Kapanma Saati: 18.38

ÜÇÜNCÜ OTURUM
Açılma Saati: 18.46
BAŞKAN: Başkan Vekili Mehmet SAĞLAM
KÂTİP ÜYELER: Mine LÖK BEYAZ (Diyarbakır), Tanju ÖZCAN (Bolu) 
BAŞKAN – Sayın
milletvekilleri, Türkiye Büyük Millet Meclisinin 129’uncu Birleşiminin Üçüncü
Oturumunu açıyorum. 
III. - Y O K L A M A
BAŞKAN – 278 sıra sayılı
Kanun Tasarısı’nın 68’inci maddesi üzerinde verilen aynı mahiyetteki üç
önergenin oylamasından önce yapılan yoklamada toplantı yeter sayısı
bulunamamıştı. 
Şimdi yeniden elektronik
cihazla yoklama yapacağız. 
Yoklama için bir dakika
süre veriyorum. 
Yoklama işlemini
başlatıyorum.
(Elektronik cihazla yoklama
yapıldı) 
BAŞKAN – Toplantı yeter
sayısı vardır.
Tasarının görüşmelerine
kaldığımız yerden devam edeceğiz.
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – Komisyon ve
Hükûmet yerinde. 
Şimdi aynı mahiyetteki
önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
68’inci maddeyi oylarınıza
sunuyorum: Kabul edenler… Kabul etmeyenler… 68’inci madde kabul edilmiştir. 
69’uncu madde üzerinde aynı
mahiyette üç önerge vardır, okutuyorum: 
Türkiye Büyük Millet
Meclisi Başkanlığına
Görüşülmekte olan 278 sıra
sayılı yasa tasarısının (69) maddesinin çıkarılmasını arz ve teklif ederiz. 
 Hasip Kaplan Pervin Buldan Ayla Akat
 Şırnak Iğdır Batman
 Murat Bozlak Sırrı Sakık Ahmet Türk
 Adana Muş Mardin
 Adil
Kurt Demir
Çelik
 Hakkâri
 Muş
Aynı mahiyetteki diğer önergenin imza sahipleri: 
 Oktay Öztürk Oktay Vural Nevzat Korkmaz
 Erzurum İzmir Isparta
 Mehmet
Erdoğan Yusuf
Halaçoğlu
 Muğla Kayseri
Aynı mahiyetteki diğer önergenin imza sahipleri: 
 Ali İhsan Köktürk Turgut Dibek Ali Özgündüz
 Zonguldak Kırklareli İstanbul
 Refik Eryılmaz İlhan Demiröz Ali Rıza Öztürk
 Hatay Bursa Mersin
 Kazım
Kurt
 Eskişehir

BAŞKAN – Sayın Komisyon,
aynı mahiyetteki üç önergeye katılıyor musunuz? 
ADALET KOMİSYONU BAŞKANI
AHMET İYİMAYA (Ankara) - Katılmıyoruz Sayın Başkan. 
BAŞKAN – Sayın Hükûmet?.. 
SAĞLIK BAKANI RECEP AKDAĞ
(Erzurum) – Katılmıyoruz efendim. 
BAŞKAN – Sayın Kurt,
buyurun efendim. (CHP sıralarından alkışlar)
KAZIM KURT (Eskişehir) –
Sayın Başkan, sayın milletvekilleri; 278 sıra sayılı Kanun Tasarısı
görüşülürken gelen farklı bir öneriyle ilgili esas gündem oluştu ve böyle
olunca da Türkiye’de tüm insanlarımızın umutla beklediği bir yaklaşımın ne
olduğu ortaya çıktı. Cumhurbaşkanı şikâyetçi, Başbakan şikâyetçi, Adalet Bakanı
şikâyetçi, AKP’li milletvekili arkadaşlarımızın tümü şikâyetçi. Özel yetkili
mahkemeler kaldırılacak ve onun yerine demokratik açılımı sağlayan,
özgürlükleri geliştiren bir yasa gelecek diye umut ederken, umudumuz tükendi ve
gelinen noktada gördük ki, çok özel bir uygulama geldi. Özel yetkili
mahkemelerde şu anda yargılanan sanıklar o özel mahkemede yargılanmaya devam
edecek ama bundan sonra tüm sanıklar Terörle Mücadele Kanunu kapsamında ihtisas
mahkemesi sıfatı verilecek olan ayrı bir mahkemede yargılanmaya devam edecek. 
Değişen, gelişen ve hukuk
adına katkı sunan ne var diye baktığımız zaman hiçbir cümle, hiçbir kelime
olmadığı çok net bir biçimde ortada ama esas garabet iki ayrı özel mahkeme
uygulamasının devam edecek olmasıdır. Şu anda yargılananlar için bu mahkemeler
devam ederken, bundan sonraki sanıklar için çok özel, ayrı bir ihtisas
mahkemesi getirilecek. 
Yargılama hizmetlerinin
hızlandırılması ve etkinleştirilmesiyle ilgili yasa yapılırken böyle bir
uygulamanın getirilmiş olması, şu anda daha önce koyduğumuz 100 küsur maddedeki
iyi niyetli unsurların hiçbirisinin iyi niyetli olmadığını da ortaya koyuyor. Dolayısıyla
Türkiye’de özel yetkili mahkemelerde yapılan yargılamaların gerçek anlamıyla
bir bağımsız yargı önüne getirilmesini sağlayacak adımı atmanızı boşuna
beklemişiz; bu, net bir biçimde ortaya çıktı.
Türkiye, Batı’yla yaptığı
tüm sözleşmelerde taahhüt altına girdiği hâlde insan haklarına dayalı temel hak
ve özgürlükleri koruyacak ve tüm Türkiye’deki insanlarımıza eşit muamele edecek
bir uygulamayı ne zaman ve nasıl ortaya koyacaktır, bunu gerçekten merakla
bekliyoruz, merakla izliyoruz.
Değerli arkadaşlarım, bu
düzenleme Türkiye’deki tartışmaları sona erdirmeyecek, Türkiye’de hukuk adına
ve hukuksuzluk adına yapılan tüm olumsuzlukların devam etmesini sağlayacaktır
ama bir tek, çok özel bir biçimde buraya eklenen MİT Müsteşarını garanti altına
alan ikinci bir garanti getirilmiştir; bu da kimin, neden ve niçin korktuğunu,
çekindiğini ortaya koymaktadır. 
“Bu mahkemeler nereye doğru
gidiyordu? Nereye doğru gidecek? Bundan sonra onun önünü nasıl keseriz?”i
değerlendirmek, gerçekten Türk hukukçuları açısından uzun zaman tartışılacak
bir noktadır.Hiçbir ülkede, hiçbir zaman, sadece belli sayıdaki kişiler için
özel bir mahkeme olmaz ama ne yazık ki bugün o, özel bir mahkeme getiriliyor ve
şu anda Türkiye’de uzun tutukluluktan şikâyet edilen, hak arama özgürlüklerini
ortadan kaldırdığından şikâyet edilen mahkemeleri kaldırdığımızı hiç kimseye
anlatamayız, hiç kimseye yutturamayız. Bunu söyleyerek Türkiye’de özel yetkili
mahkemeleri kaldıran bakan, özel yetkili mahkemeleri kaldıran Meclis olarak tarihe
geçmek varken, özel yetkili mahkemeleri devam ettiren ama insanlara da
“kaldırdık” diye yutturmaya çalışan bir Meclis görüntüsü vermek, çok doğru bir
mantık ve çok doğru bir yaklaşım değildir. Bu doğrultuda yeniden
değerlendirmeleri yapmanızı ve yeniden, bu maddeleri tekrar gözden geçirerek
okumanızı diliyorum. 
(Mikrofon otomatik cihaz
tarafından kapatıldı) 
KAZIM KURT (Devamla) –
Hepinize saygılar sunuyorum, teşekkür ederim. 
BAŞKAN – Teşekkür ederim. 
Sayın Vural…
OKTAY VURAL (İzmir) –
Gerekçe…
BAŞKAN – Gerekçeyi
okutuyorum:
Gerekçe:
Anayasal sistemimiz
kuvvetler ayrılığı prensibine göre tanzim edilmiş, devlet organlarında da bu
prensip çerçevesinde yetki ve sorumluluklar verilmiştir.
Kuvvetler ayrılığı
prensibini hayata geçiren, onu ayakta tutan da hukuk devleti ilkesidir.
Meşruiyet içinde olunması gerekir.
Tam anlamıyla bir hukuk
devletinden bahsedilmesi için de bağımsız ve tarafsız bir yargı şarttır.
Yargının siyasallaşması
gibi iddialar, hukuk devleti görüntüsünü ortadan kaldırmaktadır.
Bu erozyonun farkında olan
kamuoyu tepkileri ile bu olumsuz atmosferi ortadan kaldırmak için yargı reform
paketleri birbiri ardına açılmakta ve böylece kamuoyu oyalanmaktadır.
Toplumda büyük beklentiler
yaratan 3. yargı reformu paketinin de bu beklentileri karşılamaktan uzak olduğu
görülmüştür.
Ana gerekçe yargının
hızlandırılması ve biriken ağır iş yükünün azaltılmasının hedeflenmesidir.
Ancak bu hedefleri
gerçekleştirmek üzere tasarının hiçbir somut öneri içermediği, 3. yargı reform
paketinin de ölü doğmasına sebep olduğu görülmüştür.
Ne İcra ve İflas Kanunu’nda
ne İdare Hukukunda ne Ceza ve Ceza Muhakemeleri Usulü Kanunu’nda ve ne de diğer
kanunlarda yapılan değişiklikler, yargının süratli, adil ve etkin
gerçekleşmesine katkı veren değişiklikler olmayıp, insanlarımız mahkeme
kapılarında yıllarca beklemeye devam edeceklerdir. Verilen yargı kararları ise
adalet terazisinde tartıldığında, hep tartışmalı ve kamu vicdanında mahkûm
edilen kararlar olacaktır.
On yıldır tek başına
hükümet eden Adalet ve Kalkınma Partisi ülkedeki kronikleşmiş problemleri
çözmek bir yana, kendisine millet tarafından verilen gücü hep istismar amacıyla
kullanmıştır.
Bugün de Meclise getirdiği
tasarı ile yıllardır kronikleşen problemi çözmek bir tarafa çözermiş, yaparmış
gibi davranarak yine kamuoyunu oyalama yolu seçmiştir.
BAŞKAN – Bir sonraki önerge
için Sayın Demir Çelik.
Buyurun efendim. 
DEMİR ÇELİK (Muş) – Sayın
Başkan, değerli milletvekilleri; hepinizi şahsım ve partim adına saygıyla
selamlıyorum. 
Sayın Başkan, bir yargı
reformunda beklenmesi gereken temel kıstas, onun özgürlükçü ve eşitlikçi
olması, özgürlükleri çoğaltan, toplumun önündeki bir kısım engelleri,
barikatları kaldıran nitelikte, özellikte olmasıdır. Sekiz aya yakın bir
süredir ülkemiz ve ülkemiz halklarının gündemine taşınan yargı paketi
beklentisiyle toplumun önemli bir kısmına verilmek istenen umuda rağmen
geldiğimiz nokta bugün itibarıyla bir fiyaskodur. Bu anlamıyla sorunun daha da
katmerleşerek kaosa ve krize doğru hızla evrildiğine dair… Yasama organı olarak
bizler mevcut duruma, yaşanana müdahale edemezsek krizin siyasal boyutu
derinliğine hepimizi beraberinde sürükleyeceği bir belirsizliğe doğru da
götüreceğe benzer. 
Sayın Başkan, değerli
milletvekilleri; doksan yıllık cumhuriyet tarihinin bizatihi kendisi, merkezî
devletle kimlikler arası, merkezî devletle din ve inançlar arası, merkezî
devletle çevre arası çelişkilerin ortaya çıkardığı krizler yumağıdır. Biz bu
çelişkileri demokratik hukuk devleti normu ve normatifi çerçevesinde çözüme
kavuşturamadığımızda yapmaya çalıştığımız her şeyin günü ve günceli
kurtarmaktan öte bir anlamı ve içeriği olmayacaktır. 
Doksan yıldır kimlikleri
özgürleştiremediğimizden; inançları, kültürleri, dinleri
özgürleştiremediğimizden hep yasakçı ve güvenlikçi anlayışla soruna yaklaşıp
baskılamaya çalıştığımızdan kaynaklı doksan yılda dört Anayasa değişikliğine
gitmiş, on binlerce kanun ve yasa yapımı sürecine bizatihi şahitlik yapmış bu
Meclis. Yetinmemişiz, kanun hükmünde kararnamelerle, istiklal mahkemeleriyle,
sıkıyönetim mahkemeleriyle, devlet güvenlik mahkemeleriyle, özel yetkili
mahkemelerle toplumun bir kısmını düşmanlaştırarak, düşman algısına tabi
tutarak, ötekileştirip baskılamaya çalışarak hizaya getirmeye çalışmışız.
Yetinmemişiz, irade kırmaya, tasfiye etmeye, teslim almaya çalışmışız. Ama “Hâl
yoluna koyduğumuz, çözebildiğimiz bir sorun var mıdır?” diye soracak olursanız,
bugün tartıştığımız 3’üncü yargı paketinin kendisinden de, özel yetkili
mahkemelere yaklaşımdan da anlaşılması gereken odur ki, sorunu çözmek yerine
daha da kangrenleştirerek toplumun önemli dinamiklerini hiçleştiren, onların
iradesini kıran, onları yeniden var olan çözümsüzlük politikalarına mahkûm
kılmaya çalışan bir kısım adımlardır. 
Bu açıdan, Kürt sorununun
can alıcı olmaya başladığı, otuz yılı aşkın bir süredir canı ve malı götürdüğü,
ülkenin özgürleşmesinin önünde ciddi sorunların yaşandığı günümüz Türkiye’sinde
olması gereken, sadece ve sadece özgürlükçü, eşitlikçi bir anayasadır; o
anayasayla çelişmeyen, çatışmayan, uyum içerisinde olan yasalardır. Bu yasaları
çıkarmak da bizim görevimizdir ama görünen o ki, biz bunları yapmak yerine,
görev edinmek yerine yine insanların meşru ve demokratik haklarını gasbeden,
öteleyen, bu talepleri karşılamak yerine onları bir kısım askerî, siyasi
operasyonlarla halletmeye çalışıyoruz; yetinmiyoruz, yargıyı ve hukuku devreye
sokarak da baskılamaya çalışıyoruz. Hâlbuki hukuk devleti, her şeyden önce
idarenin, yönetimin ve yürütmenin denetimini, insan hak ve özgürlüklerine
dayalı bir denetimi öngörmek durumundadır ama bunlardan uzak bir anlayış olsa
olsa otoriterizmdir. Bu da cumhuriyetin karakteriyle örtüşen bir şeydir,
çözümsüzlüğün çözüme evrilebilmesi için de tekçi, katı merkeziyetçi otoriter cumhuriyetten
demokratik cumhuriyete yol açan yasaları ertelemeden gündeme taşımaktır diyor,
saygılar sunuyorum. 
BAŞKAN – Sayın Çelik,
teşekkür ederim.
Aynı mahiyetteki üç
önergeyi oylarınıza sunuyorum: Kabul edenler… Kabul etmeyenler… Önergeler kabul
edilmemiştir.
69’uncu maddeyi oylarınıza
sunuyorum: Kabul edenler… Kabul etmeyenler… Kabul edilmiştir.
70’inci madde üzerinde üç
önerge vardır, okutuyorum: 
Türkiye Büyük Millet
Meclisi Başkanlığına
Görüşülmekte olan 278 sıra
sayılı Yasa Tasarısı’nın 70’inci maddesinin çıkarılmasını arz ve teklif ederiz.
 Hasip Kaplan Pervin Buldan Ayla Akat
 Şırnak Iğdır Batman
 Murat
Bozlak Sırrı
Sakık 
 Adana Muş
Aynı mahiyetteki diğer önergenin imza sahipleri: 
 Oktay Öztürk Oktay Vural S. Nevzat Korkmaz
 Erzurum İzmir Isparta
 Yusuf
Halaçoğlu Mehmet
Erdoğan
 Kayseri Muğla
Diğer önerge sahipleri: 
 Ali İhsan Köktürk Turgut Dibek Ali Özgündüz
 Zonguldak Kırklareli İstanbul
 Refik Eryılmaz İlhan Demiröz Ali Rıza Öztürk
 Hatay Bursa Mersin
BAŞKAN – Sayın Komisyon,
aynı mahiyetteki üç önergeye katılıyor musunuz?
ADALET KOMİSYONU BAŞKANI
AHMET İYİMAYA (Ankara) - Katılmı-yoruz Başkanım.
BAŞKAN – Sayın Hükûmet?
SAĞLIK BAKANI RECEP AKDAĞ
(Erzurum) – Katılmıyoruz Değerli Başkanım.
BAŞKAN – Sayın Kart,
buyurun efendim. (CHP sıralarından alkışlar)
ATİLLA KART (Konya) – Sayın
Başkan, sayın milletvekilleri; tarafımızdan verilen önerge üzerinde söz almış
bulunmaktayım. Genel Kurulu saygıyla selamlıyorum.
Değerli milletvekilleri,
Türkiye’nin bazı gerçeklerini doğrudan dile getirmenin, doğrudan ifade etmenin
tam da zamanı olduğu düşüncesindeyiz. Bu değerlendirmeleri olabildiğince açık
bir şekilde yapmak, bunlarla yüz yüze gelmek, bunları sorgulamak cesaretini ve
sorumluluğunu gösterme zamanımızın bir kez daha geldiğini ifade etmek gereğini
duyuyoruz. 
Bakın, değerli
milletvekilleri, Türkiye, ekonomi politikalarıyla, yargı ve kolluk
yapılanmasıyla, istihbari yapılanmasıyla bağımlı hâle gelen bir ülke
konumundadır; kendi özgür iradesini kullanmayan, kullanamayan bir ülke
konumundadır. Bu gerçeği görmemiz gerekiyor. 
Bu fotoğraf ve bu gerçek
beraberinde neyi getiriyor? Toplumda nefreti getiriyor, ayrışmayı getiriyor,
toplumsal tehlikeyi ve bir kısır döngüyü yaratıyor. Olay sadece, bence, iktidar
ve cemaat kavgasından ibaret değildir; bunu da aşan boyutları vardır, bunu
görmemiz gerekiyor. Daha ötesi var; iktidar ve cemaati de kullanan, kuşatan,
hepimizi kuşatan -hepimizi ama- Türkiye Cumhuriyeti’nin tüm yurttaşlarını
kuşatan, teslim almak isteyen büyük oyunu görmemiz gerekiyor değerli
milletvekilleri. 
Bakın, bunları biraz somut
örneklerle anlatayım. Bunları 2005-2006’dan bu yana aslında Cumhuriyet Halk
Partisi olarak anlatıyoruz ama bir kez daha anlatmamız gerekiyor. Türkiye’de
2005-2006’lı yıllardan bu yana, yargı-istihbarat-emniyet üçgeninde, legal ve
illegal unsurlar, dinamikler hep birlikte görev yapmaktadır. Türkiye, bu
dönemde sömürgeleştirilen ve bölgede uydu hâline getirilen bir ülke hâline
gelmiştir ve maalesef, Başbakan Yardımcısı Beşir Atalay’ın taşeron Bakan
konumuna geldiği bir ülke hâline gelmiştir. 
Beş altı yıldan bu yana,
Türkiye’nin sömürgeleştirilmesi sürecini kronolojik ve maddi bulgularıyla
anlatıyoruz. Bu çerçevede şunları sorduk, Adalet Bakanına şunları sorduk:
“Sayın Bakan, 2-3 Aralık 2010 tarihinde yirmi dört saatliğine Amerika’ya gidip
gelme ihtiyacını neden duydun?” Bunun cevabını ver, bunu soruyoruz. Aslında
bunun cevabı, olayların gelişimiyle, son derece açık. Hâkim ve Savcı Değişim
Programı’nın yeni dinamiklerini konuşmak üzere gidip geliyoruz. Hâkim ve Savcı
Değişim Programı’nda neyi konuşuyoruz? Duruşma öncesi kolluğun faaliyetleri
nasıl olmalıdır, bunları konuşuyoruz. Bunun anlamı yargınızı, kolluğunuzu
birilerine teslim etmek değil midir değerli milletvekilleri? Bunu, Türkiye
Silivri’de yaşıyor, bunu KCK olaylarında yaşıyor, bunu bütün kritik konularda
yaşıyor. 
Bakın, bu çerçevede neyi
soruyoruz? “Türkiye ekonomik olarak bağımlı hâle gelmiştir.” derken, Suudi
Arabistan ve Katar’dan gelen 10 milyar dolarların kaynağını neden
açıklamıyorsunuz? Türkiye Cumhuriyeti’nin Cumhurbaşkanı ve Başbakanı bütün
kritik aşamalarda, Uzak Doğu gezilerini yarıda kesmek pahasına neden öncelikle
Suudi Arabistan’ı ve Katar’ı ziyaret ediyorlar? Bunlar önemli konular değil mi
değerli milletvekilleri? Bu konulardaki önergelere neden cevap verilmiyor?
Bunları sorgulamak gereğini duymuyor musunuz? Bunları sorgulamayacak mısınız?
Bunları çocuklarımızın geleceği adına, hepimizin geleceği adına sorgulamak,
sormak gerekmiyor mu değerli milletvekilleri? 
Bakın, Türkiye’de Anayasa
Mahkemesi başkanları ve emniyet örgütleri, emniyet birimleri yabancı
büyükelçiliklere girip kritik dava dosyaları hakkında ve ana muhalefet partisi
hakkında brifing verebiliyor değerli arkadaşlarım. Bu fotoğrafı görmeniz
gerekiyor. Onun için, biz diyoruz ki: Sayın Başbakan, “Gelin beni de alın.”
diye kükreyen Sayın Başbakan, maalesef birilerine teslim olmuştur. Bu sadece
cemaat değildir. Bu büyük fotoğrafı görün değerli milletvekilleri. Bu hepimizi
rahatsız ediyor, bu hepimizi kaygılandırıyor. Onun için diyoruz ki biz: Siz
teslim olabilirsiniz ancak biz, Cumhuriyet Halk Partisi olarak Türkiye adına,
Türkiye Cumhuriyeti’nin tüm yurttaşları adına müstevlilere karşı mücadelemizi
sürdüreceğiz ve teslim olmayacağız değerli milletvekilleri.
Genel Kurulu saygıyla
selamlıyorum. (CHP sıralarından alkışlar)
BAŞKAN – Bir sonraki
önerge…
Sayın Vural?
OKTAY VURAL (İzmir) –
Gerekçe Sayın Başkan.
BAŞKAN – Gerekçeyi
okutuyorum:
Gerekçe: 
Anayasal sistemimiz,
kuvvetler ayrılığı prensibine göre tanzim edilmiş, devlet organlarında da bu
prensip çerçevesinde yetki ve sorumluluklar verilmiştir. 
Kuvvetler ayrılığı
prensibini hayata geçiren, onu ayakta tutan da hukuk devleti ilkesidir.
Meşruiyet içinde olunması gerekir. 
Tam anlamıyla bir hukuk
devletinden bahsedilmesi için de bağımsız ve tarafsız bir yargı şarttır. 
Yargının siyasallaşması
gibi iddialar, hukuk devleti görüntüsünü ortadan kaldırmaktadır. 
Bu erozyonun farkında olan,
kamuoyu tepkileri ile bu olumsuz atmosferi ortadan kaldırmak için yargı reform
paketleri birbiri ardına açılmakta ve böylece kamuoyu oyalanmaktadır. 
Toplumda büyük beklentiler
yaratan 3. yargı reformu paketinin de bu beklentileri karşılamaktan uzak olduğu
görülmüştür. 
Ana gerekçe yargının
hızlandırılması ve biriken ağır iş yükünün azaltılmasının hedeflenmesidir. 
Ancak bu hedefleri
gerçekleştirmek üzere tasarının hiçbir somut öneri içermediği, 3. yargı reform
paketinin de ölü doğmasına sebep olduğu görülmüştür.
Ne İcra ve İflas Kanunu’nda
ne İdare Kanunu’nda ne Ceza ve Ceza Muhakemeleri Usulü Kanunu’nda ve ne de
diğer kanunlarda yapılan değişiklikler, yargının süratli, adil ve etkin
gerçekleşmesine katkı veren değişiklikler olmayıp, insanlarımız mahkeme
kapılarında yıllarca beklemeye devam edeceklerdir. Verilen yargı kararları ise
adalet terazisinde tartıldığında, hep tartışmalı ve kamu vicdanında mahkûm
edilen kararlar olacaktır. 
On yıldır tek başına
hükûmet eden Adalet ve Kalkınma Partisi ülkedeki kronikleşmiş problemleri
çözmek bir yana, kendisine millet tarafından verilen gücü hep istismar amacıyla
kullanmıştır. 
Bugün de Meclise getirdiği
tasarı ile yıllardır kronikleşen problemi çözmek bir tarafa çözermiş, yaparmış
gibi davranarak yine kamuoyunu oyalama yolu seçmiştir. 
BAŞKAN – Sayın Kaplan,
diğer önerge için kim konuşacak efendim?
HASİP KAPLAN (Şırnak) – Ben
efendim.
BAŞKAN – Buyurun Sayın
Kaplan.
HASİP KAPLAN (Şırnak) –
Sayın Başkan, değerli milletvekilleri; gerçekten, tek kelimeyle “Özel güvenlik
mahkemelerini kaldıracağız.” dediniz, dağ fare doğurdu. Üstelik yetmedi, daha
beter hükümleri de eklediniz. Yani 74’üncü maddeye vereceğiniz önergeye
baktığımız zaman, hakikaten insanlarla bu kadar rahat dalga geçip, bu kadar
rahat oyunu alabilmenin ustalığını nasıl gösteriyorsunuz diye insan hayret
ediyor. Yani nasıl beceriyorsunuz bunu, gerçekten şaşırıyorum. Çünkü Avrupa
İnsan Hakları Sözleşmesi’nin 6’ncı maddesine aykırı. Tarafsız, bağımsız mahkeme
değil. 
Yine, istiklal mahkemeleri,
sıkıyönetim ve DGM’lerden bir adım daha öteye geçiyorsunuz. Ne yapıyorsunuz? Bu
mahkeme yetkilerini ağır cezalara değil, bölge mahkemelerine gönderiyorsunuz.
Ama bir ayıp yapmışsınız. O ayıbı söyleyeyim. Mahkemenin nakli konusunda da
hüküm koymuşsunuz. Ya devletin özel güvenlik mahkemesi isminde. Onun güvenliği
yoksa, gözünüzü seveyim, nereye gidip güvenlik sağlayacak?
Onu bırakın, avukat
yasağını yirmi dört saate kadar çıkarıyorsunuz. Onu bırakın, gözaltı süresini
uzatıyorsunuz yirmi dört saatten kırk sekiz saate. Savaşa mı gidiyorsunuz,
derdiniz ne sizin? 
Bakın, özel yetkili
mahkemelerin isim babası, markası, patenti AK PARTİ’ye aittir. İsminiz de
“adalet.” Eğer isminizdeki adalet kavramıyla bu mahkemeleri açıklarsanız, bu
ülkede adaletten ne çektiğini vatandaş bilir. 
Yeni doğacak mahkemeniz
hayırlı olsun. Güvenlik yetkili mahkemesi kuruyorsunuz. ÖYM yerine GYM. Siz
bunu satabilirsiniz. Güzel yetkili mahkeme diye satabilirsiniz. 3 tane seçim
var önümüzde. ÖYM yerine güvenlik yetkili mahkeme. Bu güvenlik politikalarının
yanlış ve şaşı bakış açısıdır.
Bakın, çok samimi
söylüyorum. Niye? Şimdi düşünsenize, bu kapsama aldığınız suçlarda devlet
sırlarıyla ilgili bölümü kendinize yontmuşsunuz. Sanki orada korunmayı
gerektiren bir durum var, onu almışsınız kapsama. Bırakın onu, hani olabilir,
genelkurmay başkanları Yüce Divanda yargılanır ama özel yetkili mahkemeler bunu
dinlemiyor. Buna bir ufak rötuş çekiyorsunuz. 
Şimdi, iddia ve savunmanın
silahlarının eşitliği, adil yargılamanın temelidir. Gizli polis, gizli
soruşturma, gizli tanık, gizlilik kararının üstüne avukat görüş yasağını
koyuyorsunuz. Avukatsız yargılama getireceksiniz. Bu çağdaş engizisyon
mahkemelerinin adıdır. Bu çağdaş engizisyon mahkemelerinin içinde maddelerini
de saymışsınız. Kapsamını genişletmişsiniz ve adına “ihtisas mahkemesi”
demişsiniz. Bunun adı ihtisas mahkemesi değil, testere mahkemeleridir, adaleti
doğrayan mahkemelerdir. İnsanları özgürlüğünden yoksun bırakan, siyasi
düşünceleri nedeniyle tutukladığınız, tutsak ettiğiniz, size muhalif olan
herkese karşı bunu testere gibi kullandığınız mahkemelere dönüyor. Bunun neresi
ihtisas mahkemesi? Üç tane madde var. İhtisas mahkemesi mi olur devletin
güvenliğine karşı işlenen suçlar? Ama bu önergenizde onu da genişletiyorsunuz.
Diyorsunuz ki: “Yasak bölgeler.” Ya Şırnak’ta asker istediği yere bir tabela
koyuyor, diyor ki: “Burası yasak bölgedir.” O yasak bölgede iki tane keçisi
yakalanan çobanı getirip yargılayacaksınız. O kadar sınır ve kapsam
genişletiyorsunuz. Hakikaten, sizin vicdanınız ve adaletiniz… Partinizin
adındaki adaletinizi de anlamakta zorluk çekiyorum. 
Tutuklama süresini bu
mahkemelerde 2 katına çıkarıyorsunuz. Allah’tan korkun, ceza adaletinde geriye
dönüş var mı? Haksız yere tutukladığınız bir vatandaşın, üç yıldan fazla
tutuklu olanların, tutuklu milletvekillerinin, seçilmişlerin, yarın beraat
ettiği zaman ceza adaletinde geriye dönüşünü sağlayıp özgürlüğünü iade
edebilirsiniz misiniz? Çocuklarından, ailesinden, çevresinden, işinden
kopuşunun telafisini sağlayabilir misiniz? Niye hâlâ 2 katına çıkarıyorsunuz
tutukluluk süresini? Yani bu devlet güvenlik mahkemeleri yerine kurulan özel
güvenlik mahkemeleri daha sıhhatli, daha adil çalışması gerekmiyor mu?
Zamanında çalışması gerekmiyor mu? Ne demek tutukluluğun 2 katına çıkarılması?
Bu sizin ayıbınız olacak. 
(Mikrofon otomatik cihaz
tarafından kapatıldı) 
HASİP KAPLAN (Devamla) – Bu
sizi çok çok zorlayacak. Çok açık söylüyoruz. Bunun üzerinde konuşmaya devam
edeceğiz. (BDP sıralarından alkışlar) 
BAŞKAN – Teşekkür ederim
Sayın Kaplan.
Sayın milletvekilleri, aynı
mahiyetteki üç önergeyi oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
70’inci maddeyi oylarınıza
sunuyorum: Kabul edenler... Kabul etmeyenler... Kabul edilmiştir. 
Birleşime bir saat ara
veriyorum. 
Kapanma Saati: 19.15

DÖRDÜNCÜ OTURUM
Açılma Saati: 20.15
BAŞKAN: Başkan Vekili Mehmet SAĞLAM
KÂTİP ÜYELER: Mine LÖK BEYAZ (Diyarbakır), Tanju ÖZCAN (Bolu) 
BAŞKAN – Sayın
milletvekilleri, Türkiye Büyük Millet Meclisinin 129’uncu Birleşiminin Dördüncü
Oturumunu açıyorum. 
278 sıra sayılı Kanun
Tasarısı’nın görüşmelerine kaldığımız yerden devam edeceğiz. 
Komisyon yerinde. 
Hükûmet yerinde. 
71’inci madde üzerinde üç
önerge vardır, okutuyorum: 
TBMM Başkanlığına
Görüşülmekte olan 278 sıra
sayılı kanun tasarısının 71. Maddesi aşağıdaki şekilde değiştirilmiştir. 
Madde 71-a) 24/2/1983
tarihli ve 2802 sayılı Hâkimler ve Savcılar Kanununun 37 nci maddesinin birinci
fıkrasına aşağıdaki bent eklenmiştir. 
“c) Başkanlık iç
denetçiliğine 10/12/2003 tarihli ve 5018 sayılı Kamu Mali Yönetimi ve Kontrol
Kanunundaki atama şartlarına tabi olmaksızın hâkimlik ve savcılık mesleğinde
fiilen en az 8 yıl görev yapmış ve üstün başarısı ile iç denetim hizmetlerinde
yararlı olacağı anlaşılmış bulunanlar arasından, muvafakatları alınarak,
Müsteşarın teklifi üzerine Bakan tarafından atama yapılır. Bu şekilde atananlar
İç Denetim Koordinasyon Kurulu tarafından en az iki aylık eğitime tabi tutulur
ve eğitim sonunda bunlara kendi idarelerinde geçerli kamu iç denetçi
sertifikası verilir. 
 İlhan Cihaner Ali Rıza Öztürk İdris Yıldız 
 Denizli Mersin Ordu
 Kazım
Kurt Hüseyin
Aygün
 Eskişehir Tunceli
BAŞKAN – Bundan sonraki iki
önerge aynı mahiyettedir. 
Türkiye Büyük Millet
Meclisi Başkanlığına
Görüşülmekte olan 278 sıra
sayılı yasa tasarı ve tekliflerinin 71. maddesinin çıkarılmasını arz ve teklif
ederiz. 
 Hasip Kaplan Pervin Buldan Ayla Akat
 Şırnak Iğdır Batman
 Erol Dora Murat Bozlak Sırrı Sakık
 Mardin Adana Muş
 Adil Kurt Demir Çelik Sebahat Tuncel
 Hakkâri  Muş İstanbul
 Ahmet
Türk İbrahim
Binici
 Mardin Şanlıurfa
Aynı mahiyetteki diğer önergenin imza sahipleri:
 Oktay Öztürk Oktay Vural Nevzat Korkmaz
 Erzurum İzmir Isparta
 Yusuf
Halaçoğlu Mehmet
Erdoğan
 Kayseri Muğla
BAŞKAN – Aynı mahiyetteki
iki önergenin üzerindeki görüşünüzü almak istiyorum Sayın Komisyon Başkanı.
ADALET KOMİSYONU BAŞKANI
AHMET İYİMAYA (Ankara) – Katılmıyoruz Değerli Başkan.
BAŞKAN – Sayın Hükûmet?
ADALET BAKANI SADULLAH
ERGİN (Hatay) – Katılmıyoruz Sayın Başkanım. 
S. NEVZAT KORKMAZ (Isparta)
– Gerekçe…
BAŞKAN – Gerekçeyi
okutuyorum: 
Gerekçe: 
Anayasal sistemimiz
kuvvetler ayrılığı prensibine göre tanzim edilmiş, devlet organlarına da bu
prensip çerçevesinde yetki ve sorumluluklar verilmiştir.
Kuvvetler ayrılığı
prensibini hayata geçiren, onu ayakta tutan da hukuk devleti ilkesidir.
Meşruiyet içinde olunması gerekir.
Tam anlamıyla bir hukuk
devletinden bahsedilmesi için de, bağımsız ve tarafsız bir yargı şarttır.
Yargının siyasallaşması
gibi iddialar, hukuk devleti görüntüsünü ortadan kaldırmaktadır.
Bu erozyonun farkında olan
kamuoyu tepkileri ile bu olumsuz atmosferi ortadan kaldırmak için yargı reform
paketleri birbiri ardına açılmakta ve böylece kamuoyu oyalanmaktadır.
Toplumda büyük beklentiler
yaratan 3. yargı reformu paketinin de bu beklentileri karşılamaktan uzak olduğu
görülmüştür.
Ana gerekçe, yargının
hızlandırılması ve biriken ağır iş yükünün azaltılmasının hedeflenmesidir.
Ancak bu hedefleri
gerçekleştirmek üzere tasarının hiçbir somut öneri içermediği, 3. yargı reform
paketinin de ölü doğmasına sebep olduğu görülmüştür.
Ne İcra ve İflas Kanunu’nda
ne İdare Hukukunda ne Ceza ve Ceza Muhakemeleri Usulü Kanunu’nda ve ne de diğer
kanunlarda yapılan değişiklikler, yargının süratli, adil ve etkin
gerçekleşmesine katkı veren değişiklikler olmayıp, insanlarımız mahkeme
kapılarında yıllarca beklemeye devam edeceklerdir. Verilen yargı kararları ise
adalet terazisinde tartıldığında, hep tartışmalı ve kamu vicdanında mahkûm
edilen kararlar olacaktır.
On yıldır tek başına
hükûmet eden Adalet ve Kalkınma Partisi ülkedeki kronikleşmiş problemleri
çözmek bir yana, kendisine millet tarafından verilen gücü hep istismar amacıyla
kullanmıştır.
Bugün de Meclise getirdiği
tasarı ile yıllardır kronikleşen problemi çözmek bir tarafa, çözermiş, yaparmış
gibi davranarak yine kamuoyunu oyalama yolu seçmiştir.
BAŞKAN – Sayın Akat…
AYLA AKAT (Batman) –
Gerekçe okunsun Sayın Başkan.
BAŞKAN – Gerekçeyi
okutuyorum: 
Gerekçe:
3. Yargı paketinde Özel
Yetkili Mahkemelerin kaldırılması amaçlandığı açıklanmışken, yeni bir düzenleme
ile ihtisas mahkemesi adı altıda devamı sağlanmaktadır. 
Hükûmet olağanüstü yargının
sürdürülmesinden yana karar almıştır. AİHS’ne, BM Medeni ve Siyasi Haklar
Sözleşmesine ve Anayasa 36 ve 90 ncı maddeye aykırıdır. 
Söz konusu kanun maddesi
temel kanun hükümlerine ve içtüzük 91 nci maddeye aykırı olduğundan
çıkarılmalıdır. 
BAŞKAN – Sayın
milletvekilleri, aynı mahiyetteki iki önergeyi oylarınıza sunuyorum: Kabul
edenler… Kabul etmeyenler… Önergeler kabul edilmemiştir. 
Diğer önergeyi okutuyorum: 
TBMM Başkanlığına
Görüşülmekte olan 278 sıra
sayılı kanun tasarısının 71. Maddesi aşağıdaki şekilde değiştirilmiştir. 
Madde 71-a) 24/2/1983
tarihli ve 2802 sayılı Hâkimler ve Savcılar Kanununun 37 nci maddesinin birinci
fıkrasına aşağıdaki bent eklenmiştir. 
“c) Başkanlık iç
denetçiliğine 10/12/2003 tarihli ve 5018 sayılı Kamu Mali Yönetimi ve Kontrol
Kanunundaki atama şartlarına tabi olmaksızın hâkimlik ve savcılık mesleğinde
fiilen en az 8 yıl görev yapmış ve üstün başarısıyla iç denetim hizmetlerinde
yararlı olacağı anlaşılmış bulunanlar arasından, muvafakatları alınarak,
Müsteşarın teklifi üzerine Bakan tarafından atama yapılır. Bu şekilde atananlar
İç Denetim Koordinasyon Kurulu tarafından en az iki aylık eğitime tabi tutulur
ve eğitim sonunda bunlara kendi idarelerinde geçerli kamu iç denetçi
sertifikası verilir. 
 İlhan
Cihaner (Denizli) ve arkadaşları
BAŞKAN – Komisyon,
katılıyor musunuz önergeye? 
ADALET KOMİSYONU BAŞKANI
AHMET İYİMAYA (Ankara) – Katılmıyoruz Başkan. 
BAŞKAN – Hükûmet? 
ADALET BAKANI SADULLAH
ERGİN (Hatay) – Katılmıyoruz Sayın Başkan. 
BAŞKAN - Buyurun Sayın
Cihaner. (CHP sıralarından alkışlar) 
İLHAN CİHANER (Denizli) –
Herkesi saygıyla selamlıyorum. 
Aslında bu maddeyle ilgili
bizim asıl değişiklik önergemiz, hâkim ve savcıların yaşadıkları çok yoğun,
ağır çalışma koşullarıyla uyumlu olarak fiilî hizmet süresi zammı ve maaşlarına
yapılacak bir iyileştirmeyle ilgiliydi ancak tüzük gereği yeni bir madde ihdası
olarak getirilmesi… Aynı fikirde olmamakla birlikte, Divandan öyle bir uyarı
gelince onu ayrı bir madde ihdası hâlinde getireceğiz ama ona rağmen gene hâkim
ve savcıların çalışma koşullarıyla ilgili bir şeyler söylemek istiyorum. 
Hâkimler ve cumhuriyet
savcıları, belki de dünyada hiçbir ülkede görülmediği bir şekilde ağır çalışma
koşulları altında yaşıyorlar ve diğer fiilî hizmet zammı alan meslek
gruplarıyla mukayese edildiği zaman belki de en fazla bu tarz bir olanağı hak
eden meslek grubuna aitler. Meslekten kaynaklanan streslerden, hastalıklardan
tutun, gecesi, gündüzü, hafta sonu bile çalışmayı zorunlu kılan bir iş yükü
altında gerçekten eziliyorlar ve bunun karşılığını aldıkları söylenemez. 2006
yılında yapılan maaş zammı da erimiş ve o dönemki kazanımlarını kaybetmiş
durumdalar. O nedenle böyle bir önerge vermiştik fakat bahsettiğim gerekçelerle
bunu ayrı bir madde ihdası olarak getiriyoruz. 
Ben, tekrar, bu özel
yetkili mahkemeler meselesine dönmek istiyorum. Yasada -bu şekilde eğer
yasalaşırsa önerge- ayrı bir karmaşa çıkaracak husus da savcılıkların ellerinde
şu anda bulunan soruşturmalar. Bununla ilgili detaylı bir bilgi yok. Hâlen, ucu
açık, devam eden onlarca soruşturma var. Davaları açılmış fakat elde tutulan
soruşturmalar var. Bu soruşturmaların ne şekilde sonlandırılacağı, hangi
mahkemeye dava açılacağı belli değil. Bunun yaratacağı karmaşa, bunun
yaratacağı yetki görev karmaşası, bu soruşturmaların belki de on yıllarca
sürecek bir belirsizliğe mahkûm olmaları sonucunu doğuracak. Dolayısıyla, böyle
bir sakınca da taşımakta.
Şimdi, medyada dünden beri
yaratılan hava, özel yetkili mahkemelerin kaldırılması. Özel yetkili mahkemeler
sadece isimden ya da tabeladan ibaret değil. Özel yetkili mahkemeler,
DGM’lerden, sıkıyönetim mahkemelerinden miras aldıkları bir zihniyet
taşıyorlar. Bu zihniyeti yeniden yeniden üreten de başta Terörle Mücadele
Kanunu olmak üzere antidemokratik hükümler. Bu zihniyeti ortadan kaldıracak,
özel yetkili mahkemelerin bu yaklaşımını ortadan kaldıracak düzenlemeler yapmak
yerine, Terörle Mücadele Yasası’nı külliyen kaldırmak yerine, CMK’nın
içerisindeki hükümleri oraya aktarmak özel yetkili mahkemelerin kaldırılması
değil, çok daha güçlü ve antidemokratik bir şekilde yeniden kurulması anlamına
gelecektir. Tek bir değişiklik yok, tek bir demokratikleşme yok. Hatta daha
sonra önerge hazırlandığını biliyoruz, CMK 188’inci maddede, avukatsız karar
verme olanağı getiren maddeyle birlikte değerlendirirsek, gene savunmaya,
dosyanın hacmine göre yeterli süre verilmesine dair hükmün kaldırıldığını göz
önünde bulundurursak, özel yetkili mahkemelerin kaldırılması bir yana, yeni
yeni özel yetkili mahkemelerin çok daha antidemokratik bir şekilde kurulacağı
açık. Bu düzenlemeyle yapılacak iş, belki de hoşunuza gitmeyen hâkim,
savcıların ayıklanması olacaktır ama özel yetkili mahkemeler DGM’den aldıkları
yargılama kültürünü devam ettirecektir. Dolayısıyla eğer yargı bağımsızlığı
istiyorsak, özel yetkili mahkemelerin yarattığı hak ihlallerinin ortadan
kaldırılmasını istiyorsak çok basittir bunun çözümü; Terörle Mücadele
Yasası’nın ve özel yetkili mahkemelerin kurulumuna dayanak teşkil eden üç
maddenin kaldırılması olacaktır. Yapılan düzenleme kesinlikle özel yetkili
mahkemelerin kaldırılması değil, çok daha antidemokratik bir şekilde yeniden
kurulması anlamına gelmektedir.
Teşekkür ediyorum, sağ
olun. (CHP sıralarından alkışlar)
BAŞKAN – Teşekkürler Sayın
Cihaner.
III. - YOKLAMA
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Sayın Başkan, yoklama istiyoruz. 
BAŞKAN – Yoklama
istiyorsunuz.
Sayın Hamzaçebi, Sayın
Tarhan, Sayın Cihaner, Sayın Tezcan, Sayın Özkoç, Sayın Tanrıkulu, Sayın Tanal,
Sayın Yılmaz, Sayın Köktürk, Sayın Acar, Sayın Moroğlu, Sayın Aydın, Sayın Koç,
Sayın Loğoğlu, Sayın Aldan, Sayın Köse, Sayın Oyan, Sayın Ekşi, Sayın Korutürk,
Sayın Türmen. 
Sayın milletvekilleri,
elektronik cihazla yoklama yapacağız.
Yoklama işlemini başlatıyorum.
Bir dakika süre veriyorum.
(Elektronik cihazla yoklama
yapıldı)
BAŞKAN – Toplantı yeter
sayısı yoktur.
Beş dakika ara veriyorum.
Kapanma Saati: 20.29

BEŞİNCİ OTURUM
Açılma Saati: 20.36
BAŞKAN: Başkan Vekili Mehmet SAĞLAM
KÂTİP ÜYELER: Mine LÖK BEYAZ (Diyarbakır), Tanju ÖZCAN (Bolu) 
BAŞKAN – Sayın
milletvekilleri, Türkiye Büyük Millet Meclisinin 129’uncu Birleşiminin Beşinci
Oturumunu açıyorum.
III. - Y O K L A M A
BAŞKAN – 278 sıra sayılı
Kanun Tasarısı’nın 71’inci maddesi üzerinde verilen Denizli Milletvekili İlhan
Cihaner ve arkadaşlarının önergesinin oylamasından önce yapılan yoklamada
toplantı yeter sayısı bulunamamıştı. 
Şimdi yeniden elektronik
cihazla yoklama yapacağız. 
Yoklama için iki dakika
süre veriyorum. 
Yoklama işlemini
başlatıyorum.
(Elektronik cihazla yoklama
yapıldı) 
BAŞKAN – Sayın
milletvekilleri, toplantı yeter sayısı vardır. 
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
III. - Y O K L A M A 
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Yoklama istiyoruz Sayın Başkan. 
BAŞKAN – Madde üzerindeki
oylamada yoklama istiyorsunuz. 
Sayın Hamzaçebi, Sayın
Tarhan, Sayın Öztürk, Sayın Tezcan, Sayın Özkoç, Sayın Tanrıkulu, Sayın Tanal,
Sayın Sarıbaş, Sayın Türeli, Sayın Yüceer, Sayın Sarı, Sayın Moroğlu, Sayın
Köktürk, Sayın Yılmaz, Sayın Cihaner, Sayın Batum, Sayın Aydın, Sayın Koç,
Sayın Erdoğdu, Sayın Türmen, Sayın Korutürk, Sayın Ekşi. 
Yoklama için iki dakika
süre veriyorum. 
Yoklama işlemini
başlatıyorum. 
(Elektronik cihazla yoklama
yapıldı) 
BAŞKAN – Toplantı yeter
sayısı vardır. 
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – 71’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
Sayın milletvekilleri, yeni
geçici madde ihdasına dair bir önerge vardır. 
Malumları olduğu üzere,
görüşülmekte olan tasarı veya teklife konu kanunun, Komisyon metninde
bulunmayan, ancak tasarı veya teklif ile çok yakın ilgisi bulunan bir
maddesinin değiştirilmesini isteyen ve Komisyonun salt çoğunlukla katıldığı
önergeler üzerinde yeni bir madde olarak görüşme açılacağı İç Tüzük’ün 87’nci
maddesinin dördüncü fıkrası hükmüdür. 
İç Tüzük’ün 91’inci
maddesine göre, yeni bir madde olarak görüşülmesine komisyonun salt çoğunlukla
katıldığı önergeler üzerinde görüşme açılır ve bu maddede belirtilen sayıda
önerge verilebilir. 
Bu nedenle önergeyi okutup
Komisyona soracağım. Komisyon önergeye salt çoğunlukla, 14 üyesiyle katılırsa
önerge üzerinde yeni bir madde olarak görüşme açacağım. Komisyonun salt
çoğunlukla katılmaması hâlinde ise önergeyi işlemden kaldıracağım. 
Şimdi, önergeyi okutuyorum:

Türkiye Büyük Millet Meclisi
Başkanlığına
Görüşülmekte olan 278 sıra
sayılı Kanun Tasarısının 71 inci maddesinden sonra gelmek üzere aşağıdaki
maddenin eklenmesini arz ve teklif ederiz. 
 İlhan Cihaner M. Akif Hamzaçebi Bülent Tezcan
 Denizli İstanbul Aydın
 Turgut
Dibek Mahmut
Tanal
 Kırklareli İstanbul
Madde 72- 2802 sayılı Kanunun 106 ncı maddesinin 1 inci
fıkrasındaki “% 10” ibaresi “% 60” olarak değiştirilmiştir. 
BAŞKAN – Sayın Komisyon, önergeye salt çoğunlukla katılıyor
musunuz? 
ADALET KOMİSYONU BAŞKANI AHMET İYİMAYA (Ankara) – Katılamıyoruz
Sayın Başkan. 
BAŞKAN – Komisyon önergeye salt çoğunlukla katılmamış olduğundan
önergeyi işlemden kaldırıyorum. 
72’nci madde üzerinde üç önerge vardır, okutuyorum: 
TBMM Başkanlığına
Görüşülmekte olan 278 sıra sayılı kanun tasarısının çerçeve 72.
maddesi ile eklenen 3402 sayılı Kadastro Kanununun 33/A maddesinin başlığının
“Kadastro Mahkemelerinin yargı çevresinin değiştirilmesi” şeklinde
değiştirilmesini arz ve teklif ederiz. 
 Sezgin Tanrıkulu Turgut Dibek Bülent Tezcan
 İstanbul Kırklareli Aydın
 Ali
İhsan Köktürk Engin
Özkoç
 Zonguldak Sakarya
BAŞKAN – Diğer iki önerge aynı mahiyettedir. Dolayısıyla, ayrı
ayrı okutup, birlikte oylamaya sunacağım: 
Türkiye Büyük Millet Meclisi Başkanlığına
Görüşülmekte olan 278 sıra sayılı yasa tasarısının (72.)
maddesinin çıkarılmasını arz ve teklif ederiz.
 Hasip Kaplan Pervin Buldan Ayla Akat
 Şırnak Iğdır Batman
 Erol Dora Murat Bozlak Sırrı Sakık
 Mardin Adana Muş
 Adil Kurt Ahmet Türk İbrahim Binici
 Hakkâri Mardin Şanlıurfa 
Aynı mahiyetteki diğer önergenin imza sahipleri:
 Oktay Öztürk Oktay Vural Nevzat Korkmaz
 Erzurum İzmir Isparta
 Mehmet
Erdoğan Yusuf
Halaçoğlu
 Muğla Kayseri 
BAŞKAN – Aynı mahiyetteki
son iki önergeye katılıyor musunuz? 
ADALET KOMİSYONU BAŞKANI
AHMET İYİMAYA (Ankara) – Katılmıyoruz Sayın Başkanım. 
BAŞKAN – Sayın Hükûmet? 
ADALET BAKANI SADULLAH
ERGİN (Hatay) – Katılamıyoruz efendim. 
OKTAY VURAL (İzmir) –
Gerekçe…
Gerekçe:
Anayasal sistemimiz
kuvvetler ayrılığı prensibine göre tanzim edilmiş, devlet organlarına bu
prensip çerçevesinde yetki ve sorumluluklar verilmiştir.
Kuvvetler ayrılığı
prensibini hayata geçiren, onu ayakta tutan da hukuk devleti ilkesidir.
Meşruiyet içinde olunması gerekir.
Tam anlamıyla bir hukuk
devletinden bahsedilmesi için de bağımsız ve tarafsız bir yargı şarttır.
Yargının siyasallaşması
gibi iddialar, hukuk devleti görüntüsünü ortadan kaldırmaktadır.
Bu erozyonun farkında olan
kamuoyu tepkileri ile bu olumsuz atmosferi ortadan kaldırmak için yargı reform
paketleri birbiri ardına açılmakta ve böylece kamuoyu oyalanmaktadır.
Toplumda büyük beklentiler
yaratan 3. yargı reformu paketinin de bu beklentileri karşılamaktan uzak olduğu
görülmüştür.
Ana gerekçe yargının
hızlandırılması ve biriken ağır iş yükünün azaltılmasının hedeflenmesidir.
Ancak bu hedefleri
gerçekleştirmek üzere tasarının hiçbir somut öneri içermediği, 3. yargı reform
paketinin de ölü doğmasına sebep olduğu görülmüştür.
Ne İcra ve İflas Kanunu’nda
ne İdare Hukukunda ne Ceza ve Ceza Muhakemeleri Usulü Kanunu’nda ve ne de diğer
kanunlarda yapılan değişiklikler, yargının süratli, adil ve etkin
gerçekleşmesine katkı veren değişiklikler olmayıp, insanlarımız mahkeme
kapılarında yıllarca beklemeye devam edeceklerdir. Verilen yargı kararları ise
adalet terazisinde tartıldığında, hep tartışmalı ve kamu vicdanında mahkûm
edilen kararlar olacaktır.
On yıldır tek başına
hükümet eden Adalet ve Kalkınma Partisi ülkedeki kronikleşmiş problemleri
çözmek bir yana, kendisine millet tarafından verilen gücü hep istismar amacıyla
kullanmıştır.
Bugün de Meclise getirdiği
tasarı ile yıllardır kronikleşen problemi çözmek bir tarafa, çözermiş, yaparmış
gibi davranarak yine kamuoyunu oyalama yolu seçmiştir.
BAŞKAN – Sayın Kurt,
buyurun. (BDP sıralarından alkışlar)
ADİL KURT (Hakkâri) –
Teşekkür ederim Sayın Başkan.
Değerli milletvekilleri,
dün, kuliste muhtelif sohbetler oluyordu. Bu sohbetlerden bir tanesi, daha çok
ağırlıklı olarak sohbetin konusu, 74’üncü maddeydi; herkes merak ediyordu.
Sonra bize gelen duyumlar da oldu. İktidar partisi milletvekilleri çoğunlukla
“BDP’liler niye burada? Bir pazarlık mı var?” diye konuşuyorlardı ama biz, dün
hep kulislerde de sohbet edilirken, konuşulurken muhalefet partisinden
arkadaşlara hep şunu söyledik: “Merak etmeyin, özel yetkili mahkemeler
kalkmaz.” Biz bu devletin aklını ezberledik. Bu devlet, biz Kürtleri
mahkemesiz, özel yetkili mahkemelerden mahrum bırakmaz. Biz bu mantığı
biliyoruz. Ta 1920’den bugüne kadar, bu mantık bu şekilde işledi. Ne zaman “Bir
iyileştirme yapılacak.” dendiyse daha vahimi geldi yani gelen gideni sürekli
arattı. O nedenle -samimi duygularımızı ifade edeyim- biz dün şunu söylüyorduk:
“Keşke ‘değişiklik’ adı altında bir tasarı gelmese de hiç olmazsa mevcut olan
kalsa, gelen daha beter, gelen ya da getirilmek istenen, bir öncekinden çok
daha beter.”
İstiklal mahkemesinde 54
bin Kürt yargılandı. Bunlardan 43 bini sürgün ve hapis cezalarına çarptırıldı,
1.024 kişi idam edildi. Devamında gelen mahkemelerin tamamı, kurulan özel
yetkili mahkemelerin tamamı aynı şeyleri yaptı. 2004 yılında kurulan özel
yetkili mahkeme, yerine ikame edildiği DGM’leri arattı. 
Şimdi sıkıntı noktası şu:
Duyumdur tabii yani daha bize yansıtılan bir şey yok ama bu özel yetkili
mahkemeler 3 sayın bakan hakkında da fezleke hazırlama girişiminde bulundular,
o nedenle, ucu iktidara dokununca şimdi iktidar kendi tarafını bu yargılamanın
dışında tutuyor. 
Ama benim burada merak
ettiğim bir konu var: Sayın Başbakan sık sık vurgular, gittiği her yerde
söyler: “Benim şu sayıda, şu kadar sayıda Kürt milletvekili arkadaşım var. Kürt
kökenli milletvekili arkadaşım var.” Şimdi, biliyoruz, “Bu özel yetkili
mahkemelerle ilgili madde ihdası yapılacak.” dendiği günden bu yana, kulisin
sol tarafında çok yoğun gelgitler var, görüşmeler var, kazan kaynıyor bu
tarafta biliyoruz. Ama merak ediyorum, ataları Zilan’da, Koçgiri’de, Dersim’de,
Sivas kampında sürgün edilmiş, idam edilmiş, ki içlerinde şu anda AKP
sıralarında oturan milletvekili arkadaşlarımız var, onların torunları. Ya, bu
kazan bu kadar kaynarken kendi bölgenizin, kendi insanlarınızın, kendi vekili
olduğunuz kentlerin ihtiyaçlarını bir nebze de olsa dillendirme gibi bir
sorumluluğunuz yok mu? Siz, buraya sadece Hükûmetin, iktidar partisinin önünüze
koyduğu, bu tarz ucube uygulamalara “evet” demek için mi milletvekili
seçildiniz? Bunun için mi milletvekili seçildiniz? Bu vahşet uygulamalara, bu ucube
uygulamalara, bu insanlıkla bağdaşmayan uygulamalara burada sadece el kaldırmak
için mi milletvekili oldunuz? Nerenin milletvekiliniz siz? (AK PARTİ
sıralarından gürültüler)
Ey Kürt milletvekilleri, ey
AKP’li Kürt milletvekilleri, Kürt kökenli milletvekilleri; siz buraya
Hükûmetin, devletin Kürtlere karşı zorba politikalarına “evet” demek için mi
milletvekili oldunuz? (AK PARTİ sıralarından gürültüler) Kusura bakmayın,
kusura bakmayın bu laflar size hafif geliyor. Böyle devam ederseniz siz
yakıştırmayı hak etmiş olursunuz. 
(Mikrofon otomatik cihaz
tarafından kapatıldı) 
ADİL KURT (Devamla) - İhale
peşinde koşmakla halkın menfaatlerini savunmak aynı şeyler olmaz, bunu şey
edersiniz. Buraya çıkarsınız, doğruları söylersiniz.
ALİ ŞAHİN (Gaziantep) -
Haddini bil! Haddini bil!
ADİL KURT (Devamla) –
Haddini bilmeyen sensin! Haddimi biliyorum. 
ALİ ŞAHİN (Gaziantep) –
Bilmiyorsun!
ADİL KURT (Devamla) –
Haddimi çok iyi biliyorum. Siz buraya ihale peşinde koşmak için geldiyseniz, bu
vahşet… (BDP sıralarından alkışlar, AK PARTİ sıralarından gürültüler)
BAŞKAN - Sayın Kurt,
süreniz doldu. 
FATİH ŞAHİN (Ankara) -
Ağzını topla, ağzını!
BAŞKAN – Arkadaşlar,
lütfen…
Sayın Kurt, teşekkür
ediyorum. Süreniz doldu.
III. - YOKLAMA
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Sayın Başkan, yoklama istiyoruz. 
BAŞKAN – Aynı mahiyetteki
iki önergeyi oylamadan evvel yoklama isteği vardır, yerine getiriyorum.
Sayın Hamzaçebi, Sayın
Tarhan, Sayın Öztürk, Sayın Tanal, Sayın Dibek, Sayın Tanrıkulu, Sayın Özkoç,
Sayın Köktürk, Sayın Erdoğdu, Sayın Türeli, Sayın Sarıbaş, Sayın Sarı, Sayın
Yüceer, Sayın Cihaner, Sayın Batum, Sayın Acar, Sayın Ören, Sayın Aydın, Sayın
Koç, Sayın Moroğlu, Sayın Gümüş, Sayın Yılmaz. 
Elektronik cihazla yoklama
yapacağız.
Yoklama için iki dakika
süre veriyorum.
(Elektronik cihazla yoklama
yapıldı) 
BAŞKAN – Toplantı yeter
sayısı vardır.
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – Aynı mahiyetteki
önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir.
MEHMET AKİF HAMZAÇEBİ
(İstanbul) – Madde oylamasından önce yoklama istiyoruz Sayın Başkan. [AK PARTİ
sıralarından alkışlar(!)]
BAŞKAN – Efendim, henüz
Cumhuriyet Halk Partisinin önergesini okutmadım, yoklama yapmayacağım.
Diğer önergeyi okutuyorum:
Türkiye Büyük Millet
Meclisi Başkanlığına
Görüşülmekte olan 278 sıra
sayılı kanun tasarısının çerçeve 72. maddesi ile eklenen 3402 sayılı Kadastro
Kanununun 33/A maddesinin başlığının “Kadastro Mahkemelerinin yargı çevresinin
değiştirilmesi” şeklinde değiştirilmesini arz ve teklif ederiz. 
 Sezgin
Tanrıkulu (İstanbul) ve arkadaşları
BAŞKAN – Komisyon önergeye
katılıyor mu? 
ADALET KOMİSYONU BAŞKANI
AHMET İYİMAYA (Ankara) – Katılmıyoruz Başkanım. 
BAŞKAN – Sayın Hükûmet? 
ADALET BAKANI SADULLAH
ERGİN (Hatay) – Katılmıyoruz Sayın Başkan. 
MEHMET AKİF HAMZAÇEBİ
(İstanbul) – Sezgin Tanrıkulu…
BAŞKAN – Sayın Tanrıkulu,
buyurun. (CHP sıralarından alkışlar)
MUSTAFA SEZGİN TANRIKULU
(İstanbul) – Değerli Başkan, değerli milletvekilleri; bu Mecliste benim okurken
utandığım bir tasarıyla karşı karşıyayız, utandığım; bunun bu Meclise gelmesi,
bu saatte gelmesi bir utanç vesilesidir. Ben yirmi beş yıl avukatlık yaptım.
Burada benim avukatlığımı bilen arkadaşlarım var, bilenler var. Siz yapmadınız,
Hazine avukatlığı yaptınız buraya geldiniz. Ben, sıkıyönetim mahkemelerinde
avukatlık yaptım, Devlet Güvenlik Mahkemelerinde avukatlık yaptım, özel yetkili
mahkemelerde yaptım, hepsini yaptım. (AK PARTİ sıralarından gürültüler) 
Sana bunu öğretirim,
terbiyeli ol, tamam mı, terbiyeli ol, sana bunu öğretirim. 
YILMAZ TUNÇ (Bartın) – Ne
bağırıyorsun! Sen de terbiyeli ol! 
YUNUS KILIÇ (Kars) – Sen de
terbiyeli ol! 
MUSTAFA SEZGİN TANRIKULU
(Devamla) - Bu sizin utanç belgenizdir, utanç belgesi, utanç belgesi tamam mı?
(AK PARTİ sıralarından gürültüler)
YILMAZ TUNÇ (Bartın) –
Elini indir! 
MUHAMMET BİLAL MACİT
(İstanbul) – Terbiyeli konuş! 
BAŞKAN – Arkadaşlar,
lütfen…
MUSTAFA SEZGİN TANRIKULU
(Devamla) – Bakın, size söylüyorum…
BAŞKAN - Sayın Tanrıkulu,
lütfen Meclise siz de… Sayın Tanrıkulu, Meclise lütfen… (AK PARTİ sıralarından
gürültüler) 
MUSTAFA SEZGİN TANRIKULU
(Devamla) – Bakın, size söylüyorum, ben, buraya kavga etmeye değil… 
Bakın, değerli arkadaşlar…
(AK PARTİ sıralarından gürültüler) 
Bir saniye… Bir saniye… 
Değerli arkadaşlar… (AK
PARTİ sıralarından gürültüler) 
Susun be! 
BAŞKAN – Arkadaşlar, lütfen
susalım. 
Sayın Tanrıkulu, siz de
Meclise hitap edin lütfen. (AK PARTİ sıralarından gürültüler) 
MUSTAFA SEZGİN TANRIKULU
(Devamla) – Süreyi durdurur musunuz? Bir dakikam da geçti.
BAŞKAN – İlave ederiz,
merak etmeyin. 
MUSTAFA SEZGİN TANRIKULU
(Devamla) - Değerli arkadaşlar, bakın, bu utanç belgesidir. Ne yaptınız biliyor
musunuz, size söyleyeyim. Ne yapıyorsunuz biliyor musunuz? Kimseyi
kandıramazsınız. Bugüne kadar ortağı olduğunuz güç odaklarıyla pazarlık
yaptınız. “Diyarbakır’daki mahkemeler, İstanbul’daki mahkemeler size ait, bu
davalar bitene kadar size ait. Portakal, orada kal! Sizin göreviniz bu kadar
ama bundan sonra yok. Biz kendi mahkemelerimizi kuracağız. HSYK’daki güç
dengesini değiştirdik. Bundan sonra artık güç dengesi bizde.” Türkçesi bu,
bilmeyen mi var ve buna “Özel yetkili mahkemeyi değiştirdim.” diyorsunuz.
Utanmak lazım ya, utanmak lazım, gerçekten utanmak lazım. (CHP sıralarından
alkışlar)
Bakın, 2004’te de bu
şekilde gelmiştiniz, 2004’te. Şimdi ne yapacaksınız? Dokuz değil, yirmi dokuz
yerde kendi partinizin mahkemelerini kuracaksınız. Ya, bu mu ya, gerçekten bu
mu, gerçekten bu mu değerli arkadaşlar, gerçekten bu mu getirmek istediğiniz?
Teker teker maddeleri aynı ya! Ben buna emek verdim. 2004’te yazdığım basın
açıklaması burada. Emek verdim, bedel ödedim, bedel ödeyenler var, burada da
bedel ödeyenler var. Burayı katmıyorum. Ya, kendi bedelinize sahip çıkın ya!
Böyle bir şey olur mu? Kendinize sahip çıkın!
Bunu niye getiriyorsunuz
Sayın Bakan? Niye getiriyorsunuz? Niye getiriyorsunuz? Bakın, ne söylediniz
biliyor musunuz? “Aynaya bakan hesap verir…”
BAŞKAN – Lütfen…
ADALET BAKANI SADULLAH
ERGİN (Hatay) – Önüne dön!
MUSTAFA SEZGİN TANRIKULU
(Devamla) – Siz de aynaya bakacaksınız, aynaya bakacaksınız siz de. Aynaya
baktıracaklar size. Aynaya bakacaksınız.
BAŞKAN – Sayın Tanrıkulu,
lütfen…
MUSTAFA SEZGİN TANRIKULU
(Devamla) – Değerli arkadaşlar, biliyor musunuz, dün bir gazetede şu vardı,
söylüyorum size: “Cücüğü sonbaharda sayarlar.” Size de cücüğü saydıracaklar,
saydıracaklar size cücüğü, saydıracaklar. 
YILMAZ TUNÇ (Bartın) –
Düzgün konuş!
MUSTAFA SEZGİN TANRIKULU
(Devamla) – Bu halk sizden hesap soracak, hesabı sizden soracak, hesabı sizden
soracak. Dün, dün yazılmıştı, yarın da yazacaklar ve soracaklar sizden. Bu
yasayı, 74’üncü maddedeki bu değişikliği geri çekmeniz lazım. Getirin,
demokrasiye uygun bir düzenlemeyi getirin, beraber yapalım, kaldıralım. Neden
korkuyorsunuz? Neden korkuyorsunuz? Kendi mahkemenizi kuracaksınız. Geldi çünkü
size dokunacak, bunu biliyorsunuz. Kendi mahkemenizi kuracaksınız. Özel yetkili
mahkemeleri Türkiye’ye yayıyorsunuz. Bunu herkes biliyor, herkes biliyor. 
Değerli arkadaşlar, bakın,
yanlıştan dönebiliriz. Bunun zamanı var, bunun fırsatı var. Yanlış
yapıyorsunuz. Sizi, adalet tarihi ve adalet vicdanı adına uyarıyorum,
uyarıyorum. Bedel ödemiş bir insan olarak uyarıyorum.
YILMAZ TUNÇ (Bartın) – Ne
bedeli ödedin sen? Sen neyin bedelini ödedin?
İHSAN ŞENER (Ordu) – Sen
kimsin ya!
MUSTAFA SEZGİN TANRIKULU
(Devamla) – Bedel ödemişler adına sizi uyarıyorum, sizi uyarıyorum. Uyarıyorum
hepinizi, tamam mı? Hepinizi uyarıyorum.
BAŞKAN – Lütfen…
MUSTAFA SEZGİN TANRIKULU
(Devamla) – Özel yetkili mahkemeleri yeniden bizim önümüze getirmeyin, tamam
mı? Yeniden getirmeyin.
Değerli arkadaşlar, son
olarak şunu söyleyeyim: Bir insan ne zaman ölür bilir misiniz? Şair demiş: “Bir
insan ne zaman ölür? Elbet gülünün solduğu akşam.” Siz, şimdi, bu akşam adaleti
öldürüyorsunuz, toplumu çürütüyorsunuz, adaleti öldürüyorsunuz, bunun hesabını
vereceksiniz. Bunu böyle bilin. 
Teşekkür ediyorum. (CHP
sıralarından alkışlar)
BAŞKAN – Sayın Tanrıkulu…
III. - YOKLAMA
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Yoklama istiyoruz.
BAŞKAN – Yoklama
istiyorsunuz.
Sayın Hamzaçebi, Sayın
Tarhan, Sayın Öztürk, Sayın Tezcan, Sayın Tanal, Sayın Dibek, Sayın Özkoç,
Sayın Tanrıkulu, Sayın Sarıbaş, Sayın Türeli, Sayın Erdoğdu, Sayın Köktürk,
Sayın Sarı, Sayın Yüceer, Sayın Cihaner, Sayın Acar, Sayın Aydın, Sayın Öz,
Sayın Ören, Sayın Öztrak, Sayın Tamaylıgil.
Elektronik cihazla yoklama
yapacağız.
İki dakika süre veriyorum.
(Elektronik cihazla yoklama
yapıldı)
BAŞKAN – Sayın
milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
III. - Y O K L A M A
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Madde oylamasından önce yoklama istiyoruz Sayın Başkan. [AK PARTİ
sıralarından alkışlar(!)]
BAŞKAN – Sayın Hamzaçebi,
Sayın Tarhan, Sayın Öztürk, Sayın Tanal, Sayın Dibek, Sayın Özkoç, Sayın
Sarıbaş, Sayın Türeli, Sayın Erdoğdu, Sayın Köktürk, Sayın Yılmaz, Sayın Sarı,
Sayın Yüceer, Sayın Cihaner, Sayın Acar, Sayın Öz, Sayın Ören, Sayın
Tamaylıgil, Sayın Öztrak, Sayın Aydın, Sayın Moroğlu, Sayın Loğoğlu. 
Elektronik cihazla yoklama
yapacağız.
İki dakika süre veriyorum.
(Elektronik cihazla yoklama
yapıldı)
BAŞKAN – Toplantı yeter
sayısı vardır. 
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – 72’nci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
73’üncü madde üzerinde üç
önerge vardır, okutuyorum:
Türkiye Büyük Millet
Meclisi Başkanlığına
278 sıra sayılı Kanun
Tasarısının 73 üncü maddesinde yer alan “2. maddesinin” ibaresinden sonra gelen
ibarelerin “2. fıkrası yürürlükten kaldırılmıştır” şeklinde değiştirilmesini
arz ve teklif ederiz.
 Pervin Buldan Ayla Akat İbrahim Binici
 Iğdır Batman Şanlıurfa
 Nazmi
Gür Erol
Dora
 Van Mardin
Türkiye Büyük Millet Meclisi Başkanlığına
Görüşmekte olduğumuz 278 sıra sayılı Kanun Tasarısının 73.
maddesinin “12.4.1991 tarihli ve 3713 sayılı Terörle Mücadele Kanununun 2.
maddesinin 2. fıkrası yürürlükten kaldırılmıştır” şeklinde değiştirilmesini arz
ve teklif ederiz.
 Dilek Akagün Yılmaz Ali Rıza Öztürk Ali İhsan Köktürk
 Uşak Mersin Zonguldak
 Turgut
Dibek Ali
Serindağ
 Kırklareli Gaziantep
Türkiye Büyük Millet Meclisi Başkanlığına
Görüşülmekte olan 278 sıra sayılı Kanun Tasarısının 73. maddesinin
metinden çıkarılmasını arz ve teklif ederiz.
 Oktay Vural Faruk Bal Muharrem Varlı
 İzmir Konya Adana
 Alim Işık Ali Öz  Yusuf Halaçoğlu
 Kütahya Mersin Kayseri
BAŞKAN – Sayın Komisyon,
son okunan önergeye katılıyor musunuz?
ADALET KOMİSYONU BAŞKANI
AHMET İYİMAYA (Ankara) – Katılmıyoruz Sayın Başkan.
BAŞKAN – Hükûmet?
ADALET BAKANI SADULLAH
ERGİN (Hatay) – Katılmıyoruz Sayın Başkan.
BAŞKAN – Yusuf Halaçoğlu,
buyurun efendim. (MHP sıralarından alkışlar)
YUSUF HALAÇOĞLU (Kayseri) –
Muhterem Başkan, değerli milletvekilleri; bu maddede sadece “terör suçlusu
sayılanlar” kelimesi çıkarılıyor. Aslında, bu madde yani 3713 sayılı Yasa’nın
2’nci maddesinin bu son fıkrasındaki bu tabirin çıkarılması aslında doğrudan
doğruya 5237 sayılı Kanun’un 220’nci maddesinin altı ve yedinci fıkralarıyla
örtüşmektedir ve bundan dolayı bu maddenin bu kelimesinin çıkarıldığını
düşünüyoruz ve dolayısıyla burada bu maddenin yer almasına hiçbir gerek yoktur.
Çünkü bu madde şöyle söylüyor: “1’inci maddede belirlenen amaçlara ulaşmak için
meydana getirilmiş örgütlerin mensubu olup da, bu amaçlar doğrultusunda
diğerleri ile beraber veya tek başına suç işleyen veya amaçlanan suçu işlemese
dahi örgütlerin mensubu olan kişi terör suçlusudur.” Bu kısım duruyor, bu fıkra
duruyor. Ardından “Terör örgütüne mensup olmasa dahi örgüt adına suç işleyenler
de terör suçlusu sayılır ve örgüt mensupları gibi cezalandırılırlar.” Burada
“terör suçlusu sayılır” kelimesi çıkarılıyor. 
Aslında 84’üncü maddeye
baktığınızda zaten “Örgüte üye olmamakla birlikte örgüt adına suç işleyen kişi
ayrıca örgüte üye olmak suçundan da cezalandırılır. Örgüte üye olmak suçundan
dolayı verilecek ceza, yarısına kadar indirilebilir.” Aslında 84’üncü maddeyle,
bununla tenakuza düşmesin diye suç örgütlerine, terör örgütlerine bir indirim
ve af çıkarıyorsunuz. Bu affın bir yerde diğeriyle çelişmemesi için böyle bir
yola başvurmuşsunuz.
Değerli milletvekilleri,
aslında burada şunu özellikle ifade etmek istiyorum: Şimdi, terör örgütüne üye
olan kişiyi nasıl tespit edeceksiniz? Yani daha önce olaylara katılmış olup
bundan dolayı terör örgütü mensubu olarak nitelendirdiğiniz kişilerin dışında,
diyelim ki ilk defa terör örgütü adına suç işlemiş bir kişinin terör örgütüne
üye olmadığını nasıl belirleyebileceksiniz? Böyle bir belirleme hakkınız veya
yeteneğiniz yok çünkü bunlar bir dernek değil ve niçin kuruldukları ve hangi
gayeye hizmet ettikleri zaten maddenin başında da belirlenmiş ve “terörist” dediğimiz
şey zaten kanunlara, yasalara aykırı hareket eden insan demektir, devlete karşı
çıkan insan demektir, silahla kendi amaçlarına ulaşan insan demektir. Öyleyse,
suç örgütü adına suç işlemiş olan bir kişinin terör örgütü dışına çıkarılmasını
zaten nasıl belirleyeceksiniz, nasıl kabul edebileceksiniz? Edemeyeceğiniz
gibi, diğer taraftan da diğer 84’üncü maddeyle bunların affa dâhil olmasını
sağlıyorsunuz ki nitekim diğer bir fıkrada da üçte 1’ine kadar bunun
indirilebileceğini söylüyorsunuz. 
Burada bir de şunu söylemek
isterim. Aslında biraz önce milletvekilleri tarafından şu söyleniyor. İstiklal
mahkemeleriyle özel yetkili mahkemeler eş değer tutuluyor. Hayır, öyle değil.
Aslında istiklal mahkemeleri bile özel yetkili mahkemelerden daha iyi. Neden diyeceksiniz?
Burada Türkiye Büyük Millet Meclisinin… (AK PARTİ sıralarından gürültüler)
Böyle yapmanıza gerek yok. Tabii, hareketinizi yapabilirsiniz. 
Türkiye Millet Meclisinin
arşivine gidin. Orada istiklal mahkemelerinin bütün zabıtları bulunmaktadır, tabelaları
da bulunmaktadır. Tabelada aynen şunu yazar: “Türkiye Cumhuriyeti İstiklal
Mahkemesi.” Altında da şu ibare vardır: “Mücahedesinde yalnız Allah’tan korkar”
Yani “Kararlarında yalnız Allah’tan korkar.” ifadesi vardır. Şimdi, Allah’tan
korkan bir mahkemenin herhâlde belli bir gene, kendisini sınırlama imkânı
vardır ama Allah’tan korkmayanların yoktur. (AK PARTİ sıralarından gürültüler)
Çünkü Allah’tan korkmayanların aldıkları karar şöyle olur: Akıl ve mantık
dışında da olur. 
Siz 700 bin kişilik silahlı
kuvvetleri teslim ettiğiniz bir Genelkurmay Başkanını terör örgütü mensubu
olarak içeriye atarsanız bunun Allah’tan korkuyla hiçbir alakasının olmadığını
da görürsünüz. Zira onu oraya atayanlar Başbakan ve Cumhurbaşkanının
imzalarıyla atanmıştır. Eğer bu kişi terör örgütü mensubuysa ve bunu, bunlar
bilmediyseler çok büyük bir gaftır ve derhâl istifa etmeleri gerekir çünkü 700
bin kişilik bir gücü, böyle bir “terörist”e teslim etmiş olmaktan dolayı -ama
teröristse, terörist değilse- buna göre de yine suç işlemek adına onlar da suç
işlemiş olacaklarından onların da mahkemeye çıkmaları lazım. Yani terörist
olduğunu bile bile oraya getirenler de aynı suçu işlemiş olurlar ve dolayısıyla
da durum bu şekilde ortaya çıkar. 
Saygılar sunuyorum. (MHP
sıralarından alkışlar) 
BAŞKAN – Sayın Halaçoğlu,
teşekkürler ederim. 
SIRRI SAKIK (Muş) – Sayın
Başkan…
BAŞKAN – Buyurun.
SIRRI SAKIK (Muş) – Biraz
önce istiklal mahkemeleriyle ilgili konuşmayı ben yaptım ve atalarım da
istiklal mahkemelerinde katledildiler. Bu konuda açıklama yapmak istiyorum. 
BAŞKAN – Bir alakası var
mı?
SIRRI SAKIK (Muş) - Ne
alakası var mı? İstiklal mahkemelerinin daha adil ve adaletli olduğunu söyledi
ve ben istiklal mahkemeleriyle devlet güvenlik mahkemelerinin…
BAŞKAN – Buyurun, tamam.
OKTAY VURAL (İzmir) – Yani
Sayın Başkan, niye söz verdiniz siz? 
BAŞKAN – Daha adil olduğunu
söylemiş, bir açıklama yapacakmış.
OKTAY ÖZTÜRK (Erzurum) –
Sayın Başkan, istiklal mahkemesini bir başkasının cümlesine göre mi
değerlendireceğiz?
OKTAY VURAL (İzmir) – Böyle
bir şey olur mu ya?
BAŞKAN – Buyurun. 
V.- AÇIKLAMALAR (Devam)
10.- Muş Milletvekili Sırrı Sakık’ın, Kayseri Milletvekili Yusuf
Halaçoğlu’nun konuşması üzerine, istiklal mahkemeleri, devlet güvenlik
mahkemeleri ve özel mahkemelerin aynı olduğuna ilişkin açıklaması
SIRRI SAKIK (Muş) – Yani
söz verirken sizden onay alması gerekmiyor Başkanın. Ben burada
seslendirmiştim…
OKTAY VURAL (İzmir) – Bizim
de itiraz etmememizi gerektirmiyor herhâlde.
OKTAY ÖZTÜRK (Erzurum) –
Biz de sana göre anlatmayacağız.
SIRRI SAKIK (Devamla) –
…istiklal mahkemeleri neyse devlet güvenlik mahkemeleri de aynıdır, özel yetkili
mahkemeler de aynıdır. Allah korkusu olan bir istiklal mahkemesi, Sason’da
gelip, bir salonda -mahkeme başkanı- oturanlara “1’den 15’inci sıraya kadar
idam, 15’ten 90’a kadar on beş yıl, ondan sonra beraat.” diyen bir anlayışta
Allah korkusu varsa ben Allah korkusunun ne olduğunu bilmiyorum. Sonra, Seyit
Rıza’yı hangi şartlarda astıklarını bütün Türkiye biliyor. Hâlâ buna “Allah
korkusu” deyip ve istiklal mahkemelerinin ne kadar zulmettiğini bütün Türkiye
halkı biliyor. Allah istiklal mahkemelerinin de, devlet güvenlik mahkemelerinin
de, özel yetkili mahkemelerin de ve sizin yeni getirdiğiniz mahkemelerin de
belasını versin çünkü bu halka belanın dışında bir şey getirmiyor. 
OKTAY VURAL (İzmir) – Allah
vatan hainlerinin de belasını versin.
OKTAY ÖZTÜRK (Erzurum) –
Allah bunlara muhatap olanların belasını versin.
YUSUF HALAÇOĞLU (Kayseri) –
İstiklal mahkemelerinin bütün zabıtları Türkiye Büyük Millet Meclisi arşivinde
bulunuyor. Söyledikleri hiçbir şey doğru değil, orada o şekilde “15’e kadar
idam” diye bir kayıt da yoktur.
BAŞKAN – Söylediğiniz zapta
geçti.
SIRRI SAKIK (Muş) – O zaman
tarihi okuyun, kimler tarihin mağdurları…
OKTAY VURAL (İzmir) –
“Uydurmasyon, uydurmasyon”!
III. - YOKLAMA
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Yoklama istiyoruz Sayın Başkan.
BAŞKAN – Önergenin
oylamasıyla ilgili yoklama istiyorsunuz. 
Sayın Hamzaçebi, Sayın
Tarhan, Sayın Öztürk, Sayın Tezcan, Sayın Özkoç, Sayın Ağbaba, Sayın Dibek,
Sayın Tanal, Sayın Yılmaz, Sayın Köktürk, Sayın Türeli, Sayın Sarıbaş, Sayın
Sarı, Sayın Yüceer, Sayın Genç, Sayın Cihaner, Sayın Özel, Sayın Ören, Sayın
Tamaylıgil, Sayın Köprülü.
Elektronik cihazla yoklama
yapacağız.
İki dakika süre veriyorum.
(Elektronik cihazla yoklama
yapıldı) 
BAŞKAN – Toplantı yeter
sayısı vardır. 
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Şimdi, aynı mahiyette diğer
iki önerge var, onları okutuyorum: 
Türkiye Büyük Millet
Meclisi Başkanlığına
Görüşmekte olduğumuz 278
sıra sayılı Kanun Tasarısının 73. maddesinin “12.4.1991 tarihli ve 3713 sayılı
Terörle Mücadele Kanununun 2. maddesinin 2. fıkrası yürürlükten kaldırılmıştır”
şeklinde değiştirilmesini arz ve teklif ederiz.
 Dilek
Akagün Yılmaz (Uşak) ve arkadaşları
Diğer önergenin imza
sahipleri: 
 Pervin
Buldan (Iğdır) ve arkadaşları
BAŞKAN – Sayın Komisyon,
aynı mahiyetteki önergelere katılıyor musunuz? 
ADALET KOMİSYONU BAŞKANI
AHMET İYİMAYA (Ankara) – Katılmıyoruz Sayın Başkan.
BAŞKAN – Sayın Hükûmet?
ADALET BAKANI SADULLAH
ERGİN (Hatay) – Katılmıyoruz Sayın Başkan. 
BAŞKAN – Sayın Akat,
buyurun efendim. 
AYLA AKAT (Batman) – Sayın
Başkan, değerli milletvekilleri; görüşülmekte olan tasarının ilgili maddesiyle
-73’üncü maddesi- ilgili vermiş olduğumuz önerge üzerine söz hakkı aldım;
hepinizi saygıyla selamlıyorum. 
Değerli milletvekilleri, bu
tasarıyla TMK’nın 2/2’deki “Terör örgütüne mensup olmasa dahi örgüt adına suç
işleyenler de terör suçlusu sayılır.” kısmı kalacak ama “örgüt mensupları gibi
cezalandırırlar” kısmı çıkacak. Tabii, bu maddenin bir de muadili var Türk Ceza
Kanunu’nda. Orada da “Örgüte üye olmamakla birlikte örgüt adına suç işleyen
kişi, ayrıca örgüte üye olmak suçundan dolayı cezalandırılır.” diye bir hüküm
var. Şimdi, işin özü burada esasında, örgüt üyesi gibi cezalandırılmakta değil,
örgüt üyesi sayılmakta yani siz, örgütün bir parçası olmayacaksınız, hiyerarşik
anlamda bir bağınız olmayacak, organik anlamda bir bağınız tespit edilmeyecek
ama örgütün üyesi olacaksınız! Ki, Türk Ceza Kanunu’ndaki ile Terörle Mücadele
arasındaki genel kavramı biz “şiddet” olarak koyarsak eğer, bu durumda, bugün
cezaevlerinde bulunan binlerce BDP üyesi, yöneticisi, belediye başkanı, vekili,
çoğu bu madde kapsamında yargılanıyor, örgüt üyesi olmamakla birlikte örgüt
üyeliğinden yargılanıyor. 
Bu durumda BDP örgüt
oluyor, BDP’nin yöneticileri de örgüt üyesi oluyor çünkü bu madde direkt bize
uygulanıyor. Üyelerimize, yöneticilerimize, belediye başkanlarımıza ve hatta
vekillerimize. Birçoğumuzun hakkında şu an Mecliste bekleyen fezlekeler Türk
Ceza Kanunu’nun 220’ye 6’ncı maddesinden düzenlenmiş durumda ve TMK’da da bunun
muadili var. İşte şimdi burada “Terör örgütü mensubu gibi cezalandırılırlar.”
hükmünü kaldırıyoruz. 
Bu hüküm yani Terörle
Mücadele Kanunu’nun 2/2 maddesi kökten kaldırılmalı. Böyle bir hukuk garabetine
bir an önce son verilmeli. Bunun TCK’daki karşılığı olan 220’ye 6’ncı maddesi
de hakeza yine aynı tasarının 104’üncü maddesinde bir paragraf açılarak bir an
önce kaldırılmalı. 
Aksi hâlde ne oluyor
değerli milletvekilleri? Defalarca bu kürsüden ifade ettik, Türkiye birinci
oluyor. Tabii, bu Türkiye’nin eğitimde, sağlıkta, turizmde birinci olması
değil, bilim, kültür, teknolojide birinci olması değil, içinde en çok terörist
barındıran ülke olmaktaki birinciliği. 
Eğer bu maddeler var olursa
Terörle Mücadele Kanunu’nda ya da Türk Ceza Kanunu’nda, Türkiye’nin bundan
sonra alacağı mesafe bugünkünden daha da kötü olacak. Çünkü var olan özel
yetkili ağır ceza mahkeme sayısını da bu tasarıyla artırıyoruz. Eğer yüzde
300’lük bir artış olacaksa aynı şekilde demek ki bugün bu maddeden yargılanan
insanların sayısında da yüzde 300’lük bir artış olacak. Açık ve net olan budur.

Peki, biz bir tercih
yapacak mıyız? Bir önce konuştuğum maddede de ifade etmiştim, Türkiye’nin
yapması gereken bir tek şey var: Özgürlükler ve güvenlik algısı arasındaki
tercihini yapması. Eğer biz bu koşullarda tercihimizi sürekli güvenlikten yana
koyarsak başımıza gelecek olan budur. Bu maddeleri çıkaran, bu hukuk garabeti
maddeleri çıkaran bir ülke olacağız, yine bu maddelerden yüzler değil, binler
değil, on binlerce insanı yargılayan bir ülke olacağız. Hakeza burada,
Türkiye’de şu Parlamentonun üyesi olan arkadaşlarımızın da bu maddelerden
yargılandığını düşünürsek, seçilmiş milletvekili arkadaşlarımızın da bu
maddelerden yargılandığını düşünürsek durumun ne kadar vahim olduğu gerçeğiyle
karşı karşıya kalırız ama burada bir tercih söz konusu ve AKP bu tercihi yaptı.
Ne zaman yaptı? 12 Eylül referandumunda yaptı. Bu tercih neydi? Özgürlükler
değil. “Biz bunu çok iyi tespit ettik, gereğini de yaptık, bundan sonra da
birlikte yaşamayı ve mücadele etmeyi bırakmaya hazırız…” Ve siz mücadele etmeyi
bıraktınız, bu yasalarla birlikte yaşamayı tercih ettiniz. Bu konularda dünyada
düşünce, ifade özgürlüğünü en çok sınırlandıran ülke olmakta birinci olma
noktasında bu gerçekle birlikte yaşamayı tercih ettiniz ve bu tercihinizin
sonuçlarını şimdi bu tasarıya böyle ne idüğü belirsiz düzenlemeler koyarak
gidermeye çalışıyorsunuz. 
Bir insan örgüt üyesi değil
ama onu örgüt üyesi sayacaksınız ama örgüt üyesi gibi cezalandırmamakla da ona
lütfetmiş sayılacaksınız! Var mı böyle bir şey? “Cezalandırdınız da ne oldu?”
diye şimdi soralım. Cezaevindeki doluluk oranı sizin döneminizde yüzde 200
arttı. Cezalandırdınız da ne oldu? İnsanlar sokağa mı çıkmadı? İnsanlar
düşüncelerini mi ifade etmedi? Özgürlüklerden mi bahsetmedi? Eşit, özgür yaşamı
mı savunmadı? Daha fazla savundu ve sizin bunu görebilmeniz için bir tek şeye
bakmanız gerekiyor, o da cezaevlerine. 75’inci maddede de bunu
değerlendireceğiz. 
Saygıyla selamlıyorum. (BDP
sıralarından alkışlar) 
BAŞKAN – Teşekkür ederim
Sayın Akat. 
Diğer önerge sahipleri
adına Sayın Ali Rıza Öztürk. (CHP sıralarından alkışlar) 
ALİ RIZA ÖZTÜRK (Mersin) –
Sayın Başkan, değerli milletvekilleri; hepinizi saygıyla selamlıyorum. 
Değerli milletvekilleri,
Sayın Bakanımız benim konuşmamdan sonra bir söz aldı. Ben aslında bu “kes-yapıştır”
ya da “kopyala-yapıştır” önergesi olarak adlandırılan, Adalet ve Kalkınma
Partisi milletvekilleri tarafından 74’üncü madde üzerinde verilen önergenin,
Ceza Muhakemesi Kanunu’nun 250, 251, 252 ya da mevcut Terörle Mücadele
Kanunu’nun bazı maddelerindeki hükümlerin aynısı olduğunu söylemiştim. Hatta,
zahmete katlanmayın diye, maddelerin nerede, ne olduğunu fıkrasına varana kadar
söylemiştim. Zahmet edersiniz, okursunuz, kimin gerçek dışı beyanda bulunduğu
açıkça ortaya çıkar. 
Öyle anlaşılıyor ki Adalet
ve Kalkınma Partisinin yasa yapma anlayışı ve tekniği, taşımacılıktan ibaret
yani mevcut hükümleri başka yere taşıma. Ya bir evinizi yazlığa mı taşıyorsunuz
ya da kışlığa mı taşıyorsunuz? Bir evin içerisindeki eşyaları başka yere taşıma
gibi bir şey. 
FEVAİ ARSLAN (Düzce) –
Taşıma değil.
ALİ RIZA ÖZTÜRK (Devamla) -
Sen fazla konuşma, dediğimi yap, bak bakalım, doğru mu, değil mi! Noktasına
kadar, virgülüne kadar aynı mı, değil mi; bak! Yani siz hiç mi bir yasa yapma
tekniği bilmezsiniz ya! Hiç bilmiyorsanız öğrenin, sorun, başkalarına sorun
arkadaşlar. (AK PARTİ sıralarından gürültüler)
Sayın Bakan, hiç olmazsa,
bürokratların da bilmiyorsa, o zaman o bürokratları da değiştir.
Arkadaşlar, bakın, burada,
Sayın Bekir Bozdağ: “Bu özel yetkili mahkemeler, normal bir hukuk devletinde
olmaması gereken mahkemelerdir.” dedi ve devam etti, bu mahkemelerin ihtiyaçtan
doğduğunu söyledi. Demek ki ihtiyaç ortadan kalktığında yeniden düzenleneceğini
söyledi. Öyle anlaşılıyor ki bu mahkemelerin doğurduğu ihtiyaç ortadan
kalkmamış. Yani normal bir hukuk devletinde olmaması gereken mahkemelere olan
ihtiyaç devam ediyor çünkü Türkiye normal bir hukuk devleti değilmiş demek ki,
bunu anladık. Adalet ve Kalkınma Partisi iktidarında Türkiye’nin normal bir hukuk
devleti olduğuna zaten inanmak saflıktır değerli arkadaşlarım.
Sayın Başbakan, ATV’de
yaptığı konuşmada, bu özel yetkili mahkemelerin, devlet güvenlik mahkemelerinin
devamı olduğunu, onun yerine ikame edildiğini söylüyordu. Biz bugüne kadar bunu
söylüyorduk, AKP’liler diyordu ki: “Bunlar ihtisas mahkemesi.” Ya Başbakan
diyor “DGM’lerin yerine kuruldu bu mahkemeler.” diye ve hatta, ileri gidiyor
Sayın Başbakan, bu mahkemelerin artık canavarlaştığını söylüyor. 
Şimdi, değerli
arkadaşlarım, yine burada, çok basit bir şekilde söylemek istiyorum, Başbakan
demiş ki: “Tutuklu yargılamak doğru bir yol değildir.” Avrupa İnsan Hakları
Mahkemesi özel yetkili mahkemelere karşıymış, demiş ki çok açık bir şekilde:
“Bu özel yetkili mahkemeler gözden geçirilsin.” Sayın Adalet Bakanı da gözden
geçirmiş arkadaşlar, oturmuş, hocalarla beraber –bunu yazan hocaları da merak
ediyorum, kim olduğunu- gözden geçirmiş; tutmuş, CMK 250, 251, 252’deki şeyleri
şöyle bir gözden geçirmiş, “Hadi bunları alalım buradan, Terörle Mücadele
Kanunu’nun içerisine taşıyalım.” demiş. 
Değerli arkadaşlarım,
aslında bu özel yetkili mahkemeler, Sayın Başbakanın da söylediği gibi, devlet
güvenlik mahkemelerinin ruhunu taşıyan mahkemelerdir. 250, 251, 252’nci
maddelerde devlet güvenlik mahkemelerinin ruhu devam etmektedir. Devlet
güvenlik mahkemelerinin yaşattığı özel yetkili mahkemeler, devletin hukukunu
esas alan mahkemelerdir. Yani hem devlet güvenlik mahkemeleri hem de özel
yetkili mahkemeler bireyin, yurttaşın özgür hukuku yerine devletin hukukunu
esas alan mahkemelerdir. Şimdi yapılan düzenleme ile bu mahkemeler yine
devletin hukukunu esas almaya devam edecektir değerli arkadaşlarım. 
Şimdi burada yapılan şey,
CMK 252 incelendiğinde, sadece mahkemelerin adının değiştiği bile söz konusu
değildir. Hiç olmazsa devlet güvenlikten özel yetkiliye atlarken adı
değişmişti. Burada aslında özel yetkilinin değiştiğini anlamam için benim… Özel
yetkili mahkemelerin uyguladığı, Ceza Muhakemesi Usulü’nde tanınan özel
yetkinin ortadan kaldırılıp kaldırılmamasıdır. Siz alıp onu buraya taşımışsınız
yani evinizdeki eşyaların bir kısmını öbür tarafa taşımışsınız. 
Değerli arkadaşlarım, Sayın
Adalet Komisyonu Başkanı sevdiğim bir insandır. Bu yasa yapma tekniği kendi
içine siniyor mu? “Yasa Yapma” diye bir kitapçık da yayımlamış. Adalet ve
Kalkınma Partili hukukçu milletvekili arkadaşlarıma soruyorum: Böyle bir yasa,
böyle bir yasa tekniği doğru mudur? Bu getirilen önerge gerçekten içinize
siniyor mu değerli arkadaşlarım? Bunu Sayın Sezgin Tanrıkulu söyledi: “Bu,
utanç belgesidir.” dedi. Ben söylüyorum arkadaşlar: Bir milyon kere utanç
belgesi, hukuk adına utanç belgesi. Siz ister utanırsınız ister utanmazsınız, o
sizin bileceğiniz bir iştir ama ben bir hukukçu olarak bu önergeden -siyasi
olarak söylemiyorum- hiçbir hukuk tekniği içermeyen, hiçbir yasaya uygun olmayan…
(Mikrofon otomatik cihaz
tarafından kapatıldı) 
ALİ RIZA ÖZTÜRK (Devamla) -
…bir maddeden bir maddeye atlayış şeklinde olan bu önergeden bir hukukçu olarak
utanıyorum.
Saygılar sunuyorum. (CHP
sıralarından alkışlar)
BAŞKAN - Teşekkürler Sayın
Öztürk.
Aynı mahiyetteki iki
önergeyi oylarınıza sunacağım.
III.-YOKLAMA
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Yoklama istiyoruz Sayın Başkan.
BAŞKAN – Yoklama talebi
vardır, yerine getiriyorum. 
Sayın Hamzaçebi, Sayın
Tarhan, Sayın Öztürk, Sayın Tezcan, Sayın Tanal, Sayın Dibek, Sayın Nazlıaka,
Sayın Özkoç, Sayın Ağbaba, Sayın Köktürk, Sayın Yılmaz, Sayın Güven, Sayın
Tamaylıgil, Sayın Öztrak, Sayın Oran, Sayın Batum, Sayın Cihaner, Sayın Genç,
Sayın Yüceer, Sayın Değirmendereli, Sayın Öğüt.
Elektronik cihazla yoklama
yapacağız.
İki dakika süre veriyorum.
(Elektronik cihazla yoklama
yapıldı)
BAŞKAN – Toplantı yeter
sayısı vardır. 
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – Aynı mahiyetteki
iki önergeyi oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
III.-Y O K L A M A 
(CHP sıralarından bir grup
milletvekili ayağa kalktı)
MEHMET AKİF HAMZAÇEBİ
(İstanbul) – Yoklama istiyoruz Sayın Başkan. 
BAŞKAN – Sayın Hamzaçebi,
Sayın Öztürk, Sayın Tezcan, Sayın Özkoç, Sayın Nazlıaka, Sayın Dibek, Sayın
Tanal, Sayın Yılmaz, Sayın Köktürk, Sayın Ağbaba, Sayın Yüceer, Sayın Sarı,
Sayın Özel, Sayın Genç, Sayın Acar, Sayın Güven, Sayın Aydın, Sayın Batum,
Sayın Aygün, Sayın Öz, Sayın Öztrak.
Elektronik cihazla yoklama
yapacağız.
İki dakika süre veriyorum.
(Elektronik cihazla yoklama
yapıldı)
BAŞKAN – Toplantı yeter
sayısı vardır. 
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – 73’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
74’üncü madde üzerinde dört
önerge vardır, okutuyorum…
MEHMET AKİF HAMZAÇEBİ
(İstanbul) – Sayın Başkan, 74’üncü maddedeki önergelerle ilgili olarak bir
konuşma yapmak istiyorum, bir açıklama yapacağım. 
HASİP KAPLAN (Şırnak) –
Bizim de talebimiz var efendim.
MEHMET AKİF HAMZAÇEBİ
(İstanbul) – 74’üncü maddeye ilişkin olarak Adalet ve Kalkınma Partisi Grubunun
önergesi İç Tüzük hükümleri uyarınca görüşülemez efendim. 
Birincisi: Bu madde, bu
önergenin içerdiği madde Ceza Muhakemesi Kanunu’nun 250, 251 ve 252’nci
maddelerini Terörle Mücadele Kanunu’nun ilgili maddesine, bir maddesine
taşımaktan ibarettir. Madde Ceza Muhakemesi Kanunu’nun 250, 252’nci
maddeleriyle ilgilidir yani bu önergenin içeriği olan maddeler Ceza Muhakemesi
Kanunu’nun 250, 252’nci maddeleriyle ilgilidir. Oysa Komisyondan geçen metin
doğrudan doğruya Terörle Mücadele Kanunu’yla ilgilidir. 
Hepinizin bildiği gibi,
özel yetkili mahkemeler, 1961 Anayasası’na 1973 yılında yapılan değişikliklerle
“Devlet Güvenlik Mahkemesi” adı altında girmiştir, üç yıllık bir uygulamanın
sonunda 1976 yılında kaldırılmıştır, daha sonra 1983 yılında tekrar yürürlüğe
konulmuştur ve 2004 yılında Adalet ve Kalkınma Partisinin ikinci Hükûmeti
döneminde bir yasa değişikliğiyle, isim değişikliğiyle “özel yetkili
mahkemeler” adı altında tekrar kurulmuştur. Bu mahkemenin özü Devlet Güvenlik
Mahkemesi olmasıdır, tek farkı içerisinde bir askerî hâkimin olmamasıdır. Şu an
yapılan da esasen Devlet Güvenlik Mahkemesi anlayışının devam ettirilmesidir,
başka bir şey değildir. Sadece bir makyaj yapılıyor, bir yerden bir yere
taşınıyor bu madde. 
Dolayısıyla Ceza Muhakemesi
Kanunu’nun 250 ve 252’nci maddelerinde bir düzenleme içeren bu madde, Terörle
Mücadele Kanunu’yla ilgili olan bir madde içerisinde görüşülemez; birincisi bu.

İkincisi: İç Tüzük’ün
87’nci maddesine göre, değişiklik önergeleri gerekçeler dâhil 500 kelimeyi
geçemez. Bu önerge 808 kelime, bağlaçları düşerseniz yine 500’ü geçiyor; İç
Tüzük’ün 87’nci maddesine de aykırıdır, görüşülmesi mümkün değildir. 
BAŞKAN – Teşekkür ederim
efendim, fikrinizi söylediniz. 
AHMET AYDIN (Adıyaman) –
Sayın Başkanım…
HASİP KAPLAN (Şırnak) –
Sayın Başkan…
BAŞKAN – Size de vereceğim.

Buyurun Sayın Aydın. (AK
PARTİ sıralarından alkışlar)
AHMET AYDIN (Adıyaman) –
Sayın Hamzaçebi’nin iddiaları doğru değildir. 
OKTAY VURAL (İzmir) –
Efendim, müsaadenizle, itiraz edenler önce şey yapsın da sonra siz
cevaplandırırsınız yani. 
AHMET AYDIN (Adıyaman) –
Öncelikle şunu ifade edeyim, önergemizdeki kelime sayısı 500’e indirgenmiştir,
parafınızla birlikte, orada bir problem yoktur. 
İkinci husus, Adalet
Komisyonundan geçen tasarı metninin 74’üncü maddesine baktığımızda, orada
Terörle Mücadele Kanunu’nun 10’uncu maddesini düzenleyen bir hüküm, orada
değişiklik yapan bir madde, bizim verdiğimiz önerge de tamamen Terörle Mücadele
Kanunu’nun 10’uncu maddesinde -başlığıyla birlikte- bir değişiklik öngören bir
hüküm. Dolayısıyla, ilintili, bağlantılı ve tamamen aynı konuyu değiştiren bir
önerge, önergemizde bir problem yoktur, görüşmelerin devam etmesini arz
ediyoruz. 
BAŞKAN – Teşekkür ederim. 
Sayın Vural, buyurun.
OKTAY VURAL (İzmir) –
Benden önce Sayın Kaplan istedi. 
BAŞKAN – Pardon, Sayın
Kaplan, buyurun. 
HASİP KAPLAN (Şırnak) –
Sayın Başkan, İç Tüzük 87’nci maddeye göre, görüşülmekte olan tasarı veya
teklifin…
DİLEK AKAGÜN YILMAZ (Uşak)
– Sayın Başkan, mikrofon kullanılabilir mi lütfen.
HASİP KAPLAN (Şırnak) –
…konusu olmayan sair kanunlarda ek ve değişiklik getiren yeni bir kanun teklifi
işleme konulamaz, yeni madde ihdası şeklinde getiriliyorsa onun usulü farklıdır.

Şimdi, burada gerçekten
şuna dikkat etmek gerekiyor: Burada Terörle Mücadele Kanunu’nun 10’uncu
maddesi, dikkat edildiği zaman bir yargılama usulünü getiriyor. 
Terörle Mücadele Kanunu
1991 yılında çıkarılmış bir kanun, daha sonra Ceza Muhakemeleri Usulü Kanunu
çıkarıldı, 2004, 2005, bu tarihlerde yine AK PARTİ İktidarı vardı, sonra
10’uncu madde 2006 yılında değiştirildi. Yani 2006 yılında değiştirildi. 2006
yılında değişiklik yapıldıktan sonra, burada şuna dikkatinizi çekmek istiyorum
Sayın Başkanım, 10’uncu maddenin son şekli itibarıyla şöyle net bir durum var:
“Bu Kanun kapsamına giren suçlarla ilgili olarak, Ceza Muhakemesi Kanununun 250
ilâ 252 nci maddelerinde hüküm bulunmayan hususlarda diğer hükümleri uygulanır.
Ancak;” deyip, birkaç fıkra var; soruşturmanın tehlikeye düşme hâli, şüphe ve
gözaltı süresi, müdafiin hukuku yani savunma hakkı, savunmanın görüşmesi ve
evrakın içeriğinin incelenmesi. Bu üç dört konu son derece önemli ama her
birisi farklı bir temel kanunu ilgilendiriyor. Birisi Ceza Muhakemeleri Kanunu
250, 251, 252’yi ilgilendiriyor. Bu konuda bir önerge, değişiklik önergesi
olduğu için, bizim de CMK’nın 250, 251, 252’nci maddesinin kaldırılmasıyla
ilgili vermiş olduğumuz kanun teklifimiz var, Komisyona da intikal ettirilmedi.
Bir: Usul açısından, İç Tüzük açısından, bu kanun teklifimiz muvacehesinde bir
önerge olduğu için, bu teklifimizin gelip Komisyonda tekrar görüşülmesi gereken
bir durum yarattı. 
İkinci husus, özellikle
yine AK PARTİ hükûmetlerinin yapmış olduğu bir düzenlemeyle ilgilidir. Doğru
bir düzenlemedir fakat uygulanmıyor, uygulamada hayat bulmuyor, hiçbir mahkeme
uygulamıyor; Anayasa’nın 90’ıncı maddesi. AK PARTİ hükûmetlerinin on yıllık
iktidarı döneminde yaptığı en doğru şey budur ancak hiç uygulanmayan da
Anayasa’nın 90’ıncı maddesidir. Nedir? Meclisin kabul ettiği usulüne uygun
uluslararası sözleşmeler iç hukukta kanunların üzerindedir yani Avrupa İnsan
Hakları Sözleşmesi bunun üzerindedir, Medeni ve Siyasi Haklar Sözleşmesi bunun
üzerindedir. Yani bu yasanın içine CMK değişikliği getirip koyduğunuz, monte
ettiğiniz zaman “silahların eşitliği” denen evrensel bir ilkeyi ihlal
edersiniz; iddia ve savunmanın silahlarının eşitliği. Yani savcı soruşturmaya
başladıktan sonra avukata süre verilmeyecek. Burada bu, sınırlama getiren bir
madde var; yani savunma hakkının sınırlanması. Oysaki Anayasa 36’ncı maddede
adil yargılanma hakkı düzenlenmiş. Orada da sözleşmeye atıf yapıyor, Anayasa 90
da bunu emrediyor. 
Şimdi, buradaki değişikliğe
baktığımız zaman, sadece bu değil Sayın Başkanım, TCK hükümlerini de içeren bir
yargılama kapsamı olayı var ve en önemlisi, gerekçeyi okuduğunuz zaman şöyle
diyor, gerekçede şöyle diyor: “CMK 250, 251, 252 kaldırılmıştır.” diyor. Oysaki
önergede bu kaldırılmıyor, yok bunun içinde. Yani gerekçeyle önerge çelişkili,
birbirini tutmayan… Önergede 250, 251, 252’nin kalktığı belli değil. Bunun
birisi özel yetkili mahkemedir, diğerleri de yargılama usullerini içeriyor.
Eğer siz bunları kaldırdığınızı kanun hükmünde, Meclis iradesiyle
çıkarmazsanız, burada çok tehlikeli bir yasama sürecine girersiniz. Yasama,
Meclis, kanun yapma yerine, kanunla mahkemelerin çalışmasını tanzim etme
yerine, yetkisini hükûmete, yürütmeye devreder. O da nedir? Bakanlığa ve
Hâkimler ve Savcılar Yüksek Kuruluna devreder. Hiçbir Meclis, hiçbir yasama
iradesi kendi yetkisini bu şekilde yürütmeye devretmez.
BAŞKAN – Teşekkürler Sayın
Kaplan. 
HASİP KAPLAN (Şırnak) – Bu
da tehlikeli bir konu. 
Şimdi, buradan baktığımız
zaman Sayın Başkan… (AK PARTİ sıralarından “Ooo sesleri”) 
BAŞKAN – Efendim, rica
edeyim… Yani sonuç…Sonuç, sonuç… 
HASİP KAPLAN (Şırnak) – Şimdi,
Sayın Başkan, bir, CMK yönünden; iki, TCK yönünden; üç, görev yönünden burada
10 tane madde ihdası var. Her birisinin ayrı ayrı madde ihdası olarak teknik
bir düzenleme içine alınması gerekiyor. Bir önergenin içinde toplu torba önerge
olmaz; çünkü farklı hükümler, farklı uygulamalar, infaz usul ve kararlar var.
Bu nedenle bu önerge işleme konamaz. Anayasa’ya aykırı, farklı maddeler
içeriyor. Hükûmet şunu yapabilir; ben yine kestirme bir yol önereyim: Önce, bu
maddeye, 74’e göre bir önerge versin “Özel yetkili mahkemeleri kaldırıyoruz.”
diye Sayın Başkanım; hep beraber “evet” diyelim buna. Ha, ondan sonra,
kafasındakini getirsin, farklı maddeler olarak, yeni madde ihdası olarak
getirsin Komisyona. Komisyonda çoğunluğu var, gücü var, sayısı var; hiç kimse de
buradan ayrılma niyetinde değil. Doğru dürüst bir işlem yapılmış olur, hukuk
tekniği açısından doğru olur. Bir yanlış bir yanlışla düzeltilmez Sayın Başkan.
BAŞKAN – Teşekkürler Sayın
Kaplan.
HASİP KAPLAN (Şırnak) – Çok
tehlikeli bir durum söz konusu. 
BAŞKAN – Sayın Kaplan, çok
teşekkür ediyorum.
Buyurun Sayın Vural.
OKTAY VURAL (İzmir) – Evet,
Sayın Başkan, tabii, görüştüğümüz kanun yani bu değişiklikle ilgili
görüşlerimizi elbette ifade edeceğiz ama bir temel kanunu görüşüyoruz. Bu temel
kanun neden oldu? İç Tüzük 91’e göre, “Düzenlediği alan yönünden bütünlüğünün
ve maddeler arasındaki bağlantıların korunması zorunluluğunun bulunması…”
Dolayısıyla bu önerge, böyle bir zorunlulukla getirilen bir önerge değil.
Olmadığı için de bence bu önergeyle birlikte, Komisyonun bu önergeyi alıp
değerlendirdikten sonra Genel Kurula indirmesi daha uygun olacak gibi geliyor.
Yani, bu zorunluluğu temin etmiyor. Tabii, muhtevayla ilgili söyleyeceklerimiz
var. Gerçekten burada, yani 250, 251 kaldırılmış gibi gösteriliyor ama
kaldırılmamış olanın olduğu da açık olduğuna göre, bunu getiriyoruz. Burada bir
çelişki doğabilir, boşluk doğabilir. O bakımdan, bunu, acaba Komisyon
-bilemiyorum- bu önergeyi ya da maddeyi alıp değerlendirdikten sonra Genel
Kurula sunsa daha uygun olmaz mı? Yani Komisyonda bir değerlendirme olsun.
Takdir edersiniz ki önemli bir düzenlemedir. Komisyon maddeyi çeksin, görüşsün;
bu arada diğer maddeleri görüşürüz, Komisyon bu değerlendirmeleri yapar ve
böylelikle çözümlemiş oluruz diye… Bu şekilde daha iyi olabilir. 
Bir de Sayın Başkan, çok
kapsamlı bir değişiklik. Yani, gerçekten, Sayın Arınç şunu söylemişti: “Gece
yarısı, önergelerle bunları getirecek değiliz.” diye ifadelerde bulunmuştu.
Milliyetçi Hareket Partisi olarak bu konudaki görüşlerimizi daha önce ifade
ettik ama böyle bir yasama yöntemiyle getirilmiş olması konusundaki
itirazlarımızı tekraren ifade ediyorum. Daha sağlıklı belki bir değerlendirme
yapabiliriz. Sadece bir önergeyle, böylesine önemli bir konunun, çok çeşitli
polemiklere, tartışmalara yol açacak bir konunun bu şekilde bir önergeyle ele
alınması olayın ciddiyetiyle ve önemiyle mütenasip değil. Çok önemli bir
değişiklik bu takdir edersiniz ki, bir tartışma. O zaman yapılması gereken, bu
tartışmanın ağırlığına ithafen sadece bunu bir önergeyle sınırlandırmamak.
Madde görüşmesi olarak ele alması daha uygun olur diye düşünüyorum. Komisyon
çeker ve bununla ilgili değerlendirme yaparsa belki diğer maddelere de geçeriz,
o arada Komisyonun… Yani bu gece de toplanabilir, devam edebilir. 
Benim söyleyeceğim bunlar
Sayın Başkanım.
BAŞKAN – Teşekkür ederim
efendim.
KAMER GENÇ (Tunceli) –
Sayın Başkan, aslında bu maddeyi Komisyon geri alsın. Böyle karmakarışık madde
olur mu? (AK PARTİ sıralarından gürültüler)
BAŞKAN – Bir saniye… Bir
saniye efendim…
AHMET AYDIN (Adıyaman) –
Sayın Başkan, meram ifade edilmiştir. 
KAMER GENÇ (Tunceli) –
Efendim, maddeyi Komisyon alsın, yeniden düzenlesin.
BAŞKAN – Arkadaşlar, bir
dakika…
Ahmet Bey, buyurun.
AHMET AYDIN (Adıyaman) –
Sayın Başkanım, grup başkan vekili arkadaşlarım meramlarını ifade etmiştir, biz
de şunu ifade ettik… 
KAMER GENÇ (Tunceli) –
Böyle bir madde olur mu ya!
AHMET AYDIN (Adıyaman) –
Öncelikle önergedeki kelime sayısı gerekçede beş yüze indirgenmiştir, birisi
bu. İkincisi…
ALİ RIZA ÖZTÜRK (Mersin) –
E, konuştu, şimdi ikincisini de konuşuyor Sayın Başkan. Buraya vermiyorsun,
oraya niye veriyorsun?
BAŞKAN – Anlayamıyorum ki.
Bir saniye susar mısınız, işitemiyorum.
Buyurun.
AHMET AYDIN (Adıyaman) –
İkincisi de Sayın Başkanım… İkincisi…
ALİ RIZA ÖZTÜRK (Mersin) –
Konuştu ama, konuştu tabii. Niye veriyorsun ikinci kez, konuştu! 
AHMET AYDIN (Adıyaman) –
Ya, niye bağırıyorsun? Arkadaşlar, bir saniye ya… Biz sizi dinledik, bakın,
yarım saattir konuşuyorsunuz.
ALİ RIZA ÖZTÜRK (Mersin) –
Yani Akif Bey’den sonra o konuştu, aynı konuyu anlatıyor. Niye veriyorsunuz o
zaman?
BAŞKAN – Peki, Beyefendi,
siz niye bağırıyorsunuz?
ALİ RIZA ÖZTÜRK (Mersin) –
Ya, Sayın Başkan, Akif Bey’den sonra Arkadaş konuştu. Konuştu ama, Arkadaş
konuştu.
BAŞKAN – Gerekirse,
Hamzaçebi tekrar konuşmak isterse ona da söz veririz. Siz sakin olun efendim.
Evet, Ahmet Bey, buyurun.
AHMET AYDIN (Adıyaman) –
Sayın Başkanım, ikinci husus: Bakın, Adalet Komisyonundan geçen tasarı metninin
74’üncü maddesi şunu diyor: “3713 sayılı Kanun’un 10’uncu maddesini düzenleyen
bir hüküm.” Bizim getirdiğimiz önerge de tam da aynı maddeyle alakalı, 3713
sayılı Kanun’un 10’uncu maddesini değiştiren bir önerge. Dolayısıyla, teknik
açıdan da, hukuki açıdan da bir problem yoktur, görüşmelerin kaldığı yerden bir
an önce devam etmesini arzu ediyoruz.
Teşekkür ediyorum.
BAŞKAN – Sayın Hamzaçebi,
buyurun.
MEHMET AKİF HAMZAÇEBİ
(İstanbul) – Sayın Başkan, bu önerge beş yüz kelimeden fazla efendim.
BAŞKAN – Efendim, çektiler
geri ve şu anda beş yüz kelimeden fazla değil. 
OKTAY VURAL (İzmir) –
Önergeyi mi geri çektiler?
MEHMET AKİF HAMZAÇEBİ
(İstanbul) – Bir saniye… Ne zaman çekildi efendim?
OKTAY VURAL (İzmir) –
Önerge mi çekildi efendim?
BAŞKAN – İşte burada
efendim, gelirseniz görürsünüz. 
MEHMET AKİF HAMZAÇEBİ
(İstanbul) – Hayır, ne zaman çekildi?
KÂTİP ÜYE MİNE LÖK BEYAZ
(Diyarbakır) – Önerge çekilmedi, beş yüze indirgendi. 
OKTAY VURAL (İzmir) –
Önerge geri çekildiyse…
BAŞKAN – Beş yüz kelimeye
indirildi önergenin gerekçesi. 
MEHMET AKİF HAMZAÇEBİ
(İstanbul) – Sayın Başkan, ne zaman indirildi? Bize ulaşmadı bu. 
BAŞKAN – Bana da ulaşmadı
ama burada indirilmiş. Ne zaman indirildi?
AYŞE NUR BAHÇEKAPILI
(İstanbul) – Sayın Başkan…
MEHMET AKİF HAMZAÇEBİ
(İstanbul) – Sayın Başkan, böyle bir görüşme yapabilir miyiz? Böyle bir görüşme
yapabilir miyiz efendim? 
AYŞE NUR BAHÇEKAPILI
(İstanbul) – Sayın Başkan… Sayın Başkan…
BAŞKAN – Tekrar dağıtılsın
efendim, tamam. 
MEHMET AKİF HAMZAÇEBİ
(İstanbul) – Sayın Başkan, efendim, bir saniye… Sayın Başkan, bunu kabul
etmemiz mümkün değil. 
BAŞKAN – Beş yüze
indirildi. 
AYŞE NUR BAHÇEKAPILI
(İstanbul) – Sayın Başkan, paragraflardaki imza benim imzamdır. 
MEHMET AKİF HAMZAÇEBİ
(İstanbul) – Sayın Başkan, bana söz verir misiniz efendim,sözümü bitirmedim.
BAŞKAN – Siz konuştunuz
efendim, bir dakika müsaade buyurun. 
Sayın Bahçekapılı, buyurun.

AYŞE NUR BAHÇEKAPILI
(İstanbul) – AK PARTİ’nin değişiklik önergesindeki kelime sayısını kısaltan ve
bunu kısaltmaya da paraf atan, imza atan kişi benim ve bu olayı yarım saat önce
yaptım. 
Bilginize sunarım. 
BAŞKAN – Dağıtılsın efendim
şimdi. Beş yüze indirildi, orada sorun yok Hamzaçebi. 
MEHMET AKİF HAMZAÇEBİ
(İstanbul) – Sayın Başkan, izin verir misiniz, konuşmak istiyorum. Benim
konuşmamı kesip…
BAŞKAN – Efendim,
konuşacaksınız. Bir saniye efendim, bir saniye!
ALİ RIZA ÖZTÜRK (Mersin) –
Ne bağırıyorsun ya!
BAŞKAN – “Söz vereceğim.”
dedim Sayın Hamzaçebi, bir saniye... 
ALİ RIZA ÖZTÜRK (Mersin) –
Niye bağırıyorsun? Neden bağırıyorsun? (AK PARTİ sıralarından gürültüler) 
BAŞKAN – Sen niye
bağırıyorsun?
ALİ RIZA ÖZTÜRK (Mersin) –
Bağırırım! Niye bağırıyorsun buraya? Senin maraban mıyız biz bağırıyorsun ya!
(AK PARTİ sıralarından “Otur yerine!” sesleri, gürültüler) 
Kapanma Saati: 21.42

ALTINCI OTURUM
Açılma Saati: 22.04
BAŞKAN: Başkan Vekili Mehmet SAĞLAM
KÂTİP ÜYELER: Mine LÖK BEYAZ (Diyarbakır), Tanju ÖZCAN (Bolu) 
BAŞKAN – Sayın
milletvekilleri, Türkiye Büyük Millet Meclisinin 129’uncu Birleşiminin Altıncı
Oturumunu açıyorum.
278 sıra sayılı Kanun
Tasarısı’nın görüşmelerine kaldığımız yerden devam edeceğiz. 
Komisyon yerinde.
Hükûmet yerinde.
74’üncü madde üzerinde
Adalet ve Kalkınma Partisine mensup milletvekilleri tarafından verilen
önergenin İç Tüzük hükümleri çerçevesinde işleme alınması üzerine yapılan
itirazlara karşı usul tartışması açıyorum.
Sırasıyla iki lehte, iki
aleyhte söz vereceğim. 
HASİP KAPLAN (Şırnak) –
Sayın Başkan, her gruptan birer kişi görüşlerini ifade etsin. Ben aleyhte
konuşacağım. 
BAŞKAN – Her gruptan birer
kişiye söz veriyorum. Tutumum lehinde Sayın Aydın, aleyhinde Sayın Hamzaçebi,
Sayın Vural, Sayın Kaplan.
KAMER GENÇ (Tunceli) –
Sayın Başkan, öyle bir madde getirmişler ki burada, diyor ki yani 3’üncü
maddenin (b) fıkrasında, sıfatı ne olursa olsun savcılık araştırması şey eder.
Buna göre, milletvekillerini, Hükûmeti, bakanı bunlar, savcılar soruşturabilir
efendim. Yani bu önergeyi yazan arkadaşların okuma yazması varsa, açın, okuyun,
siz de okuyun efendim. Bakın, diyor ki: “(b) bendinde sayılan sınırlı sayıdaki
suçlar nedeniyle soruşturma ve kovuşturma yapılması şüpheli veya sanığın görev
veya sıfatı ne olursa olsun izne tabi değildir.” 
BAŞKAN – Sayın Genç, usul
tartışması açtık. Müsaade ederseniz tartışmayı başlatayım efendim.
KAMER GENÇ (Tunceli) –
Efendim, usul tartışması ama yani burada bazı şeyleri gizlemişler. Fethullah
Gülen bunlara talimat vermiş, “Bunları böyle getirin.” demiş. 
BAŞKAN – Tamam efendim. 
Sayın Aydın, buyurun
efendim. (AK PARTİ sıralarından alkışlar)
X.- USUL HAKKINDA GÖRÜŞMELER
1.- 74’üncü madde üzerinde Adalet ve Kalkınma Partisine mensup
milletvekilleri tarafından verilen önergenin İç Tüzük hükümleri çerçevesinde
işleme alınamayacağı hususunda Başkanın tutumu hakkında 
AHMET AYDIN (Adıyaman) –
Teşekkür ediyorum Sayın Başkanım.
Sayın Başkan, değerli
arkadaşlar; hepinizi saygıyla selamlıyorum.
Tabii, aslında kaç gündür
bir hayli önergeler var, o önergelerin hepsini de burada bir şekilde görüşüp
oyluyoruz ancak iş bu önergeye geldiği zaman da maalesef hukuka aykırı bir
şekilde, haksız bir şekilde bu önergenin görüşülmemesi yolunda arkadaşlar görüş
beyan ettiler. 
Sayın Başkanım, ben
tutumunuzun lehinde söz almış bulunuyorum. Öncelikle, tabii, burada değişiklik
önergeleriyle alakalı olarak beş yüz kelimeyi aştığı yolunda bir iddia vardı.
Tabii, biz, vermiş olduğumuz önergeyi, daha görüşmeye başlamadan evvel grup
başkan vekili arkadaşımızın parafıyla birlikte onu beş yüz kelimeye de
indirgemiştik. 
Şimdi, değişiklik
önergelerini belirleyen İç Tüzük’ün 87’nci maddesine baktığımızda orada aynen
şöyle ifade ediliyor: “Değişiklik önergeleri gerekçeli olarak verilir.
Değişiklik önergeleri ve gerekçeleri beşyüz kelimeden fazla ise, önerge sahibi
önergesine beşyüz kelimeyi geçmeyen bir özet eklemek zorundadır.” Yani bin
kelime dahi olabilir ama biz beş yüz kelimeyi geçmeyecek şekilde bir özet
ekledikten sonra hiçbir problem yok, hiçbir mahzur yok. Daha önce de bugüne
kadar da hep bu teamülde uygulandı, İç Tüzük de bunu emrediyor. 
İkinci bir husus: Yine
değerli grup başkan vekili arkadaşlarımız burada önergedeki hususla, karşımıza,
Genel Kurulda görüştüğümüz tasarıdaki maddeyle alakalı bir ilintinin olmadığını
söylediler. Dolayısıyla “Böyle bir önerge verilemez.” dendi. Bu da tamamen
yanlış çünkü görüşmekte olduğumuz tasarının 74’üncü maddesine baktığımızda
orada ifade aynen şu: “3713 sayılı Kanunun 10 uncu maddesinin birinci
fıkrasının (ç) ve (d) bentleri aşağıdaki şekilde değiştirilmiştir.” Yani madde
74 tamamen Terörle Mücadele Kanunu’nun 10’uncu maddesini tanzim eden,
değiştiren bir madde. 
Verdiğimiz değişiklik
önergesi neyi ihtiva ediyor? Verdiğimiz değişiklik önergesine de baktığımızda
değerli arkadaşlar, burada “3713 sayılı yani Terörle Mücadele Kanunu’nun
10’uncu maddesi başlığıyla birlikte aşağıdaki şekilde değiştirilmiştir.” Yani
tasarı metni, Terörle Mücadele Kanunu’nun 10’uncu maddesi, verdiğimiz önergenin
kendisi bizatihi 10’uncu maddeyi zaten değiştiren bir önerge. Siz, böyle bir
önergeyi kabul etmedikten sonra başka hangi önerge kabul edilir, başka hangi
önergeyi burada görüşebiliriz?
Değerli arkadaşlar, yine
aynı şekilde… Tabii, gerekçe farklı şekilde yazılabilir, gerekçesi yazılabilir,
çizilebilir ama önerge geçerli, hukuki bir önergedir. Teknik ve hukuki açıdan
hiçbir sakıncası yoktur. Kaldı ki, yine tasarının geçici 2’nci maddesine ilişkin
bir fıkra ilave eden bir önergemiz daha var, o da var. Orada da yine 250,
251’in kaldırılmasına dair maddeler var. 
Ben, Başkanın tutumunun
lehinde olduğumu ifade ediyorum ve dolayısıyla da -bir haylice görüşmeler
uzadı- bir an önce görüşmelerin kaldığı yerden devam etmesini talep ediyor,
hepinizi saygıyla selamlıyorum. (AK PARTİ sıralarından alkışlar) 
BAŞKAN – Teşekkür ederim. 
Aleyhte, Sayın Hamzaçebi. 
Buyurun efendim. 
MEHMET AKİF HAMZAÇEBİ
(İstanbul) – Sayın Başkan, değerli milletvekilleri…
Sayın Başkan, öncelikle
içeride bu konuşma süresinin beş dakika olması yönünde bir talepte bulunmuştum
ama siz cevap vermediniz. Ben de beş dakikalık talebi kabul ettiniz diye aldım ama
siz, yine üç dakika olarak verdiniz.
BAŞKAN – İsterseniz beşe de
çıkarabiliriz efendim, sorun değil.
Buyurun.
MEHMET AKİF HAMZAÇEBİ
(Devamla) – Tabii ki benden önceki konuşmacı üç dakika konuştuğu için ben de üç
dakika konuşacağım.
BAŞKAN – Teşekkür ederim.
MEHMET AKİF HAMZAÇEBİ
(Devamla) – Yani konuşmalarımız samimiyet içerisinde olmalı, sözlerimizde
durmalıyız efendim.
Değerli milletvekilleri,
burada yapılan çok önemli bir değişikliktir, çok önemli bir sistem değişikliğidir.
Devlet güvenlik mahkemeleri 1973 yılında kuruldu, 1976 yılında kaldırıldı, 12
Eylül rejiminden sonra tekrar 1983 yılı Haziran ayında kuruldu; 2004 yılında
sizin hükûmetlerinizden birisinin yönetim döneminde ismi değiştirilerek, özel
yetkili mahkemeye dönüştürülerek tekrar kuruldu. 2004’teki değişikliğin amacı
sizin bu mahkemelere hâkim olma düşüncesiydi. Askerî hâkimi çıkarıp özel
yetkili mahkemeye dönüştürmenizin amacı bu mahkemeleri kontrolünüze almaktı.
Ama geçen zaman içerisinde, sanıyorum, bu kontrol sizde olmadı, olamadı, her
neyse, bilemiyorum; siz, şimdi, kendi mahkemelerinizi, kendi hâkimlerinizi,
kendi savcılarınızı atamak istiyorsunuz. “Özgürlük hâkimi, özgürlük savcısı”
adı altında yaptığınız sizin kendi yargı sisteminizi oluşturmaktır, başka bir
şey değildir. Bizim de karşı çıktığımız budur. Bu kadar önemli bir düzenlemeyi,
sistemi altüst edecek bir düzenlemeyi, siz getirip bugüne kadar, şu saate kadar
saklıyorsunuz; önergeyi bizlerle paylaşmıyorsunuz, kamuoyuyla paylaşmıyorsunuz.
Son dakikada, işte, bir iki saat önce bizlere dağıtıyorsunuz, “Bunu yapacağız.”
diyorsunuz. 
Demokrasi bu mudur? Bu
mudur saydamlık? Bu mudur muhalefete söz hakkı vermek? Hani özel yetkili
mahkemeler kalkıyordu? Aranızda “Bu mahkemeler işlevini tamamlamıştır.” diyen
kişiler oldu. Sayın Adalet Bakanı çıkıp orada diyor ki: “Hayır, biz kamuoyuna
doğruyu söyledik.” Hayır, Sayın Bakan, tek tek o cümleleri çıkarırım. Bir grup
başkan vekiliniz “Bu mahkemeler işlevini tamamlamıştır.” dedi. Bir sayın bakan
“Bu mahkemeler demokrasilerde olmaz.” dedi. Aynı mahkemeleri, aynı anlayışı siz
Terörle Mücadele Kanunu’nun içine getirip koyuyorsanız vatandaşa, millete
doğruyu söyledim diyebilir misiniz? Doğruyu söylemediniz.
Değerli arkadaşlar, bu
maddeye sonuna kadar karşı çıkacağız. Bakın, gelin bu maddeyi buradan
çıkaralım, yeni yasama dönemine bırakalım. Bu maddeyi getirmeyin. Komisyona
çekip bunu yasalaştırmayın.
Teşekkür ederim. (CHP
sıralarından alkışlar) 
BAŞKAN – Teşekkürler Sayın
Hamzaçebi.
Sayın Vural…
OKTAY VURAL (İzmir) -
Teşekkür ederim Sayın Başkan.
Aslında uzunca bir süredir
Türk kamuoyunda tartışılan bir konu. Gerçekten adalet mülkün temelidir gibi son
derece önemli bir konuyu bir önerge münasebetiyle beş dakikalık bir sınırla…
Ki, bunda bir temel kanun olduğu için madde görüşmesi dahi yapamıyoruz. Yani
böylesine hepimizin hakkını hukukunu ilgilendiren ve Türkiye için önemli bir
konunun böyle bir gecekondu yasa faaliyeti doğrultusunda yapılmasını Milliyetçi
Hareket Partisi olarak eleştiriyoruz. Bu doğru bir şey değil.
Önergenin beş yüz kelimeden
fazla olması, diğerleri… Elbette gerekçesi beş yüz kelimeden aşağı olup
okunabilir, bütün bunlar düzeltilebilir konulardır, bunları tartışmamıza gerek
yok ama bir adalet konusunu tartışıyoruz. Yani bir saatlik adaletin ne kadar
önemli olduğunu ifade eden bir manevi görüşe sahip olanlar olarak diyorum ki:
Böyle bir konuyu sadece kapalı kapılar ardında yapılmış bir önerge
münasebetiyle buraya getirip parmaklarla onaylamak acaba bizi doğru noktaya
götürür mü, götürmez mi? O bakımdan, bizim bunu düşünmemiz lazım. Burada
yapacağımız bir yanlışın kimlerin hayatına mal olacağını, kimlerin adalet
duygusunu yok edeceğini düşünerek sağlıklı bir yasama faaliyeti olarak
gerçekleştirilmesi uygun olacaktır diye ifade ettim. 
Yani gerçekten Türkiye
Büyük Millet Meclisi tatilde değil arkadaşlar, yarın çalışacağız, Milliyetçi
Hareket Partisi Grubu olarak buradayız. Öbür gün de çalışacağız, daha sonraki
gün de çalışacağız. Bu durumda belki de yapılması gereken husus, Sayın
Komisyonun bu maddeyi geri çekmesi. Bununla ilgili düzenlemeyi, Komisyonda,
Bakanlık ve ilgililerin de çağırıldığı, Hâkimler ve Savcılar Yüksek Kurulundan
alınan görüşler istikametinde sağlıklı bir değerlendirme yaptıktan sonra…
Bundan sonraki maddeleri görüşelim, yürütme kısmı kalsın, yarıda kalmış olan
kalır, ondan sonra yarın öbür gün -diğer kanunları görüşürüz- o kanunlar
görüşüldükten sonra bitiririz, sonra buna döneriz. Eğer aramızda bir sulh
olacaksa, bir doğru noktada bir katkı olacaksa bunu temin etmiş oluruz. Birçok
insan bakıyor buna ya. Herkes merak ediyor ne olacak, ne bitecek, var mıdır,
yok mudur. Biraz önce bir milletvekilinin, sıfatı ne olursa olsun, acaba Yüce
Divanda yargılanacaklar için bir istisna…
(Mikrofon otomatik cihaz
tarafından kapatıldı) 
OKTAY VURAL (Devamla) –
…getirilmiş olmakla birlikte acaba milletvekilleri bir sıkıntıya girer mi,
girmez mi diye birtakım endişeleri de var. O bakımdan, böyle bir yöntemi
benimsesek daha sağlıklı bir kanun çıkartırız, daha iyi hizmet ederiz, biz de
katkı sağlarız, Hükûmetin de bu konuda görüş ve düşüncelerini… Sayın Bakan
diyor ki: “Benim konuşma hakkım yok.” Değerli arkadaşlar, ben üç dakika
içerisinde bunları söyleyebildim. Böylesine önemli bir konuda Sayın Bakanın
konuşma yapamaması, izahat verememesi, bundan muzdarip olması bile, bizim
düşünmemiz gereken, bununla ilgili özel bir ortamın hazırlanmasında fayda
olduğunu mülahaza ediyoruz, düşünüyoruz. 
Görüşlerimizi bu
istikamette yüce Genel Kurula ve Sayın Başkan size arz ediyorum. Önemli bir
konu. Yani elimizi vicdanımıza koyalım. Hiçbiriniz bir kimseye adaletsizlik
yapılmasını istemezsiniz, zannetmiyorum. Böyle bir kastın da olmaması lazım.
Buna ilişkin, sizlere yöneltebileceğimiz birtakım eleştirileri de engellemiş
olursunuz. Elinizde böyle bir fırsat var. Yani bir mahkemenin “AKP mahkemesi”
gibi nitelendirilmiş olması sizi de rahatsız etmeli.
Sayın Başkanım, kusura
bakmayın, üç dakikada ancak bunları ifade edebiliyorum ama konuşacak çok şey
var. Keşke bütün bunları bütün milletvekilleri Komisyonda değerlendirse,
anlatsa, sağlıklı bir neticeye gitsek daha iyi olur diye düşünüyoruz ama takdir
tabii yüce Genel Kurulun. (MHP sıralarından alkışlar)
BAŞKAN – Teşekkürler.
Sayın Kaplan, buyurun.
HASİP KAPLAN (Şırnak) –
Sayın Başkan, değerli milletvekilleri; öncelikle hepinizin huzurunda Sayın
Başbakanı, Hükûmeti, ilgili bakanları Türkiye halkına, 75 milyon insana
verdikleri sözü tutmaya davet ediyorum. “Özel yetkili mahkemeleri
kaldıracağız.” sözünü verdiniz. Bu sözü tutmaya davet ediyoruz. Eğer bu
sözünüzde duruyorsanız adını açık koyun, getirdiğiniz önergeye “CMK 250-251-252
kaldırılmıştır.” deyin. Eğer bunu yapacaksanız Meclisteki bütün partileri de dikkate
alın. Bakın, bizim kanun teklifimiz var bunun kaldırılmasıyla ilgili. Biz kanun
teklifi veriyoruz –muhalefetiz- Komisyona indirilmiyor, Komisyonda
görüştürülmüyor, Komisyonda görüşümüz alınmıyor; burada bir önergeyle baypas
ediliyor. Böyle şey olur mu arkadaşlar? Yasama, İç Tüzük, hukuk bu mudur?
Değil.
Burada bir yanlış daha
yapıyorsunuz. Sayın Kamer Genç burada bir şeye dikkat çekti, bunu iyi düşünün.
Robespierre de bir kanun çıkarmıştı ama Robespierre’in kellesi o giyotin
kanununda gitti biliyor musunuz? Buraya koymuşsunuz bir madde ve diyorsunuz ki:
“Türk Ceza Kanunu şu, şu, şu maddelerinde görevlerinde olsalar, olmasalar bile
savcılar doğrudan doğruya soruşturma açabilir.” Yani “Milletvekilini alabilir,
bakanı alabilir, Genelkurmay Başkanını alabilir, herkesi alabilir yalnız MİT’i
alamaz, yalnız MİT’i alamaz.” 
OKTAY VURAL (İzmir) – Bir
de Başbakanın görevlendirdiklerini. 
HASİP KAPLAN (Devamla) –
Bakın, bu, çok tehlikeli bir şeydir. Başbakan, Devlet Güvenlik Mahkemesinde
yargılandı, mahkûm oldu. 12 Eylül darbesi sıkıyönetiminden geçmeyen partili
yoktur, parti yoktur. Hepimiz bunu yaşadık, bu acıları. Hâlâ bunun üzerine “Biz
bunu düzeltelim.” derken bu ülkede hukuku, demokrasiyi, adil yargılanmayı
savunma hakkını, savunma hukukunu, adaleti, “adalet” ismini taşıyan bir
partinin çok görmesini yadırgıyorum. Siz kimi…Yani devleti koruma güdüsünü
bırakın, milleti koruyun, bireyi koruyun, vatandaşı koruyun, hakkı koruyun. 
Sayın İyimaya bir şey
söyledi: “Bu mahkemeler kendilerini Allah gibi görüyor.” Aynen öyle, ben de
katılıyorum, bu mahkemeler kendilerini Allah’ın da üstünde görüyorlar, o zaman,
bunları hizaya geçirmek lazım, bu mahkemeleri hizaya çekmek lazım. Bu
mahkemelerin bu Meclisin iradesinin üstünde olmaması lazım. Vatandaşın
karşısında zalim duran mahkemeleri, her gün, kapısı kapalı, özel timlerce
evleri basılmış, çoluk çocuğunun gözü önünde “düşüncesini açıkladı” diye,
“terörist” diye insanların evinden alınıp zorbaca içeride tutulduğu -yıllarca-
mahkeme süreçlerini artık kapatmak lazım. Çok ciddi bir yanlış, katılıyoruz.
Önergeyi geri alsınlar, Komisyonda tartışalım, gereğini yapalım, sizler de
sözünüzde durmuş olun biz de bir katkı sunalım diyorum. 
Saygılarımla. 
AHMET AYDIN (Adıyaman) –
Biz sözümüzde duruyoruz. 
MAHMUT TANAL (İstanbul) –
Sayın Başkan, özür dilerim…
BAŞKAN – Sayın İyimaya söz
istiyorlar, bir dakika efendim. 
Buyurun. 
ADALET KOMİSYONU BAŞKANI
AHMET İYİMAYA (Ankara) – Değerli Başkanım, Genel Kurulu saygıyla selamlıyorum. 
Bir defa, ben, kendimle
ilgili basında yer alan haberler konusunda beyanda bulunmamayı -mecbur
kalmadıkça- tercih eden bir arkadaşım ve kürsüleri de kendim için katiyen
kullanmam. Bilimsel incelemelerimde, Türkiye’de özgürlük gelişmesini durduran
temel dinamiklerden birisini, yargının asıl görevi olan özgürleştirme
faaliyetini, kararlar verirken özgürlüğü esas almamasını sebep olarak ileri
sürdüm ve buna bilimde “yargısal aktivizm, vesayetten daha ağır hâkimler
iktidarı” anlamında eleştirilerim oldu. Ama ben inanç ve değerlerim bakımından,
Yüce Allah’ın ismini herhangi bir beşerî veya sistem zaafını izah etmek için
tamlamada kullanacak bir ruh yapısına, hele hele bir zarafet ve nezaket
anlayışına sahip değilim ve öyle bir tamlamayı kullanmadım, eleştirilerim var
ama öyle bir tamlamayı kullanmadım. Yüksek Genel Kurulum bunu bilsin diyorum.
Bir de somut sorunla
ilgili… Çünkü, gerçi usul tartışması konusu kişisel söz hakkı doğuran bir
konudur, partilerin grup olarak sahip olamayacakları konudur İç Tüzük’teki
düzenlemede ama Komisyona atıf yapılınca, hem ileride Parlamento tarihine ve bu
somut sorunlara yarar sağlasın amacıyla konuyla ilgili görüşümü sizlerle paylaşmak
istiyorum.
Değerli arkadaşlar, Türk
Parlamentosu, gerçekten, henüz hukukunu tam ve tamamlanmış olarak
oluşturabilmiş bir kurum ve organ değil. 
HASİP KAPLAN (Şırnak) –
Yani Parlamentonun üstü yok!
EMİNE ÜLKER TARHAN (Ankara)
– Vesayete mi ihtiyacı var? Sizin vesayetinizde mi?
ADALET KOMİSYONU BAŞKANI
AHMET İYİMAYA (Ankara) – 1972 yılındaki Tüzük’le yönetiliyoruz, ciddi bir
reform ihtiyacı şu tartışmalardan da ortaya çıkıyor. Ama somut sorunu çözerken
tabii, bu sorunlarla ilgili evrimsel aklın, tecrübi düşüncenin de dile
getirilmesi lazım. 
O şudur: Değerli
arkadaşlar, burada, bir defa, Parlamentonun ana yetkilerinden birisi tasarruf
yetkisidir. Görüştüğü konularda Anayasa’nın ve İç Tüzük’ün dışında bir
sınırlamanın getirilememesi ilkesidir. Genel Kurulun gündeme hâkimiyetinin de,
bu ilkenin de anlamı bu. 
Somut sorunda durum ne? Ben
içeriğe bakmıyorum, içerik değerlendirmesini yapmıyorum, Parlamento hukukunun
parametrelerini izah etmek bakımından ifade ediyorum: Bizim İç Tüzük’ümüze
göre, Komisyon metninde bulunan tasarı veya tasarılarla ilgili önergeler
konusunda Genel Kurul yönünden bir sınırlama yok. 
Somut olayımızda; 
Bir: Komisyon metninde hem
Ceza Muhakemesi Kanunu -250 ve devamı 253 dâhil- hem Ceza Kanunu hem de terör
kanunuyla ilgili maddeler var. İşin daha ötesi, bu maddelerin birbirlerine
atıfları var, yasal analojileri var. Konu bakımından bir sınır yok. 
İki: Beş yüz kelime çok
önemli. Bilhassa Anglosakson hukukunda sınırsız bir engelleme -obstrüksiyon-
Kara Avrupası hukukunda engellenmek istendi. Mesela bu Parlamentoda bir madde
için bir roman okundu, günlerce bir madde müzakeresi bitmedi ve bundan ders
alınarak beş yüz kelimelik sınır getirildi ama ne için getirildi? Gerekçe için
getirildi. Yazım noksan, “metin içinde” diyor. O yanlış olur. Niye? Çünkü normu
yasama organı bir cümleden itibaren de kurabilir, yüz sayfa olarak da
kurabilir. Norm müdahalesini İç Tüzük yapamaz, Anayasa’mızın 7’nci maddesi çok
açık, yatay etki doğurur. 
Bu kapsamda, Parlamentonun
bunu görüşmesi mümkün ama bana göre, rasyonellik gereği, bu gibi temel
önergelerin süreçlerden geçmesi ve tartışmanın yapılması temenni olunur ama
Genel Kurula böyle bir önerge gelmiş, hukuken mâni hâl yok. 
Bir husus var, Kamer Bey
dile getirdi, 83’üncü maddeye, 100’üncü maddeye bir saklılık kaydı
düşülmediğine göre -milletvekili ve bakanlarla ilgili, bu redaksiyon sebebiyle,
gerekçede de bu husus yer aldığı için- sıfatlara bakılamazlık, görevlere
bakılamazlık ilkesi yer aldığı için acaba bu mahkemeler milletvekilleri
bakımından ve bakanlar bakımından yasama organının bir iradesi olmadan bu
davada aktif süje olabilirler mi, sanık veya şüpheli olabilirler mi? 
Arkadaşlar, Anayasa’nın
getirdiği somut teminatın yasayla bertaraf edilmesi mümkün değil, Anayasa madde
11, Anayasa’nın yatay etkisi diyoruz. Somut etki dolayısıyla doğrudan Anayasa
bu teminatı sağlar.
OKTAY VURAL (İzmir) –
Genelkurmay Başkanı İlker Başbuğ’un durumu ortada.
ANAYASA KOMİSYONU BAŞKANI
AHMET İYİMAYA (Ankara) – Arkadaşlar, orada, Anayasa’mızın 148’inci maddesiyle
-her ikisi de Anayasa normu- Anayasa’nın 145’inci maddesi arasındaki normatif
çatışma sebebiyle yargı organının yorumudur. Bizim, milletvekilleri bakımından,
bakanlar bakımından…
OKTAY VURAL (İzmir) – E
burada da olur.
ANAYASA KOMİSYONU BAŞKANI
AHMET İYİMAYA (Ankara) – Ben, arz ediyorum. Burada yok, farklı hüküm yok.
Bakanın soruşturulması Parlamentonun iznine bağlı, hilafı bir Anayasa normu
yok.
Efendim, Komisyonun da
Genel Kurula gelmiş bir hususta takdir hakkı vardır. Arz ediyorum. Ben tenvir
edeyim dedim.
OKTAY VURAL (İzmir) – Ben,
Komisyonun bu maddeyi geri alıp alamayacağını da öğrenmek istiyorum. Yetkiniz
var mı böyle?
ANAYASA KOMİSYONU BAŞKANI
AHMET İYİMAYA (Ankara) – Hukuken mümkün. 
OKTAY VURAL (İzmir) – Evet.
ANAYASA KOMİSYONU BAŞKANI
AHMET İYİMAYA (Ankara) – Hukuken mümkün.
Çok saygılar sunuyorum. Sağ
olun.
OKTAY VURAL (İzmir) –
Hukuken mümkün olanı yasama kalitesi açısından mümkün kılsanız bütün bu
sözleriniz takdir edilir. Bir taraftan Genel Kurula yasama dersi veriyorsunuz,
diğer taraftan da Komisyon olarak yasama kalitesini temin etmek için bu maddeyi
geri istemiyorsunuz, bu bir çelişki. Elinizdeki yetkiyi kullanın.
ANAYASA KOMİSYONU BAŞKANI
AHMET İYİMAYA (Ankara) – Peki, teşekkür ediyorum, sağ olun. 
MEHMET AKİF HAMZAÇEBİ
(İstanbul) – Sayın Başkan, Sayın Ahmet İyimaya uzun uzun açıklamalarda bulundu,
kendisine teşekkür ederim. Herhangi bir şekilde de bir süre sınırlaması
öngörmediniz ama bu kadar önemli bir konuyu görüşürken siz bizlere üçer
dakikalık bir süreyi takdir ettiniz. İç Tüzük’e göre on dakikaya kadar bize söz
verme imkânı olduğu hâlde, bu kadar önemli bir maddede bu imkânı bizden
esirgediniz. Nedense yani sıra Hükûmet sırasına, Komisyon sırasına gelince
sizin teraziniz, sizin saatiniz farklı ölçüyor, sıra bize gelince bu farklı
oluyor Sayın Başkan. 
Ben “Sayın İyimaya neden
çok konuştu?” anlamında bir değerlendirme yapmıyorum. Ben, isteyen herkesin
mümkün olduğu ölçüde daha fazla konuşmasını arzu ederim, müdahale etmem, ona
söz hakkı tanımış olmanızdan mutlu olurum. Sayın bakanlara, iktidar partisi
milletvekillerine, grup başkan vekillerine söz hakkı, daha fazla söz hakkı
vermenizden mutlu olurum. Hiçbir zaman buna itiraz etmedim bugüne kadar ama
sizin genel tutumunuz, bu konuda muhalefet partisi sözcülerine herhangi bir
toleransınızın olmayışı. Şu biraz önce yaptığımız konuşmada bile, ben içeride
size “Beş dakika olarak söz verin.” diye talepte bulundum. Siz bana “Hayır.”
demediniz. Sükût ikrardan gelir. Demek ki beş dakikayı siz kabul ettiniz. Sonra
buraya çıkıp da bunu üç dakika olarak verirseniz siz sözünüzde durmamış
olursunuz.
BAŞKAN- Efendim, müsaade
eder misiniz.
MEHMET AKİF HAMZAÇEBİ
(İstanbul) – Bakın, şık olmuyor bunlar.
BAŞKAN – Benden beş dakika
istediğinizi hiç duymadım, bir. 
İki, istiyorsanız beşer
dakika da konuşabilirsiniz Sayın Hamzaçebi. Önemli olan doğrusunu yapmak. Böyle
bir niyetim de yoktu ama genelde usul tartışmalarında iki üç dakika yapıldığı
içindir, başka bir niyetimiz yok.
HASİP KAPLAN (Şırnak) –
İçeride beş dakika diye konuşmuştuk Sayın Başkan.
BAŞKAN - İsterseniz,
buyurun tekrar… Yani söylediğiniz gibi değil, benden beş dakika isteyip benim
sükûtum değil. Bana Sayın Canikli “Arkadaşlar beşer dakika konuşabilir.” dedi.
Burada “Genel uygulama üç.” dediler, üç dedim. Beş isteyene beş de veririz, bu
önemli değil; önemli olan doğruyu yapalım yani.
MEHMET AKİF HAMZAÇEBİ
(İstanbul) – Sayın Başkan, içeride bunun beş dakika olmasını ben sizden rica
etmedim mi? Siz buna “Hayır.” demediniz.
BAŞKAN – Ben duymadım.
OKTAY VURAL (İzmir) – İlave
ikişer dakika daha süre verin.
KAMER GENÇ (Tunceli) –
Sayın Başkan, Genelkurmay Başkanı, Anayasa’nın açık hükmüne rağmen özel
mahkemelerce alınıp tutuklanmışsa… Şimdi Komisyon Başkanı diyor ki: “Efendim,
Anayasa var.” Özellikle bunları hâkimlerin takdirine bırakırsanız hâkimler
anayasayı manayasayı dinlemez. İşte, Genelkurmay Başkanını aldığı gibi yarın
milletvekilini de alır. Onun için, lütfen Parlamento bu işe el koysun, burada
açıkça bu konuları belirleyelim. Yoksa ki mahkemeye bıraktığınız zaman, hâkime
bıraktığınız zaman… İşte, Genelkurmay Başkanını aldı. Anayasa’da açık hüküm var,
“Anayasa Mahkemesinin bunu yargılaması lazım.” der. “Ben dinlemiyorum
Anayasa’yı.” diyor. Onun için, burada belirtmezsek, o zaman hâkimin takdirine
bırakırsanız hâkim de hangi düşünceye sahipse ona göre şey eder. Ben özellikle
rica ediyorum Sayın Başkan.
BAŞKAN – Teşekkür ederim
Sayın Genç.
Şimdi, buradaki
arkadaşların da değerlendirmesiyse şöyle bir şey rica edeyim… 
HASİP KAPLAN (Şırnak) –
Sayın Başkan…
BAŞKAN – Hasip Bey, lütfen…
Tasarının 74’üncü
maddesiyle, 3713 sayılı Kanun’un 10’uncu maddesinin ikinci bendinde değişiklik
yapılırken, önergeyle 3713 sayılı Kanun’un 10’uncu maddesinin tümü
değiştirilmektedir. Ayrıca, söz konusu önergeyle 3713 sayılı Kanun’un kapsamına
giren suçlara, dolayısıyla açılan davalara ilişkin görev ve yargı çerçevesi ile
soruşturma ve kovuşturma usulü belirlenirken Türk Ceza Kanunu’na ve Ceza
Muhakemesi Kanunu’na atıfta bulunulduğu anlaşılmaktadır. 
Bu nedenle, İç Tüzük’ün
87’nci maddesi çerçevesinde önergenin işleme alınması konusundaki tutumumu
değiştirmiyorum. Müsaade ederseniz işleme alacağım önergeyi.
HASİP KAPLAN (Şırnak) –
Sayın Başkan…
MAHMUT TANAL (İstanbul) –
Sayın Başkanım, özür dilerim…
BAŞKAN – Lütfen Sayın
Tanal, lütfen…
MAHMUT TANAL (İstanbul) –
Sayın Başkanım, bakın, önemli bir şey arz edeceğim.
HASİP KAPLAN (Şırnak) –
Sayın Başkan…
BAŞKAN – Sayın Kaplan,
açıkladınız, konuştunuz, rica ediyorum… Ben bu tutumu sürdüreyim müsaade
buyurursanız.
VIII.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve
Teklifleri (Devam)
4.- Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; 2004 Sayılı İcra ve
İflas Kanununun Bazı Maddelerinde Değişiklik Yapılması Hakkında Kanun Teklifi;
Barış ve Demokrasi Partisi Grup Başkanvekili Şırnak Milletvekili Hasip
Kaplan’ın; Türk Ceza Kanunun Özel Hayata ve Hayatın Gizli Alanına Karşı Suçlar
Kanununda Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi’nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi’nin; 3713 Sayılı Terörle Mücadele
Yasasının 6 ve 7’nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel’in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan’ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy’un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – Buyurun.
“Türkiye Büyük Millet
Meclisi Başkanlığına
Görüşülmekte olan 278 Sıra
Sayılı…”
MAHMUT TANAL (İstanbul) –
Sayın Başkan, özür dilerim, Anayasa’ya aykırı bir biçimde…
BAŞKAN – Lütfen Sayın
Tanal, lütfen…
HASİP KAPLAN (Şırnak) –
Sayın Başkan… Sayın Başkan…
MAHMUT TANAL (İstanbul) –
Bir şey söyleyeceğim Sayın Başkan.
BAŞKAN – Bakınız, Grup
Başkan Vekiliniz konuştu. Lütfen, lütfen Sayın Tanal…
Evet, buyurun.
“Türkiye Büyük Millet
Meclisi Başkanlığına
Görüşülmekte olan 278 Sıra
Sayılı…”
HASİP KAPLAN(Şırnak) –
Sayın Başkan…
MAHMUT TANAL (İstanbul) –
Sayın Başkan, böyle olmaz ki!
HASİP KAPLAN (Şırnak) –
Böyle bir saygısızlık olur mu? Bir şeyi tüketmeden okunuşa geçiliyor, bu nasıl
bir yaklaşım?
BAŞKAN – Şimdi,
saygısızlıkla alakası yok Sayın Kaplan.
MAHMUT TANAL (İstanbul) –
Sayın Başkan, bu şekilde olmaz ama! 
BAŞKAN – 4 kişi, 5 kişi
konuştu lehte-aleyhte, yapacağımız bir şey yok. (CHP sıralarından sürekli sıra
kapaklarına vurmalar, gürültüler)
HASİP KAPLAN (Şırnak) – Biz
söz istedik Başkan!
MAHMUT TANAL (İstanbul) –
Sayın Başkan söz istiyoruz burada biz.
BAŞKAN – Yapacak bir şey
yok efendim. (CHP sıralarından sürekli sıra kapaklarına vurmalar, gürültüler)
HASİP KAPLAN (Şırnak) – Söz
istiyoruz anlamıyor musunuz, dediğimizi anlamıyor musunuz? Böyle bir yaklaşım
olmaz! Allah Allah!
BAŞKAN – On dakika ara
veriyorum.
Kapanma Saati: 22.34
YEDİNCİ
OTURUM
Açılma
Saati: 22.47
BAŞKAN:
Başkan Vekili Mehmet SAĞLAM
KÂTİP
ÜYELER: Mine LÖK BEYAZ (Diyarbakır), Tanju ÖZCAN (Bolu) 
BAŞKAN – Sayın milletvekilleri, Türkiye
Büyük Millet Meclisinin 129’uncu Birleşiminin Yedinci Oturumunu açıyorum.
278 sıra sayılı Kanun Tasarısı’nın
görüşmelerine kaldığımız yerden devam edeceğiz. 
Komisyon? Yerinde. 
Hükûmet? Yerinde. 
Tasarının 74’üncü maddesi üzerinde dört
önerge vardır, okutuyorum.
MAHMUT TANAL (İstanbul) – Sayın Başkan…
HASİP KAPLAN (Şırnak) – Sayın Başkan,
deminki…
“Türkiye Büyük Millet Meclisi
Başkanlığına
Görüşülmekte olan 278 sıra sayılı Yargı
Hizmetlerinin Etkinleştirilmesi Amacıyla Bazı…”
HASİP KAPLAN (Şırnak) – Sayın Başkan,
demin de aynısını yaptınız. 
BAŞKAN – Bir saniye…
Buyurun Sayın Kaplan. 
HASİP KAPLAN (Şırnak) – Sayın Başkanım,
demin söz talep ederken, bize ne “evet” ne “hayır” demeden, yüzümüze bakarak
Sayın Kâtip Üyeye “Buyurun okuyun.” dediniz. 
Biz burada bir tartışma yapıyoruz ve
bir grup başkan vekili söz talep ederken böylesine yok sayılmak, saygı
sınırlarını aşan bir yaklaşım tarzını yakıştıramadım Başkanım. Yakıştıramadım,
çok açık söyleyeyim, bir. 
BAŞKAN – Tamam, bir cümle söyleyebilir
miyim Sayın Kaplan…
HASİP KAPLAN (Şırnak) – İkincisi,
tutanaklara geçmesi açısından şunu ifade edecektim: Biz, Barış ve Demokrasi
Partisi olarak, özel yetkili mahkemelerin kaldırılması için, CMK’nın 250, 251,
252’nci maddelerinin kaldırılması için kanun teklifi verdik. Komisyonda bunu
dile getirdik, bunun da kapsama alınmasını istedik, ancak bizim sadece bilişim
suçlarıyla ilgili, gizli dinlemeyle ilgili kanun teklifimiz kondu, bu konmadı
ve görüşülmedi Komisyonda. 
Tutanaklar ileride hukukçular
tarafından incelenecektir. Biz bu mahkemelerin kaldırılmasını isteyen bir
partiyiz, imzamız var, teklifimiz var ama dışlanıyoruz, Meclis ve yasama
sürecinde yok sayılıyoruz ve Komisyonda görüşülmeyen konularda Komisyon görüş
serdediyor, bu yaklaşım tarzının yanlış olduğunu ifade etmek istiyoruz. Bunu
yapmadığımız zaman, bu sözler ve bu İç Tüzük hukuku işlemediği zaman gerginlik
oluyor Sayın Başkanım. 
Sizin de bizim de sağlığımız için iyi
olmaz diye düşünüyorum. Yani gerçekten… 
BAŞKAN – Efendim, zabıtlara geçti. 
Benim düşüncem şuydu Sayın Kaplan, yani
şahsınızla veya teklifle alakası yok, bir usul tartışması açınca, biliyorsunuz,
lehte, aleyhte 4 kişi konuşuyor, bir sonuçlandırıyorsunuz…
HASİP KAPLAN (Şırnak) – Yani usul tartışmasını
açtırma zorunda bırakmayın bizi. 
Teşekkür ederim. 
BAŞKAN – Estağfurullah, öyle bir
niyetim yok. 
Buyurun Sayın Tanal. 
MAHMUT TANAL (İstanbul) – Sayın Başkan,
bu, şu anda önümüze gelen tasarı… Takdir edersiniz İç Tüzük’ün 38’inci maddesi
der ki: “Gelen teklif veya tasarı Anayasa’nın metin ve ruhuna eğer aykırıysa,
bu müzakere edilmeden aynen reddedilir.” 
Şimdi, bu çerçevede, bu önümüze gelen
tasarıya baktığımız zaman, geçmişte hep şunu söylerdik, “Bu devlet güvenlik
mahkemeleri kaynağını Anayasa’nın 143’üncü maddesinden alır.” denilirdi.
Anayasa’nın 143’üncü maddesi kaldırılmakla, onun dayanağı olan devlet güvenlik
mahkemeleri iptal edildi. Onun yerine, tabii, ne oldu o dönem? Eş güdümlü
olarak, 2005 yılında Ceza Muhakemesi Kanunu’yla birlikte 250, 251, 252 geldi.
Ancak, şu anda yeni getirilmek istenilen yeni bir mahkeme türü; bu yeni mahkeme
türünün de… Takdir edersiniz, Anayasa’nın 142’nci maddesi de genel mahkemelerin
kuruluşuyla ilgili bir dayanaktır. Ancak özel yetkili mahkemelerin dayanağı
olan Anayasa’mızın 143’üncü maddesi ilga edildiğine göre, kaldırıldığına göre
mevcut olan bu tasarı, bir, Anayasa’nın hükümlerine aykırı; iki, aynı zamanda,
getirilen tasarı “Görevine, sıfatına bakılmaksızın cumhuriyet savcısı
soruşturma yapabilir.” şeklinde. Bu da aynı zamanda bu milletvekillerine de
dokunur. Bu ne anlamına gelir? Bu, 83’üncü maddeyle tam aykırılık teşkil eder. 
Sizden benim istirhamım şu, komisyondan
istirhamım şu: Bunların, bu tasarının Anayasa’nın ruhuna aykırı olduğu için
müzakere edilmeden derhâl geri çekilmesini talep ediyorum ben. 
BAŞKAN – Teşekkür ederim. 
Söyledikleriniz zapta geçti. Usul
tartışması yapıldı. Grup başkan vekillerimizi dinledik. 
Ben, şimdi müsaade ederseniz, Kanunlar
ve Kararların da görüşünü aldıktan sonra, tutumumda bir değişiklik olmadan
işleme devam edeceğim. 
Buyurun Sayın Tanal…
MAHMUT TANAL (İstanbul) – Değerli
Başkan, siz… (AK PARTİ sıralarından gürültüler) 
RECEP ÖZEL (Isparta) – Yeter ya!
MAHMUT TANAL (İstanbul) - Sayın Başkan,
özür dilerim, ben sizin tutumunuzla ilgili bir talepte bulunmadım. Ben, tamamen
bir parlamenter olarak, önümüze gelen tasarı Anayasa’nın ruhuna aykırı olduğu
için, bu da sizin yetkinizde olduğu için sizden talepte bulunuyorum. 
BAŞKAN – Efendim, sizi dinledim, zapta
geçti Sayın Tanal. 
Çok teşekkür ediyorum. 
BEDİİ SÜHEYL BATUM (Eskişehir) – Sayın
Başkan, Türk Ticaret Kanunu, koskocaman Türk Ticaret Kanunu’nu, bir önergeyle
yasaya ekleyip çıkartabilir mi? Buradaki İç Tüzük buna izin verir mi? Bir
önergeyle koskoca Türk Ticaret Kanunu’nu “Ben önerge değiştiriyorum.” deyip
getirebilir mi? Siz, buna “Ben baktım, Kanunlar ve Kararlarla görüştüm, uygun
gördüm.” diyebilir misiniz? 500 kelime niçin getirilmiş? Kırk sekiz saatler
niçin getirilmiş? Bunlar çiğnesin diye mi getirilmiş? Böyle bir şey olabilir
mi? Komisyona geri çekeceksiniz. Komisyon geri alacak bunu, görüşecek, önümüze
getirecek. 
BAŞKAN – Sayın Batum, ben de… 
MEHMET AKİF HAMZAÇEBİ (İstanbul) –
Sayın Başkan… 
BEDİİ SÜHEYL BATUM (Eskişehir) – Sayın
Başkanım, benim söyleyeceğim bu. 
Sayın Başkanım, bütün, getirilen,
87’nci madde de, Anayasa da bunun için getirilmiş. Görüşülmeden, kamuoyu
duymadan, demokratik olarak çoğulculuk sağlanmadan bir önergeyle ilgisi olmayan
yasalar Genel Kurulda çıkartılmasın diye getirilmiş bu düzenlemeler. Koskoca,
onun için söylüyorum, ilgisi olmayan bir alanda herhangi bir kanun
getirilebilir mi? Buna cevaz verebilir mi? “Aa 500 sayfa değilmiş, 500 kelime
değilmiş, 600’müş; biz onu özet yaptık” denilebilir mi? Bunun için getirildi
Sayın Başkan. 
BAŞKAN – Sayın Batum, bitirdiniz mi
efendim? 
NURETTİN CANİKLİ (Giresun) – Sayın
Başkan…
BEDİİ SÜHEYL BATUM (Eskişehir) – Hukuka
aykırı bir iş yapıyorlar.
BAŞKAN – Sayın Hamzaçebi, buyurun. 
MAHİR ÜNAL (Kahramanmaraş) – Sayın
Başkan, gerekli görüşleri aldığınızı ifade ettiniz. Nihayetinde Kanunlar ve
Kararlardan da görüş aldığınızı ifade ettiniz. Lütfen okutur musunuz?
BAŞKAN – Sayın Hamzaçebi, sizi
dinleyeyim ve bitirelim lütfen.
Buyurun. 
BEDİİ SÜHEYL BATUM (Eskişehir) – Sayın
İyimaya bile doğruyu söylüyor!. 
BAŞKAN – Sayın Hamzaçebi’yi dinleyeyim,
oralara geçeceğim.
Hocam, zapta geçsin söyledikleriniz;
buyurun Sayın Hamzaçebi. 
ALİ İHSAN KÖKTÜRK (Zonguldak) – Ya
Sayın Başkan, biz Adalet Komisyonunda dört ay niye çalıştık? Dört ay çalıştık,
bu önerge yeni geliyor buraya; böyle bir şey olabilir mi ya? Bu önerge dört ay
boyunca niye Komisyon gündemine getirilmedi?
BAŞKAN – Değerli arkadaşlarım, Komisyon
Başkanını da dinledim.
ALİ İHSAN KÖKTÜRK (Zonguldak) – Adalet
Komisyonu ne işe yarar? İhtisas komisyonları bu Mecliste ne iş yapar? Böyle bir
şey olabilir mi? Böyle bir anlayış olabilir mi?
BAŞKAN – Zapta geçti söyledikleriniz.
Buyurun Sayın Hamzaçebi.
ALİ İHSAN KÖKTÜRK (Zonguldak) – Ayıptır
ya!
BEDİİ SÜHEYL BATUM (Eskişehir) – Zapta
geçme değil… O zaman Adalet Komisyonlarına biz, bütün komisyonlara ...
ALİ İHSAN KÖKTÜRK (Zonguldak) – Böyle
bir anlayış olabilir mi?
AHMET AYDIN (Adıyaman) – Sayın
Başkanım, istirham ediyorum, usul tartışması açıldı. Usul tartışmasının dışında
usulsüzce bir sürü konuşma yapıldı. 
ALİ İHSAN KÖKTÜRK (Zonguldak) – Sayın
Başkan, Komisyonun tüzel kişiliğini siz temsil ediyorsunuz? Böyle bir şey
olabilir mi? Yakışır mı ya!
AHMET AYDIN (Adıyaman) - Siz kararınızı
beyan ettiniz. Verdiğiniz karar doğrultusunda lütfen işlem yapınız. 
ALİ İHSAN KÖKTÜRK (Zonguldak) – Dört ay
bizi niye çalıştırdınız o zaman Komisyonda?
BAŞKAN – Sayın Hamzaçebi, sizi de
dinleyip işleme gireceğim. 
BEDİİ SÜHEYL BATUM (Eskişehir) –
Komisyon Başkanı bile söylüyor… 
ALİ SARIBAŞ (Çanakkale) – Yasamada
böyle bir şey olursa, Türkiye’de her şey olur ya!
ALİ İHSAN KÖKTÜRK (Zonguldak) – Nasıl
bir yasa yapma tekniğidir bu? 
BEDİİ SÜHEYL BATUM (Eskişehir) – Sayın
Başkan, devam etmiyorsunuz değil mi bunlara cevap vermeden? 
BAŞKAN – Buyurun.
V.-
AÇIKLAMALAR (Devam)
11.-
İstanbul Milletvekili Mehmet Akif Hamzaçebi’nin, görüşülmekte olan tasarının İç
Tüzük’e aykırı olduğuna ve Komisyonun geri çekmesi gerektiğine ilişkin
açıklaması
MEHMET AKİF HAMZAÇEBİ (İstanbul) –
Teşekkür ederim Sayın Başkan.
Sayın Başkan, Ceza Muhakemesi
Kanunu’nun 250, 251 ve 252’nci maddesi hükümleri Terörle Mücadele Kanunu’nun
10’uncu maddesine taşınıyor. Ceza Muhakemesi Kanunu genel bir kanundur, Terörle
Mücadele Kanunu özel bir kanundur. Bu iki kanunu bu ilişki açısından
kıyaslarsak, birisi geneldir, diğeri özeldir. 
Şimdi sormak istiyorum: Uyuşturucu ile
mücadele, uyuşturucu suçları Terörle Mücadele Kanunu kapsamında düzenlenebilir
mi?
ALİ ŞAHİN (Gaziantep) – Evet, oradan
besleniyorsa olur tabii…
MEHMET AKİF HAMZAÇEBİ (İstanbul) –
Yani, siz Sayın Milletvekili, devamlı bana laf atmakla meşgulsünüz. Ben sizin
yerinizde olsam, şimdi, ben sizin yerinizde olsam ne yaparım biliyor musunuz?
(AK PARTİ sıralarından gürültüler) Bakın, sizin yerinizde olsam, biraz açar, o
kanunlara bakarım, nüfuz etmeye çalışırım, ondan sonra konuşurum. 
BÜLENT TURAN (İstanbul) – Sayın Başkan,
geç oldu artık.
MEHMET AKİF HAMZAÇEBİ (İstanbul) -
Bakın, size daha önce söylemiştim, tekrar söyleyeyim: Laf atarak sizin partide
milletvekilliği devam etmiyor, onu bilmenizi isterim. Sizin partinizin güzel
bir uygulamasıdır, size hatırlatıyorum.
Sayın Başkan, şimdi, genel kanundaki
bir hükmü, uyuşturucuyla mücadele, uyuşturucu suçları kısmını Terörle Mücadele
Kanunu kapsamında düzenleyebilir miyiz? Bu bile, bu düzenlemenin İç Tüzük’e
aykırı olduğunu gösterir. Buna rağmen, “Tutumumda değişiklik yoktur.” diyerek
bu görüşmelere devam etmenizi doğru bulmuyoruz. Bakın, öneriyorum tekrar, Sayın
Komisyon bu maddeyi Komisyona geri çeksin veya bu maddeyi burada, önergelerle
bu metinden çıkaralım, kalan şekliyle bunu yasalaştıralım. Bu maddeyi toplum
olarak tartışalım. Bu madde gizli kapaklı geldi. Yeni öğreniyoruz maddeyi. 
İkinci olarak, özel yetkili mahkemeler,
varlıklarıyla, yaptıkları soruşturmalarla, gördükleri davalardaki muhakeme
usulleriyle, yargılamalarıyla toplumda büyük bir tartışma konusu oldu. Bu kadar
büyük bir tartışmanın sonucunda Hükûmet “Biz bu mahkemeleri kaldıracağız.”
şeklinde bir açıklama yaptı. Buna rağmen, şimdi, “Kaldıracağız.” açıklaması adı
altında sistemi olduğu gibi muhafaza etmeye yönelik, asgariden görülmekte olan
davalarla ilgili olarak sistemi muhafaza etmeye yönelik bir düzenlemeyi Hükûmet
nasıl açıklayacaktır? Bunun kabulü mümkün değildir, hem büyük bir tartışma
konusu var… Bu mahkemeler güvenilirliklerini yitirmiştir. Buna rağmen şikâyet
konusu olan bu davaları olduğu gibi muhafaza edip “Bu davalar yine eski
hükümlere göre görülür.” şeklinde, buna benzer bir düzenlemeyi yapmak hangi
objektif kriterle, ölçüyle açıklanabilir? Burada bir ölçüsüzlük vardır. Burada
bir standart yoktur. Burada AKP’nin “Ben artık yargıda kendi sistemimi, kendi
mahkemelerimi, kendi hâkimlerimi, kendi savcılarımı yaratayım.” anlayışı
vardır. 
Cumhuriyet Halk Partisi olarak bunu
kabul etmeyeceğimizi ifade ediyorum.
Teşekkür ederim.
BAŞKAN – Teşekkür ederim Sayın
Hamzaçebi.
VIII.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A)
Kanun Tasarı ve Teklifleri
(Devam)
4.-
Yargı Hizmetlerinin Etkinleştirilmesi Amacıyla Bazı Kanunlarda Değişiklik
Yapılması ve Basın Yayın Yoluyla İşlenen Suçlara İlişkin Dava ve Cezaların
Ertelenmesi Hakkında Kanun Tasarısı ile Milliyetçi Hareket Partisi Grup
Başkanvekili Mersin Milletvekili Mehmet Şandır'ın; 2004 Sayılı İcra ve İflas
Kanununun Bazı Maddelerinde Değişiklik Yapılması Hakkında Kanun Teklifi; Barış
ve Demokrasi Partisi Grup Başkanvekili Şırnak Milletvekili Hasip Kaplan'ın;
Türk Ceza Kanunun Özel Hayata ve Hayatın Gizli Alanına Karşı Suçlar Kanununda
Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi'nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi'nin; 3713 Sayılı Terörle Mücadele
Yasasının 6 ve 7'nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel'in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan'ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy'un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN - Şimdi önergeyi okutuyorum:
“Türkiye Büyük Millet Meclisi
Başkanlığına”
GÜRKUT ACAR (Antalya) – Sayın Başkan,
gece yarısı kanunu, gece yarısı kanunu! (CHP sıralarından sürekli sıra
kapaklarına vurmalar, gürültüler)
“…Görüşülmekte olan 278 Sıra Sayılı
"Yargı Hizmetlerinin Etkinleştirilmesi Amacıyla Bazı Kanunlarda Değişiklik
Yapılması ve Basın Yayın Yoluyla İşlenen Suçlara ilişkin Dava ve Cezaların
Ertelenmesi Hakkında Kanun Tasarısı”nın çerçeve 74 üncü maddesinin aşağıdaki
şekilde değiştirilmesini arz ve teklif ederiz…” 
(CHP sıralarından sürekli sıra
kapaklarına vurmalar, gürültüler)
GÜRKUT ACAR (Antalya) – Sayın Başkan,
ne yapıyorsunuz siz! Ne yapıyorsunuz siz!
 “Mahir Ünal Ahmet Aydın Osman
Aşkın Bak
 Kahramanmaraş Adıyaman İstanbul
 Akif Çağatay Kılıç Ayşe Nur Bahçekapılı Ahmet Berat Çonkar
 Samsun İstanbul İstanbul
GÜRKUT
ACAR (Antalya) – Sayın Başkan, her şeyin bir usulü var. Yazıklar olsun size!
(CHP sıralarından sürekli sıra kapaklarına vurmalar, gürültüler)
 Mihrimah Belma Satır Mustafa Akış Mehmet Doğan Kubat
 İstanbul Konya İstanbul
 Zeynep Karahan Uslu Salih Koca Mine Lök Beyaz
 Şanlıurfa Eskişehir Diyarbakır”
ENGİN ÖZKOÇ (Sakarya) – Oldubittiye
getirmeyin Sayın Başkan! (CHP sıralarından sürekli sıra kapaklarına vurmalar,
gürültüler)
“…Madde 74- 3713 sayılı Kanunun 10 uncu
maddesi başlığıyla birlikte aşağıdaki şekilde değiştirilmiştir…”
ENGİN ÖZKOÇ (Sakarya) – Oldubittiye
gelmesin bu yasa! (CHP sıralarından sürekli sıra kapaklarına vurmalar,
gürültüler)
“... Görev ve yargı çevresinin
belirlenmesi, soruşturma ve kovuşturma usulü…” 
SİNAN OĞAN (Iğdır) – Sayın Başkan,
duyamıyoruz. (CHP sıralarından sürekli sıra kapaklarına vurmalar, gürültüler)
“…Madde 10- (1) Bu kanun kapsamına
giren suçlar dolayısıyla açılan davalar; Adalet Bakanlığının teklifi üzerine
Hâkimler ve Savcılar Yüksek Kurulunca yargı çevresi birden çok ili
kapsayabilecek şekilde belirlenecek illerde görevlendirilecek ağır ceza
mahkemelerinde görülür.” 
BEDİİ SÜHEYL BATUM (Eskişehir) – Böyle
bir şey olur mu Sayın Başkan! (CHP sıralarından sürekli sıra kapaklarına
vurmalar, gürültüler)
“Bu mahkemelerin başkan ve üyeleri adlî
yargı adalet komisyonunca, bu mahkemelerden başka mahkemelerde veya işlerde
görevlendirilemez…” (CHP sıralarından sürekli sıra kapaklarına vurmalar,
gürültüler)
BAŞKAN – Lütfen… Arkadaşlar, lütfen…
“…(2) Anayasa Mahkemesi ve Yargıtayın
yargılayacağı kişilere ilişkin hükümler ile askerî mahkemelerin görevlerine
ilişkin hükümler saklıdır…” 
S. NEVZAT KORKMAZ (Isparta) – Sayın
Başkan, anlaşılmıyor! 
“…(3) Bu Kanun kapsamına giren suçlarla
ilgili olarak…” 
(CHP sıralarından sürekli sıra
kapaklarına vurmalar, gürültüler) 
HASİP KAPLAN (Şırnak) – Sayın Başkan,
hiçbir şey anlaşılmıyor, duymuyoruz. Böyle bir müzakere olmaz!
BAŞKAN – Arkadaşlar, lütfen…
“…a) Soruşturma, Hâkimler ve Savcılar
Yüksek Kurulunca bu suçların soruşturma ve kovuşturmasında görevlendirilen Cumhuriyet
savcılarınca bizzat yapılır. Bu Cumhuriyet savcıları, Cumhuriyet
başsavcılığınca başka mahkemelerde veya işlerde görevlendirilemez...”
HASİP KAPLAN (Şırnak) – Ara verin,
böyle bir müzakere olmaz!
“…b) Türk Ceza Kanununun 302, 309, 311,
312, 313, 314, 315 ve 316 ncı maddelerinde düzenlenen suçlar hakkında, görev
sırasında veya görevinden dolayı işlenmiş olsa bile Cumhuriyet savcılarınca
doğrudan soruşturma yapılır...” 
(CHP sıralarından sürekli sıra
kapaklarına vurmalar, gürültüler) 
SİNAN OĞAN (Iğdır) – Sayın Başkan,
duyamıyoruz! 
BAŞKAN – Arkadaşlar, ben de
duyamıyorum, susmaları lazım.
Arkadaşlar, lütfen… 
“…1/11/1983 tarihli ve 2937 sayılı
Devlet İstihbarat Hizmetleri ve Millî İstihbarat Teşkilatı Kanununun 26 ncı
maddesi hükmü saklıdır.”
c) Yürütülen soruşturmalarda hâkim
tarafından verilmesi gerekli kararları almak, bu kararlara karşı yapılan
itirazları incelemek ve sadece bu işlere bakmak üzere yeteri kadar hâkim
görevlendirilir...” 
(CHP sıralarından sürekli sıra
kapaklarına vurmalar, gürültüler) 
SİNAN OĞAN (Iğdır) – Neyi
oylatacaksınız? Duymuyoruz efendim.
“…ç) Ceza Muhakemesi Kanununun 91 inci
maddesinin birinci fıkrasındaki yirmidört saat olan gözaltı süresi kırksekiz
saat olarak uygulanır…” 
(CHP sıralarından sürekli sıra
kapaklarına vurmalar, gürültüler) 
HASİP KAPLAN (Şırnak) – Sayın Başkan,
böyle bir müzakere olmaz! 
BAŞKAN – Lütfen arkadaşlar, lütfen…
“…d) Soruşturmanın amacı tehlikeye
düşebilecek ise yakalanan veya gözaltına alınan veya gözaltı süresi uzatılan
kişinin durumu hakkında Cumhuriyet savcısının emriyle sadece bir yakınına bilgi
verilir.
e) Gözaltındaki şüphelinin müdafi ile
görüşme hakkı, Cumhuriyet savcısının istemi üzerine, hâkim kararıyla yirmidört
saat süre ile kısıtlanabilir; bu zaman zarfında ifade alınamaz…” 
(CHP sıralarından sürekli sıra
kapaklarına vurmalar, gürültüler)
HASİP KAPLAN (Şırnak) – Sayın Başkan,
böyle sürdürülemez, anlaşılmıyor. 
MUSTAFA SEZGİN TANRIKULU (İstanbul) –
Sayın Başkan, burada demokrasi tarihi yazıyorsunuz(!)
“…f) Kolluk tarafından düzenlenen
tutanaklara, ilgili görevlilerin açık kimlikleri yerine sadece sicil numaraları
yazılır. Kolluk görevlilerinin ifadesine başvurulması gerektiği hâllerde
çıkarılan davetiye veya çağrı kâğıdı, kolluk görevlisinin iş adresine tebliğ
edilir. Bu kişilere ait ifade ve duruşma tutanaklarında adres olarak iş yeri
adresleri gösterilir...” 
(CHP sıralarından sürekli sıra
kapaklarına vurmalar, gürültüler) 
MUSTAFA SEZGİN TANRIKULU (İstanbul) –
Burada kendi mahkemelerinizi kuruyorsunuz, kendi mahkemelerinizi!
HASİP KAPLAN (Şırnak) – Sayın Başkan,
ara verin!
BAŞKAN – Lütfen beyler, lütfen…
İşitilmiyor, kimseyi işitemiyoruz ki. 
“…g) Güvenliğin sağlanması bakımından
duruşmanın başka bir yerde yapılmasına karar verilebilir.
ğ) Açılan davalara adli tatilde de
bakılır...” 
(CHP sıralarından sürekli sıra
kapaklarına vurmalar, gürültüler) 
BAŞKAN – Lütfen yerinize oturun, lütfen
yerinize oturun.
“…h) Ceza Muhakemesi Kanununun 135 inci
maddesinin altıncı fıkrasının (a) bendinin (8) numaralı alt bendindeki, 139
uncu maddesinin yedinci fıkrasının (a) bendinin (2) numaralı alt bendindeki ve
140 ıncı maddesinin birinci fıkrasının (a) bendinin (5) numaralı alt bendindeki
istisnalar uygulanmaz...” 
(CHP sıralarından sürekli sıra
kapaklarına vurmalar, gürültüler) 
S. NEVZAT KORKMAZ (Isparta) – Sayın
Başkan, duyamıyoruz!
ÖZCAN YENİÇERİ (Ankara) – Duyulmuyor,
duyulmuyor! 
“…(4) Türk Ceza Kanununda yer alan;
a) Örgüt faaliyeti çerçevesinde işlenen
uyuşturucu ve uyarıcı madde imâl ve ticareti suçu veya suçtan kaynaklanan
malvarlığı değerini aklama suçu,
b) Haksız ekonomik çıkar sağlamak
amacıyla kurulmuş bir örgütün faaliyeti çerçevesinde cebir ve tehdit
uygulanarak işlenen suçlar,
c) İkinci Kitap Dördüncü Kısmın Dört,
Beş, Altı ve Yedinci Bölümünde tanımlanan suçlar (305, 318, 319, 323, 324, 325
ve 332 nci maddeler hariç), dolayısıyla açılan davalar, birinci fıkra hükmüne
göre görevlendirilen mahkemelerde görülür. Üçüncü fıkranın (d), (e), (f) ve (h)
bentleri hariç olmak üzere, bu madde hükümleri, bu suçlardan dolayı yapılan
soruşturma ve kovuşturmalarda da uygulanır...” 
(CHP sıralarından sürekli sıra
kapaklarına vurmalar, gürültüler) 
GÜRKUT ACAR (Antalya) – Duyamıyoruz!
Duyamıyoruz!
ÖZCAN YENİÇERİ (Ankara) – Ara verin
Sayın Başkan, duyamıyoruz!
SİNAN OĞAN (Iğdır) – Duyamıyoruz Sayın
Başkan! 
HASİP KAPLAN (Şırnak) – Buyurun! Böyle
Meclis mi olur! Duymuyoruz.
“…(5) Türk Ceza Kanununun, 305, 318,
319, 323, 324, 325 ve 332 nci maddeleri hariç olmak üzere, İkinci Kitap
Dördüncü Kısmın Dört, Beş, Altı ve Yedinci bölümlerinde tanımlanan suçlarda,
Ceza Muhakemesi Kanununda öngörülen tutuklama süresi iki kat olarak…” 
(CHP sıralarından sürekli sıra
kapaklarına vurmalar, gürültüler) 
İBRAHİM BİNİCİ (Şanlıurfa) –
Duyamıyoruz Sayın Başkan! Böyle bir şey olabilir mi! Sen nasıl yönetiyorsun
Meclisi! Kulağımız gitti.
HASİP KAPLAN (Şırnak) – Bu böyle gitmez
Sayın Başkan, bu böyle yürümez! Verin şunları ya! 
BAŞKAN – Lütfen… Lütfen…
HASİP KAPLAN (Şırnak) - Böyle olmaz! Bu
böyle yürümez! Sükûnet gerekir.
(Şırnak Milletvekili Hasip Kaplan’ın
Kâtip Üye Mine Lök Beyaz’ın elinden önerge metnini çekmesi üzerine kürsü önünde
toplanmalar, gürültüler) 
BAŞKAN – Birleşime ara veriyorum.
 

Kapanma
Saati: 23.03

SEKİZİNCİ OTURUM
Açılma
Saati: 23.31
BAŞKAN:
Başkan Vekili Mehmet SAĞLAM
KÂTİP
ÜYELER: Mine LÖK BEYAZ (Diyarbakır), Tanju ÖZCAN (Bolu) 
BAŞKAN – Sayın milletvekilleri, Türkiye
Büyük Millet Meclisinin 129’uncu Birleşiminin Sekizinci Oturumunu açıyorum.
278 sıra sayılı Kanun Tasarısı’nın
görüşmelerine kaldığımız yerden devam edeceğiz. 
BEDİİ SÜHEYL BATUM (Eskişehir) – Sayın
Başkan, daha çözümlemediniz mi?
BAŞKAN – Komisyon ve Hükûmet yerinde.
MAHMUT TANAL (İstanbul) – Sayın Başkan…
BAŞKAN – Buyurun Sayın Tanal.
MAHMUT TANAL (İstanbul) – Şimdi,
efendim, biz biraz önce… (AK PARTİ sıralarından gürültüler)
NURETTİN CANİKLİ (Giresun) – Sayın
Başkan, devam edelim.
MAHMUT TANAL (İstanbul) – Adam gibi
susmak zorundasınız siz.
NURETTİN CANİKLİ (Giresun) – Yeteri
kadar konuştunuz.
AHMET AYDIN (Adıyaman) – O ne demek
“adam gibi”?
BAŞKAN – Buyurun…
MAHMUT TANAL (İstanbul) – Özür dilerim
sizden. Şimdi, biz biraz önce bu gelen tasarının İç Tüzük’ün 38’inci maddesine
aykırı olduğunu… Ve 38’inci maddede der ki: “Gelen tasarı veya teklif
Anayasa’nın ruhuna eğer aykırıysa bu geri çekilir.” Şimdi, bundan hareketle
mevcut olan tasarı, bahsettiğimiz şekilde hem Anayasa’nın 83’üncü maddesine
aykırı, aynı zamanda Anayasa’nın 142’nci maddesinde genel mahkemeler de
kaynağını orada buluyor, bu ayrı bir özel yetkili mahkemedir. Onun dayanağı
olan Anayasa’nın 143’üncü maddesinde böyle bir dayanak yok. Bu açıdan bu, Anayasa’ya
aykırıdır. Ancak siz bununla ilgili, Kanunlarla, fikrinizi beyan etmediniz, bir
karar oluşturmadınız. Öncelikle bizim bu taleplerimizin karara bağlanmasını
talep ediyoruz. 
YILMAZ TUNÇ (Bartın) – Bağlandı,
bağlandı. 
MAHMUT TANAL (İstanbul) - Ancak, siz
şöyle bir şey söylediniz: “Efendim, usulle ilgili.” Biz usulle ilgili size
açıklamalarda bulunmadık. Tamamen açıklamalarımız Tüzük 38, Anayasa 83 ve
142’ye aykırılıktan dolayı. Sizden istirhamımız şu: Bizim bu taleplerimizi bir
değerlendirmeye alın. Ondan sonra karar vermenizi istirham ediyoruz. 
KAMER GENÇ (Tunceli) – Bir de Sayın
Başkan, Meclisi yönetemiyorsunuz. Bakın, 68’inci maddeye göre, bir Mecliste
kavga ve gürültü olursa Meclis Başkanı oturuma ara verir. 
BAŞKAN – Efendim, ara verdim. 
KAMER GENÇ (Tunceli) - Şimdi bu
kavganın meydana gelmesinin sebebi sizsiniz, onun için tutumunuz hakkında söz
istiyorum efendim. 
NURETTİN CANİKLİ (Giresun) – Usul
tartışması yeni açtık Sayın Başkan, usul tartışması yok. 
BAŞKAN – Şimdi, müsaade ederseniz ben
de durumu izah edeyim: Efendim, ilk önce, biraz evvel usul tartışması açtık ve
içeride de, burada da grup başkan vekillerimiz fikirlerini söylediler. Lehte ve
aleyhte ikişer kişi konuştu, Sayın Komisyon Başkanı konuştu ve ben ona göre
Kanunlar Kararlarla da görüşerek izlemem gereken tutum konusunda bir karara
vardım ve bunu uygulamaya çalışıyorum. 
Eğer, Anayasa’ya aykırılık meselesi
varsa orada da İç Tüzük çok açık: Genel Kurul, Anayasa’ya aykırılığı ileri
sürülen bir önergeyi Anayasa’ya aykırılık yönünden değerlendirir. Bu
değerlendirme sonucunda Anayasa’ya aykırılık görürse yapılacak oylamayla
düzenlemeyi reddedebilir. Bunun dışında, Başkanlığımızın Anayasa’ya aykırılığı
ileri sürülen bir önergeyi işleme koymama yetkisi bulunmamaktadır. Anayasa’ya
aykırılıkla ilgili kararı verecek olan yüce kuruldur. Düzenleme kanunlaştıktan
sonra Anayasa Mahkemesinde de açılması ve düzenlemenin iptal ettirilmesi
mümkündür. Bu nedenle, bu konuda, Başkanlığımızın bir yönde bir tutum
değiştirmesi, geliştirmesi mümkün değildir. Buradaki usul de bu efendim.
BEDİİ SÜHEYL BATUM (Eskişehir) – Sayın
Başkan, bu Anayasa’ya aykırılık… Bakın, bugüne kadar bu türde bir itiraz ileri
sürmedik. Değerli arkadaşlar da… (AK PARTİ sıralarından gürültüler) Bir
dakika… Bugüne kadar böyle bir itiraz ileri
sürmedik. Fakat bugün yapılan, getirilen hükümlerin bir tanesinin Anayasa’ya
aykırılığı değil, aynı şekilde bu önergenin getiriliş biçiminin İç Tüzük’e ve
Anayasa’ya kesinkes aykırı olduğunu söylüyoruz. Neden? (AK PARTİ sıralarından
gürültüler) Bir dakika sevgili arkadaşlar… Yazıyor. Kırk sekiz saat süre
vermiş. Komisyonlarda görüşme…
YILMAZ TUNÇ (Bartın) – Tamamen
demagoji.
BEDİİ SÜHEYL BATUM (Eskişehir) –
Demagoji değil. Sizin yaptığınız demagoji.
Sevgili arkadaşlar, Sayın Başkan; bir
hüküm getirilmiş, diyor ki: “Kırksekiz saat bekler komisyonlarda görüşülme
süresini.” Niçin bu komisyonlar var? Şunun için: Görüşülsün, herkes öğrensin;
gerekli yerlerden, gerekli bilgiler alınsın, sonra yasa yapılsın diye. 
Şimdi, bizim size söylediğimiz şu:
Madde yapıldıktan sonra, komisyonda görüşüldükten sonra, buraya geldikten sonra
şimdi tamamını değiştirecek bir düzenleme bir önergeyle getirilebilir mi? İç
Tüzük’te bunun için diyor ki: “Beşyüz kelimeyi geçmez.” 
AHMET AYDIN (Adıyaman) – Ne alakası
var?
BEDİİ SÜHEYL BATUM (Eskişehir) – Eğer
gerekçe geçer ise…
BAŞKAN – Sayın Hocam, bunları
tartıştık.
BEDİİ SÜHEYL BATUM (Eskişehir) – Ama
tartışmadık.
BAŞKAN – Hayır, beş yüz kelimeye
indirildi, izah edildi. 
BEDİİ SÜHEYL BATUM (Eskişehir) –
Tartışamayız ki. İç Tüzük’e aykırı bir şeyi tartışabilir miyiz?
BAŞKAN – Beş yüz kelime gerekçeyle
ilgili.
BEDİİ SÜHEYL BATUM (Eskişehir) – Hayır,
efendim. Yazmıyor böyle bir şey…
BAŞKAN – Ve o zaten imzayla, parafla
arkadaşlarımıza gösterildi.
BEDİİ SÜHEYL BATUM (Eskişehir) – Sayın
Başkanım…
BAŞKAN – Siz, yeniden, şimdi, bir
taraftan diyorsunuz ki: “Anayasa’ya aykırılık iddia etmiyoruz…” Demin
arkadaşımız onu söyledi. Ben de orada yapamayacağım şeyleri söylüyorum. 
BEDİİ SÜHEYL BATUM (Eskişehir) – Sayın
Başkanım…
BAŞKAN – Şimdi, diğerlerini de, grup
başkan vekilleriyle de usul tartışmasını açtık ve bir yola girdik.
BEDİİ SÜHEYL BATUM (Eskişehir) – Sayın
Başkanım…
BAŞKAN – Müsaade ederseniz Meclisi
çalıştıralım.
BEDİİ SÜHEYL BATUM (Eskişehir) – Ederiz
tabii, neden etmeyelim. (AK PARTİ sıralarından alkışlar) Ama Komisyon Başkanı
bile kendisi diyor ki: “Prensip olarak bunun çekilmesi lazım Komisyona.” 
SIRRI SAKIK (Muş) – Sayın Başkan…
BAŞKAN – Buyurun Sayın Sakık.
SIRRI SAKIK (Muş) – Sayın Başkan, biraz
önce burada bir linç yaşandı. Siz buna seyirci kaldınız. Oturduk yerimizde,
siz, diğer bütün grup başkan vekilleri acaba ne diyeceksiniz… Bir insan yanlış
da yapabilir ama linç edilmez. Sayısal çoğunluğunuza güvenerek bizleri linç
etmeye çalışıyorsanız hodri meydan! (AK PARTİ sıralarından gürültüler)
YILMAZ TUNÇ (Bartın) – Hadi oradan be!
SIRRI SAKIK (Muş) - Vurun, öldürün!
Öldürmezseniz namertsiniz! Bizi linç etmezseniz namertsiniz! (AK PARTİ
sıralarından gürültüler)
BAŞKAN – Sayın Sakık…
NURETTİN CANİKLİ (Giresun) – Sayın
Başkan, sözünü geri alsın! Sözünü geri al!
RIFAT SAİT (İzmir) – Sayın Başkan,
kınama cezası verin!
SIRRI SAKIK (Muş) – Sayın Başkan,
burada biz arkadaşımızı almaya geldik ama gelip bir bütün olarak saldırı ve
linç etmek… Siz de gelip hiçbir şey olmamış gibi yerli yerinizde ve grup başkan
vekilleri bir bütün olarak seyirci kaldınız. Hepinizi kutluyorum, hepinizi!
Çünkü Kürtler, en iyi Kürt ölü Kürt’tür! (AK PARTİ sıralarından gürültüler)
YILMAZ TUNÇ (Bartın) – Bırak ya!
AYŞE NUR BAHÇEKAPILI (İstanbul) –
Yazıklar olsun!
SIRRI SAKIK (Muş) – Bırakın be! Bırakın
be!
BAŞKAN – Sayın Sakık… Sayın Sakık,
lütfen…
SIRRI SAKIK (Muş) – Bakın size bir şey
söyleyeyim: Bizi korkutamazsınız. Bizi korkutamazsınız, öldürebilirsiniz.
Öldürmezseniz namertsiniz! (AK PARTİ sıralarından gürültüler)
BAŞKAN – Lütfen germeyelim.
Sayın Sakık, Sayın Sakık, lütfen.
Şimdi, değerli arkadaşlarım, burada İç
Tüzük’e göre yapılacak olan şeyler yapıldı. Başka benim yapacağım bir şey yok.
(CHP sıralarından gürültüler) 
AHMET AYDIN (Adıyaman) – O zaman devam
Sayın Başkan!
YILMAZ TUNÇ (Bartın) – Oylat Sayın
Başkanım, oylat!
BAŞKAN – Lütfen oturun. İtirazlarınızı
yine sürdürebilirsiniz. 
Anayasa’ya aykırılık konusunu ileri
sürdüğünüz gibi sonra da gidilebilir. İç Tüzük bunu emrediyor. Bunun dışında
lütfen Meclisin çalışmasını engellemeyelim, devam etsin.
DİLEK AKAGÜN YILMAZ (Uşak) – Sayın
Başkan, İç Tüzük şiddeti de emrediyor mu? Millî Eğitim Komisyonunda şiddet
gördük, İç Tüzük’te şiddet gördük, şimdi de şiddet gösteriyorsunuz. Bunu mu
söylüyor İç Tüzük?
BAŞKAN – Değerli arkadaşlarım,
gerçekten yapacağımız bir şey yok.
AYŞE NUR BAHÇEKAPILI (İstanbul) – Sayın
Başkan, devam eder misiniz.
AYLA AKAT (Batman) – Sayın Başkan…
BEDİİ SÜHEYL BATUM (Eskişehir) – Sayın
Başkanım, bu İç Tüzük’e göre siz hüküm yapıyorsunuz.
AYTUĞ ATICI (Mersin) – Yapmayın böyle
Sayın Başkan!
BAŞKAN - Lütfen oturun ve Meclisi
çalıştıralım.
Okutuyorum:
…(5) Türk Ceza Kanununun 305, 318, 319,
323, 324, 325 ve 332’nci maddeleri… 
(CHP sıralarından sıra kapaklarına
vurmalar, gürültüler)
AYTUĞ ATICI (Mersin) – Sayın Başkan,
yine aynı şeyi yapıyorsunuz.
BAŞKAN – Yapmayınız beyler, yapmayınız…
Rica ediyorum yapmayınız…
“…hariç olmak üzere, ikinci Kitap
Dördüncü Kısmın Dört, Beş, Altı ve Yedinci bölümlerinde tanımlanan suçlarda
Ceza Muhakemesi Kanununda öngörülen tutuklama süresi iki kat olarak uygulanır.”
(CHP sıralarından sıra kapaklarına
vurmalar, alkışlar)
AYTUĞ ATICI (Mersin) – Sayın Başkan,
gerginliği görüyorsunuz. Yapmayın Allah aşkına!
…“(6) Çocuklar, bu madde hükümleri
uyarınca kurulan mahkemelerde yargılanamaz; bu mahkemelere özgü soruşturma ve
kovuşturma hükümleri çocuklar bakımından uygulanmaz.” 
BAŞKAN – Tamam.
[CHP sıralarından sıra kapaklarına
vurmalar, gürültüler, ayakta alkışlar(!)] 
AYTUĞ ATICI (Mersin) – Sayın Başkan,
lütfen müdahale edin. 
BAŞKAN – Beyler, susun. Başkalarını
okutacağım… Başka önergeler… Lütfen oturun…
AYTUĞ ATICI (Mersin) – Sayın Başkan,
lütfen müdahale edin.
NURETTİN CANİKLİ (Giresun) – Devam edin
Sayın Başkan.
[CHP sıralarından sıra kapaklarına
vurmalar, gürültüler, ayakta alkışlar(!)] 
AYTUĞ ATICI (Mersin) – Sayın Başkan,
gerginliği görüyorsunuz, Allah aşkına yapmayın ya!
BAŞKAN – Evet, şimdi okutacağım üç
önerge aynı mahiyettedir. 
Okuyun:
“Türkiye Büyük Millet Meclisi
Başkanlığına
Görüşülmekte olan 278 sıra sayılı…”
AYTUĞ ATICI (Mersin) – Sayın Başkan,
lütfen şiddeti kışkırtıyorsunuz. Sizi protesto ediyoruz Sayın Başkan. 
BAŞKAN – Beyler, oturun… 
AYTUĞ ATICI (Mersin) – Lütfen Sayın
Başkan. 
BAŞKAN – Yapacağım bir şey yok. 
AYTUĞ ATICI (Mersin) – Hayır, sizin
yapacağınız çok şey var.
BAŞKAN – Hayır… Hayır… Hayır… Lütfen…
“…yasa tasarısının 74. maddesinin
çıkarılmasını arz ve teklif ederiz. 
 Pervin
Buldan
 Iğdır…”
[CHP
sıralarından sıra kapaklarına vurmalar, gürültüler, ayakta alkışlar(!)] 
BAŞKAN
– Lütfen… Meclisi çalıştırmak zorundayız. Lütfen…
AYTUĞ
ATICI (Mersin) – Sizin yüzünüzden karışıyor ortalık. Lütfen Sayın Başkan…
Lütfen müdahale edin. 
 “…Ayla Akat  Erol Dora  Murat
Bozlak
 Batman  Mardin  Adana 
 Sırrı
Sakık
 Muş”
[CHP sıralarından sıra kapaklarına
vurmalar, gürültüler, alkışlar(!)] 
AYTUĞ ATICI (Mersin) – Lütfen… Bakın,
şiddeti körüklüyorsunuz.
BAŞKAN – Okuyun… 
GÜRKUT ACAR (Antalya) – Sayın Başkan,
Parlamentonun itibarını zedeliyorsunuz.
BAŞKAN – Okuyun…
“Aynı mahiyetteki diğer önergelerin
imza sahipleri:
 Faruk Bal Oktay Vural Muharrem Varlı
 Konya İzmir Adana
 Nevzat Korkmaz  Alim
Işık
 Isparta Kütahya”
GÜRKUT
ACAR (Antalya) – Sayın Başkan, Büyük Millet Meclisinin itibarını
zedeliyorsunuz. 
AYTUĞ
ATICI (Mersin) – Sayın Başkan, lütfen müdahale edin.
“Aynı
mahiyetteki diğer önergenin imza sahipleri:
 Ali İhsan Köktürk
Zonguldak…”
[CHP
sıralarından sıra kapaklarına vurmalar, gürültüler ve alkışlar(!)] 
AYTUĞ
ATICI (Mersin) – Lütfen Sayın Başkan, ağırlığınızı koyun, müdahale edin. 
BAŞKAN
– Lütfen, beyler… Rica ediyorum… Meclisi çalıştıralım. 
“… Turgut Dibek  Mahmut Tanal  Dilek
Akagün Yılmaz
 Kırklareli  İstanbul Uşak
 Ahmet
Toptaş
 Afyonkarahisar”
AYTUĞ ATICI (Mersin) – Bu sizin
görevinizdir. Şiddeti körüklüyorsunuz.
BAŞKAN – Yapacak başka bir şey yok İç
Tüzük’e göre. Lütfen anlamaya çalışın.
AYTUĞ ATICI (Mersin) – Hayır…
[CHP sıralarından sıra kapaklarına
vurmalar, gürültüler ve alkışlar(!)] 
BAŞKAN – Aynı mahiyetteki diğer üç
önergeye katılıyor musunuz efendim?
AYTUĞ ATICI (Mersin) – Sayın Başkan, bu
tutumunuz şiddeti körüklüyor. 
ADALET KOMİSYONU BAŞKANI AHMET İYİMAYA
(Ankara) – Katılmıyoruz.
ADALET BAKANI SADULLAH ERGİN (Hatay) –
Katılmıyoruz Sayın Başkan.
BAŞKAN – Katılmıyorsunuz.
Önergeyi…
ÖZCAN YENİÇERİ (Ankara) – Anlamadık ki
Sayın Başkan.
GÜRKUT ACAR (Antalya) – Yapmayın Sayın
Başkan.
[CHP sıralarından sıra kapaklarına
vurmalar, gürültüler, alkışlar(!)] 
OKTAY VURAL (İzmir) – Sayın Başkan…
GÜRKUT ACAR (Antalya) – Bir saat ara
verin hiç olmazsa Sayın Başkan. Saat 24.00’e geliyor, gece yarısı bu olmuyor.
Yapmayın Sayın Başkan.
[CHP sıralarından sıra kapaklarına
vurmalar, gürültüler, alkışlar(!)] 
AYTUĞ ATICI (Mersin) – Sayın Başkan,
şiddeti körüklüyorsunuz.
OKTAY VURAL (İzmir) – Sayın Başkan,
komisyondaki dayatmanızı buraya getiremezsiniz. Önergeyi duymadık. Kendi
aranızda bile konuşamıyorsunuz. Benim önerge üzerinde konuşma hakkımı elimden
alamazsınız. Dolayısıyla sizden İç Tüzük gereğince gereğini yapmanızı istirham
ediyorum. Lütfen… Lütfen alet olmayın… 
[CHP sıralarından sıra kapaklarına
vurmalar, gürültüler, alkışlar(!)] 
BAŞKAN – Ne yapmamı? İşitemiyorum.
OKTAY VURAL (İzmir) – Duymuyoruz bile
birbirimizi yahu! Duymuyoruz bile! 
BAŞKAN – Evet, duymuyoruz. O zaman ilk
önce sükûneti sağlayalım.
OKTAY VURAL (İzmir) – Böyle bir şey
olur mu canım! 
[CHP sıralarından sıra kapaklarına
vurmalar, gürültüler, alkışlar(!)] 
BAŞKAN – Beyler, lütfen…
AYTUĞ ATICI (Mersin) – Buna izin
veremezsiniz Sayın Başkan. 
OKTAY VURAL (İzmir) – Yani Millî Eğitim
Komisyonundaki şeyi buraya mı getiriyorsunuz be! Yeter artık be! “Medeni bir
ortamda konuşalım.” diyoruz.
BAŞKAN – E, o zaman susun.
OKTAY VURAL (İzmir) – Ara verin beş
dakika, konuşup…
(CHP sıralarından sürekli sıra
kapaklarına vurmalar, gürültüler)
BAŞKAN – Susun beyler, lütfen…
OKTAY VURAL (İzmir) – Ne yaptığını
duymuyoruz ya! Ne yaptığını görmüyoruz ya! Duymuyoruz!
YILMAZ TUNÇ (Bartın) – Arkana söyle,
arkana! Arkana bak!
(CHP sıralarından sürekli sıra
kapaklarına vurmalar, gürültüler)
AYTUĞ ATICI (Mersin) – Sayın Başkan,
lütfen müdahale edin.
HAKAN ÇAVUŞOĞLU (Bursa) – Oraya
söylesene! 
OKTAY VURAL (İzmir) – Ben mi yapayım,
ben mi susturayım?
AYTUĞ ATICI (Mersin) – Çağırın grup
başkan vekillerini, konuşun Sayın Başkan, böyle olur mu ya? Sizden istirham ediyorum.
Bakın, istirham ediyorum. Müdahale edin, başkanları çağırın ve konuşun.
BAŞKAN – Konuştum efendim.
(CHP sıralarından sürekli sıra
kapaklarına vurmalar, gürültüler)
AYTUĞ ATICI (Mersin) – Lütfen efendim
ya! Kavga çıkacak ya!
ÜLKER CAN (Eskişehir) – Devam Başkan,
devam, ne istiyorlarsa yapsınlar.
AYTUĞ ATICI (Mersin) – Sayın Başkan,
lütfen müdahale edin! Sayın Başkan, buna seyirci kalamazsınız, şu hâle bakın
yahu! Lütfen… Allah aşkına yahu!
BAŞKAN – O hâli düzeltin.
(CHP sıralarından sürekli sıra kapaklarına
vurmalar, gürültüler)
AYTUĞ ATICI (Mersin) – Sayın Başkan,
Allah aşkına yeter artık yahu!
NURETTİN CANİKLİ (Giresun) – Çağırın
konuşmacıları efendim.
BAŞKAN – Cumhuriyet Halk Partisinden
önerge üzerinde görüşmek isteyen kim efendim, ismini verir misiniz?
(CHP sıralarından sürekli sıra
kapaklarına vurmalar, gürültüler) 
AYTUĞ ATICI (Mersin) – Sayın Başkan,
yeter artık Allah aşkına!
BAŞKAN – Sayın Vural, önerge üzerinde
konuşacak mı arkadaşlarımızdan birisi? Gelirse, susturalım.
OKTAY VURAL (İzmir) – Hangi önerge? 
AYTUĞ ATICI (Mersin) – Sayın Başkan,
olayın ciddiyetini gördünüz artık, yeter!
MAHİR ÜNAL (Kahramanmaraş) – Şu anda
Meclise karşı yapılan bir hareket var. 
(CHP sıralarından sürekli sıra
kapaklarına vurmalar, gürültüler)
AYTUĞ ATICI (Mersin) – Sayın Başkan,
daha karar veremediniz mi? 
Sayın Başkan, böyle devam edemeyiz.
Bakın, şiddet çıkacak ve bu şiddetin sebebi siz olacaksınız! 
(CHP sıralarından sürekli sıra
kapaklarına vurmalar, gürültüler)
OKTAY VURAL (İzmir) – Sayın Başkanım,
önerge sahiplerini konuşmaya davet edin. 
(CHP sıralarından sürekli sıra
kapaklarına vurmalar, gürültüler)
BAŞKAN – Grup başkan vekilleri, lütfen
konuşmaya gelin.
Beş dakika ara veriyorum.
 

Kapanma
Saati: 23.51

DOKUZUNCU OTURUM
Açılma
Saati: 00.30
BAŞKAN:
Başkan Vekili Sadık YAKUT
KÂTİP
ÜYELER: Bayram ÖZÇELİK (Burdur), Tanju ÖZCAN (Bolu) 
BAŞKAN – Sayın milletvekilleri, Türkiye
Büyük Millet Meclisinin 129’uncu Birleşiminin Dokuzuncu Oturumunu açıyorum.
278 sıra sayılı Kanun Tasarısı’nın
görüşmelerine kaldığımız yerden devam edeceğiz. 
Komisyon ve Hükûmet yerinde.
Sayın Hamzaçebi, söz istemiştiniz.
Buyurun.(CHP sıralarından alkışlar)
V.-
AÇIKLAMALAR (Devam)
12.-
İstanbul Milletvekili Mehmet Akif Hamzaçebi’nin, tasarının 74’üncü maddesinde
önergeyle yapılan düzenlemeye gösterilen tepkiye ilişkin açıklaması
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; gergin bir ortamda bir tasarıyı
görüşüyoruz. Sayın Başkan iki üç kez ara verdi ve bu gergin ortamda hiç de hoş
olmayan, ortamı daha çok geren olaylar yaşadık. 
74’üncü maddede önergeyle yapılmak
istenen düzenlemeyi içerik olarak doğru bulmadığımız gibi, bu önergenin
getirilme biçimine, usulüne ve zamanına da büyük eleştirilerimiz var. Bu kadar
önemli bir düzenlemeyi Parlamentoyla, muhalefet partileriyle çok geç paylaşmak
son derece yanlış olmuştur. Dünden ben bu önergeyi istedim ve bize bu önerge
verilmedi. “Gizli.” dendi, “Açıklamıyoruz.” dendi, “Şu an açıklayamayız.” veya
“Üzerinde çalışıyoruz.”, her neyse. Son dakikada bu önerge buraya gelip de “Biz
bunu bugün yasalaştıracağız.” derseniz bu yanlış olur. 
Grubumuz doğal bir tepki gösterdi. Bu
tip tepkileri demokrasinin bir gereği olarak kabul etmek lazım. Bu tip
tepkilere Parlamento olarak, iktidar çoğunluğu olarak eğer tolerans
göstermezseniz, demokraside problem yaşarız arkadaşlar.
Sekiz yıllık kesintisiz temel eğitim
1997 yılında Millî Eğitim Komisyonunda görüşülürken, sizin bugün partinizdeki
ağabeylerinizin o zaman Komisyonda yaptıklarına bakın, bizim 4+4+4’te
Komisyonda yaptıklarımız onların yanında son derece küçük kalır. Onlar, onu, o
zaman çok demokratik bir tepki olarak ifade etmişlerdi.
Burada Cumhuriyet Halk Partisi Grubu
bir tepki gösteriyor. Bu sırada Barış ve Demokrasi Partisinden Sayın Hasip
Kaplan, gergin ortamın etkisiyle, kürsüye gidiyor, Divan Kâtibinin elindeki
önergeyi almaya çalışıyor. Bu gergin ortamda… (AK PARTİ sıralarından “Aldı,
aldı” sesleri, gürültüler)
İzin verir misiniz, konuşayım.
BAŞKAN – Lütfen dinleyin, lütfen…
MEHMET AKİF HAMZAÇEBİ (Devamla) – Yani,
şu laf atmayı bir bıraksanız daha iyi konuşacağız. 
Şimdi, bu gergin ortamda insanlar
hakikaten hata yapabilir, hepimiz yapabiliyoruz. Yani, çok kontrollü olarak
davranmamıza rağmen, zaman zaman hakikaten kontrolümüzü kaybettiğimiz, sonra da
bu kaybettiğimiz anlara üzüldüğümüz zamanlar oluyor.
Sayın Hasip Kaplan bir tepkiyle gitti
aldı. Şimdi, Sayın Kaplan’ın bu davranışına böyle kalabalık bir grupla gidip,
neredeyse onu linç edecek şekilde bir cevap vermek doğru mudur? (AK PARTİ
sıralarından gürültüler)
AHMET BERAT ÇONKAR (İstanbul) – Yalan
söyleme, doğru konuş!
MUSTAFA SEZGİN TANRIKULU (İstanbul) –
Ayıp be! Ayıp, Grup Başkan Vekili konuşuyor, ayıp be!
BAŞKAN – Sayın milletvekilleri, lütfen…
MEHMET AKİF HAMZAÇEBİ (Devamla) –
Şimdi, bakın, bakın, olmuyor arkadaşlar. Siz 336 milletvekiline sahip bir
iktidar partisisiniz. Burada bir küçük grup ve onun bir milletvekili, Grup
Başkan Vekili bir tepki gösteriyor. Bunu neden bu kadar büyütüyorsunuz? “Yahu!
Sayın Kaplan, olmadı bu.” diyebilirsiniz. Birkaç arkadaşımızın gidip “Sayın
Kaplan, bir saniye.” deyip ortalığı sakinleştirmeye çalışmak varken, Sayın
Kaplan’a… 
ALİ RIZA ALABOYUN (Aksaray) – Devamlı
müdahale ediyor, devamlı!
MEHMET AKİF HAMZAÇEBİ (Devamla) –
İnternet’te görüntüleri var, bakın doğru değil. Ben şimdi ortalığı germek için
buraya çıkmadım. Ben ortalığı germek için buraya çıkmadım, ortam gerilmemeli,
burada medeni bir şekilde, her türlü görüşmeyi yapabilmeliyiz.
Sayın Başkan ara verdi, içeride oturduk
konuştuk. Sayın Kaplan’a yapılan bu hareketi doğru bulmuyorum ve kınıyorum,
Sayın Kaplan, evet, yanlış yapmıştır ama ona gösterilen tepki olağanüstü ölçüde
ölçüsüz olmuştur, yanlış olmuştur. Yani Sayın Başkan ara verdi, arkada bir
çözüm bulmaya çalıştı kendisince. Biz çözüm olarak şunu söyledik: “Bu ortamda
bu görüşmeye devam etmek doğru değil, gelin, bu görüşmeyi yarına bırakalım,
yarına bırakalım.” (AK PARTİ sıralarından gürültüler) Beğenmeyebilirsiniz, ben
bir öneri yaptım. 
Evet, laf atmayı bırakmış,
gülümsüyorsunuz, bu daha iyi bir tepki, kutlarım sizi.
ALİ ŞAHİN (Gaziantep) – Benim
gülümsemem…
MEHMET AKİF HAMZAÇEBİ (Devamla) –
Hayır, bu güzel, bu güzel, ben bir olumlu gelişme olarak onu ifade ettim. 
Yarına bırakalım, yarın istiyorsanız
görüşme saatini 14.00’ten 12.00’ye alabiliriz çünkü gergin bir ortamda bir şeye
ısrar etmek, onu devam ettirmeye çalışmak doğru değil. “Sabahın şerri akşamın
hayrından iyidir.” diye güzel bir laf vardır yani bir şeyi sabaha bırakmak daha
doğrudur. 
(Mikrofon otomatik cihaz tarafından
kapatıldı) 
MEHMET AKİF HAMZAÇEBİ (Devamla) – Sayın
Başkan, bir iki dakika daha alabilir miyim? 
BAŞKAN – Buyurun. 
MEHMET AKİF HAMZAÇEBİ (Devamla) –
Hayır, iktidar partisinden arkadaşlarımız, bunu yapamayız, bu bir taviz gibi
algılanır anlayışında, tam cümleler böyle değil ama. Değerli arkadaşlar, 336
milletvekiline sahip bir iktidar partisi grubunun yani böyle bir yaklaşımı
taviz mi olur? “Gelin.” dedim, “O zaman şu önergeyi bir daha beraber yazalım.”
“Hayır.” “Peki, birkaç düzeltme yapalım. Örneğin ‘devam eden davalar’
diyorsunuz. Bu davalarla ilgili bir düzenleme yapalım. Tutuklu milletvekilleriyle
ilgili, 24’üncü Dönemin tutuklu milletvekilleriyle ilgili bir sonraki bölümde
bir önergemiz var -sanıyorum diğer muhalefet partileri de o önergeyi verdi,
öyle tahmin ediyorum, yanıltıcı bir şey söylemeyeyim- böyle bir şey çözelim.”
“Hayır.” 
Şimdi, her şeye “hayır” diyen bir
yaklaşım var. Bu çerçevede ben Sayın Başkanın odasından ayrıldım, bir
uzlaşmayla çıkmadık. Yani devam ettirmek istiyor iktidar partisi grubu, elbette
öyle karar almışsa alabilir ama biz özellikle bir tepki gösterirken planlanmış
bir tepkiyi göstermiş değiliz. Grup olarak böyle bir…
(Mikrofon otomatik cihaz tarafından
kapatıldı) 
MEHMET AKİF HAMZAÇEBİ (Devamla) – Son
cümlelerim Sayın Başkan. 
BAŞKAN – Lütfen Sayın Hamzaçebi. 
Buyurun.
MEHMET AKİF HAMZAÇEBİ (Devamla) –
Teşekkür ederim, izninizi biraz fazla kullandım galiba, son cümlelerim. 
Yani bir tepki planladık meselesi
değil, doğal olarak böyle bir düzenlemeye grup olarak tepki gösteriyoruz, bunu
da sizin anlayışla karşılamanız gerekir. 
Yapılması gereken, bu öneriyi, bu
önergeyi, bu maddeyi yarına bırakmak, yarından itibaren, yarın nasıl bir
şekilde başlarız, siz bir yere gelir misiniz gelmez misiniz bilemiyorum ama, en
azından daha sakin bir ortamda bunu bir daha baştan alarak tartışırız,
konuşuruz ve o şekilde yasama dönemi kapanır.
Teşekkür ediyorum. 
İyi akşamlar diliyorum. (CHP
sıralarından alkışlar)
BAŞKAN – Teşekkür ediyorum.
Sayın Vural, buyurun. (MHP sıralarından
alkışlar)
13.-
İzmir Milletvekili Oktay Vural’ın, görüşmelerin aceleye getirildiğine ve hukuka
riayet etmek gerektiğine ilişkin açıklaması
OKTAY VURAL (İzmir) – Teşekkür ederim
Sayın Başkan. 
Tabiatıyla daha önce de konuştum
aslında, “Adalet mülkün temelidir.” dediğimiz çok önemli bir konuyu,
milletvekilleri olarak vicdanımıza, bilgimize göre bir değerlendirme yaparak
burada bir karara varacağız, ama takdir edersiniz ki böylesine önemli bir
konunun, Türkiye Cumhuriyeti devleti gibi gerçekten arkamızda büyük bir
mücadele, şerefli bir tarih olan Türkiye Cumhuriyeti devletinin gelenekleri
itibarıyla bakıldığı zaman, böylesine önemli bir konuda devletimizin aklını
kullanamıyoruz. Devletin kurumlarının bu konuda bilgileri elimizde değil, çünkü
o süzgeçten geçmedi, Bakanlar Kurulu tasarısı olarak gelmedi buraya. Yani bir
devletin, böylesine önemli bir konuda -bu kadar Adalet Bakanlığı, birçok bakanlıklar
var, hepimizin vergileriyle, vatandaşlarımızın vergileriyle bunlar oluyor-
elbette bir değerli milletvekilinin bir önerge verme hakkı vardır elbette, ama
bir devleti yönetiyoruz, “Adalet mülkün temelidir.” diyoruz. Böylesine mülkün
ve devletin temeli olan adaletle ilgili bir konuda, devletimizin Bakanlar
Kurulunun bir tasarı getirememesi, bununla ilgili bir irade beyan etmemesi ve bununla ilgili sadece
milletvekillerinin bir teklifiyle bu konuyu getirmesi sağlıklı bir karar alma
süreci değil arkadaşlar. 
Yine, bakın, milletin temsilcisiyiz
yani tarih boyunca var olmuş bir milletin temsilcileri bugün burada,
milletvekilleri olarak bu iradeyi temsil ediyoruz. Partilerimizi bırakalım,
şunları bırakalım, hepimizin söyleyecek şeyi var, söylediklerimizin hiçbirisine,
birbirimize katılmayabiliriz ama biz bu milletin temsilcisiyiz. Onlar bu
devleti yönetiyorlar, biz, bu milletin temsilcisiyiz. 
Peki, böylesine önemli bir konuda görüş
ve düşüncelerimizi nerede ifade edeceğiz? Komisyonda. Niye var komisyonlar? Yani
bugüne kadar geldi, bundan sonra ne olur? Bir önerimiz vardı, çok makul çünkü
yarın, devlet sırrı, torba yasa, sağlık, birçok konu var, devam edeceğiz. 
Değerli arkadaşlarım, varsın yarın
tatile gitmeyin, çarşamba da perşembe de… Ama inanın ki, bir saat adaletli
yönetim için parmaklarımız kalkarsa, bizim yapacağımız birçok nafile ibadetin
yerine geçer. (MHP ve CHP sıralarından alkışlar) 
Onun için, elimizi vicdanımıza koyalım.
Katkı sağlamak isteyenler yapsın. Ne lüzum var buna? 
Farklı görüşlerim olacak benim, bunun
tam manasıyla karşılamadığını söylüyorum, Cumhuriyet Halk Partisi gibi de
düşünmüyoruz. Özel yetkili mahkemeler ile ihtisas mahkemeleri farklı.
Türkiye'nin tehditlerle karşılaştığı bir ortamda, Türkiye Cumhuriyeti devletine
birçok tehdidin olduğu bir ortam içerisinde bunlarla mücadele edecek etkili bir
araca ihtiyaç olduğu kanaatindeyiz ama karşılıyor mu karşılamıyor mu, yapıyor
mu yapmıyor mu? Bizi buraya bunun için millet gönderdi, inanın bunun için
gönderdi. 
Değerli arkadaşlarım, sizin arkanızda,
elbette bunu da saygıyla karşılıyorum, çoğunluk partisinin iradesi olan Hükûmet
var elbette. Bu konuda sizin çok fazla katkı sağlamanıza gerek olmayabilir ama
bizim arkamızda… Biz kendi bilgi kaynaklarımızla düşüneceğiz. Bakacağız,
soracağız; ne oluyor, ne bitiyor. Elinizi vicdanınıza koyun. Nasıl yapacağız?
Geldi önerge; hemen düşünün. Acaba ne getiriyor, ne götürüyor? Ona soruyoruz,
buna soruyoruz, şunu yapıyoruz yanlış bir iş yapmayalım diye. 
O bakımdan, muhalefetin bu konuda bir
tutum oluşturması için zeminine saygı göstermek gerekiyor. Keşke öyle olsaydı,
keşke yapabilsek. Ne var burada, iki gün gecikelim ya! Allah için iki gün
gecikelim. Bugün burada, bu Parlamentoda fiilî durumlar yöntem olmamalı
arkadaşlar.
ZÜLFÜ DEMİRBAĞ (Elâzığ) – Evet, doğru. 
OKTAY VURAL (Devamla) – Sesim ve sözüm
yüksek çıkabilir, eleştirilerim ağır olabilir ama Meclisi, fiilî durumlarla
yönetilen bir Meclis koyarsak değerli arkadaşlarım, o zaman darbeci bir
zihniyeti meşrulaştırmış olursunuz. Onun için herkes önce, iğneyi kendisine
batırsın, herkes. 
(Mikrofon otomatik cihaz tarafından
kapatıldı)
OKTAY VURAL (Devamla) – İğneyi batırın
kendinize; sonra, bizim gruba ne diyecekseniz, o gruba ne diyecekseniz, o gruba
ne diyecekseniz yapsın. Ben de batırayım. Değerli arkadaşlarım, gürültü
çıkabilir, çıkmaz değil. Yöntemi var; sakin olmak lazım. Başkan beş dakika ara
verir, olmadı bir daha ara verir, bir daha ara verir; hiç önemli değil değerli
arkadaşlar. Alelacele bir şey yapmaktansa, acele işe şeytan karışır, rahmani
tarafta olmakta fayda var değerli arkadaşlarım. Rahmani olmakta fayda var. Onun
için böyle alelacele, gece yarısı korsan önergeler, bunlarla yapmak ancak
“şeytanla bile görüşürüm.” diyen kılavuzlara yarar. (MHP sıralarından alkışlar)
O bakımdan, bence bu birtakım
itirazlar, gürültüler, bunlar değerli arkadaşlarım, siz ne yapmak istiyorsanız…
Zannederim buradaki her 1 milletvekilinin arkasında, AKP’nin arkasında 80-85
bin oy var ya da 70 bin filan, bizim milletvekillerimizin arkasında 120 bin oy
var, her bir milletvekili olarak bakıldığı zaman. Herkes bir iradeyi temsil
ediyor. Dolayısıyla bence, saygı gösterilmesi gereken millet iradesidir,
çoğunluk iradesi elbette olabilir, ama saygı göstermeniz gereken milletin diğer
tarafı da var milletvekilleri olarak. 
Ben bu bakımdan, bazı engelleme
çabaları yani kamuoyuna, elbette, değerli milletvekillerimiz, kendisini buraya
getirenlere, elbette, duruşunu ifade etmek için, sözünü, bir tepkisini, bir
şeyini dile getirecek. Bunu bu seviyede tutmakta fayda var, bu seviyede de
görmekte fayda var ama bunu Meclisi çalışamaz hâle, bunu da Meclis
çalışmalarının bir yöntemi hâline dönüştürmek bence doğru değildir. 
(Mikrofon otomatik cihaz tarafından
kapatıldı) 
OKTAY VURAL (Devamla) – O bakımdan,
Milliyetçi Hareket Partisi olarak –Sayın Başkanım, kusura bakmayın ama- bu
konuyla ilgili, biraz daha sabırlı olmak gerekiyor. İtirazlar olabilir ama bu
Parlamentoda, açıkçası, Türkiye Büyük Millet Meclisi kürsüsünde, iktidarıyla
muhalefetiyle Meclis Genel Kurulunda, hepimizin, hepimizi buraya getiren
milletin sesini, iradesini dile getirmek durumundayız; herkesin de birbirine
saygı göstermesi gerekir. Elbette çoğunluk iradesi, demokrasilerde çoğunluk
iradesi diğerlerini yönetir, kuralı da budur ama hakka, hukuka riayet etmek
lazım. 
Milliyetçi Hareket Partisi olarak,
gelin, hep beraber, birlikte bu konuyla ilgili değerlendirme yapamak için bir
fırsat tanıyalım. Bununla ilgili bir irade beyanı inşallah olacaktır diye
düşünüyorum. 
BAŞKAN – Teşekkür ederim. 
OKTAY VURAL (Devamla) - Sayın Başkanım, Sayın Mehmet Sağlam Bey de…
Herhâlde hakem değişti galiba? 
(Mikrofon otomatik cihaz tarafından
kapatıldı) 
BAŞKAN – Değil, biraz rahatsız… 
OKTAY VURAL (Devamla) – Evet, şekeri
mi?
BAŞKAN - Uzun süre çalışmasından
kaynaklandı.
Teşekkür ediyoruz, evet.
OKTAY VURAL (Devamla) - Efendim, inşallah siz o kadar uzun süre
çalışmazsınız.
Hepinize saygılar sunuyorum. (MHP
sıralarından alkışlar)
BAŞKAN – Teşekkür ediyorum, sağ olun. 
Buyurun Sayın Akat.
14.-
Batman Milletvekili Ayla Akat’ın, uzun süreli çalışmanın insan psikolojisi ve
fizyolojisi üzerindeki etkisine ve yaşanan gelişmelerin Adalet ve Kalkınma
Partisinin sorumluluğunda olduğuna ilişkin açıklaması
AYLA AKAT (Batman) – Evet, saat bire
çeyrek var değerli arkadaşlar ve son dönemde herhâlde Meclisimizin çalışma
takvimi gece yarısını aşıyor. Uzun zaman çalışmayıp son dönemde bir anda bütün
yasaları getirme telaşı, kaygısı bu noktaya getiriyor Meclisi ve uzun süreli
çalışma, tabii ki insan psikolojisi, fizyolojisi üzerinde de etki yapıyor. 
Değerli milletvekilleri, mevcut
görüşmüş olduğumuz yasa tasarısının getirilme zamanı ne kadar yanlışsa, son
üzerinde tartışmış olduğumuz önergenin de getirilme şekli ve zamanı o kadar
yanlış olmuştur. Biz bir yargı paketinden bahsediyoruz. Hemen hemen her siyasi
partinin, kendi seçmenine vermiş olduğu vaatten kaynaklı, Türkiye'nin
demokratikleşmesiyle ilgili yasalar eksenli bu yasa tasarısının kanunlaşması
sürecinde olumlu katkılar sunma arzusu vardır. Ama öyle bir zamanda
getirilmiştir ki, yasama döneminin son haftası, son günü ve biz bu yasa
tasarısını oldukça gergin bir ortamda tartışmak durumunda kaldık. Her siyasi
partinin sunmak istediği katkılar vardır. Dün burada sadece kelime
değişikliklerinden ibaret CHP’nin önergeleri kabul edildi, bunun dışında
muhalefetin herhangi bir önergesinin kabul edilme durumu da yok. Tabii,
görüşmeler oldu, onlar sizin tarafınızdan, iktidar partisi tarafından getirilen
önergelere yansır mı, bilemiyoruz ama sonuçta önemli bir yasayı tartıştığımız
için Meclis bugün bu saatte bu çoğunlukla toplanıyor.
Diğer bir boyutu: Mevcut tasarı
hakkında herkesin farklı düşüncesi var. Barış ve Demokrasi Partisi ilgili
maddelerle ilgili bu kürsüye her çıktığında özel yetkili ağır ceza
mahkemelerinin kalkması gerektiğinin altını çizdi. Ama bu mahkemeler kalkarken
yerine ihdas edilenin “Gelen gideni aratır.” esprisi içerisinde olmaması
gerektiğini de belirtti. Biz, mevcut teklifle ilgili bugün bilgi sahibi olduk.
Her siyasi parti gibi biz de inceledik, araştırdık, belli yerlere gönderdik,
belli sonuçlar almaya çalıştık ama kafamızda çok da soru işareti var. Sayın
Grup Başkan Vekilimizin son anda söz hakkı istemesinin nedeni de budur. Kendini
ifade edememiştir grup başkan vekilleri usul hakkında verilen süre dâhilinde.
Üç dakikalık süre içerisinde, neden bu yasaya karşı çıkıldığı ve neden yönetime
ilişkin eleştiriler noktasında o üç dakikanın yetersiz olduğu aktarılamamıştır
ve gerginlik yaşanmıştır. Kişinin, buradaki herhangi bir milletvekilinin bir
diğerini duymadığı bir ortamda biz önergeyi dinlemek durumunda kaldık. Onu
bırakın, Sayın Başkan “Önergeleriniz hakkında konuşur musunuz?” sorusunu sordu.
Grup Başkan Vekilimiz, evet, bir yanlış yapmış olabilir ama değerli arkadaşlar,
daha büyük bir yanlış yapıldı ki bütün grup, AKP Grubu bizim Grup Başkan
Vekiline saldırdı. Bundan daha büyük bir yanlış olamaz. 
Ki, şu var arkadaşlar, şunu da
belirtelim: AKP Grubunun 326 milletvekili olduğu bir gerçektir. Bizim de, Barış
ve Demokrasi Partisinin de yüzde 10’luk seçim barajına rağmen, kılı kırk yararak
36 milletvekiliyle Parlamentoya geldiği de bir gerçektir. 1 tanesi
gasbedilmiştir AKP Grubu tarafından; 35 milletvekiliyle buradayız, 1
milletvekilimiz de cezaevinde. 5 milletvekilimiz de cezaevinde ama 1’i
düşürüldüğü için bu şekilde ifade ediyorum. Ki, biz “Bu Parlamentoda milletin
iradesi tecelli edecek.” diyoruz. Son bir yıldır en sık tartıştığımız konu
tutuklu milletvekilleri konusu. Bu konuyla ilgili düzenleme ve değerlendirmeler
için ortak tartışma zemini bile yakalayamamışken bu yasa tasarısında bu kadar
gergin bir ortam yaşandı ve sonuç olarak, bu gerginlikten sonra yapılan
yorumlara baktığımızda, bizim grubumuza bakarak “Özel yetkilileri
kaldırmayalım, bunlar bunu istiyorlar.” dendi. Özel yetkili ağır ceza
mahkemelerinin kimin için kurulduğunu ya da şu an hangi işlevi gördüğünü Sayın
Vekilimiz ifade ettiler. Bugün itibarıyla istiklal mahkemelerinden daha kötü
bir durumda olduğu bir gerçektir çünkü bugün, sadece hedefinde muhalefet eden
Kürtler yoktur, bunun dışındaki tüm muhalefet odakları bu mahkemelerin hedefi
durumundadırlar. Bu yönüyle bir gerçeklik payı vardır ama şunun da unutulmaması
gerekir: Türkiye eğer bir yargı paketini tartışıyorsa bu yargı paketinin
içerisinde de Terörle Mücadele Kanunu, Türk Ceza Kanunu ve Ceza Muhakemeleri
Kanunu’yla ilgili, ki bunların içerisinde düşünce ve ifade suçları da var, bu
kapsamda değerlendirilen, düzenlenen maddeler de var; bununla ilgili
tartışmalarımızı bu kadar gergin bir ortamda yürütmemiz de mümkün değildir. 
Bizler BDP Grubu olarak, bugün yaşanan,
son bir saat içerisinde yaşanan gelişmelerden tabii ki hoşnut değiliz ama bunun
sorumluluğunun da tabii ki iktidar partisi olarak AKP Grubunda olduğunu
düşünüyoruz. Sizin Parlamentoyu yönetme şekliniz aslında ülkeyi yönetme
şeklinizle eş değerdir. Muhalefet güçlerini susturarak, bastırarak, İç Tüzük’e
dayanarak antidemokratik bir uygulamayla istediğiniz düzenlemeyi getirme
politikanız esasında ülkeyi…
(Mikrofon otomatik cihaz tarafından
kapatıldı) 
AYLA AKAT (Devamla) - …yönetme
politikanızla da eş değerdir.
Ama şunu söyleyerek bitirmek istiyorum:
Muhalefetin olmadığı rejimlerin adı demokrasi değildir, muhalefetin olmadığı
rejimlerin adı diktatörlüktür ve bu ülkede bir diktatörlük yaşanmaması için biz
en radikal muhalefetin içerisinde olacağız, en radikal demokrasi mücadelesini
vereceğiz.
Saygılar sunuyorum. (BDP sıralarından
alkışlar)
BAŞKAN – Teşekkür ediyorum.
Sayın Canikli, buyurun. (AK PARTİ
sıralarından alkışlar)
15.-
Giresun Milletvekili Nurettin Canikli’nin, muhalefetin eleştirilerini ve
tepkilerini anlayışla karşıladıklarına ancak bunun İç Tüzük kurallarıyla
sınırlı kalması gerektiğine ilişkin açıklaması
NURETTİN CANİKLİ (Giresun) – Teşekkür
ederim Sayın Başkanım.
Hepinizi saygıyla selamlıyorum. 
Şunu bütün samimiyetimle öncelikle
ifade etmek istiyorum: İşin iktidarı ve muhalefeti sistemin bir bütünü,
iktidarın görevleri ve sorumlulukları var, belki muhalefetin daha fazla görev
ve sorumlulukları var. Biraz önce arkadaşlarımız da ifade etti, bunlara ben de
katılıyorum yani muhalefet eleştirecek, muhalefet konuşacak, muhalefet sert
eleştirecek, muhalefet bardağın boş tarafını görecek, buna hiçbir itirazımız olamaz.
Elbette zaman zaman laf atmalar olabiliyor maalesef, yani bu eskiden beri bir
yöntem hâline gelmiş, her zaman yani geçmiş dönemde de bugün iktidarıyla
muhalefetiyle bunlar olabiliyor ve biz buna sabredeceğiz iktidar grubu olarak,
buna dayanacağız, bu sert muhalefete, sert eleştiriye dayanacağız, ona hiçbir
itirazımız olamaz. Zaman zaman gerginlik ortamının da etkisiyle sesimiz
yükselebiliyor yani bu olabiliyor. Bu, gerçeği değiştirmiyor ama, bu, gerçeğin
hayata geçirilmesi gerçeğini kesinlikle değiştirmez. Biz buna yürekten
inanıyoruz, bundan yana problemimiz yok. Hakikaten sürekli olarak akşama kadar
biz dinliyoruz, eleştiri dinliyoruz, dinleyeceğiz elbette yani muhalefet de
konuşacak, eleştirecek, görevini yapacak, biz de onu dinliyoruz, sabırla dinliyoruz.
Buradaki sorun o değil arkadaşlar, buradaki sorun şu: Elbette İç Tüzük’ün
verdiği birtakım imkânlar var yani engelleme, geciktirme; bunların hepsi
doğaldır, hepsi de hukukidir, İç Tüzük’teki sınırları çizilen kurallara elbette
uymak kaydıyla. 
Şimdi, yine bu çerçevede hatta bunun
ötesinde de yani arkadaşlarımızın talepleri olursa, İç Tüzük’te belirlenen
kuralların ötesinde söz, konuşma hatta belki biraz daha, işte biraz önce ortaya
çıktığı gibi yani gürültü olarak bir tepkinin ortaya konulması, belli noktaya
kadar bunlar da doğaldır. Tamam, hoşumuza gitmeyebilir, biz de eleştirebiliriz
ama sonuçta, bunlar da anlayışla karşılanabilir, karşılanması da gerekir. En
çok anlayışla karşılaması gereken grup da AK PARTİ Grubudur ama sıkıntı burada
o değil; sıkıntı burada, bunun, Meclisin çalışma yöntemini belirleme şekline
dönüştürülmemesi gerekiyor. Ya, açıkça şunu söylemeye çalışıyorum: Bu yöntem
kullanılarak Meclisin çalışmasına ara verilir, Meclis tatil edilir ya da
istenmeyen o konu, o önerge, o maddenin görüşülmesi bu şekilde engellenirse ya
da engellenmek istenirse sıkıntı odur. O zaman, bu yöntem Meclisin çalışma
biçimini belirlemiş, yönlendirmiş olur. Bunu sanıyorum siz de kabul etmezsiniz,
hiç kimse kabul etmez. 
AHMET TOPTAŞ (Afyonkarahisar) – “İç Tüzük’e
göre uygun.” diyorsunuz, sonra niye “Vurmayın.” diyorsunuz?
NURETTİN CANİKLİ (Devamla) – Bakın,
tamam, olabiliyor, kapaklara da vurulabiliyor; vurulmaması iyidir ama
vurulabiliyor ama dediğim gibi, tepkinin karşı tarafta algılamasını sağlayana
kadar, tepkinin şiddetini göstermesi bakımından bununla sınırlı olmak üzere,
tamam, olabilir ama eğer Meclisi çalıştırmamak noktasında bir araç olarak eğer
kullanma şeklinde bir irade ortaya veya uygulama ortaya çıkarsa, o, sanıyorum
hiç birimizin isteyeceği bir durum değildir; biz ona karşı çıkıyoruz ve o
noktada da zaten ben inanıyorum ki yeteri kadar da ortaya konuldu en sert
şekilde, en şiddetli şekilde hem konuşmalarla hem ifadelerle bulundukları
yerden arkadaşlar… Yoksa o konuşmaların hiçbirisinde İç Tüzük onları öngörmüyor
aslında. Ha, verilmesi gerekir, bir şey demiyorum ama İç Tüzük’ün kuralları
açısından bakıldığında, arkadaşlarımız, grup başkan vekillerimiz ve hepimiz
için geçerli, bunlar da dâhil olmak üzere ama bunlar önemli, gerekir, o işin
başka bir boyutu ama yani şunu söylemeye çalışıyorum: Yeteri kadar zaten verilmeye
çalışılıyor. Ha, şu talep edilseydi bizim en ufak bir itirazımız olamazdı:
Gelin, burada bunu bir saat daha konuşalım. Yani aşağı yukarı üç saattir
konuşuyoruz zaten. Yanlış bilmiyorsam aşağı yukarı üç saattir bu konuyu
konuşuyoruz. O çerçevede arkadaşlarımız içeriğini, kanaatlerini paylaşmak
isteyebilirlerdi. Ona hiçbir itirazımız olamazdı bizim. Ama biraz önce altını
çizerek vurgulamaya çalıştığım gibi, bu yöntemle… Hatta arkadaşlara içeride ben
şunu da söyledim: Diyelim ki Meclisi biz bugün tatil etme kararı -normal
şartlar altında- almış olsaydık, bu olay nedeniyle bile bundan vazgeçmemiz
gerekirdi. Ya, neden? Aksi hâlde, bu yöntem Meclisin çalışma biçimine yön
veren, yöneten, yönlendiren ve bundan sonrası için de örnek olacak şekilde
hayata geçirilebilecek yanlış bir uygulama olurdu. O yüzden, çalışmalarımıza
kaldığımız yerden devam etmemiz gerekiyor. 
Ha şunu da söyleyeyim, biraz önce Sayın
Vural da ifade etti, içeride de söyledim: Görüşmelerimiz normal seyrinde devam
eder. Bu kanunun tüm maddeleri görüşülene kadar, biraz önce tartışma konusu
olan önergedeki içeriği biz her zaman konuşabiliriz, tartışabiliriz, gruplar
arasında konuşabiliriz ve bu konuda eğer bir tadilat gereği olursa, mutabakatla
bir tadilat gereği ortaya çıkarsa tekriri müzakere de yaparız. Bu mümkündür ve
buradan bunu da söylüyorum ben. Buna bir engel yok yani komisyonun çekilme
talebi de dâhil olmak üzere. Yani o zaman veya ara vermek de dâhil olmak üzere
o değerlendirmede, biraz önce söylediğim nedenle, söylediğim çerçevede kesinlikle
doğru bulmuyoruz çünkü o zaman, olağan dışı yöntemlerin Meclisi yönlendirmesi,
Meclis çalışmalarını yönlendirmesi gibi bir durum ortaya çıkar ki bunu
hiçbirimiz kabul edemeyiz, etmememiz gerekir. Ama bu çerçevede mümkündür,
buradan da söylüyorum. Yani bunu konuşalım, edelim bu görüşmeler devam etsin,
yürüsün. O görüşmeler sırasında da geriye dönerek, tekrar, eğer o konuda bir
mutabakat ortaya çıkarsa… Nitekim, bir arkadaşımızın söylediği bir husus vardı,
“Aslında Anayasa’da hüküm var ama o Anayasa’daki hükmü aynen buraya da
dercedelim.” şeklinde. Yani bunu da konuşabiliriz, ben de konuşulması
gerektiğini düşünüyorum. Konuşuruz aramızda ama bu, görüşmelerin yürümesine
engel teşkil etmez. Bu, görüşmelere ara verilmesini gerektirmez. Bu, tasarının
veya önerinin ya da bu maddenin komisyona çekilmesini gerektirmez. 
BEDİİ SÜHEYL BATUM (Eskişehir) –
Seninle neyi sohbet edeceğiz Sayın Canikli?
NURETTİN CANİKLİ (Devamla) - Yani
içeriğine fazla girmek istemiyorum, zamanı da çok fazla almak istemiyorum ama
biz tepkileri toleransla karşılamayı kabul ediyoruz ve o şekilde…
ALİ İHSAN KÖKTÜRK (Zonguldak) –
Komisyona gönderin. Tartışılsın Komisyonda.
NURETTİN CANİKLİ (Devamla) – Yani
tartışmalar, seslerin yükselmiş olması bu gerçeği değiştirmez. AK PARTİ Grubu
bunu bu şekilde karşılamak zorundadır zaten, bunun farkındayız biz. Ama yöntem
olmamalı, esası etkilememeli ve yönlendirmemeli, esas olmamalı; esas İç Tüzük
olmalı, İç Tüzük’teki kurallar olmalı. Ona riayet etmemiz gerekiyor, ona
uymamız gerekiyor.
DİLEK AKAGÜN YILMAZ (Uşak) – Susmamızı
istiyorsunuz.
NURETTİN CANİKLİ (Devamla) – Bu
çerçevede, elbette muhalefetin her türlü önerisine, eleştirisine, katkısına…
Yani, bazen arkadaşlarımızın birazcık haksızlık yaptığını düşünüyorum. Çünkü
biz hakikaten bu görüşmelerde…
(Mikrofon otomatik cihaz tarafından
kapatıldı)
NURETTİN CANİKLİ (Devamla) –
…muhalefete mensup arkadaşlarımızın önergelerini de birçok kereler kabul
ediyoruz. Hatta, bazı kanunlarda birlikte karar veriyoruz, birlikte… Yani belki
arzulanan seviyede sizin açınızdan olmayabilir, tamam, yani. Ama sonuç
itibarıyla arkadaşlar, sizin kanaatleriniz, düşünceleriniz var; bizim
kanaatlerimiz, düşüncelerimiz var. Bunlar uyuşmadığı zaman ve bir yol da, ortak
bir nokta da bulunamadığı zaman sisteme kilit vuramayız değil mi? Sistem
yürüyecek, devam edecek. Görüşmeler de devam edecek, Meclis de çalışmalarına
devam edecek.
SIRRI SAKIK (Muş) – Peki, bir gruba
saldırmayı nasıl değerlendiriyorsunuz?
NURETTİN CANİKLİ (Devamla) –
Temennimiz, arzumuz, bütün bu, mümkünse, uzlaşmanın sağlanması, bir noktaya
gelinmesi. Hepimiz bulunduğumuz yerden adım atalım ama bu her zaman
olmayabilir, olmayabiliyor, doğaldır. Yani farklı siyasi partileriz, farklı görüşlerimiz var. O nedenle milletin
karşısına o şekilde çıkıyoruz zaten, farklılıklarımız nedeniyle çıkıyoruz.
Dolayısıyla yani bunları da doğal karşılamak lazım ama bu farklı görüşlerin
olması sistemi tıkamamalı. Bizim beklentimiz, bizim istirhamımız odur. 
Bu çerçevede yürütülmesinin çok daha
sağlıklı olacağını ve hukuki olacağını ifade ediyor, hepinizi saygıyla
selamlıyorum. (AK PARTİ sıralarından
alkışlar)
BAŞKAN – Teşekkür ediyorum.
VIII.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A)
Kanun Tasarı ve Teklifleri
(Devam)
4.-
Yargı Hizmetlerinin Etkinleştirilmesi Amacıyla Bazı Kanunlarda Değişiklik
Yapılması ve Basın Yayın Yoluyla İşlenen Suçlara İlişkin Dava ve Cezaların
Ertelenmesi Hakkında Kanun Tasarısı ile Milliyetçi Hareket Partisi Grup
Başkanvekili Mersin Milletvekili Mehmet Şandır'ın; 2004 Sayılı İcra ve İflas
Kanununun Bazı Maddelerinde Değişiklik Yapılması Hakkında Kanun Teklifi; Barış
ve Demokrasi Partisi Grup Başkanvekili Şırnak Milletvekili Hasip Kaplan'ın;
Türk Ceza Kanunun Özel Hayata ve Hayatın Gizli Alanına Karşı Suçlar Kanununda
Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi'nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi'nin; 3713 Sayılı Terörle Mücadele
Yasasının 6 ve 7'nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel'in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan'ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy'un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – 74’üncü madde üzerindeki aynı
mahiyetteki üç önergeyi tekrar okutup işleme alacağım…
BEDİİ SÜHEYL BATUM (Eskişehir) – Sayın
Başkan, usul hakkında bir şey söylemek istiyorum.
“Türkiye Büyük Millet Meclisi
Başkanlığına…”
BEDİİ SÜHEYL BATUM (Eskişehir) – Sayın
Başkan, lütfen…
“… 278 sıra sayılı yasa tasarısının
74’üncü maddesinin tasarı metninden çıkarılmasını arz ve teklif ederiz.”
BEDİİ SÜHEYL BATUM (Eskişehir) – Sayın
Başkan, bir saniye…
 “Ali İhsan Köktürk Turgut
Dibek
 Zonguldak Kırklareli”
BAŞKAN
– Grup başkan vekillerine söz verdim Sayın Batum.
BEDİİ
SÜHEYL BATUM (Eskişehir) – Sayın Başkan, bir saniye…
 “Dilek Akagün Yılmaz Mahmut Tanal Ali Rıza Öztürk
 Uşak İstanbul Mersin
 Ahmet
Toptaş
 Afyonkarahisar”
Diğer
önerge sahipleri:
 Faruk Bal Oktay Vural Muharrem Varlı
 Konya İzmir Adana
 Nevzat Korkmaz  Alim Işık  Ali
Öz
 Isparta  Kütahya  Mersin
Diğer
önerge sahipleri: 
 Hasip Kaplan  Pervin Buldan  Ayla Akat
 Şırnak  Iğdır  Batman
 Erol Dora  Murat Bozlak  Sırrı Sakık 
 Mardin  Adana  Muş
 Adil Kurt
 Sebahat Tuncel
 Hakkâri  İstanbul
BAŞKAN – Komisyon aynı mahiyetteki
önergelere katılıyor mu?
ADALET KOMİSYONU BAŞKANI AHMET İYİMAYA
(Ankara) – Katılmıyoruz Başkan.
BEDİİ SÜHEYL BATUM (Eskişehir) – Sayın
Başkan, usul hakkında istedik.
BAŞKAN – Bir saniye Sayın Batum. Önerge
işlemini başlattım ama lütfen… 
BEDİİ SÜHEYL BATUM (Eskişehir) – Ama
bir dakika…
BAŞKAN - Önerge işlemi bitsin söz
vereceğim.
BEDİİ SÜHEYL BATUM (Eskişehir) – Önerge
üstünde söz istemiyorum Sayın Başkan, sadece usul hakkında.
AYŞE NUR BAHÇEKAPILI (İstanbul) – Usul
tartışmaları yapıldı efendim.
BAŞKAN – Anladım Sayın Batum da, böyle
bir usulümüz yok ki ama. Sayın grup başkan vekillerine -içerde konuşuldu, beşer
dakika- sekizer dakika söz verdim efendim.
BEDİİ SÜHEYL BATUM (Eskişehir) – Ne
kadar da güzel söyledin. 
Sayın Başkanım, üç tane grup başkan
vekili… Lütfen, yapmayın. 
BAŞKAN – Evet…
BEDİİ SÜHEYL BATUM (Eskişehir) – Üç
tane grup başkan vekili son derece açık olarak, son saniyede getirilen bu
derece uzun ve bir yasanın anlamını veya içeriğini tamamıyla değiştiren bir
önergenin Komisyonda görüşülemeden getirilemeyeceğini söylediler. Son derece
haklılar. Anayasa’da ve İç Tüzük’teki hükümler…
BAŞKAN – Sayın Batum, yirmi dakikadan
bu tarafa bunu konuşuyoruz. Lütfen ama…
BEDİİ SÜHEYL BATUM (Eskişehir) – Bir
dakika…
Buradaki çoğunluk baskıcı diye,
buradaki çoğunluk azınlığın sesini bir hiçe sayıyor diye, biz en temel
hakkımızdan…
BAŞKAN – İç Tüzük gereği işletiyoruz
efendim. Ne yapmam gerekir, yol gösterin efendim.
BEDİİ SÜHEYL BATUM (Eskişehir) – Şunu
yapmanız gerekir: Üç tane grup başkan vekili bunun Komisyonda görüşülmesi
gerektiğini söylüyorlar. 
MUSTAFA ELİTAŞ (Kayseri) – Beş grup
başkan vekili de burada görüşülsün diyor efendim.
BEDİİ SÜHEYL BATUM (Eskişehir) – Bir
grup başkan vekili de çıkıp hiçbir anlam ifade etmeyen, “gelin sohbet edelim,
kahve içelim, bu arada görüşelim” türünde anlamsız şeyler söylüyor. 
Çok kusura bakmasınlar ama biz neden
grup başkan vekiliyle kahve içelim, oturalım? Biz burada bu yasanın Komisyonda
görüşülmesini istiyoruz.
BAŞKAN – Teşekkür ediyorum efendim.
Sözler tutanaklara geçmiştir efendim. Teşekkür ediyorum.
BEDİİ SÜHEYL BATUM (Eskişehir) – Böyle
devam ettirmek bunu anlamsız Sayın Başkan.
BAŞKAN – Hükûmet katılıyor mu efendim?
ADALET BAKANI SADULLAH ERGİN (Hatay) –
Katılmıyoruz Sayın Başkan.
BAŞKAN – Önerge üzerinde söz isteyen? 
(CHP sıralarından gürültüler, sıra
kapaklarına vurmalar)
BEDİİ SÜHEYL BATUM (Eskişehir) – Sayın
Başkan, böyle bir şey olabilir mi yani!
BAŞKAN - Sebahat Tuncel, İstanbul
Milletvekili.
Buyurun Sayın Tuncel.
Sayın milletvekilleri, lütfen…
SEBAHAT TUNCEL (İstanbul) – Sayın
Başkan, değerli milletvekilleri; verdiğimiz önerge üzerine söz almış
bulunmaktayım, hepinizi saygıyla selamlıyorum. 
Demokrasi bir tahammül kültürünü
beraberinde getirir. Dolayısıyla ortak çalışma, kolektif çalışmayı da
gerektirir. Ne yazık ki bu ülkede çok demokratik bir ortam olmadığı için, biz
bu kürsüde çoğu zaman bunu ifade ettik. Bütün tutanaklara baktığınızda, en
azından yüz defa, belki de bin defa bu kürsüde şu ifade edildi: “Demokratik bir
şekilde bu Meclis yönetilmiyor.” Demokratik bir şekilde yönetilmediği için de
sorunlara ve krizlere neden oluyor. 
Öncelikle bu kadar önemli bir yasa
dediğimiz, Türkiye’de kamuoyunun beklediği, beklentiye uğradığı bir yasayı
böyle alelacele getirmek -biraz önce milletvekilimiz Sayın Ayla Akat da
söyledi- bu kadar alelacele getirme ve üzerinde tartışma zemini bile
yaratmamanın kendisi problemli bir şey. Biz, Türkiye’nin geleceğini etkileyen
bir yasa çıkaracaksak o zaman ona göre bir yasa çıkartacağız, bunu
tartışacağız. 
Şimdi, AKP’li Grup Başkan Vekilimiz
kalkmış, burada diyor ki: “Biz de tartışılmasını istiyoruz. Aslında
önemsiyoruz.” Madem tartışılmasını istiyorsunuz, önemsiyorsunuz bunun
olanaklarını yaratırsınız. Şimdi, biraz önce burada yaşanan bir şey despotik
bir yönetimdir. Özellikle Meclis Başkanı arkadaşımızın yaklaşımı kabul
edilebilir bir yaklaşım değil. Şimdi, bunu kimse sorgulamadı, mesele BDP’lilere
yönelik bir yaklaşım olduğu için kimse de ses çıkarmadı. Burada yapılan bir uygulama
kınama gerektirir ya da bunu bir tartışma gerektirir. Bu olmadığı sürece burada
adalet de olmayacaktır. Şimdi, benzer durumları biz hiç tartışmadan sorun
yokmuş gibi değerlendirmek bir problem. 
İkincisi, sayın milletvekilleri, Sayın
Bakan; yani bu mesele… Özel yetkili mahkemelerin kaldırılmasını biz talep
ediyoruz. Diyoruz ki: Bu özel yetkili mahkemeler kaldırılsın. Ama siz özel
yetkili mahkemeleri kaldırmıyorsunuz zaten, yeni özel yetkili mahkemeler
kuruyorsunuz. Bunu tartışalım. Bunu tartışmanın şeyi ne? Meclis Başkanı aynı
zamanda bunu tartışma zemini bırakmadan konuşmaya devam ediyor. Yani bu nasıl
bir yaklaşımdır? Bu kabul edilebilir bir şey değil. Yani sayın milletvekilleri,
adalet hepimize gereklidir, demokrasi de hepimize gereklidir. Biz daha çok
çalışacağız bu Mecliste. Bir yıl bitti daha. Şimdi, bir yandan yeni Anayasa
tartışmaları yaptığımızı düşünüyoruz. İşte orada bir grup çalışıyor, ne yapacak
belli değil. Yeni Anayasa’da sözde Türkiye’yi demokratikleştireceğiz,
Türkiye’nin temel sorunlarını çözeceğiz, Kürt sorununu çözeceğiz, bu noktada
Türkiye’yi ileri demokrasiye taşıyacağız diyoruz ama bir yandan da buradan
başka şeyin kavgalarını yapıyoruz. Buradaki kavganın özü aslında yeni Anayasa
falan yapmak değil. AKP tam da burada kendi yeni Anayasa’sını yapıyor. Kavganın
nedeni de bu. Bu kadar hırgür çıkarmanın nedeni de bu. Çünkü biz “Yeni bir
Anayasa yapıyor.” tartışması yürütsek, bu kadar, gece yarılarına kadar, hatta
sabahlara kadar çalışıp yasa çıkarmayız, bekleriz. Hele bu Anayasa’ya göre uyumlu
şeyler yapacağız ama böyle yapmıyoruz, sabaha kadar çalışıyoruz, buradan
yasalar çıkartıyoruz, özel yetkili mahkemeler şunlar, bunlar. Şimdi, bu kabul
edilebilir bir nokta değil. Diğeri, tamam, çıkartalım, hani, çok çalışkansınız,
bu halka çok hizmet edeceksiniz, onu da anlayalım ama öyle bir şey yok. O
zaman, demokratik teamülleri geliştirin, birlikte bu meseleyi geliştirelim; bir
gün kalsın, bir gün tartışalım gerçekten. İlla bu kadar gergin bir ortamda da
tartışmaya gerek yok. Biz -diyelim ki grup başkan vekilleri başka zamanlarda
bir araya geliyor- Adalet Bakanlığı bir toplantı düzenlesin, bu meseleyi
tartışıp, gerçekten Türkiye'nin yararına nasıl bir şey olacağını gösterelim.
Şimdi bunların hiçbiri yapılmadan
burada zorla bu işi çıkarmaya çalışmanın kendisi Türkiye'nin ileri
demokrasisini gösteriyor, AKP’nin ileri demokrasisini gösteriyor. Biz ileri
demokrasiden şimdiye kadar hiçbir şey görmedik. “İleri demokrasi” denildi,
“KCK” adı altında siyasi soykırım operasyonları yapıldı; “ileri demokrasi” denildi,
HES mücadelesi verenler zindanlara gönderildi; “ileri demokrasi” deniliyor,
Türkiye'de emekçiler tutuklanıyor. Daha geçenlerde 28 tane kamu emekçisi
arkadaşımız tutuklandı. Niye? Sadece Kürt oldukları için bu ülkede, emek
mücadelesi verdikleri için, 4+4’e karşı çıktıkları için. Bu nasıl bir
demokrasi? Eğer siz düşüncelerinizi söyleyemiyorsanız, farklı şey
yapamıyorsanız nasıl bir demokratik ortamdan bahsedebileceksiniz?
İleri demokrasinin bir örneğini de bu
gece gördük. Yani grup başkan vekilleri bu meseleyi bu noktaya gelmeden de
çözebilirlerdi. Sadece, benim şey yaptığım, Meclis Başkanı daha etkin
yönetebilir. Grup başkan vekilleri ya da siyasi partiler bunun muhalefetini
yapabilir. Kriz çözmek bir yönetim sanatıdır. Doğru yönetirseniz iyi sonuçlar çıkartırsınız,
doğru yönetmezseniz kargaşa ve kaos çıkarırsınız. Bugün yaşanan şeylerden
birisi budur. Herkes de, kendisi, bu noktada bu kaosta bir şekilde rol sahibi
olmuştur diyorum.
Hepinizi saygıyla selamlıyorum. (BDP
sıralarından alkışlar) 
BAŞKAN – Teşekkür ediyorum.
Sayın Vural, buyurun. (MHP sıralarından
alkışlar) 
OKTAY VURAL (İzmir) - Sayın Başkan, değerli milletvekilleri;
elbette bir önerge verdik ama bugün açıkçası verdiğimiz önerge üzerinde
konuşmayacağımız açık çünkü, maalesef, AKP’nin getirdiği önerge müzakere
edilemeyeceği için -bu önergeler münasebetiyle- sizin biraz sonra görüşülecek
önergeniz üzerinde konuşma ihtiyacı içerisindeyim. 
Aslında, bugün konuştuğumuz konu nedir
biliyor musunuz? Yani sizin “değişiklik” olarak öne sürdüğünüz ya da şikâyet
ettiğiniz ya da ana muhalefet partisinin şikâyet ettiği konu, aslında, 2004
yılında Türk Ceza Kanunu’nda yer alan hükümlerle ilgili. 2004 yılında,
hatırlarsanız Türkiye Büyük Millet Meclisini olağanüstü toplantıya çağıran
sizlerdiniz, “Bir an önce bunları geçirmemiz gerekir.” diyen sizlersiniz ama o
günden bugüne kadar bu uygulamalar öyle bir noktaya geldi ki Sayın
Cumhurbaşkanının bile şikâyet ettiği, Başbakanın şikâyet ettiği, hatta, ana
muhalefet partisinin bile şikâyet ettiği bir konu hâline dönüştü. Dolayısıyla,
2004 yılında alelacele Avrupa Birliğinin isteği ve arzusu uğruna Türkiye Büyük
Millet Meclisini Verheugen’in isteği üzerine toplantıya çağıran da sizdiniz,
hatırlayın; “Türkiye Büyük Millet Meclisi, Türk Ceza Kanunu’nu geçirmelidir,
olağanüstü toplantı yapılmalıdır.” diyerek “Aman ha, Avrupa Birliği yolunda
kazaya uğramayalım…” Türkiye Büyük Millet Meclisi 1 Ekimde kendiliğinden
toplanacakken sizler bir araya geldiniz, Verheugen’in bu talebini yerine
getirmek için olağanüstü toplantıya çağırdınız. İşte, o olağanüstü toplantıyla
ilgili geçirdiğiniz Türk Ceza Kanunu bugün şu ya da bu şekilde hem iktidar
partisi, Başbakan hem ana muhalefet partisi tarafından şikâyet edilen bir kanun
hâline geldi. İşte, böyle bakıldığı zaman, Türkiye Büyük Millet Meclisinin
yasamasını, buradaki müzakereleri, başka yerlerin -içeriden ya da dışarıdan-
günlük, kısa vadeli taleplerle yönetilen bir Meclis olmaması aslında bütün bu
çalışmaların bir ürünü. Bu önerge de öyle aslında. Bu önergede bunlarla ilgili
elbette konuştuk, sizlerle bunları paylaştım.
Şimdi, herkes elini vicdanına koysun.
Bu süreç içerisinde uygulamadan rahatsızlık duyduğunuz açık. Peki, bu
rahatsızlığı doğuran bir neticenin vebali yok mudur? Vebali var. Ne yaparsanız
yapın bunun bir vebali var. Bu önerge de geldi. Bu vebali bir bakıma ortadan
kaldırmak için getiriyorsunuz, kaldıracak mı, kaldırmayacak mı bilmiyoruz. Ana
muhalefet partisi de bu eksende bugüne kadar çıkan uygulamaların vebaliyle
ilgili “Ya, böyle olmaz.” diye ifadelerde bulunuyor. Ama acaba, bir an için, bu
gecenin bu vaktinde parmaklarla kalkacak bu önergeye verdiğiniz oylar, bundan
sonraki uygulamalar itibarıyla bu vebali ya da adaletli bir kanun yapma sürecini
ya da kanunu gerçekleştirecek mi, gerçekleştirmeyecek mi? Bu bakımdan ben,
AKP’nin önergesi çerçevesinde meseleye bakıldığı zaman burada şunu görüyorum:
Eşitlik ilkesi ortadan kayboluyor. 
Değerli arkadaşlarım, bu getirdiğiniz
önergeyle, eski Genelkurmay Başkanı İlker Başbuğ’la ilgili bütün yürütmenin
hepsinin devam ettirilmesini istiyorsunuz ama Yaşar Büyükanıt’ı bundan
arındırıyorsunuz. Niye? Dolmabahçe’deki sır görüşmelerden dolayı mı? Niye? Niye
iki farklı yüküm? Niye? Niye? Dolayısıyla, böyle bakıldığı zaman, getirdiğiniz
zırhın amaç ve hedefi “başkan ve adamları” gibi bir yaklaşımla yapılan
uygulamaların karşısında bir dokunulmazlık zırhı oluşturmaktır. Bunlarla ilgili
bakıldığı zaman CMK’nın 250, 251, 252’sini kaldırmıyorsunuz, zımni bir kaldırma
söz konusu ama değerli arkadaşlarım, bu maddelerin kaldırıldığından
bahsediyorsunuz ama kaldırılmış bir madde olmadığı için bu da önemli bir boşluk
doğuracak. 
(Mikrofon otomatik cihaz tarafından
kapatıldı) 
BAŞKAN – Sayın Vural, buyurun, sürenizi
uzatıyorum ama açıklamasını da yapma gereği hissediyorum: Sadece bu maddeyle
ilgili, 
Buyurun. 
OKTAY VURAL (Devamla) – Teşekkür
ederim. 
Değerli arkadaşlarım, bütün bunlarla
ilgili bakıldığı zaman, Sayın Cumhurbaşkanı şikâyet etti, İzmir meselesiyle
ilgili hususlar aynen devam ediyor mesela. Çözümleniyor mu? Çözümlenmiyor.
Şike, diğerleri çözümlenmiyor. 
Bir de, değerli arkadaşlarım, çok
önemli bir hüküm var, TCK 302, 309, 311, 312, 313, 314, 315, 316’ncı maddelerle
ilgili hususlar, görev sırasında da görevinden dolayı işlenmiş olsa bile
savcılarla doğrudan doğruya takibata tabi. Peki, kim takibata tabi değil? MİT
26’ncı maddedeki hükmü saklıdır. Kim bunlar? Belli bir görevi ifa etmek üzere
görevlendirilen kamu görevlilerine başbakan talimat vermişse bunlarla ilgili
izin olacak. Milletvekilleriyle ilgili yapabilirler mi? Bir yoruma göre
yapabilirler ama MİT’le ilgili yapamazlar. 
Değerli arkadaşlarım, nedir bu suçlar?
302’nci madde, okuyorum: “Devletin birliğini ve ülke bütünlüğünü bozmak.”
Soruyorum: Devletin birliğini ve ülke bütünlüğünü bozmak, Türkiye Cumhuriyeti
devletinde kanunla görev yapan kamu görevlilerinin görevi midir? Bununla ilgili
zırh getiriyorsunuz. 309’uncu madde: “Anayasayı ihlâl”, 311… “Cumhurbaşkanına
suikast”, “Yasama organına karşı suç”, “Hükûmete karşı suç”, 313: “Türkiye
Cumhuriyeti Hükûmetine karşı silâhlı eylem.”
Değerli arkadaşlarım, bunlarla ilgili
Başbakan birilerine talimat verirse, bunlarla ilgili, görev verdikleriyle
ilgili yargı için izin alması gerekiyor. Bu nasıl olabilir ya? Nasıl olabilir?
İDRİS ŞAHİN (Çankırı) – Hayır, öyle bir
şey yok.
OKTAY VURAL (Devamla) – İşte burada…
İşte burada, Türk Ceza Kanunu’nun 302, 309… “Suçlar hakkında, görev sırasında
görevinden dolayı işlenmiş olsa bile cumhuriyet savcılarına doğrudan soruşturma
açılır. Ancak Millî İstihbarat Teşkilatı Kanunu’nun 26’ncı maddesi hükmü
saklıdır.” diyor Değerli Arkadaşım. Niye? Böyle bir görev mi verildi ya?
Cumhurbaşkanına suikastla ilgili bir görev verildiği zaman MİT’in Kanunu’nda
Başbakandan izin almak lazım. Bu bile Türkiye Cumhuriyeti Başbakanına bir
yüktür ya, bunların üstü örtülür. Bu tür iddiaların soruşturulması gerektiği
gayet açıktır.
(Mikrofon otomatik cihaz tarafından
kapatıldı) 
BAŞKAN – Sayın Vural, lütfen…
Buyurun.
OKTAY VURAL (Devamla) – Onun için,
bununla ilgili söyleyecek çok şey var. Ama şunu ifade etmek istiyorum ki, bugün
geldiğimiz bu noktada, Sayın Başbakan “ÖYM’ler kaldırılmalı”; Sayın Bülent
Arınç “Olur mu canım, bizim öyle bir irademiz yok.”; Bekir Bozdağ “Hukuk
devletinde olmaz.”; Sayın Sadullah Ergin “Olur mu canım, ÖYM’ler devam etmeli.”
Karmakarışık bir Hükûmet. Bu karmakarışık Hükûmetin iradesi yok burada.
Bakanlar Kurulu üyelerinin hükmi şahsiyetinin iradesi yok. İşte, biz, onun için
bu düzenlemeyle ilgili endişelerimizi belirtiyoruz. Bu düzenlemeyle ilgili
Milliyetçi Hareket Partisi olarak, Türkiye’nin karşılaştığı tehditlerle ilgili
ihtisas mahkemelerinin olması gerektiğini, mevcut yürüyen davalarla ilgili
yetki aşımı, görevin kötüye kullanılmasındaki hususların giderilmesi, uzun
süren tutuklulukların sona erdirilmesi, uzun süren davaların bir an önce
bitirilmesi gerektiğini düşünüyoruz. Ama bunlarla ilgili de, bu getirdiğiniz
maddede bunlarla ilgili hiçbir ilerleme olmadığını da görüyoruz; yine yargılamalar
uzayacak, yine tutuklu yargılamalar uzayacak, adaletin dağılması, dağıtılması
gecikecek. Bu konuyla bakıldığı zaman, bu eksende adaletin hızlanması
açısından, bir an önce tecelli etmesi açısından da mevcut davalara da herhangi
bir katkı sağlamadığını görüyoruz. 
Bu yönleriyle eleştirilerimiz vardır.
Keşke bunları da düzeltecek adımlar atılsaydı, keşke bütün bunlarla ilgili
görüşlerimizi sadece bir Grup Başkan Vekili olarak ya da Sayın Başkanın
müsamahasına sığınarak üç beş dakika içerisinde ifade etmek zorunda
kalmasaydık. Bunun için bu kadar zorlamaktan bile teeddüp ediyorum, gerçekten.
Bunu konuştuk, sanki çözeceğiz diyoruz.
(Mikrofon otomatik cihaz tarafından
kapatıldı) 
OKTAY VURAL (Devamla) – Mesele burada
konuşmak, sadece tutanağa girsin, laf olsun beri gelsin diye tutanağa girmek
açısından olacak. 
Bir müzakere sürecinin olmasını
isterdik ama netice itibarıyla Milliyetçi Hareket Partisi olarak, biraz sonra
AKP’nin getireceği bu öneri konusunda düşüncelerimizi bu vesileyle ifade ettim.
Sayın Başkan, çok teşekkür ederim
müsamahanıza. Saygılarımı arz ediyorum. (MHP sıralarından alkışlar)
BAŞKAN – Teşekkür ediyorum.
Evet, önerge üzerinde üçüncü söz sahibi
Emine Ülker Tarhan, Ankara Milletvekili.
Buyurun. (CHP sıralarından alkışlar)
EMİNE ÜLKER TARHAN (Ankara) – Değerli
milletvekilleri, Türkiye günlerdir özel yetkili mahkemelerin kaldırılmasını
bekliyor çünkü birileri böyle bir ilan vermişti, demişti ki: “Özel yetkili
mahkemeleri kaldıracağız.” Ancak, bugün anlıyoruz ki, anladık ki birkaç saat
önce gelen bilgi üzerine, uzun tartışma ve pazarlıklardan sonra
milletvekilleri, seçilmişler, sendikalar, demokratik kitle örgütleri ve bunları
düşman ilan edip susturmaya, başka kadrolarla devam etmeye ve bir çifte özel
yetkili yargı düzeni oluşturmaya karar verdiğinizi anlamış bulunuyoruz. Bunu
yapmaya karar vermişsiniz ve bizden şunu istiyorsunuz: Ağır, ileri faşizmi
getirmeye çalıştığınız, bu yöntemle getirmeye çalıştığınız bu ülkede, ana
muhalefet partisi milletvekillerinin bu kadar kısa sürede bu yasayı görüşmenize
ve üzerine bizim soğuk su içmemize ve sizlerle oturup çay kahve içmemizi
istediğinizi görüyorum yani inanamıyorum, gerçekten inanamıyorum. (CHP
sıralarından alkışlar) Bu kadar ağır bir faşizmi önümüze getiriyorsunuz… Biz
faşizmden ayrıca korkmayız, asla korkmayız çünkü nerede olduğunu biliriz
faşizmin; faşizmin nerede olduğunu, bizi nasıl yönetmeye çalıştığını biliriz
ancak halkı siz yargı eliyle faşizmle kuşatırsanız biraz soluksuz bırakırsınız,
onun endişesini taşırız. Ayrıca biz okumadan hiçbir şeyi imzalamayız. Görüyorum
ki, bu hazırladığınız metinde hiçbir şeyi okumadan imzalamışsınız. 
Değerli milletvekilleri, siz özel
yetkili mahkemelere, elde kalan davaları onlara teslim etmeyi düşünüyorsunuz,
yeni usul hükümlerinin onlara uygulanmaması gerektiğini söylüyorsunuz. Aranızda
hiç mi hukukçu yok? Zannediyorum ki yok çünkü bu ağır ceza mahkemelerindeki
zaman aşımı süresinin otuz yıl olduğunun bile farkında değilsiniz. Bir davanın
otuz yıl 4 yargıcın eline verileceğinin farkında değil misiniz? Utanç
duyuyorum, nasıl bunun farkında olmazsınız? 4 yargıcı siz otuz sene bir
dosyanın başına oturtacaksınız ve o davanın bitmesini bekleyeceksiniz, öyle mi
ve Türk halkının buna inanmasını bekleyeceksiniz?
Bakın, büyük Türk hukukçusu Bekir
Bozdağ’ın söylediklerinin mefhumu muhalifinden de artık (CHP sıralarından
alkışlar) polis devletiyle bu ülkeyi yönetme kararlılığını gösterdiğiniz
anlaşıldı, bu açık. Hani hukuk devletlerinde özel yetkililere yer yoktu Sayın
Bakan? Hani yoktu, öyle söylemiştiniz, hani güvenmiyor ve demokrasiye aykırı
buluyordunuz? Belli ki bir gecede fikir değiştirdiniz çünkü günlerdir bunu
konuşuyordunuz. Korkudan tir tir titrediğiniz bir yapıya, bu yapıya halkımızı
teslim ettiniz. Kendinize yakın yeni bir kadro ile iktidara sınırsız bir
dokunulmazlık getirmeye karar verdiniz ve bunu yangından mal kaçırır gibi,
parça başı iş çıkartır gibi birkaç saat içinde yapmaya çalışıyorsunuz, buna
müsaade etmeyiz, izin vermeyiz. (CHP sıralarından alkışlar) Çarpık sisteminizi
devletle, siz devletle özdeşleştirebilirsiniz, kendi düşmanlarınızı dış mihrak
ya da hain ilan edebilirsiniz ve yeni ulusal güvenlik stratejinize göre, bu
düşmanların sivil toplum örgütleri, gazeteciler, gençler olduğunu ilan edip, bir
savaş hukuku uygulamayı tercih edebilirsiniz. Böylece cezaevini doldurur,
binlerce kişiye ağır cezalar da verebilirsiniz. Onun için durmadan ne
yaparsınız biliyor musunuz? Demir coplar alırsınız, hiç durmadan. Kitaplar
almak yerine demir coplar alırsınız, öğretmen almak yerine binlerce polis
doldurursunuz kadrolara ve güvenlik sorununu nedense gene de bir türlü
çözemezsiniz, çünkü… Bir de biber gazı alırsınız, en son biber gazı almaya da
karar vermişsiniz. 
Neden çok korkuyorsunuz, onu da
anlatmak istiyorum. Gerçekten çok korkuyorsunuz, onun için kendinizi tahkim
etmeye çalışıyorsunuz. Çünkü dünyayı her gün biraz daha yakından tanıyan
gençlerle dolu bu ülke. Çoğu işsiz, çoğu yoksul ve gelecekten umutsuz. Her
itirazı azarlanan, olmadı coplar, olmadı biber gazlarıyla terbiye etmek
istediğiniz, en kötüsü de tek amacı mutlu olmakken kindar olmaya zorladığınız
gençlerle dolu bu toplum. Ve saatli bombanın tik takları, kendini muktedir
zanneden sizleri tek gözünüz açık uyumaya sevk ediyor. Mecbursunuz, çünkü korkuyorsunuz
ve kendinizi tahkim etmek ve kendinizi korumak istiyorsunuz, düşmanlarınızı ise
derdest etmek ya da yok etmek istiyorsunuz, hatta yıllardır ittifak ettiğiniz
güçlere karşı bile bir gözünüz açık uyuyorsunuz, tetikte uyuyorsunuz. Bir vakit
kardeşiniz olan komşularınızla şimdi nasıl kardeş değilseniz, bir gün, iktidarı
paylaştığınız odaklarla da…
(Mikrofon otomatik cihaz tarafından
kapatıldı) 
EMİNE ÜLKER TARHAN (Devamla) – Sayın
Başkan, evet, lütfen…
…bu ittifaklarınız bozulabilir,
karşılıklı sırlarınız devreye girebilir, bazı sırlar devreye girebilir. İşte,
bakarsınız bir gün, yapılandırdığınız o yargı sizin için bir intikam aracı
hâline gelebilir, onun için kendinizi korumak istiyorsunuz, işte tam da bu
yüzden bu gece yarısı operasyonunuz. “Hukukun ilkelerine ihanet eden, beyni
intikama tembihli bir yargıyı kim yarattı?” diye kendinize bir sorun.
“Demokrasi ve özgürlükleri korumakla görevli yargıçları kim birer sürek avcısı
hâline getirdi?” bunu da kendinize sorun. Kimin yaptığının aslında artık çok
önemi yok, cemaatin mi, AKP’nin mi yaptığının gerçekten hiç önemi yok.
Şimdi, toplamaya kalkışılan, toplanmaya
kalkışılan, sırtlanların kavgası gibi kavgalar var fark ettiğimiz ve kayıkçı
kavgalarınız var. Bunlar yüzünden toplumu kurban ediyorsunuz, bugün bizim
önümüze getirdiğiniz bu 74’üncü maddeyle aslında toplumu kurban ediyorsunuz.
İktidarı paylaştığınız güçlerle güç dengesi sağlamak için Rambo mahkemelerinizi
aranızda pay ediyorsunuz, paylaşıyorsunuz; yaptığınız budur. 
Ne söylediysek gerçekleşti, hepsi
gerçekleşti. Bir parti yargısı yaratacağınızı söylemiştik. Evet, bir parti
yargısı yarattınız ve yargıçlardan oluşan, kendi yargıçlarınızdan oluşan, bir
çadır tiyatrosunu bile yönetemeyen bir yapı yarattınız ve asıl önemlisi, bir
eşeği bile seçebilecek nitelikte bir yargı yarattınız. Ama bakın, bir şeyi
atlıyorsunuz, bunu görmek zorundasınız: Çarpık yargılama sistemi, özel
yargılama biçimleriyle yargının yol açtığı haksızlıklar darbeyi de, bakın
darbeyi de, terörü de, bu iki kötüyü de -bu iki kötü- iki lanetliyi de inanın
çağırır, ne yazık ki çağırır. Bunun farkında değil misiniz? Ne yaptığınızın farkında
değil misiniz siz? 
Bakın, çünkü özgürlüğün ve adaletin
olduğu yerde aslında, inanın, hiç kimse kavga çıkarmak istemez, hiç kimse
huzursuzluk çıkarmak istemez, valizini toplayıp hiç kimse başka bir yere gitmek
istemez, biliyorum. Mutluysanız, özgürseniz, huzursuzluk çıkarmak için ya da
evinizi terk etmek için bir nedeniniz yoktur ama bunca baskı, zulüm… Korkarım
ki, bu güvenlikçi politikalarınız, her gün biraz daha güçlendirmeye zorlayacak
sizi, yaptığınız her şeyi yeniden ve yeni baştan yapmak zorunda bırakacak tüm
gölgesinden korkanlar gibi; yeniden, yeniden, aşırı yasalaşma faaliyetine
yeniden girişeceksiniz çok iyi bir şeymiş gibi, on yıldır yaptığınız gibi ve şu
anda olduğu gibi. Bu dirlikten kurtulamayacaksınız çünkü korku dağları bekliyor
çünkü siz demokrasiden korkuyorsunuz Sayın Bakan. Onun için, biliyorum ki, bu
konuda etkili bir insan değilsiniz. Bunu biliyorum. Değiştirme iktidarına sahip
değilsiniz bu olan biteni, onu da biliyorum ama yine de yanlış yapıyorsunuz
Sayın Bakan. Bunu Türk halkına yapmayın, yapmayın. 
Teşekkür ederim. (CHP sıralarından
“Bravo” sesleri, alkışlar) 
BAŞKAN – Teşekkür ediyorum. [CHP
sıralarından sürekli sıra kapaklarına vurmalar, alkışlar(!)] 
Önergeleri oylarınıza sunuyorum: Kabul
edenler… Kabul etmeyenler… Aynı mahiyetteki önergeler kabul edilmemiştir. 
Diğer önergeyi okutuyorum: [CHP
sıralarından sürekli sıra kapaklarına vurmalar, alkışlar(!)] 
Türkiye Büyük Millet Meclisi
Başkanlığına
Görüşülmekte olan 278 Sıra Sayılı
"Yargı Hizmetlerinin Etkinleştirilmesi Amacıyla Bazı Kanunlarda Değişiklik
Yapılması ve Basın Yayın Yoluyla İşlenen Suçlara İlişkin Dava ve Cezaların
Ertelenmesi Hakkında Kanun Tasarısı’nın [CHP sıralarından sürekli sıra
kapaklarına vurmalar, alkışlar(!)] çerçeve 74 üncü maddesinin aşağıdaki şekilde
değiştirilmesini arz ve teklif ederiz. 
  Mahir Ünal (Kahramanmaraş) ve
arkadaşları
Madde 74- 3713 sayılı Kanunun 10 uncu
maddesi başlığıyla birlikte aşağıdaki şekilde değiştirilmiştir. [CHP
sıralarından sürekli sıra kapaklarına vurmalar, alkışlar(!)] 
"Görev ve yargı çevresinin
belirlenmesi, soruşturma ve kovuşturma usulü” 
Madde 10- (1) Bu kanun kapsamına giren
suçlar dolayısıyla açılan davalar Adalet Bakanlığının teklifi üzerine Hâkimler
ve Savcılar Yüksek Kurulunca yargı çevresi birden çok ili kapsayabilecek şekilde
belirlenecek illerde görevlendirilecek ağır ceza mahkemelerinde görülür. [CHP
sıralarından sürekli sıra kapaklarına vurmalar, alkışlar(!)] Bu mahkemelerin başkan ve üyeleri adlî yargı
adalet komisyonunca, bu mahkemelerden başka mahkemelerde veya işlerde
görevlendirilemez. [CHP sıralarından sürekli sıra kapaklarına vurmalar,
alkışlar(!)] 
(2) Anayasa Mahkemesi ve Yargıtayın
yargılayacağı kişilere ilişkin hükümler ile askerî mahkemelerin görevlerine
ilişkin hükümler saklıdır. [CHP sıralarından sürekli sıra kapaklarına vurmalar,
alkışlar(!)] 
BAŞKAN – Sayın milletvekilleri, lütfen…

“…(3) Bu Kanun kapsamına giren suçlarla
ilgili olarak;
a) Soruşturma, Hâkimler ve Savcılar
Yüksek Kurulunca bu suçların soruşturma ve kovuşturmasında görevlendirilen
Cumhuriyet savcılarınca bizzat yapılır. [CHP sıralarından sürekli sıra
kapaklarına vurmalar, alkışlar(!)] Bu Cumhuriyet savcıları, Cumhuriyet
başsavcılığınca başka mahkemelerde veya işlerde görevlendirilemez. [CHP
sıralarından sürekli sıra kapaklarına vurmalar, alkışlar(!)] 
b) Türk Ceza Kanununun 302, 309, 311,
312, 313, 314, 315 ve 316 ncı maddelerinde düzenlenen suçlar hakkında, görev
sırasında veya görevinden dolayı işlenmiş olsa bile Cumhuriyet savcılarınca
doğrudan soruşturma yapılır. [CHP sıralarından sürekli sıra kapaklarına
vurmalar, alkışlar(!)] 1/11/1983 tarihli ve 2937 sayılı Devlet İstihbarat
Hizmetleri ve Milli İstihbarat Teşkilatı Kanununun 26 ncı maddesi hükmü
saklıdır. [CHP sıralarından sürekli sıra kapaklarına vurmalar, alkışlar(!)] 
BAŞKAN – Sayın milletvekilleri, lütfen…
“…c) Yürütülen soruşturmalarda hâkim
tarafından verilmesi gerekli kararları almak, bu kararlara karşı yapılan
itirazları incelemek ve sadece bu işlere bakmak üzere yeteri kadar hâkim
görevlendirilir. [CHP sıralarından sürekli sıra kapaklarına vurmalar,
alkışlar(!)] 
ç) Ceza Muhakemesi Kanununun 91 inci
maddesinin birinci fıkrasındaki yirmidört saat olan gözaltı süresi kırksekiz
saat olarak uygulanır. 
d) Soruşturmanın amacı tehlikeye
düşebilecek ise yakalanan veya gözaltına alınan veya gözaltı süresi uzatılan
kişinin durumu hakkında Cumhuriyet savcısının emriyle sadece bir yakınına bilgi
verilir. 
e) Gözaltındaki şüphelinin müdafi ile
görüşme hakkı, Cumhuriyet savcısının istemi üzerine, hâkim kararıyla yirmidört
saat süre ile kısıtlanabilir; bu zaman zarfında ifade alınamaz. 
f) Kolluk tarafından düzenlenen
tutanaklara, ilgili görevlilerin açık kimlikleri yerine sadece sicil numaraları
yazılır. Kolluk görevlilerinin ifadesine başvurulması gerektiği hallerde
çıkarılan davetiye veya çağrı kâğıdı, kolluk görevlisinin iş adresine tebliğ
edilir. Bu kişilere ait ifade ve duruşma tutanaklarında adres olarak iş yeri
adresleri gösterilir. (CHP sıralarından sürekli sıra kapaklarına vurmalar) 
g) Güvenliğin sağlanması bakımından
duruşmanın başka bir yerde yapılmasına karar verilebilir. 
ğ) Açılan davalara adli tatilde de
bakılır. 
h) Ceza Muhakemesi Kanununun 135 inci
maddesinin altıncı fıkrasının (a) bendinin (8) numaralı alt bendindeki, 139
uncu maddesinin yedinci fıkrasının (a) bendinin (2) numaralı alt bendindeki ve
140 ıncı maddesinin birinci fıkrasının (a) bendinin (5) numaralı alt bendindeki
istisnalar uygulanmaz. 
(4) Türk Ceza Kanununda yer alan;
a) Örgüt faaliyeti çerçevesinde işlenen
uyuşturucu ve uyarıcı madde imâl ve ticareti suçu veya suçtan kaynaklanan
malvarlığı değerini aklama suçu, 
b) Haksız ekonomik çıkar sağlamak
amacıyla kurulmuş bir örgütün faaliyeti çerçevesinde cebir ve tehdit uygulanarak
işlenen suçlar, (CHP sıralarından sürekli sıra kapaklarına vurmalar, ayakta
alkışlar(!), gürültüler)
c) İkinci Kitap Dördüncü Kısmın Dört,
Beş, Altı ve Yedinci Bölümünde tanımlanan suçlar (305, 318, 319, 323, 324, 325
ve 332 nci maddeler hariç), dolayısıyla açılan davalar, birinci fıkra hükmüne
göre görevlendirilen mahkemelerde görülür. Üçüncü fıkranın (d), (e), (f) ve (h)
bentleri hariç olmak üzere, bu madde hükümleri, bu suçlardan dolayı yapılan
soruşturma ve kovuşturmalarda da uygulanır. 
(5) Türk Ceza Kanununun, 305, 318, 319,
323, 324, 325 ve 332 nci maddeleri hariç olmak üzere, İkinci Kitap Dördüncü
Kısmın Dört, Beş, Altı ve Yedinci bölümlerinde tanımlanan suçlarda, Ceza
Muhakemesi Kanununda öngörülen tutuklama süresi iki kat olarak uygulanır. [(CHP
sıralarından sürekli sıra kapaklarına vurmalar, ayakta alkışlar(!)]
(6) Çocuklar, bu madde hükümleri
uyarınca kurulan mahkemelerde yargılanamaz; bu mahkemelere özgü soruşturma ve
kovuşturma hükümleri çocuklar bakımından uygulanmaz.
BAŞKAN – Komisyon önergeye katılıyor
mu?
ADALET KOMİSYONU BAŞKANI AHMET İYİMAYA
(Ankara) – Takdire bırakıyoruz Sayın Başkanım. [CHP sıralarından sürekli sıra
kapaklarına vurmalar, ayakta alkışlar(!)]
BAŞKAN – Hükûmet katılıyor mu?
ADALET BAKANI SADULLAH ERGİN (Hatay) –
Katılıyoruz Sayın Başkanım. 
BAŞKAN – Gerekçeyi okutuyorum: 
Gerekçe:
Ceza Muhakemesi Kanununun 250, 251 ve
252 nci madde hükümleri ve buna bağlı olarak mahkeme ve savcılık
görevlendirilmesi muhakeme sistemimizden kaldırılmaktadır. [CHP sıralarından
sürekli sıra kapaklarına vurmalar, ayakta alkışlar(!)]
BAŞKAN – Sayın milletvekilleri, lütfen…
“…Bununla birlikte, terör suçlarının
yoğunluğu da göz önünde bulundurulmak suretiyle bu suçlarla ilgili soruşturma
ve kovuşturmaları yürütecek cumhuriyet savcıları ve hâkimlerin uzmanlaşmalarını
sağlamak amacıyla, Terörle Mücadele Kanununda, bu Kanun kapsamına giren
suçlarla ilgili ihtisas mahkemesi olarak belirli ağır ceza mahkemelerinin
Adalet Bakanlığının teklifi üzerine Hâkimler ve Savcılar Yüksek Kurulunun
kararıyla görevlendirilmesi yönünde düzenleme yapılmaktadır. Bu mahkemelerin görev
alanına giren suçların niteliği dikkate alınarak bazı usul hükümleri
düzenlenmektedir. [CHP sıralarından sürekli sıra kapaklarına vurmalar, ayakta
alkışlar(!)]
Maddenin üçüncü fıkrasının (b) bendinde
sayılan sınırlı sayıdaki suçlar nedeniyle soruşturma ve kovuşturma yapılması
şüpheli veya sanığın görev veya sıfatı ne olursa olsun izne tabi kılınmamıştır.
Ancak, Terörle Mücadele Kanunu kapsamına giren ve fakat istisna olmak üzere
sayılan suçlar dışındaki diğer suçlar dolayısıyla soruşturma ve kovuşturma
yapılabilmesi ilgili mevzuat hükümlerine göre izin veya karar alınmasını
gerekli kılması halinde bu kurallara göre hareket edilmesi öngörülmüştür.”
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmiştir. [AK PARTİ
sıralarından ayakta alkışlar; CHP sıralarından “Yuh” sesleri, sürekli sıra
kapaklarına vurmalar, ayakta alkışlar(!)]
Birleşime beş dakika ara veriyorum. 
 

Kapanma
Saati: 01.27

ONUNCU OTURUM
Açılma
Saati: 01.44
BAŞKAN:
Başkan Vekili Sadık YAKUT
KÂTİP
ÜYELER: Bayram ÖZÇELİK (Burdur), Tanju ÖZCAN (Bolu)
BAŞKAN – Sayın milletvekilleri, Türkiye
Büyük Millet Meclisinin 129’uncu Birleşiminin Onuncu Oturumunu açıyorum. [CHP
sıralarından sürekli sıra kapaklarına vurmalar, alkışlar(!)] 
278 sıra sayılı Kanun Tasarısı’nın
görüşmelerine kaldığımız yerden devam edeceğiz. 
Komisyon ve Hükûmet yerinde.
Kabul edilen önerge doğrultusunda
74’üncü maddeyi oylarınıza sunuyorum: Kabul edenler… Kabul etmeyenler… 74’üncü
madde kabul edilmiştir. [AK PARTİ sıralarından alkışlar; CHP sıralarından
sürekli sıra kapaklarına vurmalar, alkışlar(!)]
75’inci madde üzerinde üç adet önerge
vardır, okutup işleme alıyorum: (CHP sıralarından sürekli sıra kapaklarına
vurmalar, gürültüler)
Türkiye Büyük Millet Meclisi
Başkanlığına
278 sıra sayılı kanun tasarısının 75
inci Maddesinin 2 nci fıkrasında yer alan “başkanlığında” ibaresinin tasarı
metninden çıkarılmasını ve “Teknik İşler Dairesi Başkanından” ibaresinden sonra
gelmek üzere “Hukuk İşleri Genel Müdürlüğü” ibaresinin eklenmesini arz ve
teklif ederiz.
 Pervin Buldan Ayla Akat İbrahim
Binci
 Iğdır Batman Şanlıurfa
 Erol
Dora Nazmi Gür
 Mardin Van 
(CHP
sıralarından sürekli sıra kapaklarına vurmalar, gürültüler)
Türkiye
Büyük Millet Meclisi Başkanlığına
Görüşmekte
olduğumuz 278 sıra sayılı kanun tasarısının 75. maddesi ile değiştirilen 4301
sayılı kanunun 3. Maddesi 2. Fıkrasına “Mali İşler Daire Başkanı” ibaresinden
sonra gelmek üzere “Hakimler Savcılar Yüksek Kurulundan seçilecek bir yargıç”
ibaresinin eklenmesini arz ve teklif ederiz.
 Ali Rıza Öztürk Bülent Tezcan Dilek Akagün Yılmaz
 Mersin Aydın Uşak
 Tufan Köse Levent Gök
 Çorum Ankara
(CHP
sıralarından sürekli sıra kapaklarına vurmalar, gürültüler)
BAŞKAN
– Son önergeyi okutup işleme alıyorum: 
Türkiye
Büyük Millet Meclisi Başkanlığına
278
sıra sayılı kanun tasarısının 75. maddesinin tasarı metninden çıkarılmasını arz
ederiz.
 Oktay Öztürk Oktay Vural Nevzat
Korkmaz
 Erzurum İzmir Isparta
 Mehmet Erdoğan Yusuf Halaçoğlu Ali
Öz
 Muğla  Kayseri Mersin
BAŞKAN – Komisyon önergeye katılıyor
mu?
ADALET KOMİSYONU BAŞKANI AHMET İYİMAYA
(Ankara) – Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI SADULLAH ERGİN (Hatay) –
Katılmıyoruz Sayın Başkanım. (CHP sıralarından sürekli sıra kapaklarına
vurmalar, gürültüler)
BAŞKAN – Önerge üzerinde söz isteyen? 
OKTAY VURAL (İzmir) – Gerekçe. 
BAŞKAN – Gerekçeyi okutuyorum:
Gerekçe:
Anayasal sistemimiz kuvvetler ayrılığı
prensibine göre tanzim edilmiş, devlet organlarına da bu prensip çerçevesinde
yetki ve sorumluluklar verilmiştir.
Kuvvetler ayrılığı prensibini hayata
geçiren, onu ayakta tutan da hukuk devleti ilkesidir. Meşruiyet içinde olunması
gerekir. 
Tam anlamıyla bir hukuk devletinden
bahsedilmesi için de bağımsız ve tarafsız bir yargı şarttır.
Yargının siyasallaşması gibi iddialar,
hukuk devleti görüntüsünü ortadan kaldırmaktadır.
Bu erozyonun farkında olan kamuoyu
tepkileri ile bu olumsuz atmosferi ortadan kaldırmak için yargı reform
paketleri birbiri ardına açılmakta ve böylece kamuoyu oyalanmaktadır.
Toplumda büyük beklentiler yaratan 3.
yargı reformu paketinin de bu beklentileri karşılamaktan uzak olduğu
görülmüştür.
Ana gerekçe, yargının hızlandırılması
ve biriken ağır iş yükünün azaltılmasının hedeflenmesidir.
Ancak bu hedefleri gerçekleştirmek
üzere tasarının hiçbir somut öneri içermediği, 3. yargı reform paketinin de ölü
doğmasına sebep olduğu görülmüştür.
Ne İcra ve İflas Kanunu'nda ne İdare
Hukukunda ne Ceza ve Ceza Muhakemeleri Usulü Kanunu'nda ve ne de diğer
kanunlarda yapılan değişiklikler, yargının süratli, adil ve etkin
gerçekleşmesine katkı veren değişiklikler olmayıp, insanlarımız mahkeme
kapılarında yıllarca beklemeye devam edeceklerdir. Verilen yargı kararları ise
adalet terazisinde tartıldığında, hep tartışmalı ve kamu vicdanında mahkûm
edilen kararlar olacaktır.
On yıldır tek başına hükümet eden
Adalet ve Kalkınma Partisi ülkedeki kronikleşmiş problemleri çözmek bir yana,
kendisine millet tarafından verilen gücü hep istismar amacıyla kullanmıştır.
Bugün de Meclise getirdiği tasarı ile
yıllardır kronikleşen problemi çözmek bir tarafa, çözermiş, yaparmış gibi
davranarak yine kamuoyunu oyalama yolu seçmiştir.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. (CHP sıralarından
sürekli sıra kapaklarına vurmalar, gürültüler)
Diğer önergeyi okutuyorum:
Türkiye Büyük Millet Meclisi
Başkanlığına
Görüşmekte olduğumuz 278 sıra sayılı
kanun tasarısının 75. maddesi ile değiştirilen 4301 sayılı kanunun 3. Maddesi
2. Fıkrasına Mali İşler Daire Başkanı ibaresinden üzere “Hâkimler Savcılar
Yüksek Kurulundan seçilecek bir yargıç” ibaresinin eklenmesini arz ve teklif
ederiz.
   Dilek Akagün Yılmaz
(Uşak) ve arkadaşları
BAŞKAN – Komisyon önergeye katılıyor mu?
ADALET KOMİSYONU BAŞKANI AHMET İYİMAYA
(Ankara) – Katılmıyoruz Başkan.
BAŞKAN – Hükûmet katılıyor mu?
ADALET BAKANI SADULLAH ERGİN (Hatay) –
Katılmıyoruz Başkan.
BAŞKAN – Önerge üzerinde söz isteyen?
MEHMET AKİF HAMZAÇEBİ (İstanbul) –
Tufan Köse. 
BAŞKAN – Tufan Köse, Çorum
Milletvekili. [CHP sıralarından alkışlar, AK PARTİ sıralarından “Devam,
devam(!)” sesleri]
TUFAN KÖSE (Çorum) – Sayın Başkanım,
değerli milletvekilleri; hukuk bir gün herkese lazım olacak. Dün akşam burada
intikam duygularıyla nara atan ve yargı eliyle darbe teşebbüsünde bulunan
Adalet Bakanına da bir gün hukuk lazım olacak. (CHP sıralarından alkışlar)
Sayısal üstünlüğünü kaba kuvvetle destekleyerek hukuk literatürüne yeni bir
yasama tekniği getiren AKP Grubuna da bir gün hukuk lazım olacak. Bugün
yaptığınız düzenleme bir bumerang gibi size dönecek. O gün sızlanmalarınızı
duyacak kimse kalmayacak burada. Sizin sızlanmalarınızı duyacak kimse
kalmayacak. Başbakanın çok sevdiği bir laf söyleyeceğim: Men dakka dukka. Eden
bulur, sizler de bulacaksınız. (CHP sıralarından alkışlar) Bugün biz burada
şunu beklerdik AKP Grubundan da: Hukukun üstünlüğü ve hukuk devleti için özel
yetkili mahkemeler başka bir isim ve görünüm altında devam ettirilmeksizin
hemen ve mutlaka bu akşam kaldırılmalı diye oy kullanmanızı beklerdik ama
maalesef bizleri yine hayal kırıklığına uğratmadınız. 
Değerli arkadaşlarım, özel bir
maksadınız yoksa özel yetkili mahkemelerde bu ısrarınız niye? Neden devletin
ağır ceza mahkemelerine güvenmiyorsunuz? Devletin ağır ceza mahkemeleri bu
milletin adına karar vermiyor mu? Bağımsız yargı değil mi onlar, neden güvenmiyorsunuz
ağır ceza mahkemelerine? Yoksa, özel yetkili mahkemeler sizin devlet
terörünüzün bir aracı mı? Yoksa, iktidarı devam ettirmenizin başka bir yolu
kalmadı da bunun için mi özel yetkili mahkemelere bu kadar sarılıyorsunuz?
Yoksa, özel amacı olanların dışında, çoğunluğunuzun özel yetkili mahkemelerin
ne olduğundan haberi mi yok acaba? Biraz sonra örnekleriyle anlatacağım değerli
arkadaşlarım. Bugün Kurtuluş Savaşı’mızın antiemperyalist niteliği, tam
bağımsızlık niteliği sizin iktidarınız döneminde suç konusu olmuştur. Böyle bir
suç olur mu? Böyle bir suç olmaz. Kökü dışarıda cemaatten emir almayan herhangi
bir savcıya, herhangi bir hâkime böyle bir suç tarifi yaptırabilir misiniz?
Kökü dışarıda olan, Amerika’da olan, Pensilvanya’da olan bir cemaatten emir
almayan hâkim böyle bir suçu yargılayabilir mi? (CHP sıralarından alkışlar) 
Değerli arkadaşlarım, günümüz
Türkiyesi’nde en çok kaybettiğimiz değer adil olmaktır. Adil olmaksa öncelikle
başkalarının hakkına sahip çıkmaktır. Ama daha da önemlisi yurduna, yoksul
halkına, yurtsever aydınlarına, emekçisine sahip çıkmaktır. Özel yetkili
mahkemeler bunları yapıyor mu? Örnek
olsun, çok yakın örnek olduğu için söylüyorum. Kemal Gürüz’ün tutuklanmasını
gerektirir suçu neydi? Adam on beş yıl evvel görevinden ayrılmış, on beş yıldır
makama oturmamış; yurt dışında gezisinden dönüp geliyor, kaçma şüphesi de yok.
Niye tutukladınız? Mustafa Balbay niye üç yılı aşkındır tutuklu? Hiç düşünüyor
musunuz İlker Başbuğ niye tutuklu arkadaşlar? Ne diyor İlker Başbuğ biliyor
musunuz? Geçen hafta ziyaret ettim kendisini. “Bana yöneltilen suçlamalara
cevap vermeyi onursuzluk kabul ettim.” diyor. “Diyorlar ki bana: ‘İnternet
sitelerini niye kapattın? Sen suç delillerini karartıyorsun.’ Bir taraftan
böyle diyorlar, bir taraftan da ‘Niye bu İnternet sitelerini açmadınız? Bir
hazırlık varmış, suç işleyecektiniz, onun için açmadınız.’ Böyle bir onursuz
suçlamaya ben cevap vermem.” diyor. 
Peki, Cüppeli Ahmet Hoca ne diyor
biliyor musunuz? “28 Şubatın bir ahlakı vardı. Suçum laiklik karşıtı eylem.
Suçum belliydi, yatacağım ceza belliydi; yattım, çıktım onurumla, namusumla.
Ama bunlar öyle mi? Benim cüppem bir yere saklanmaz, sakalım bir yere
saklanmaz, cüppem de üstümde ama o kökü dışarıdaki cemaatin derdi Müslümanlık
değil, İslamiyet değil; derdi ekonomik, derdi para. Ben milliyetçiyim, halkımı
seviyorum, milliyetçi Müslüman’ım ben.” diyor. Cüppeli Ahmet Hoca da böyle
diyor.
Değerli arkadaşlarım, otuz yaşındaki
Barış Terkoğlu ne diyor biliyor musunuz? Bilin diye söylüyorum, hiçbirinin suçu
yok. “Silivri’ye girmeyen tek şey adalet. Müyesser Yıldız bırakıldı aynı
suçlamayla. Bırakıldıysa ben niye bırakılmıyorum?” diyor. Dediği bu. Yirmi
sekiz yaşında, İnternet sitesi yöneticisi; başka bir suçu yok.
Şimdi, değerli arkadaşlarım, tutuklama
bir haksızlığın zorunlu olarak yerine getirilmesidir, tutuklama bir tedbirdir;
hukukçular bunu bilir, belli şartları gerekir. Tutuklama konusunda da hâkimlere
çok geniş takdir yetkisi tanınmıştır bizim hukukumuzda….
(Mikrofon otomatik cihaz tarafından
kapatıldı)
BAŞKAN – Teşekkür ediyorum Sayın Köse.
TUFAN KÖSE (Devamla) – Başkanım, bir
dakika…
BAŞKAN – Onu, biraz önce açıklamasını
da yaptım. 
Teşekkür ederim. 
[CHP sıralarından sürekli sıra
kapaklarına vurmalar, alkışlar(!)] 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
278 sıra sayılı kanun tasarısının 75
inci Maddesinin 2 nci fıkrasında yer alan “başkanlığında” ibaresinin tasarı
metninden çıkarılmasını ve “Teknik İşler Dairesi Başkanından” ibaresinden sonra
gelmek üzere “Hukuk İşleri Genel Müdürlüğü” ibaresinin eklenmesini arz ve
teklif ederiz.
  Ayla Akat (Batman) ve arkadaşları
BAŞKAN – Komisyon önergeye katılıyor
mu?
ADALET KOMİSYONU BAŞKANI AHMET İYİMAYA
(Ankara) – Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI SADULLAH ERGİN (Hatay) –
Katılmıyoruz Başkan.
BAŞKAN – Önerge üzerinde söz isteyen
Ayla Akat Ata, Batman Milletvekili.
Sayın Ata, biraz önce diğer grupların
kullandığı beş dakika fazla süreyi kullanmak isterseniz…
AYLA AKAT (Batman) – Tamam… Teşekkürler
Sayın Başkanım.
Değerli milletvekilleri, görüşülmekte
olan tasarının 75’inci maddesi üzerinde söz almış bulunmaktayım, hepinizi
saygıyla selamlıyorum.
Değerli milletvekilleri, cezaevleriyle
ilgili problem hâliyle bugün ülkenin gündeminde. En son Urfa’da yaşanan var.
Ama daha büyük önemle dikkat çekilmesi gereken bir husus şu ki: Cezaevleri,
özellikle bölgedeki cezaevlerindeki doluluk oranı -Sayın Bakan da burada- yüzde
300’lere vardı. Belki ülkenin genelindeki rakam yüzde 200’leri gösteriyor ama
bölge cezaevleri yüzde 300’lere vardı. 
Şimdi, birtakım kısmi önlemler
alınıyor. Nedir bu önlemler? Bölge cezaevlerinden özellikle Karadeniz ve Ege’de
Şakran’a özellikle kadınlar ve yine Sincan’a son olarak kadınlar sevk edilerek
bir şekilde doluluk oranı düşürülmeye çalışılıyor. Bu bir çözüm mü? Hayır. İki
ayrı şeyi barındırıyor içerisinde. Birincisi, sevk edilenler, sevk olarak
özellikle Karadeniz cezaevine gönderilenler için şöyle bir problem var:
Gidenlerin ailelerinin yaşamış olduğu güvenlik problemleri var. Her türlü
provokasyona açık bir durumla karşı karşıyayız. 
İkincisi ve daha önemli olan, direkt
bir insan hakları ihlali var ki ilçeden ile çocuğunu ziyarete gelemeyen
aileler, en az 400, 500, 600, 700 kilometre uzaktaki cezaevlerine gitmek
durumunda kalıyorlar. Ne ekonomik durumları buna müsait ne de sosyal koşulları
buna müsait. Ve bu ne anlama geliyor? Direkt aile görüş hakları ellerinden
alındı anlamına geliyor. Peki, cezaevlerindeki doluluk oranıyla mücadele
etmenin yöntemi bu mu olmalı? Hayır, bu olmamalı. Biraz evvel de söylemiştim,
cezaevlerini doldurarak insanların düşüncelerini ifade etmelerinin önüne engel
koyamıyoruz. Artık cezaevlerinin -ki Türkiye’de tutukevi kalmadığının altını
çizmek gerekiyor- Türkiye’deki şu an bütün cezaevlerinin tutukevi olma
niteliğinden uzak olduğunun tekrar altını çizelim. Cezaevine giren, bir defa
cezasını yatıp çıkma temelinde giriyor. Türk Ceza Kanunu’nun özellikle katalog
suçlarda belirtilen hükümlerde yapılan düzenlemelerle cezaevinde bulunan
arkadaşlar için bu durum böyle.
Peki, cezaevlerinin bir caydırıcılığı mı
kaldı? Hayır, kalmadı. Bugün eğer doluluk oranı yüzde 300’lere vurduysa, her
toplumsal olayda, her demokratik eylemde gözaltıların sayısı günbegün artıyorsa
ve buna rağmen insanlar demokratik hak ve özgürlüklerini talep etmekten bir
adım geri noktaya gelmiyorsa bugün bizim tartışmış olduğumuz ve
değiştirilmesini arzu etmiş olduğumuz hükümlerin, düzenlemelerin toplumsal
yaşamda, toplumda bir karşılığı olmadığını gösterir. Toplum bu yasalara rağmen
susmuyor, toplum bu yasalara rağmen hak ve özgürlük talebinden vazgeçmiyor,
toplum bu yasalara rağmen demokratik eylem inisiyatifinden vazgeçmiyor. Hâlâ
sokakta. Niye? Çünkü haklı. Evet, sizin 326 milletvekiliniz var; evet, sizin
elinizde her toplumsal eylemde kullandığınız tazyikli su var, coplar var, yine
biber gazları var ve bunlar insanların yaşamlarına mal oluyor ama sokağa çıkan
insanların da arkasında oldukları tek şey var, o da haklı olduklarıdır. Bu
haklılıktır ki cezaevlerindeki doluluk oranı yüzde 300’lere varmıştır ama hâlâ
kendilerini ifade edebilecekleri kanalların açık olması için mücadele
etmektedirler. İşte ayın 14’ünde Diyarbakır’da yine bir dev miting yapılacak.
Biliyoruz ki bu etkinlik de -en demokratik eylem, etkinliktir miting- bunlar da
yine antidemokratik yasalarla, kararlarla engellenebilir ki bugün, bir siyasi
partinin aldığı karardır ama yarın bir bakacağız, yine Diyarbakır’ın Valisi
bunu engelleme, bunun yasaklama kararını alma gücünü kendinde bulacak. İşte
sorun tam da buradadır arkadaşlar. Ne bu yasalarla ne de yereldeki idarecilerin
vermiş olduğu yasaklama kararlarıyla, toplum evinde oturmuyor, sokağa çıkmaktan
vazgeçmiyor, demokratik hak ve özgürlüklerini haykırmaktan vazgeçmiyor çünkü
haklı. İşte bu haklılık noktasında ortak zeminde tartışmak, işte bu Parlamento
çatısı altında çözüm bulmak durumundayız.
Değerli arkadaşlar, bizim sadece
cumhuriyet tarihine dayanan bir geçmişimiz yok. Cumhuriyet tarihinin öncesine
dayanan, ta 1071’lerden bugüne gelen bir birlikteliğimiz var Türk ve Kürt
toplumu olarak. Ancak şu da bir gerçek ki: II. Mahmut döneminde başlayan
merkezîleşme eğilimleriyle beraber Kürtler isyan etmeye başladılar. Ve 29’uncu
isyanın sonuçlarını tartışıyoruz. 
Eğer bugün cezaevlerindeki doluluk
oranı buysa, evet, bu isyanın bir sonucudur. Ve yine altını çizmek gerekiyor:
“Son otuz yıllık savaş nerede başladı?” sorusuna cevap aradığımızda direkt
Diyarbakır Cezaevine dönüyoruz, diyoruz ki: Orada yapılan zulüm, orada yapılan
işkence, evet, bugünleri beraberinde getirdi. 
Peki, biz niye geçmişte denenmiş ama
sonuç alınamamış bir yöntemde ısrar ediyoruz? Madem Diyarbakır Cezaevindeki
zulüm, işkence bugünü getirdiyse son otuz yıllık savaşı, maddi, manevi
kayıpları getirdiyse, peki, biz neden bunda ısrar ediyoruz? Niye bölgedeki
cezaevlerindeki doluluk oranı yüzde 300’e varıyor? Bu insanların birer ailesi
yok mu, yakınları yok mu? Sadece cezaevindeki kişi sayısıyla mı çarpıyorsunuz?
Hayır, cezaevindeki kişi sayısı değildir; bunların her birinin bir ailesi,
akrabası, tanıdığı var ve hepsi o cezaevi kapılarında politikleşiyorlar. Ben 1980’de
dört yaşındaydım, cezaevi kapısına sadece ağabeyim için gittim ama bugün
cezaevi kapısında bekleyenlerin arzu ve isteği benim otuz yıl önceki durumum
gibi değildir, böyle bir gerçeklik yok. Otuz iki yıl öncesi gibi değildir, çok
daha tehlikeli bir durumla karşı karşıya Türkiye ve şimdi bunun önlemini almak
durumundayız. 
İşte bu yasalarla alacağız diye
düşündük; bu yasalarla, işte yargı paketleriyle en azından düşünce, ifade
özgürlüğünün önünü açacağız, örgütlenme özgürlüğünün önünü açacağız, insanlar hak
ve özgürlük mücadelesine inanacaklar, siyaseten sonuç alabiliyoruz diye buna
inanacaklar, arzu edecekler diye düşündük ama gördük ki bu tasarıda böyle bir
şey yok. Eğer bizim, topluma vereceğimiz güven buysa, toplumda, var olan
siyasete güveni artırmak için yöntemimiz buysa, ciddi bir yanlış ve yanılgı
içerisindeyiz. 
Burada bugün yaşananlar, bu akşam
yaşananlar için, en azından, Sayın Grup Başkan Vekilinin -Sayın Canikli’nin- bu
kürsüden iki kelime söylemesi gerekirdi. Çoğunluğun adaleti eğer buysa, Türkiye’deki
yönetimin şekli de buysa, bizim bir adım mesafe almamız mümkün değil, ama yarın
karşı karşıya olduğumuz tehditleri, yarın karşı karşıya olduğumuz gerçekliği
bugünden görebilip sonuç almak durumundayız. 
İki şey söyleyeceğim, birincisi şu:
Geçmişini bilmeyenler daima çocuk kalmaya mahkûmdurlar ama bizde bir söz var,
Türkçeye çevirince ne kadar anlam kaybeder bilmiyorum ama, şöyle der:
“Kulağından tutup seni bütün dünyayı gezdiririm.” Öbürü de ona der ki: “Ama sen
de benimle birlikte gezersin.” Bu yolun hep beraber ortak yolcusuyuz. O yüzden,
yapılan muamelenin, yapılan uygulamanın sadece bölgede Kürt toplumunda bir
sonucu olmayacak, aynı zamanda Türkiye için bir sonucu olacak. 
Saygılar sunuyorum. (BDP sıralarından
alkışlar) 
BAŞKAN – Teşekkür ediyorum. 
III.-
YOKLAMA
(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Yoklama istiyoruz Sayın Başkan. 
BAŞKAN - Önergeyi oylarınıza sunacağım,
ancak yoklama talebi var, yerine getireceğim: Sayın Hamzaçebi, Sayın Tarhan,
Sayın Fırat, Sayın Öztürk, Sayın Dibek, Sayın Serindağ, Sayın Güven, Sayın
Özel, Sayın Yüceer, Sayın Çam, Sayın Gümüş, Sayın Ekinci, Sayın Kuşoğlu, Sayın
Aslanoğlu, Sayın Öner, Sayın Acar, Sayın Köse, Sayın Öz, Sayın Özkes, Sayın
Oran. 
İki dakika süre veriyorum ve yoklama
işlemini başlatıyorum. 
(Elektronik cihazla yoklama yapıldı) 
BAŞKAN – Sayın milletvekilleri,
toplantı yeter sayısı vardır. 
VIII.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A)
Kanun Tasarı ve Teklifleri
(Devam)
4.-
Yargı Hizmetlerinin Etkinleştirilmesi Amacıyla Bazı Kanunlarda Değişiklik
Yapılması ve Basın Yayın Yoluyla İşlenen Suçlara İlişkin Dava ve Cezaların
Ertelenmesi Hakkında Kanun Tasarısı ile Milliyetçi Hareket Partisi Grup
Başkanvekili Mersin Milletvekili Mehmet Şandır'ın; 2004 Sayılı İcra ve İflas
Kanununun Bazı Maddelerinde Değişiklik Yapılması Hakkında Kanun Teklifi; Barış
ve Demokrasi Partisi Grup Başkanvekili Şırnak Milletvekili Hasip Kaplan'ın;
Türk Ceza Kanunun Özel Hayata ve Hayatın Gizli Alanına Karşı Suçlar Kanununda
Yer Alan Maddelerde Değişiklik Yapılmasına Dair Kanun Teklifi; Mersin
Milletvekili Ali Rıza Öztürk ve Cumhuriyet Halk Partisi Grup Başkanvekilleri
Ankara Milletvekili Emine Ülker Tarhan ve Yalova Milletvekili Muharrem İnce ile
34 Milletvekilinin; 5271 Sayılı Ceza Muhakemesi Kanununda Değişiklik
Yapılmasına Dair Kanun Teklifi; İstanbul Milletvekili Osman Oktay Ekşi'nin;
Türk Ceza Yasasının Bazı Maddelerinin Değiştirilmesi Hakkında Yasa Teklifi;
İstanbul Milletvekili Osman Oktay Ekşi'nin; 3713 Sayılı Terörle Mücadele
Yasasının 6 ve 7'nci Maddelerinin Yürürlükten Kaldırılması Hakkında Yasa
Teklifi; İstanbul Milletvekili Sebahat Tuncel'in; Terörle Mücadele Kanununda
Bazı Maddelerin Değiştirilmesine İlişkin Kanun Teklifi; İzmir Milletvekili Rıza
Türmen ve Cumhuriyet Halk Partisi Grup Başkanvekili Ankara Milletvekili Emine
Ülker Tarhan'ın; Adli Sicil Kanununda Değişiklik Yapılmasına Dair Kanun
Teklifi; Ağrı Milletvekili Halil Aksoy'un; Ceza Muhakemesi Kanununda Değişiklik
Yapılmasına Dair Kanun Teklifi ile Adalet Komisyonu Raporu (1/565, 2/90, 2/120,
2/223, 2/257, 2/268, 2/292, 2/322, 2/326) (S. Sayısı: 278) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler…Önerge kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
76’ncı madde üzerinde üç adet önerge
vardır, okutuyorum: 
Türkiye Büyük Millet Meclisi
Başkanlığına
278 sıra sayılı kanun tasarısının 76
ncı maddesinde geçen “altı ay” ibaresinin madde metninden çıkarılarak yerine
“beş ay” ibaresine yer verilmesini arz ve teklif ederiz.
 Pervin Buldan Ayla Akat İbrahim
Binici
 Iğdır Batman Şanlıurfa
 Erol
Dora Nazmi Gür
 Mardin Van
BAŞKAN
– Sayın milletvekilleri, diğer iki önerge aynı mahiyettedir, okutup birlikte
işleme alıyorum:
Türkiye
Büyük Millet Meclisi Başkanlığına
Görüşülmekte
olan 278 sıra sayılı Tasarının 53. maddesinin (Adalet Komisyonu raporunun 76.
maddesi) aşağıdaki şekilde değiştirilmesini arz ve teklif ederiz.
Madde
76- 9/6/2004 tarihli 5187 sayılı Basın Kanununun 26. maddesinin birinci
fıkrasına “ceza davalarının” ibaresinden sonra gelmek üzere “bir muhakeme şartı
olarak” ibaresi eklenmiş, fıkrada yer alan “iki ay” ibaresi, “altı ay”; “dört
ay” ibaresi, “bir yıl” ve maddenin altıncı fıkrasında yer alan “iki ayı”
ibaresi, “altı ayı” şeklinde değiştirilmiştir. 
 Ali Rıza Öztürk Ali İhsan Köktürk Atilla Kart
 Mersin Zonguldak Konya
 Turgut Dibek Mahmut Tanal Gürkut
Acar
 Kırklareli İstanbul Antalya
 Dilek Akagün Yılmaz Tufan Köse Mevlüt
Dudu
 Uşak Çorum Hatay
 Ali
Özgündüz Mustafa Sezgin Tanrıkulu
 İstanbul İstanbul
Diğer
önerge sahipleri:
 Faruk Bal Oktay Vural  Muharrem Varlı
 Konya İzmir Adana
  Hasan
Hüseyin Türkoğlu Ali Öz Alim Işık
 Osmaniye Mersin Kütahya
BAŞKAN – Komisyon aynı mahiyetteki
önergelere katılıyor mu?
ADALET KOMİSYONU SÖZCÜSÜ HAKAN
ÇAVUŞOĞLU (Bursa) – Katılmıyoruz Sayın Başkan.
BAŞKAN – Hükûmet katılıyor mu?
BAŞBAKAN YARDIMCISI BEKİR BOZDAĞ
(Yozgat) – Katılmıyoruz.
BAŞKAN – Önerge üzerinde söz isteyen
Hasan Hüseyin Türkoğlu, Osmaniye Milletvekili. (MHP sıralarından alkışlar)
HASAN HÜSEYİN TÜRKOĞLU (Osmaniye) –
Teşekkür ederim Sayın Başkanım.
Sayın Başkan, Türk milletinin
saygıdeğer milletvekilleri; 278 sıra sayılı Tasarı’nın 76’ncı maddesini değiştirmek
amacıyla vermiş olduğumuz önerge üzerinde söz almış bulunuyorum. Yüce
heyetinizi saygıyla selamlıyorum.
Ben 24’üncü Dönem Milletvekiliyim, ilk
defa milletvekili oluyorum, bu Parlamentoda bu şerefi ilk defa taşıyorum ve bir
yıldır gözlemliyorum Parlamentoyu. Bu gözlemlerim sonucunda geldiğim nokta şu:
İktidar partisinin ezici bir çoğunluğu var ve bu ezici çoğunluğun içerisinde
ezici çoğunlukta olan meslek grubu hukukçular ve hukukun bu kadar ayaklar
altına alındığı, kanunların, İç Tüzük’ün ve Anayasa’nın bu kadar rahatça
çiğnendiği ve bu işlemlerin de, bu hareketlerin, bu davranışların da iktidar
partisinin içinden gelmiş olduğunu ibretle izliyorum. Demek ki hukuk,
hukukçulara teslim edilmeyecek kadar kıymetli bir şey. (MHP ve CHP sıralarından
alkışlar) 
Tabii, “hukuk” deyince hukuk
devletinden bahsetmek lazım. Biz Milliyetçi Hareket Partisi olarak insanların
tereddütsüz güvenebileceği, adalet duygusunun zihinlerde ve kalplerde yer
ettiği bir yapıda yargı sistemi istiyoruz. Adalet, temel hak ve hürriyetlerin
güvencesi, devletin temeli olmalıdır diyoruz. Hâkim ve savcılar liyakat ve
vicdan sahibi olmalı, kanaat adaletinin tesisi yargıya olan güvenin teminatı
olarak değerlendirilmelidir diyoruz. Suçun işlenmesinin önlenmesi, suçun
işlenmesinden sonra olaya ait delil ve bilgilerin sağlıklı biçimde mahkemelere
intikali, mahkemelerin bağımsız, hızlı ve doğru karar vermesine ilişkin
düzenlemelerin yapılması, bu sürecin etkin kılınması, bilgi teknolojilerinin
kullanılması, iyi yetişmiş hâkim ve savcıların istihdamı adalet politikası
olmalıdır diye düşünüyoruz. Bu çerçevede, Anayasa’nın lafzında ruhunu bulan
hukuk devletinin temel ilkelerine gönülden bağlıyız. 
Peki, hukuk devleti nedir? Bunu iktidar
partisindeki arkadaşlarımızın çok daha iyi dinlemesi ve anlaması gerektiğini
düşünüyorum. Hukuk devletinin belli ilkeleri vardır. Hukuk devletiyle polis
devletini birbirinden ayıran en önemli özellik, hukuk devletinin takdirî
kaidelere değil, hukuk kaidelerine tabi olmasıdır. Hukuk devletinin
ilkelerinden en önemlisi, temel hakların güvenliğidir. Dünyada modern toplum
ilerledikçe, bu ilke çerçevesinde yeni yaklaşımlar benimsenmekteyse de
Türkiye’de son yıllarda gördüğümüz manzara, adil yargılanma hakkı, haberleşme
hürriyeti ve benzer hâllerin ziyadesiyle ihlal edildiğidir. 
Bir başka hukuk devleti ilkesi ise
anayasaya uygunluğun yargısal denetimidir. Yasama organı olarak yapmış
olduğumuz düzenlemelerin Anayasa Mahkemesi tarafından denetlenmesi hukuk
devletinin temel özelliklerinden birisidir. Bu ilkenin uygulanmasından rahatsız
olan iktidar partisi çoğunluğu, Anayasa Mahkemesinin yapısını değiştirmek
suretiyle, artık Anayasa Mahkemesini iktidarın, Hükûmetin bir bürosu hâline
getirmiştir.
Kanunların genelliği ilkesine ise hiç
girmeyelim. On yıllık iktidarınızda, CHP-AKP iş birliğiyle başlayan, Tayyip
Erdoğan’ın sabıkasını kaldırma ve seçilme yeterliliğini kazandırmayla başlayan
zincir, rahmetli Necmettin Erbakan’ın kayıp trilyon davasından uygun cezayla
cezalandırılması, MİT Müsteşarının yargıdan kaçırılması ve bugün de bu
tasarının içinde bulunan gazeteci bir milletvekilinin cezasının ertelenmesine
ilişkin düzenleme. Bu da hukuk devletinin çiğnenen ilkelerinden birisidir. 
Peki, yönetimin yargısal denetimi?
2/B’de, afet riskiyle, ilgili arazi düzenlemesinde ve yine bu tasarının 56’ncı
maddesinde, Anayasa’nın açık bir biçimde, yürütmenin durdurulması kararlarının
engellenmesi, yönetimin yargısal denetimi ilkesinin çiğnenmesine en güzel
örnektir. 
Ya mahkemelerin bağımsızlığı ve yargıç
güvencesi? Bununla ilgili onlarca örnek var ama sadece Deniz Fenerini size
hatırlatmamız yetebilir. 
Kuvvetler ayrılığı ilkesi de tek adam
olarak yönetme, sultan olma hevesiyle yanıp tutuşan birinin -siz o birinin kim
olduğunu çok iyi biliyorsunuz- ona çanak tutan Meclisteki çoğunluğunuzun
katkılarıyla hâk ile yeksan olmuştur. 
Saygıdeğer milletvekilleri, işte hukuk
ve adalet kavramı çerçevesinde Türk devletini getirdiğiniz nokta budur. Ancak
bir bölümünü sayabildiğim bu tablonun tek sorumlusu sizsiniz. On yıldır
iktidarda bulunan AKP, Türk milletinin kendisine verdiği, bugüne kadar hiç
kimseye vermediği bu kadar uzun ve bu kadar güçlü yönetme hakkını israf
etmiştir. AKP, başta yargı olmak üzere tüm devlet kurumlarını fethedilecek bir
kale olarak görmüştür. Kurumları önce itibarsızlaştırmış, sonra ele geçirmiş ve
hükmetmeye başlamıştır. 
Hatırlatmamız ve AKP’nin de hatırlaması
gereken şey, bu devlet çadır devleti değildir. Türk milleti de güruh değildir,
necip bir millettir, buna asla razı olmaz. Bu tablo AKP’yi de yutar, tarihe
gömer, bundan emin olunuz. 
Türk milletinin milletvekillerini
saygıyla selamlıyorum. (MHP sıralarından alkışlar)
BAŞKAN – Teşekkür ediyorum.
Aynı mahiyetteki önerge üzerinde başka
söz sahibi?
Tufan Köse, Çorum Milletvekili.
TUFAN KÖSE (Çorum) – Değerli
arkadaşlarım, demin sözlerimi şöyle bağlamıştım: “Tutuklama zorunlu
haksızlıktır.” diye. Yani birisinin hürriyetinden birisinin hürriyetini tahdit
ediyorsanız, sınırlıyorsanız, buna çok özen göstermek zorundasınız. 
Peki, özel yetkili mahkemeler,
tutuklamalar için konulan kriterlerin hiçbirisine uyuyor mu? Hiçbirisine
uymuyor, az evvel söyledim hiçbirisine uymuyor. Peki, nedir bu uzun
tutukluluklardan, hemen tutuklamalardan umduğunuz fayda? Yoksa hedef ulusal
Kurtuluş Savaşı’mızın tam bağımsızlık felsefesi mi, tam bağımsızlık niteliği
mi? Hedef, bu amacınızın önünde engel olarak gördüğünüz yurtsever
aydınlarımızın, gazetecilerin, politikacıların susturulması ve uluslararası
kapitalizmin, onların iş birlikçi sürüngenlerinin sömürülerinin pekiştirilmesi
midir? Eğer sizin hedefiniz bunlar değilse, yurtsever aydınlara gücü yeten özel
görevli mahkemelerinizin haksızlıklara, yolsuzluklara, soygunlara niçin gücü
yetmiyor, hiç düşündünüz mü bunları?
Cumhuriyet Halk Partili belediyelere gücü
yeten özel görevli mahkemelerinizin gücü niçin AKP’li belediyelere ulaşmıyor?
Geçen hafta burada söyledim Çorum Belediye Başkanı ve 2 tane Belediye Meclisi
üyesi hakkında açılan davayı, bir günden bir güne evlerinde arama yapılmadı,
sabah kör vakitlerde evlerinden alınıp götürülmediler. 
Vergi daireleriniz biat etmeyen iş
adamlarına rahatlıkla ulaşırken Adalet ve Kalkınma Partili iş adamı
milletvekillerine verilen para cezaları niye tahsil edilmiyor, biliyor musunuz
bunları ve bunları ortaya çıkaran Sayıştayın yetkilerini niye tırpanlıyorsunuz?
40 trilyon, Kütahya Şeker Fabrikası…
Değerli arkadaşlarım, bugün burada
yapılan, yargı eliyle darbedir demiştim. Her zaman tankla, tüfekle olmaz
devleti ele geçirmek, hatta çoğu zaman böyle olmaz. Devlet bürokrasisinin
içerisinde, adli bürokrasinin içerisinde, MİT ve emniyet bürokrasisinin içinde
önemli köprü başlarının tutulması, karar organlarında egemenlik kurulması, bir
bakıma devletin ele geçirilmesidir, işgalidir. Bugün de olan budur. 
“İleri demokrasi” diye övünüyorsunuz
her ağzınızı açtığınızda. Özel görevli mahkemeler ne zaman kuruldu biliyor
musunuz? 12 Mart faşist diktası döneminde kuruldu. Biliyor muydunuz bunu?
1971’de darbe döneminde kurulan mahkemelerden ileri demokrasiyi kurmak da
herhâlde Adalet ve Kalkınma Partisine nasip olacak. Ne kadar samimiyetsiz değil
mi? 
Son olarak, sözlerime başlarken
söylediğim şeye dönüyorum, gerçi Adalet Bakanı gitti, herhangi bir hukuk
devletinde kendisine Adalet Bakanı denmeyecek Adalet Bakanı. Hukuk bir gün
herkese lazım olacak, bir gün Adalet Bakanına da lazım olacak, bir gün AKP
Grubuna da lazım olacak. Kısas da kıyamete kalmıyor değerli dostlar.
Hukuksuzluklara, adaletsizliklere, uzun tutukluluklara, haksız tutukluluklara,
adaletsiz ve zalim düzenin devamına kulaklarını tıkayıp siyaseten konumunu
korumaya çalışan Adalet Bakanı da bir gün gelecek bu Meclisin önünde hesap
verecek, bu Meclisin önünde hesap vermekle de kalmayacak; yine, yoksul halkımız
adına, Türk milleti adına karar verecek bağımsız Türk yargısının önünde de bir
gün gelecek hesap verecek, yargılanacak, hepsinden de önemlisi tarih önünde
yargılanacak. 
Cumhuriyet Halk Partisi de bugüne kadar
olduğu gibi bundan sonra da haksızlığa uğrayan insanların, tüm namuslu
insanların özlemlerini dile getirmeye devam edecek. 
Teşekkür ediyorum. (CHP sıralarından
alkışlar) 
BAŞKAN – Teşekkür ediyorum. 
Aynı mahiyetteki önergeleri oylarınıza
sunuyorum: Kabul edenler… Kabul etmeyenler… Kabul edilmemiştir. 
Diğer önergeyi okutuyorum: 
Türkiye Büyük Millet Meclisi Başkanlığına
278 sıra sayılı Kanun Tasarısının 76
ncı maddesinde geçen “altı ay” ibaresinin madde metninden çıkarılarak yerine
“beş ay” ibaresine yer verilmesini arz ve teklif ederiz. 
  Adil Kurt (Hakkâri) ve arkadaşları
BAŞKAN – Komisyon önergeye katılıyor
mu? 
ADALET KOMİSYONU SÖZCÜSÜ HAKAN
ÇAVUŞOĞLU (Bursa) – Katılmıyoruz Sayın
Başkan. 
BAŞKAN – Hükûmet katılıyor mu? 
BAŞBAKAN YARDIMCISI BEKİR BOZDAĞ
(Yozgat) – Katılmıyoruz Sayın Başkanım. 
BAŞKAN – Önerge üzerinde söz isteyen
Adil Kurt, Hakkâri Milletvekili. 
Buyurun. (BDP sıralarından alkışlar)
ADİL KURT (Hakkâri) – Teşekkür ederim
Sayın Başkan. 
Değerli milletvekilleri, biraz önce
Sayın Nurettin Canikli burada uzlaşmaya dönük bir konuşma yaptı. Aslında burada
uzlaşmaya dönük sarf edilen her söze önem atfetmek gerekiyor, uzlaşmaya dönük
sarf edilen her sözün altının çizilmesi gerekiyor ama bunu herkes söylüyorken
bu Mecliste, herkes uzlaşmanın önemini ifade ediyorken, burada hiç uzlaşmanın
olmamasının sebeplerinin sorgulanması gerekir ve iktidar partisinin öncelikle
kendisini bu noktada sorgulaması gerekir. 
Bir üzümcü hikâyesini sizinle paylaşacağım.
Sanırım Sayın Canikli burada değildir ama mutlaka kendisi de bu hikâyeyi bir
vesileyle duyar ya da yüz yüze gelirsek kendisiyle de paylaşırım. Maksadım
zaten Sayın Canikli değil, yani iktidar partisinin şu anda ekseninde hareket
ettiği fikriyatın kendisine hitap etmeye çalışıyorum.
Adamın biri köyünde üzümünü toplamış,
komşu köye satmaya götürüyor. Yolda karşılaştığı başka bir yolcu kendisine
diyor ki: “Esselamünaleyküm.” Köylü, üzümünü satmaya götüren vatandaş “Yok”
cevabını veriyor. Selam veren şaşırıyor. “Ben sana Allah’ın selamını verdim,
sen niye bana ‘Yok’ diyorsun?” Diyor ki: “Sebebini çok merak ediyorsan seninle
paylaşayım. Ben ‘Aleykümselam’ diyeceğim, arkasından sen diyeceksin ‘Yükün
nedir?’ ‘Üzüm’ diyeceğim, ‘Ağzım kurudu, bir salkım ver, yiyeyim.’ diyeceksin,
ben de sana ‘Yok’ diyeceğim.” Mesele bu kadar basit. 
Biz uzlaşmadan kaçmıyoruz değerli
arkadaşlar, uzlaşma aramayan, uzlaşma istemeyen muhalefet değil, muhalefet,
iktidar partisinin işini zorlaştırma göreviyle kendini sorumlu kılmıyor bu
Mecliste. Selama “Yok” cevabı veren bir iktidar mantığıyla karşı karşıya
olduğumuz için uzlaşma çıkmıyor buradan. Bu akşam olanlar olmayabilirdi. Çok
aklıselim, yerinde öneriler yapıldı burada. Bu önerilere maalesef cepheden “Yok” cevabı verildiği için
bu akşam yaşananlar bu duruma geldi. 
Basınla ilgili bir madde konuşuluyor,
devam edeceğim bunun üzerine. Türkiye’de basın suçlarının affı ya da
ötelenmesini dahi konuşmak ayıptır. Sıra buraya gelene kadar yapılması gereken
çok şey vardır. Basının her dönem iktidar partisi ve hükûmet tarafından dizayn
edildiği bir ülkede basın suçlarının ertelenmesi, ötelenmesi ya da konuşuluyor
olması, hiç şık değildir. Kaç tane gazeteci şu anda cezaevinde?
Değerli arkadaşlar, yaptığınız bu
düzenlemeden dolayı cezaevinden bir tek gazeteci çıkmayacaktır çünkü bu ülkede
gazeteciler Basın Kanunu’ndan dolayı yargılanmıyor, ucube Terörle Mücadele
Kanunu’ndan yargılanıyorlar. Gazeteci, yazdığı haberinden, yazdığı yazısından
dolayı yargılanmıyor, maalesef, yazdığı yazısından dolayı terörist muamelesi
gördüğü için şu anda cezaevinde ve bu yasal düzenlemeyle, bugün, bu maddede
getirdiğiniz düzenlemeden bu ülkede şu anda cezaevinde bulunan 110 civarında
gazetecinin bir teki dahi yararlanmayacaktır. Yarın bunu nasıl anlatacağız ya
da ne diyeceksiniz? Gazetecileri cezaevinden çıkardık mı diyeceksiniz? Hayır.
Bu düzenlemenin onunla hiçbir alakası yok. 
(Mikrofon otomatik cihaz tarafından
kapatıldı) 
ADİL KURT (Devamla) – Altı boş bir
düzenlemedir ve bu şekilde sorunu özü itibarıyla tartışmayan bir Meclis yapısı
içerisinde sorunlarımıza köklü çözüm bulmak maalesef pek mümkün görünmüyor. 
BAŞKAN – Teşekkür ediyorum. 
III.-
YOKLAMA
(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Sayın Başkan, yoklama istiyoruz. 
BAŞKAN – Maddeyi oylarınıza sunacağım,
ancak yoklama talebi var yerine getireceğim. 
Sayın Hamzaçebi, Sayın Çelebi, Sayın
Aslanoğlu, Sayın Demirçalı, Sayın Serindağ, Sayın Köktürk, Sayın Yılmaz, Sayın
Ören, Sayın Yüceer, Sayın Kuşoğlu, Sayın Batum, Sayın Öz, Sayın Özkes, Sayın
Tamaylıgil, Sayın Erdemir, Sayın Acar, Sayın Aydın, Sayın Kurt, Sayın Gök,
Sayın Güven. 
İki dakika süre veriyorum.
(Elektronik cihazla yoklama yapıldı)
BAŞKAN – Sayın milletvekilleri,
toplantı yeter sayısı vardır.
VIII.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A)
Kanun Tasarı ve Teklifleri
(Devam)
4.- Yargı Hizmetlerinin Etkinleştirilmesi
Amacıyla Bazı Kanunlarda Değişiklik Yapılması ve Basın Yayın Yoluyla İşlenen
Suçlara İlişkin Dava ve Cezaların Ertelenmesi Hakkında Kanun Tasarısı ile
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; 2004 Sayılı İcra ve İflas Kanununun Bazı Maddelerinde Değişiklik
Yapılması Hakkında Kanun Teklifi; Barış ve Demokrasi Partisi Grup Başkanvekili
Şırnak Milletvekili Hasip Kaplan'ın; Türk Ceza Kanunun Özel Hayata ve Hayatın
Gizli Alanına Karşı Suçlar Kanununda Yer Alan Maddelerde Değişiklik Yapılmasına
Dair Kanun Teklifi; Mersin Milletvekili Ali Rıza Öztürk ve Cumhuriyet Halk
Partisi Grup Başkanvekilleri Ankara Milletvekili Emine Ülker Tarhan ve Yalova
Milletvekili Muharrem İnce ile 34 Milletvekilinin; 5271 Sayılı Ceza Muhakemesi
Kanununda Değişiklik Yapılmasına Dair Kanun Teklifi; İstanbul Milletvekili
Osman Oktay Ekşi'nin; Türk Ceza Yasasının Bazı Maddelerinin Değiştirilmesi
Hakkında Yasa Teklifi; İstanbul Milletvekili Osman Oktay Ekşi'nin; 3713 Sayılı
Terörle Mücadele Yasasının 6 ve 7'nci Maddelerinin Yürürlükten Kaldırılması
Hakkında Yasa Teklifi; İstanbul Milletvekili Sebahat Tuncel'in; Terörle
Mücadele Kanununda Bazı Maddelerin Değiştirilmesine İlişkin Kanun Teklifi;
İzmir Milletvekili Rıza Türmen ve Cumhuriyet Halk Partisi Grup Başkanvekili
Ankara Milletvekili Emine Ülker Tarhan'ın; Adli Sicil Kanununda Değişiklik
Yapılmasına Dair Kanun Teklifi; Ağrı Milletvekili Halil Aksoy'un; Ceza
Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
77’nci madde üzerinde dört adet önerge
vardır; okutup, işleme alıyorum: 
Türkiye Büyük Millet Meclisi
Başkanlığına
Görüşülmekte olan 278 sıra sayılı
"Yargı Hizmetlerinin Etkinleştirilmesi Amacıyla Bazı Kanunlarda Değişiklik
Yapılması ve Basın Yoluyla İşlenen Suçlara İlişkin Dava ve Cezaların
Ertelenmesi Hakkında Kanun Tasarısı"nın çerçeve 77 nci maddesiyle 5187
sayılı Kanuna eklenmesi öngörülen geçici 3 üncü maddenin birinci cümlesinde yer
alan "mahkemelerce" ibaresinin, "mahkemeler, yetkili mülki idare
amirlikleri ve diğer makamlarca" olarak değiştirilmesini ve ikinci cümlesinde
yer alan "bilgi ve deliller" ibaresinden önce gelmek üzere
"mevcut" ibaresinin eklenmesini arz ve teklif ederiz.
 Mahir Ünal Ahmet Aydın Osman
Aşkın Bak
 Kahramanmaraş Adıyaman İstanbul
 Akif Çağatay Kılıç Ahmet Berat Çonkar Salih Koca
 Samsun İstanbul Eskişehir
 Mihrimah Belma Satır Zeynep Karahan Uslu Mehmet Doğan Kubat
 İstanbul Şanlıurfa İstanbul
 Mine Lök
Beyaz Mustafa Akış
 Diyarbakır
 Konya
TBMM
Başkanlığı’na
Görüşülmekte
olan 278 sıra sayılı Kanun Tasarısının 77. maddesiyle eklenen geçici 3.
maddedeki 31.12.2011 tarihinin, 30.06.2012 olarak değiştirilmesini arz ve
teklif ederiz.
 Turgut Dibek  M. Akif Hamzaçebi  Bülent Tezcan
 Kırklareli  İstanbul  Aydın
 Engin Özkoç  Ahmet Toptaş  Mahmut
Tanal 
 Sakarya  Afyonkarahisar  İstanbul
 Süleyman
Çelebi
 İstanbul
Türkiye
Büyük Millet Meclisi Başkanlığına
278
sıra sayılı Kanun Tasarısının 77 nci maddesi ile 5187 sıra sayılı Kanuna
eklenen Geçici Madde’de yer alan “altı ay” ibaresinin madde metninden
çıkarılarak yerine “dört ay” ibaresine yer verilmesini arz ve teklif ederiz.
 Pervin Buldan  Ayla Akat  İbrahim Binici
 Iğdır  Batman  Şanlıurfa
 Nazmi Gür  Erol Dora  Sırrı Sakık 
 Van  Mardin  Muş
Türkiye
Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısının 77. maddesinin metinden çıkarılmasını
arz ve teklif ederiz.
 Faruk Bal  Oktay Vural  Muharrem Varlı
 Konya  İzmir  Adana
 Ali Öz  Alim Işık  Mehmet Erdoğan
 Mersin  Kütahya  Muğla 
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz. 
BAŞKAN
– Hükûmet katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Sayın Başkan. 
BAŞKAN
– Önerge üzerinde…
OKTAY
VURAL (İzmir) – Mehmet Erdoğan…
BAŞKAN
– Mehmet Erdoğan, Muğla Milletvekili, buyurun. (MHP sıralarından alkışlar)
MEHMET
ERDOĞAN (Muğla) – Sayın Başkan, değerli milletvekilleri; 278 sıra sayılı
Teklif’in 77’nci maddesi üzerinde vermiş olduğumuz önerge hakkında söz almış
bulunmaktayım. Bu vesileyle yüce heyetinizi saygıyla selamlıyorum. 
Şimdi,
77’nci maddeyle, çok ciddi, ucu açık bir af geliyor; ne zamandan başladığı
belli değil. 2011 yılına kadar verilmiş olan bütün toplatma kararları, basınla
ilgili, ortadan kaldırılıyor. Bunlar, zaten iş yükü altında bunalmış olan hâkim
ve savcılar, bu kadar arşivi yeniden tarayıp ya yeniden karar alacaklar ya da
karar almazlarsa altı ay içerisinde bütün bu konudaki şimdiye kadar verilmiş
olan yasaklama kararları ortadan kalkacak. 
Şimdi,
bu, çok ucu açık bir af. Bunların içerisinde, bu yasaklamaların içerisinde,
örgüt propagandasından yasaklananlar var, pornodan yasaklananlar var, bir sürü
aklımıza gelen gelmeyen konulardan yasaklananlar var. Madem, illa ki bir af
getireceksiniz hiç olmazsa bunlara yeniden bir müracaat hakkı getirseydiniz. Bu
kadar ne idüğü belirsiz matbuatın serbest bırakılmasından yarın topluma karşı
nasıl hesap vereceksiniz, işin doğrusu bunu anlamış değiliz, bunun muhakkak
metinden çıkarılması lazım. Şimdi, tabii, bunların içerisinde 12 Eylülde, 12
Martta vesairede uygunsuz şekilde yasaklananlar da vardır ama bunlara keşke
topyekûn bir af yerine, yeniden müracaat hakkı sağlamış olsaydınız. 
Şimdi,
biliyorsunuz, bu adalet paketi içeriğini konuşuyoruz ama adalet sisteminin,
aşağı yukarı adliyelerin yüzde 10’undan fazlasının kapatıldığı bir haftada bu
konuyu konuşuyoruz. Dün burada Adalet Bakanı sorularımıza cevap verirken dedi
ki: “Üç kritere göre kapattık: 15 kilometreden yakında bir adliye varsa, bin
iki yüzden daha az dosyası varsa, bir de merkez ilçe nüfusu 12 bin, toplam
nüfusu 30 binin altındaysa.” 
Şimdi,
Muğla’da iki adliye kapatıldı: Bunlardan bir tanesi Dalaman, bir tanesi Ula
adliyesi. Bu kriterlere göre belki Ula adliyesi su götürebilir ama Dalaman
adliyesinin kapatılmaması lazım. Eğer Adalet Bakanlığı kendi koyduğu kuralları
adaletle uygulayacaksa Dalaman ilçesinin merkez nüfusu 25 bin, toplam nüfusu 35
bin. Bu ne biçim bir mantık? Yani burada niye bizi kandırıyorlar, niye
milletini kandırıyorlar, niye Dalaman’daki 35 bin insanı kandırıyorlar? Bunu
anlamak gerçekten zor. 
Açılımla
saçılımla uğraşanların, o seyyar mahkemeleri kuranların ve “Gerekirse yine
kurarız.” diyenlerin de, tabii, buradan kulaklarına küpe olsun, bugün Tunceli
Ovacık’ta jandarma karakoluna ekmek taşıyan aracın şoförü Murat Varlıel PKK
tarafından kaçırıldı. Yine bugün güpegündüz, saat 14.30’da o sizin
açılımınızdan saçılımınızdan, “Gerekirse Habur’da yeniden mahkeme kurarız.”
fikrinizden cesaret alanlar, Çukurca’da sınır birliğine havanlı saldırıda
bulundular. Bundan hiçbirinizin haberi yok herhâlde. Yine 1 kaymakamımız, 2
polisimiz, 2 öğretmenimiz ve burada ismini bilmediğimiz başka bir sürü onlarca
insan yaklaşık bir yıldır PKK’nın elinde; Adalet Bakanı da, İçişleri Bakanı da
maalesef bunlardan habersiz. Şimdi, Habur’a seyyar mahkeme kurarken, Habur’a
gerekirse yeniden seyyar mahkeme kuracağınıza söz verirken bunları da lütfen
bir defa daha hatırlayın. Kapattığınız adliyelerle sadece oralarda yaşayan
insanların adalete ulaştırmasını zorlaştırmadınız, oralarda görev yapan adalet
çalışanlarının hepsinin yuvasını dağıttınız; herkesin okulda okuyan çoluğu
çocuğu var, hepsinin düzenini talan ettiniz; hepsini yeniden bir tayinle,
yeniden bir göçle, yeniden bir yeni düzen kurmakla baş başa bıraktınız. Yine, o
ilçelerde görev yapan yüzlerce avukat, mecburen bürolarını adliyelerin olduğu
yerlere taşıyacak. O avukatların kurulu düzenlerini bozdunuz. Bu yaptığınız
değişiklikler bir gün sizin de düzeninizi bozar inşallah.
Hepinizi
saygıyla selamlıyorum. (MHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına
278.
sıra sayılı kanun tasarısının 77 nci maddesi ile 5187 sıra sayılı kanuna
eklenen Geçici Madde’de yer alan “altı ay” ibaresinin madde metninden
çıkarılarak yerine “dört ay” ibaresine yer verilmesini arz ve teklif ederiz.
  Ayla Akat (Batman) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Hükûmet katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Sayın Başkan.
BAŞKAN
– Önerge üzerinde söz isteyen Sırrı Sakık, Muş Milletvekili. 
SIRRI
SAKIK (Muş) – Sayın Başkan, sevgili arkadaşlar; bizim irademize, halkımızın iradesine
saygı gösteren herkese saygılarla sözüme başlamak istiyorum.
Evet,
nahoş şeyler yaşıyoruz. Yani biz muhalefet partisiyiz, yani iktidarın getirdiği
her şeyi onaylamak gibi bir durumumuz yok ama biraz önce burada tartışmalara,
kavgaya neden olan o 74’üncü maddede, açık ve net olarak, yıllardır bu işin
mağduru olanlar yine savcıların insafına terk edilmiştir ve ben eminim, bu
yasayı getiren başta Sayın Bakan, çünkü ben iyi tanıyorum ve biliyorum,
vicdanen bazı konularda nasıl hassas davrandığını da bilirim ama bu yasanın
kendi vicdanında da mahkûm olduğuna inanıyorum ve birçok arkadaşla da
konuşuyoruz ama nedir Allah aşkına, yani bir Parlamento kendi hukukunu
oluşturamıyor, bir ülke kendi hukukunu oluşturamıyor, korkunun kuşattığı bir
coğrafya ve bir Parlamentoda yasa çıkarıyoruz. Buradan huzur çıkar mı, buradan
kardeşlik çıkar mı? Buradan işte kavga çıkar. Yani zaten böyle bir kültür var
bu ülkede, çoğunluk sürekli azınlığa hükmeder, yok eder, linç eder, öldürür;
sokakta da öyledir, hayatın her alanında da öyledir, cumhuriyetin kuruluşunda
da öyledir, cumhuriyet neredeyse yüz yaşına geliyor, yine aynı şekilde… 
Şimdi,
benim hayatım boyunca hep hayat felsefem şu olmuştur: İyimserlik. İdeolojim de
odur ama ben bile bu iyimserliğimi yitiriyorsam… Bir arada yaşayabilme
şansımızın olmadığını görüyorum yani kardeşlik hukuku yok. E, kardeşlik hukuku
yoksa komşuluk hukuku olur, komşuluk hukuku da yok, Zorba bir hukukla bu ülke
yönetilemez. Şimdi, o zaman sizin ne yapmanız lazım? 12 Eylüllerden hesap
soracağını söyleyenler, 12 Eylül Anayasası’ndan, Siyasi Partiler Yasası’ndan,
Seçim Kanunu’ndan nemalanarak iktidar oluyor. 12 Eylülün getirdiği, işte daha
önce 12 Martlar ve 12 Eylül, askerî mahkemeler, devlet güvenlik mahkemeleri ve
arkasından özel yetkili mahkemeler, bugün de yeni bir mahkeme türü. Nereden? 12
Eylülün ürünüdür, askerlerin ürünüdür. 
O
zaman sizin şunu yapmanız lazım; hani şimdi Kenan Evren’i yargılıyorsunuz ya,
onunla da övünüyorsunuz, sizin yapacağınız tek bir şey var: Bu Mecliste her yıl
üstün hizmet ödül törenleri düzenlenir, bu ülkede demokrasiye, iş alanına kim
ki çok büyük katkılar sunmuşsa onlara bu Meclis ödüller verir. Bu sene,
önerimdir size, çünkü sizin varlık nedeniniz eğer 12 Eylülün yasaları ve
Anayasası ise siz Kenan Evren’i yargılamayın, getirin buraya, bu Meclis
geçmişte nasıl cezaevlerinde operasyonlar yapıp onları katledenlere plaketler
verdiyse, bu sefer siz de Kenan Evren’e dönün, böyle bir plaket verin. Yoksa
gerisi inandırıcı olamazsınız. Gerisi sizin bir taraftan onlarla hesaplaşıp bir
taraftan onların getirdiği Siyasi Partiler Yasası ve Seçim Kanunu, yüzde 10’luk
barajla bu iktidarı oluşturmanız… Yani sizin dokuz yıllık iktidarınız ve artı
üç yıl daha yaşayacağınız, bu Kenan Evren’in sayesinde oluşan bir iktidardır.
Sizin ona bir diyet borcunuz var. Ona, dönün, bir plaket verin ve o zaman biz
de size teşekkür edelim. Başka türlü bunun bir yolu yöntemi yok. Ama bunu
yapmayacaksanız ve gerçekten demokrasinin taşlarını yerli yerine oturtacaksanız
bundan geri adım atmalısınız. 
Bu
gece sizin geçirdiğiniz bu yasa, emin olun ki çocuklarımız için, geleceğimiz
için, ülkemiz için, iç barışımız için kötü bir yasaydı, Türkiye için kötü bir
yasaydı ve siz bu yasaların mağduru oldunuz. 
Ne
kadar erken unuttunuz Allah aşkına, ne kadar erken unuttunuz yani halkın
iradesiyle gelenlerin yok hükmünde sayıldığını ve ne oldu biliyor musunuz? Siz
Ankaralılaştınız, siz devletleştiniz. Sizden umudumuz vardı, Anadoluluydunuz, o
zaman beklentilerimiz vardı, şimdi o umudumuzu yitirdik. Siz, Ankara’nın emrine
girdiniz ve devletin tekeline girdiniz. Size devlet ve Ankara hayırlı olsun ama
biz halkımızla bunları yeneceğiz. 
Hepinize
selam.
BAŞKAN
– Teşekkür ediyorum.
III.- YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Sayın Başkan, yoklama istiyoruz.
BAŞKAN
– Yoklama talebi var, yerine
getireceğim.
Sayın
Hamzaçebi, Sayın Tarhan, Sayın Özel, Sayın Çelebi, Sayın Demirçalı, Sayın Atıcı,
Sayın Nazlıaka, Sayın Yılmaz, Sayın Aslanoğlu, Sayın Köktürk, Sayın Fırat,
Sayın Kaplan, Sayın Çam, Sayın Değirmendereli, Sayın Kuşoğlu, Sayın Yüceer,
Sayın Dibek, Sayın Ören, Sayın Güven, Sayın Tezcan, Sayın Özkes, Sayın Erdemir,
Sayın Acar.
İki
dakika süre veriyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
T.B.M.M.
Başkanlığı’na
Görüşülmekte
olan 278 Sıra Sayılı Kanun Tasarısının 77. maddesiyle eklenen Geçici 3.
maddedeki 31.12.2011 Tarihinin, 30.06.2012 olarak değiştirilmesini arz ve
teklif ederiz.
  Süleyman Çelebi (İstanbul) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Hükûmet katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılmıyoruz Sayın Başkan.
BAŞKAN
– Önerge üzerinde söz isteyen Süleyman Çelebi, İstanbul Milletvekili. (CHP
sıralarından alkışlar) 
SÜLEYMAN
ÇELEBİ (İstanbul) – Sayın Başkan, AKP dönemindeki önemli demokratik gelişmeleri
şimdi anlatmaya başlayacağım. 
(Hatip
kürsüde susarak bekledi)
ÖZGÜR
ÖZEL (Manisa) – Niye susuyorsun? Ya, hiç mi iyi bir şey yok?
SÜLEYMAN
ÇELEBİ (Devamla) – Yok. (CHP sıralarından sürekli alkışlar) 
ÖZGÜR
ÖZEL (Manisa) – Hiç iyi bir şey yok mu? Anlatacak bir şey yok demokrasiyle
ilgili!
SÜLEYMAN
ÇELEBİ (Devamla) – Yok. 
ÖZGÜR
ÖZEL (Manisa) – Ya, anlat bir şeyler, vardır iyi bir şey! 
SÜLEYMAN
ÇELEBİ (Devamla) – Yok. (CHP sıralarından sürekli alkışlar) 
OKTAY
VURAL (İzmir) – Bekir Bozdağ’a anlat!
ÖZGÜR
ÖZEL (Manisa) – Koskoca milletvekilisin, anlatacak hiç bir şey bulamıyor musun?
MUSTAFA
ELİTAŞ (Kayseri) – Dili tutuldu.
BAŞKAN
– Sayın Çelebi, lütfen, Meclise, Genel Kurula hitap eder misiniz.
MEHMET
AKİF HAMZAÇEBİ (İstanbul) – Sayın Başkan, Sayın Konuşmacı…
BAŞKAN
– Sayın Hamzaçebi, olmaz böyle bir usul. Sayın Çelebi’nin süresi bitecek, ondan
sonra…
ABDULLAH
ÇALIŞKAN (Kırşehir) – Konuşma özürlü!
ÖZGÜR
ÖZEL (Manisa) – Sayın Çelebi, bu demokrasi konusunda hiç mi iyileşme yok?
Anlatacak bir tek şey…
BAŞKAN
– Sayın milletvekilleri, niye rahatsız oluyorsunuz, anlaşılmadı yani. Sayın
Çelebi bir şey söylemiyor zaten. Lütfen… [AK PARTİ sıralarından alkışlar (!)]
BEDİİ
SÜHEYL BATUM (Eskişehir) – Sayın Başkan, çok şey söylüyor, anlarsanız…
ÖZGÜR
ÖZEL (Manisa) – Anlayana çok şey söylüyor Sayın Başkan. Ben çok şey anladım
söylediklerinden.
OKTAY
VURAL (İzmir) – Yani “Anlayana sivrisinek saz.” diyorsunuz.
BAŞBAKAN
YARDIMCISI BEKİR BOZDAĞ (Yozgat) – Sükût ikrardan gelir.
BAŞKAN
– Tabii, bir de sükût ikrardan gelirmiş Sayın Çelebi. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkan, tarafsızlığınızı kaybetme noktasına gelmeyin
yalnız.
BAŞKAN
– Lütfen Sayın Özel. Sayın Çelebi kürsüde konuşuyor, lütfen…
OKTAY
VURAL (İzmir) – Ama Sayın Başkan da AKP’nin hukuksuzluğunu ikrar ediyor, kabul
ediyor yani.
BAŞKAN
– Sayın milletvekilleri, lütfen, Sayın Çelebi’yi dinleyelim. [AK PARTİ sıralarından alkışlar (!)]
OKTAY
VURAL (İzmir) – Bekir Bey bu sataşmaya ne diyecek acaba? Sayın Başkan, Hatip
Bekir Bey’e sataştı, sataşmadan dolayı söz verin bari.
MUSTAFA
ELİTAŞ (Kayseri) – Aslında hep böyle yapsalar çok güzel Sayın Başkan.
YUSUF
HALAÇOĞLU (Kayseri) – Çok fazla bağırıyorsunuz!
S.
NEVZAT KORKMAZ (Isparta) – Mustafa Bey, muhalefeti böyle istiyorsunuz değil mi
hep? Ne güzel demokrasi!
OKTAY
VURAL (İzmir) – Kendileri de konuşmadığı için zaten…
ERKAN
AKÇAY (Manisa) – Sayın Başkan, Hatibi sükûnete davet edin, çok bağırıyor. 
MUSTAFA
ELİTAŞ (Kayseri) – Sayın Başkan, ek süre verecek misiniz?
BAŞKAN
– Sayın Çelebi, isterseniz konuşmanızı toparlayınız. (AK PARTİ sıralarından
gülüşmeler, alkışlar) 
OKTAY
VURAL (İzmir) – Sayın Başkan, ek süre de verin.
MUSTAFA
ELİTAŞ (Kayseri) – Sayın Başkan, isterseniz ek süre vermeyi oylarımıza sunun.
Güzel konuşuyor.
FERİT
MEVLÜT ASLANOĞLU (İstanbul) – Sayın Başkan, ilave bir dakika verin.
OKTAY
VURAL (İzmir) – İktidar amacına ulaşıyor; milleti susturdu, milletvekilleri
susturuluyor. [CHP sıralarından alkışlar, AK PARTİ sıralarından alkışlar(!)]
BAŞKAN
– Buyurun Sayın Çelebi, bir dakika veriyorum.
SÜLEYMAN
ÇELEBİ (Devamla) – AKP demokrasisini anlattım arkadaşlar. İleri demokrasinin
Türkiye’yi nereye getirdiğini anlattım. (CHP ve BDP sıralarından alkışlar)
BAŞKAN
– Sayın Çelebi, bu güzel konuşmadan dolayı teşekkür ediyorum.
III.- YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Yoklama istiyoruz Sayın Başkan.
BAŞKAN
– Önergeyi oylarınıza sunacağım ancak yoklama talebi var, yerine getireceğim.
Sayın
Hamzaçebi, Sayın Tarhan, Sayın Özel, Sayın Öztürk, Sayın Demirçalı, Sayın
Atıcı, Sayın Nazlıaka, Sayın Sarıbaş, Sayın Kaplan, Sayın Fırat, Sayın Türeli,
Sayın Aslanoğlu, Sayın Yılmaz, Sayın Güven, Sayın Ören, Sayın Dibek, Sayın
Yüceer, Sayın Çam, Sayın Çelebi, Sayın Değirmendereli, Sayın Kuşoğlu.
İki
dakika süre veriyorum. 
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı "Yargı Hizmetlerinin Etkinleştirilmesi Amacıyla Bazı
Kanunlarda Değişiklik Yapılması ve Basın Yoluyla İşlenen Suçlara İlişkin Dava
ve Cezaların Ertelenmesi Hakkında Kanun Tasarısı"nın çerçeve 77 nci
maddesiyle 5187 sayılı Kanuna eklenmesi öngörülen geçici 3 üncü maddenin
birinci cümlesinde yer alan "mahkemelerce" ibaresinin,
"mahkemeler, yetkili mülki idare amirlikleri ve diğer makamlarca"
olarak değiştirilmesini ve ikinci cümlesinde yer alan "bilgi ve
deliller" ibaresinden önce gelmek üzere "mevcut" ibaresinin
eklenmesini arz ve teklif ederiz.
 Mahir
Ünal (Kahramanmaraş) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Takdire bırakıyoruz Sayın Başkan.
BAŞKAN
– Hükûmet katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılıyoruz Sayın Başkan.
MAHİR
ÜNAL (Kahramanmaraş) – Gerekçe...
BAŞKAN
– Gerekçeyi okutuyorum:
Gerekçe:

Mevcut
uygulamada, mahkemeler dışında mülki idare amirlikleri ve diğer idari makamlar
tarafından da kanuna dayanarak verilmiş toplatma, yasaklama, dağıtım ve satışın
engellenmesi kararları bulunması nedeniyle, bu tür kararların da bu madde
kapsamına alınması amacıyla değişiklik önergesi verilmiştir.
BAŞKAN
– Önergeyi oylarınıza sunacağım…
III.- YOKLAMA 
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Yoklama istiyoruz Sayın Başkan.
BAŞKAN
– Yoklama talebi var, yerine getireceğim.
Sayın
Hamzaçebi, Sayın Tarhan, Sayın Ören, Sayın Öztürk, Sayın Demirçalı, Sayın
Dibek, Sayın Nazlıaka, Sayın Sarıbaş, Sayın Kaplan, Sayın Fırat, Sayın Türeli,
Sayın Aslanoğlu, Sayın Yılmaz, Sayın Oyan, Sayın Yüceer, Sayın Çam, Sayın
Çelebi, Sayın Değirmendereli, Sayın Kuşoğlu, Sayın Öner, Sayın Güven.
İki
dakika süre veriyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler...
Kabul etmeyenler... Kabul edilmiştir. 
Birleşime
yirmi dakika ara veriyorum.

Kapanma Saati: 02.49
ON BİRİNCİ OTURUM
Açılma Saati: 03.08
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur),
Tanju ÖZCAN (Bolu) 
BAŞKAN
– Sayın milletvekilleri, Türkiye Büyük Millet Meclisinin 129’uncu Birleşiminin
On Birinci Oturumunu açıyorum.
278
sıra sayılı Kanun Tasarısı’nın görüşmelerine kaldığımız yerden devam edeceğiz. 
Komisyon
ve Hükûmet yerinde.
Sayın
milletvekilleri, yeni madde ihdasına dair bir önerge var. Malumları olduğu
üzere, görüşülmekte olan tasarı veya teklife konu kanunun komisyon metninde
bulunmayan ancak tasarı veya teklif ile çok yakın ilgisi bulunan bir maddesinin
değiştirilmesini isteyen ve komisyonun salt çoğunlukla katıldığı önergeler
üzerinde yeni bir madde olarak görüşme açılacağı İç Tüzük’ün 87’nci maddesinin
dördüncü fıkrası hükmüdür. İç Tüzük’ün 91’inci maddesine göre yeni bir madde
olarak görüşülmesine komisyonun salt çoğunlukla katıldığı önergeler üzerinde
görüşme açılır ve bu maddede belirtilen sayıda önerge verilebilir. Bu nedenle,
önergeyi okutup, Komisyona soracağım. Komisyon önergeye salt çoğunlukla -14
üyesiyle- katılırsa önerge üzerinde yeni bir madde olarak görüşme açacağım.
Komisyonun salt çoğunlukla katılmaması hâlinde ise önergeyi işlemden
kaldıracağım. 
Şimdi,
önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan 278 sıra sayılı Yargı Hizmetlerinin Etkinleştirilmesi Amacıyla Bazı
Kanunlarda Değişiklik Yapılması ve Basın Yayın Yoluyla İşlenen Suçlara İlişkin
Dava ve Cezaların Ertelenmesi Hakkında Kanun Tasarısına 77. maddeden sonra
gelmek üzere yeni bir madde ihdas edilerek ve sonraki maddeler buna göre
teselsül ettirilerek; 5237 sayılı Türk Ceza Kanununun 51. maddesinin 1.
fıkrasındaki "iki" yıl ibaresinin "üç" yıl olarak
değiştirilmesini ve "Bu sürenin üst sınırı, fiili işlediği sırada onsekiz
yaşını doldurmamış veya altmışbeş yaşını bitirmiş olan kişiler bakımından üç
yıldır" ibaresinin madde metninden karılmasını arz ve teklif ederiz.  30.06.2012
i
 Ömer Süha Aldan Ali Rıza Öztürk Gürkut
Acar
 Muğla Mersin Antalya
 Mahmut Tanal Atilla Kart Dilek
Akagün Yılmaz
 İstanbul Konya Uşak
 Musa
Çam
 İzmir
BAŞKAN
– Komisyon önergeye salt çoğunlukla katılıyor mu?
ADALET
KOMİSYONU SÖZCÜSÜ BİLAL UÇAR (Denizli) – Salt çoğunlumuz yoktur, katılamıyoruz.
BAŞKAN
– Komisyon önergeye salt çoğunlukla katılmamış olduğundan önergeyi işlemden
kaldırıyorum. 
78’inci
madde üzerinde üç adet önerge vardır, okutup işleme alıyorum: 
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı Kanun Tasarısının 78. maddesi ile değiştirilen 5237 sayılı
Türk Ceza Kanununun 132 nci maddesinin 2 nci fıkrasına “Hukuka uygun olarak
elde edilmiş olsa bile, kişiler arasındaki haberleşme içeriklerinin kişinin
özel hayat hakkı ve masumiyet karinesi ihlal edilecek şekilde ifşa edilmesi
halinde de aynı cezaya hükmolunur.” ibaresinin eklenmesinin arz ve teklif
ederiz.
 Faruk Bal Oktay Vural Muharrem Varlı
 Konya İzmir Adana
 Ali
Öz Alim Işık
 Mersin Kütahya
Türkiye
Büyük Millet Meclisi Başkanlığına
278
sıra sayılı kanun tasarısının 78 inci maddesi ile değiştirilen 5237 Sayılı Türk
Ceza Kanunu’nun 132 nci maddesinin “d” bendinin tasarı metninden çıkarılmasını
arz ederiz.
 Pervin Buldan Ayla Akat İbrahim
Binici
 Iğdır Batman Şanlıurfa
 Nazmi Gür Erol Dora
 Van Mardin
TBMM
Başkanlığına
Görüşülmekte
olan 278 sıra sayılı Kanun Tasarısı’nın 78. maddesinin (c) bendinde yazılı
“hukuka aykırı olarak” ibaresi ile (d) bendinin tasarı metninden çıkarılmasını
arz ve teklif ederiz. 30.06.2012
 Özgür Özel Ali Özgündüz Levent
Gök
 Muğla İstanbul Ankara
 Turgut Dibek Ömer Süha Aldan Osman
Oktay Ekşi
 Kırklareli Muğla İstanbul
 Ali
Rıza Öztürk
 Mersin
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ BİLAL UÇAR (Denizli) – Katılmıyoruz Sayın Başkanım. 
BAŞKAN
– Hükûmet katılıyor mu?
MİLLÎ
SAVUNMA BAKANI İSMET YILMAZ (Sivas) – Katılmıyoruz Sayın Başkan.
BAŞKAN
– Önerge üzerinde söz isteyen Oğuz Oyan, İzmir Milletvekili. (CHP sıralarından
alkışlar)
OĞUZ
OYAN (İzmir) – Sayın Başkan, değerli milletvekilleri; efendim, biraz önce
74’üncü madde dolayısıyla burada yeni bir hukuk cinayeti işlendi. Her gün
Türkiye’de Meclisimizin marifetiyle hukuk devletinden biraz daha fazla
uzaklaşılmaktadır ne yazık ki. Burada muhalefete yeni eylem türleri denemek
dışında hiçbir çıkış yolu bırakılmamaktadır. 
Bakınız,
burada yasamanın olağan süreçleri artık dışlanmıştır. Burada normal yasa düzeni
bitti, temel yasa olarak her şey görüşülüyor. Maddeler üzerinde sadece görüşme
imkânı var. Bu bazen torba yasa biçiminde oluyor, dolayısıyla tam anlamıyla bir
çorba yasa. Aslında bu yetmiyor, İç Tüzük’ü değiştirmek istediniz. Biraz önce
Sayın İyimaya’yı dinledik, gündemden kalkmamış anlaşılan, yeniden bu İç Tüzük
meselesini gündeme getirdi. 
AHMET
İYİMAYA (Ankara) – Genel reform anlamında söyledim. 
OĞUZ
OYAN (Devamla) – Bunlar da yetmiyor, bu Mecliste çoğunluk iktidara ait olduğu
hâlde kanun hükmünde kararnamelerle Türkiye’de yasama süreçleri çalıştırılmak
isteniyor. Bütün bunlar hukuk devletinden uzaklaşılmanın mekanizmaları.
Yetmiyor, gece yarısı önergesi getiriliyor. 
Bugün
burada tartıştığımız tasarının can damarı neresiydi? Can damarı, özel yetkili
mahkemelerdi. Bunun bu yasa içinde düzenlenmesi gerekmez miydi? Hayır, temel
düzenleme, bilmem kaç maddelik düzenleme buraya bir gece yarısı önergesiyle
getiriliyor. Bu, hukuk adına utanç verici bir durum gerçekten. Bu, iktidarın
böylesine bir çoğunluğu olmasına rağmen ne kadar korkak bir politika
götürdüğünü de gösteriyor aslında. Bu çok korkak bir politika çünkü cesareti
olsa, kendi iç muhalefetinden çekinmese en azından -bizden çekindiğini
görmüyoruz- bunu koyar yasasının içine, öyle getirir. Bunu bile yapmaya yüreği,
cesareti olmayan bir iktidarla karşı karşıyayız. Tamamen kaçak güreşme ve
kamufle ederek birtakım şeyler arkasına bir yeni özel yetkili mahkeme ihdas
etmek. 
Aslında,
muhalefete başka bir kanalı daha tıkamış durumdasınız, o da nedir? Anayasal
denetimdir. Buradaki yasama sürecini biz nerede, nasıl denetleyeceğiz, eğer
burada başaramıyorsak? Anayasal denetim sürecinde. O yolu da tıkadınız. Anayasa
Mahkemesini, bütün üst yargı için olduğu gibi yürütmenin emrine soktunuz. Peki,
muhalefet nasıl direnecek? Muhalefet tabii ki kapakları vuracak, tabii ki alkış
yapacak, tabii ki gelip burada susma eylemi yapacak. Başka hangi kanalı
bıraktınız? Çünkü bugün Türkiye’de tam bir teokratik totalitarizm inşası
sürecini yaşıyoruz, buna karşı sessiz kalmamız beklenemez. Adaletin siyasi gücü
sınırlandırmasına izin verilmeyen sistemler demokrasi olamaz. 
Burada
1973-1983, her ikisi de askerî rejim dönemlerinde var olan bir devlet güvenlik
mahkemesini 2005 yılında özel yetkili mahkemeye çevirdiniz. Şimdi 2012’de bunun
adını değiştirerek aslında bir anlamda bölgesel görevli mahkemeler ihdas etmiş
oluyorsunuz ama özü aynı.
Bakın,
Türkiye’de inceleme yapan, rapor sunan bir kuruluş var: Demokrasi ve Özgürlük
İçin Avrupalı Yargıçlar Birliği, MEDEL, raporunda şunu söylüyor... Hükûmet,
kendi yandaşları eğer yargılanıyorsa onları yargılamadan muaf tutuyor. Deniz
Feneri örneğini veriyor, MİT Müsteşarı örneğini veriyor. Kendi yandaşları
yargılanmıyor ama kim yargılanıyor? O yargılamayı yapanlar ya da onun savcıları
yargılanıyor ve bir korku imparatorluğunun bizzat hukuk camiası içinde nasıl
örüldüğünü, nasıl inşa edildiğini anlatıyor. Bunu kim söylüyor? Avrupalı
demokrat yargıçlar söylüyor. Yani Türkiye’de ileri demokrasi denilen,
Türkiye’de, AB üyeliği üzerinden karşımıza bu tür makyaj yasalar, adalet
paketleri getiren bir iktidar hakkında Batı’daki yargı budur ne yazık ki.
Dolayısıyla buradan bir şey çıkmaz, buradan özgürlükçü bir anayasa tartışması
çıkmaz, özgürlükçü bir anayasanın taşları örülmez değerli arkadaşlar. Burada
örülen taşlar - biraz önce dediğim gibi- bir teokratik diktatörlüğün taşlarıdır
ve bu, bir uzlaşmacı rejimin adı değildir. AKP kendi rejimini inşa etmektedir,
bu bir karşı devrim rejimidir. Burada sıkıyönetim mahkemelerinden, yani
ÖYM’lerden karşı devrim mahkemelerine gidişin süreci yaşanmaktadır. 
Bu
yasanın Türkiye’ye hayırlı olmayacağını düşünüyorum, umarım size de hayırlı
olmaz. (CHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunacağım.
III.- YOKLAMA 
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Yoklama istiyoruz Sayın Başkan. 
BAŞKAN
– Yoklama talebi var, yerine getireceğim.
Sayın
Hamzaçebi, Sayın Çelebi, Sayın Öztürk, Sayın Çam, Sayın Özkes, Sayın Dibek, Sayın
Kesimoğlu, Sayın Köktürk, Sayın Tezcan, Sayın Demirçalı, Sayın Acar, Sayın
Özkan, Sayın Oran, Sayın Tamaylıgil, Sayın Kuşoğlu, Sayın Özel, Sayın Öner,
Sayın Moroğlu, Sayın Tanal, Sayın Yılmaz, Sayın Türmen.
İki
dakika süre veriyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır. 
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunacağım: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığına
278
sıra sayılı kanun tasarısının 78 inci maddesi ile değiştirilen 5237 Sayılı Türk
Ceza Kanunu’nun 132 nci maddesinin “d” bendinin tasarı metninden çıkarılmasını
arz ederiz.
  Sebahat Tuncel (İstanbul) ve
arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ BİLAL UÇAR (Denizli) – Katılmıyoruz Sayın Başkanım. 
BAŞKAN
– Hükûmet katılıyor mu? 
MİLLÎ
SAVUNMA BAKANI İSMET YILMAZ (Sivas) – Katılmıyoruz Sayın Başkanım. 
BAŞKAN
– Önerge üzerinde söz isteyen Sebahat Tuncel, İstanbul Milletvekili. 
Buyurun.

SEBAHAT
TUNCEL (İstanbul) – Sayın Başkan, değerli milletvekilleri; verdiğimiz önerge
üzerine söz almış bulunmaktayım. Hepinizi saygıyla selamlıyorum. 
Doğrusu,
ne kadar sağlıklı bir çalışma koşulu, herkesin takdiri. Bu kadar yoğun ve
yorucu bir çalışmada doğal olarak çok sağlıklı bir tartışma da yürütülmüyor. 
Sayın
milletvekilleri, bu önergemiz daha çok telefon dinlemelerine ilişkin. Özellikle
son dönemlerde “KCK” adı altında yürütülen siyasi soykırım davalarında en çok
kullanılan yöntemlerden birisi bu telefon dinlemeleri. Hukuka aykırı olarak da
dinlenen ya da bütün dosyalar neredeyse ana dava diye ifade ettiğimiz
Diyarbakır’daki 2009 yılında başlayan dava da, yarın 2 Temmuz vesilesiyle
İstanbul’da başlayacak ve 193 arkadaşımızın yargılanacağı -Profesör Büşra
Ersanlı, Ragıp Zarakolu arkadaşlarımızın yine İstanbul il, ilçe yöneticileri,
gençlik kadın meclisi çalışanlarımızın yargılandığı, 195 kişinin yargılandığı-
davada da benzer bir durum var. Birçoğu telefon dinlemesi, telefon
dinlemelerini bir gerekçe yaparak aslında suç delili saymış durumda. İlginçtir,
sadece telefon kullanmak değil aslında bu yargı istediğinde kullanmamayı da suç
hâline getiriyor. Niye telefon kullanmıyorsun? Demek ki çok iyi bir şey
yapıyorsun. O zaman telefon kullanmamak da suç, telefon kullanmak da suç.
Telefonda konuştuğunuz her kelimeyi, her cümleyi kendine göre yorumlayan bir
anlayış var. 
Türkiye'nin
demokrasisi tam da bu yani özel hayatın gizliliği diye bir durum kalmadı.
İnsanlar artık telefonla birbiriyle konuşamaz hâle geldi, “Acaba dinleniyor
muyuz ya da bu dinlendiklerimiz bizim karşımıza nasıl çıkacak?” diye şüphelenir
hâle geldi. Eminim ki iktidar partisindeki milletvekilleri de benzer bir durumu
yaşıyordur, yaşamıyorsanız ileriki dönemde zaten önünüze çıkacak diye düşünüyoruz.

Dolayısıyla,
böylesi bir yöntemle geliştirilen bu hukuk sistemi, ne yazık ki Türkiye'de
yargının da tartışılmasını beraberinde getiriyor birçok yerde. Kaldı ki şöyle
de bir durum var, tabii, bu KCK davalarında, dava devam da edemiyor, kişi
kendisini savunamıyor ana dilinde savunma hakkı verilmediği için. 
Şimdi,
dolayısıyla, iddianame okunuyor, iddianamede, işte, yoklama yapılıyor, burada
mısınız, değil misiniz diye “…” (x) dediklerinde, diyor “otur.” Kürtçe
konuşmaya çalıştığında diyor ki: “Kürtçe konuşamazsın.” Sırasını başkasına
veriyor. Diyarbakır davası özellikle üç yıldır sürüyor ve üç yıldır bir tane
arkadaşımız kendisini savunamadı yani. Bir tane arkadaşımız bu kendilerine
isnat edilen suçlar hakkında görüş bildiremedi, muhtemel ki yarınki davada da
benzer bir sorun olacak, çünkü ana dilde savunma hakkı konusunda ciddi bir şey
var, dolayısıyla, aslında bu telefon dinlemeleriyle dolan dosyaya karşı bir
cevap da veremiyorsunuz. 
O
kadar ilginç bir durum ki sayın milletvekilleri, muhtemelen bu iddianameleri
siz de okuyorsunuzdur, okumuyorsanız okuyun, bunlar tarihe geçecek çünkü, ne
kadar komik duruma düştüğümüzü, gerçekten hukuk açısından ne büyük şeylere imza
attığımızı bir kez daha sizler de görün. 
Mesela,
bu ülkede, işte, telefonda “ketçap” ve “mayonez” dediği için, bunu örgütsel
delil olarak sayan bir yaklaşım var ya da “Avon” markasını örgütsel bir delil
olarak kullanan bir zihniyet var ya da mesela Şırnak davasında “Akşam eve amcam
gelecek.” diyor, “Ne demek istiyorsun sen, ‘amcam’ derken polislerden mi
bahsediyorsun?” diye kodlayan bir yaklaşım var. Yani o kadar ilginç bir dosya
şeyi var ki insanlar artık espri yaparken, birbiriyle konuşurken, bunların
hepsi zorlama bir yorumla, örgütsel faaliyet hâline getirilmiş durumda. 
Ben,
buradaki özellikle AKP’li milletvekillerine öneririm, bu dosyaların hepsini bir
okuyun yani, gerçekten rezalet denilebilecek bir durum söz konusu, o zaman
anlaşılır aslında bu davaların tam da siyasi soykırım davası olduğu, Kürtlere
karşı siyaseten etnik temizliğe gidebilecek bir dava olduğu. 
En
son KESK davasında, ilginç, soruyorlar, diyorlar ki: “’…’ (x) demek ne demek?”
“…”(xx) Kürtçede arkadaş demek. “Vay, sen “…”(xx) dediysen o zaman bu örgütsel
bir terimdir. Dolayısıyla, sen örgüt adına suç işlemişsin.” Böyle bir şey
olabilir mi? Yani, bunlar bizim yaşadığımız şeyler. Biz, her gün yaşıyoruz
tabii. Dolayısıyla, bunların, bir defa, artık bizim yaşamımızdan çıkması
gerekiyor gerçek anlamda hukuka inanıyorsak, adalete inanıyorsak. Kaldı ki,
adalete yönelik bizim ne yazık ki güvenimiz kalmadı çünkü yeterince olumsuz
örnek gördük. Bugün gazeteciler, öğrenciler, çocuklar, siyasetçiler,
akademisyenler, aydınlar; hepsi bu tip bahanelerle tutuklanıyor, zindanda.
Dolayısıyla, adalete yeniden güven sağlanabilmesinin temel şeyi hazırlanan
kanunlar olmalı. 
(Mikrofon
otomatik cihaz tarafından kapatıldı) 
SEBAHAT
TUNCEL (Devamla) – Bugün, burada gördük ki, adalete güven olmuyor. 
Hepinizi
saygıyla selamlıyorum. 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
 
(x) Bu bölümde Hatip tarafından Türkçe
olmayan bir kelime ifade edildi. 
(xx) Bu bölümde Hatip tarafından Türkçe
olmayan kelimeler ifade edildi.
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı Kanun Tasarısının 78. maddesi ile değiştirilen 5237 sayılı
Türk Ceza Kanununun 132 nci maddesinin 2 nci fıkrasına “Hukuka uygun olarak
elde edilmiş olsa bile, kişiler arasındaki haberleşme içeriklerinin kişinin
özel hayat hakkı ve masumiyet karinesi ihlal edilecek şekilde ifşa edilmesi halinde
de aynı cezaya hükmolunur.” ibaresinin eklenmesini arz ve teklif ederiz.
  Oktay Vural (İzmir) ve
arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ BİLAL UÇAR (Denizli)- Katılmıyoruz Sayın Başkan. 
BAŞKAN
– Hükûmet katılıyor mu? 
MİLLÎ
SAVUNMA BAKANI İSMET YILMAZ (Sivas) – Katılmıyoruz Sayın Başkan. 
BAŞKAN
– Ali Öz, Mersin Milletvekili. (MHP sıralarından alkışlar) 
ALİ
ÖZ (Mersin) – Teşekkür ederim Sayın Başkanım.
Sayın
Başkan, değerli milletvekilleri; görüşülmekte olan 278 sıra sayılı kanunun
78’inci maddesi üzerindeki önerge hakkında Milliyetçi Hareket Partisi Grubu
adına söz almış bulunuyorum. Bu vesileyle, Genel Kurulu saygılarımla
selamlıyorum. 
Değerli
milletvekilleri, gergin bir ortamda, aylar öncesinde millete söz verilen 3’üncü
yargı paketini bu ortamda milletin beklentilerini karşılama ve adaletsizlikleri
düzeltme adına yasalaştırmaya çalışıyoruz. 
Bu
yargı paketinde dünü aratan yeni düzenlemeler, adresi değiştirilen gecekondu
maddeler olduğu açıktır. Biz, bu ortamda adaleti tesis etmekten oldukça
uzaklaşmış bulunuyoruz. 
Özel
yetkili mahkemeler konusunda Sayın Başbakanın açıklamaları, Sayın Başbakan
Yardımcısının açıklamaları, Sayın Adalet Bakanının açıklamaları maalesef askıda
kalmadı mı? Toplumda yaratılan üstünlerin hukuku yerine hukukun üstünlüğüne
böyle mi geçeceğiz? 
Bu
paket, Türkiye’de adaleti sağlamayacak, yeni adaletsizliklere kapı
aralayacaktır. Ülkemizde yargı bağımsızlığı hepimizin beklentisidir. Ancak
yargıçları talimatla yeni görevlere atamakla bu bağımsızlığı nasıl tesis
edeceğiz? Bu konularda duyarlı olmadan adaleti sağlayamayız. Adaleti sağlamak
adalete inanmaktan geçer. Dün birilerine göre “Hukuk, hukuksuzluklarla dolu.”
derken, bugün yeni hukuksuzluklara yol açmayacak adaleti nasıl tesis edeceğiz?
Adalet, bu dönemde en az güvenilen ve adil yargılanma konusunda en az güvenilen
bir kurum hâline geldiyse, burada bir sorumlu aramak gerekmez mi?
Değerli
milletvekilleri, partinizin adındaki “adalet”
sadece yazıda kalırsa inandırıcı olamazsınız. Adaletin terazisi doğru
tartmalıdır. Bu yargı paketiyle, savunma hakkının doğrudan ortadan
kaldırılacağı madde getirilmiştir. Türk hukuk sistemi içinde ihlal edildiği
aşikâr olan savunma hakkıyla ilgili düzenleme olmuştur. Bu düzenlemeler,
eşitlik ilkesine, hukuk sisteminin temelini oluşturan adil yargılanma hakkına,
uluslararası sözleşmelerle düzenlenen suçla ilgili bilgi alma hakkına doğrudan
aykırıdır. 
Bu
yasama dönemi içerisinde grev yasaklarının yasalaştığı, iradesi tutuklu Meclise
önlem alınmadığı ve tutukluluğun devam ettiği, örgütlenme haklarının
sınırlandırıldığı, demokratik eylemlerin cezalandırıldığı, adalete ulaşmanın
başka ilçelere havale edildiği, kamu ihalelerinin şeffaflıktan
uzaklaştırıldığı, kişilere özel kanunların çıkarıldığı, tutukluluk sürelerinin
kısaltılmadığı ve mücadelesinin verilmediği, “Özel yetkili mahkemeler
kaldırılacak.” derken başka mahkemelerin oluşturulduğu, evrensel hukuk normlarından
giderek uzaklaşıldığı, en önemlisi de “Demokrasinin ilerisi var.” derken sadece
çoğunluğun demokrasisi olarak dayatıldığı bir dönemi yaşıyoruz. 
Kendisine
göre bir hukuk sistemi yaratıp, bu hukuk sistemi içerisinde sizden olmayanlara
yaşama hakkı tanımayan bir düzenleme yapmak istiyorsanız, kendinize en büyük
kötülüğü yapmış sayılırsınız. Milletine karşı tutarlı olmayan, karakolda doğru
söyleyip mahkemede şaşan bir adalet sistemi kurmak istiyorsanız bu sistem en
çok size zarar verecektir. Bu paket maalesef yeni bir iyileşme getirmeyecek,
malumun ilanından ibaret olacaktır. 
Özellikle,
özel yetkili mahkemeler konusunda açıklama yapan herkesin, bundan sonraki
süreçte, bu mahkemelerin adresinin ne olacağı konusunda da millete söyleyeceği
çok şey olduğu düşüncesiyle yüce Meclisi saygılarımla selamlıyorum. (MHP
sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum…
III.- YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Yoklama istiyoruz Sayın Başkan.
BAŞKAN
– Toplantı yeter sayısı arayacağım.
Sayın
Hamzaçebi, Sayın Aslanoğlu, Sayın Tarhan, Sayın Öztürk, Sayın Dibek, Sayın
Ekşi, Sayın Nazlıaka, Sayın Kesimoğlu, Sayın Köktürk, Sayın Tezcan, Sayın Çam,
Sayın Batum, Sayın Acar, Sayın Öner, Sayın Kuşoğlu, Sayın Moroğlu, Sayın Özel,
Sayın Öğüt, Sayın Tamaylıgil, Sayın Oran, Sayın Yılmaz. 
Evet,
iki dakika süre veriyorum.
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
79’uncu
madde üzerinde üç adet önerge vardır, okutuyorum:
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı Kanun Tasarısının 79. Maddesi ile değiştirilen 5237 sayılı
Türk Ceza Kanununun 133 nci maddesine 4 üncü fıkra olarak "Hukuka uygun
olarak elde edilmiş olsa bile, kişiler arasındaki aleni olmayan konuşma
içeriklerini kişilerin özel hayat haklarını ve masumiyet karinesini ihlal
edecek şekilde ifşa eden kimse 3 üncü fıkra hükümleri uyarınca
cezalandırılır." ibaresinin eklenmesini arz ve teklif ederiz.
 Faruk Bal Ali Öz Alim Işık
 Konya Mersin Kütahya
 Oktay Vural Muharrem Varlı Özcan
Yeniçeri
 İzmir Adana Ankara
Türkiye
Büyük Millet Meclisi Başkanlığı’na
278.
sıra sayılı kanun tasarısının 79 uncu maddesi ile değiştirilen 5237 Sayılı Türk
Ceza Kanunu'nun 132 inci maddesinin 3 üncü fıkrasının 1 inci cümlesinde yer
alan "hukuka aykırı olarak" ibaresinin madde metninden çıkarılmasını
arz ve teklif ederiz.
 Pervin Buldan Ayla Akat İbrahim
Binici
 Iğdır Batman Şanlıurfa
 Nazmi
Gür Erol Dora
 Van Mardin
Türkiye
Büyük Millet Meclisi Başkanlığına
Görüşülmekte
olan 278 sıra sayılı kanun tasarısının 79'uncu maddesiyle düzenlenen 5237
sayılı Türk Ceza Kanununun 133'üncü maddesinin birinci fıkrasında yer alan
"iki
yıldan beş yıla kadar hapis" şeklindeki ibarenin, "iki aydan altı aya
kadar hapis" şeklinde muhafazasını;
İkinci
fıkrasında yer alan
"altı
aydan iki yıla kadar hapis" ibaresinin "altı aya kadar hapis veya
beşyüz günden az olmamak üzere adli para cezası ile cezalandırılır"
Üçüncü
fıkrasında yer alan
"iki
yıldan beş yıla kadar hapis ve dört bin güne kadar adli para cezası"
ibaresinin, "iki bin güne kadar hapis veya iki bin güne kadar adli para
cezası" şeklinde değiştirilmesini arz ve teklif ederiz.
 Ali Rıza Öztürk Kemal Değirmendereli Orhan Düzgün
 Mersin Edirne Tokat
 Ali Özgündüz M. Volkan Canalioğlu Atilla
Kart 
 İstanbul Trabzon Konya
 Sakine Öz Ali Demirçalı Oktay Ekşi
 Manisa Adana İstanbul
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ BİLAL UÇAR (Denizli) - Katılmıyoruz Sayın Başkanım. 
BAŞKAN
– Hükûmet katılıyor mu?
MİLLÎ
SAVUNMA BAKANI İSMET YILMAZ (Sivas) – Katılmıyoruz Sayın Başkanım.
BAŞKAN
– Önerge üzerinde söz isteyen?
MEHMET
AKİF HAMZAÇEBİ (İstanbul) – Sayın Oktay Ekşi.
BAŞKAN
– Oktay Ekşi, İstanbul Milletvekili. (CHP sıralarından alkışlar)
OSMAN
OKTAY EKŞİ (İstanbul) – Sayın Başkan, saygıdeğer milletvekilleri; görüşülmekte
olan tasarının 79’uncu maddesi ama esas itibarıyla Türk Ceza Yasası’nın
133’üncü maddesi konusunda huzurunuza çıktım.
Getirilen
bu öneri, aslında Adalet ve Kalkınma Partisinin savunduğu tüm temel iddialarla,
görüşlerle çelişen hükümler içeriyor. Şunu demek istiyorum: Adalet ve Kalkınma
Partisi hep demokrasiyi geliştirmekten, özgürlüklerin yanında ve onun
savunucusu olmaktan söz ediyor. Oysa getirilen bu tasarının içerdiği hükümler,
özellikle 132, 133, 134 gibi genellikle basını ilgilendiren hükümler cezaların
artırıldığını gösteren yeni bir düzenlemeyle karşımıza çıktı. Cezaları artıran,
mesela altı ayı bir seneye veya bir seneyi üç seneye çıkaran bu öneri, Adalet
ve Kalkınma Partisinin, İktidarınızın zihniyetini ve çelişkisini ortaya koyduğu
gibi, onun yanında basın dünyasını çok ilgilendiren bu meselede tüm Batı
dünyasının ve genellikle ifade ve basın özgürlüğüyle ilgilenen herkesin
gözlemlediği bir gerçeği reddeder gibidir. O da Türkiye’de pek çok gazeteci
içerideyken bir yandan onları ilgilendiren bu meselelerde, bu hükümlerde
cezaları artırarak sanki içeridekiler azmış gibi bir yaklaşım
sergilemektesiniz. 
Aziz
dostlarım, bu anlayış, Adalet ve Kalkınma Partisinin ne kadar çelişkilerle dolu
bir yönetim anlayışı içinde olduğunu ortaya koymaktadır. Şöyle: Bir Anayasa
getirdiniz hatırlayacağınız gibi, 12 Eylül 2010 yılında referandumdan geçen
Anayasa tadilinden söz ediyorum, tüm Batı dünyasına ve kamuoyumuza sanki
demokratikleşmeyi geliştiren bir düzenleme getirmiş gibi takdim ettiniz ama
altından Hâkimler ve Savcılar Yüksek Kurulu gibi, Anayasa Mahkemesinin yapısını
değiştirme gibi, yüksek mahkemelerin yapısıyla oynama gibi yargı sisteminin
bağımsızlığını külliyen elinden alan bir Çapanoğlu çıktı. Bunda da karşımıza
aynı şey çıkmaktadır. Pek çok gazetecinin hapiste bulunduğunu söyledim. Onlar
içeride iken getirmekte olduğunuz yeni bir hükümle de bazılarını affetmeyi,
daha doğrusu cezalarını ertelemeyi öneriyorsunuz. Ertelemesini önerdiğiniz
kişiler esasta cemaat savcıları tarafından yasayı çiğnemeleri için kendilerine
bilgi verilen meslektaşlarımızdır. Onlar tahkikatın gizliliğini, yargının
etkilenmemesine ilişkin hükümleri çiğneyen meslektaşlarımızdır yani doğrudan
doğruya bu yoldan yasaları çiğnemeye teşvik edilmiş arkadaşlarımızdır, onları
affetmeyi ama görevini doğru dürüst yapmaya karar vermiş, bunu yerine getirmek
isteyenleri daha fazla cezalandırmayı öngörüyorsunuz. Böyle bir anlayış, tekrar
ediyorum, İktidarınızın çelişkilerle dolu politikalarının somut örneğini teşkil
etmektedir. Bununla doğru bir adrese gideceğinizi düşünmüyorum ama sizleri
doğru bir adrese gitmek için demokrasiyi savunmaya davet ediyorum.
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ediyorum.
III.- YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Yoklama istiyoruz.
BAŞKAN
– Yoklama talebi var, yerine getireceğim.
Sayın
Hamzaçebi, Sayın Tarhan, Sayın Aslanoğlu, Sayın Yılmaz, Sayın Dibek, Sayın
Nazlıaka, Sayın Kesimoğlu, Sayın Köktürk, Sayın Tezcan, Sayın Ekşi, Sayın
Güven, Sayın Batum, Sayın Oran, Sayın Tamaylıgil, Sayın Öztürk, Sayın
Tanrıkulu, Sayın Özel, Sayın Acar, Sayın Öner, Sayın Kuşoğlu.
İki
dakika süre veriyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye
Büyük Millet Meclisi Başkanlığı’na
278.
sıra sayılı kanun tasarısının 79 uncu maddesi ile değiştirilen 5237 Sayılı Türk
Ceza Kanunu'nun 132 inci maddesinin 3 üncü fıkrasının 1 inci cümlesinde yer
alan "hukuka aykırı olarak" ibaresinin madde metninden çıkarılmasını
arz ve teklif ederiz.
  Ayla Akat (Batman) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ BİLAL UÇAR (Denizli) – Katılmıyoruz Sayın Başkan. 
BAŞKAN
– Hükûmet katılıyor mu?
MİLLÎ
SAVUNMA BAKANI İSMET YILMAZ (Sivas) – Katılmıyoruz Sayın Başkan.
HASİP
KAPLAN (Şırnak) – Gerekçe…
BAŞKAN
– Gerekçeyi okutuyorum: 
Gerekçe:
Kişiler arasında geçen ve aleni olmayan konuşmaların ifşasının "hukuka
aykırılık" unsuruna bağlanmış olması kişinin özel hayatının dokunulmazlığı
ve evrensel hukuk kaideleri açısından sakıncalıdır. Bu nedenle bahse konu
ifadenin madde metninden çıkarılması, kişilerin özel yaşamına dair hususların
toplum nezdinde yaygınlaşmasının hatta basın yolu ile işlenmesi ile toplumun
daha da geniş kesimleri nazarında da bilinirliğinin artmasını engelleyici bir
rol oynayacağı kuşkusuzdur.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı Kanun Tasarısının 79. Maddesi ile değiştirilen 5237 sayılı
Türk Ceza Kanununun 133 nci maddesine 4 üncü fıkra olarak "Hukuka uygun
olarak elde edilmiş olsa bile, kişiler arasındaki aleni olmayan konuşma
içeriklerini kişilerin özel hayat haklarını ve masumiyet karinesini ihlal
edecek şekilde ifşa eden kimse 3 üncü fıkra hükümleri uyarınca
cezalandırılır." ibaresinin eklenmesini arz ve teklif ederiz.
  Özcan Yeniçeri (Ankara) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ BİLAL UÇAR (Denizli) – Katılmıyoruz Sayın Başkanım. 
BAŞKAN
– Hükûmet katılıyor mu?
MİLLÎ
SAVUNMA BAKANI İSMET YILMAZ (Sivas) – Takdire bırakıyoruz Sayın Başkanım.
OKTAY
VURAL (İzmir) – Sayın Yeniçeri…
BAŞKAN
– Önerge üzerinde söz isteyen Özcan Yeniçeri, Ankara Milletvekili. (MHP
sıralarından alkışlar) 
ÖZCAN
YENİÇERİ (Ankara) – Sayın Başkan, değerli milletvekilleri; görüşülmekte olan
yasanın 79’uncu maddesi üzerinde söz almış bulunuyorum. Hepinize saygılar sunuyorum.

Şimdi,
aslında şu Meclisten başlamak lazım; yüzde 20’si uyuyor, yüzde 60’ının hafızası
dağılmış, algı üçüncü sınıfa düşmüş, ailesi evde bekliyor, yataklar hazır,
çocuklar kapıda ve siz buradasınız. Kendi hukukumuzu koruyamadığımız bir yerde
milletin hukuku nasıl korunacaktır ayrı bir şey. Ben, aileden sorumlu Sayın
Bakan burada mı, ona bakıyorum, o da burada yok.
Şimdi,
bakın, şunu özellikle ifade etmek istiyorum: Burada, 1876 yılında Teşkilatı
Esasiye Kanunu’nda yani bundan yüz küsur yıl önce angaryanın yasak olduğu ifade
edilmiş. Siz, milleti elden ayaktan düşürüp, mecalsiz hâle getirip, hafızasını
zayıflatıp, burada herhangi bir maddeyi görüşüp o maddeyi geçirmeniz ne kadar
yasaldır, ne kadar sosyolojiye, psikolojiye, kültüre uygun, takdirlerinize
bırakıyorum. 
Şimdi,
şunu bilelim ki hücre biyolojinin, atom fiziğin, aile de toplumun temel yapı
taşıdır. Sizin bu yaptığınız toplumun yapı taşına müdahaledir ve öyle
zannediyorum ki -Allah eksiltsin ama- yüzde 20 boşanma davasıyla
sonuçlanabilir. Aile faciaları yaratacaksınız ve ben araştırıyorum. Kimi bu
konuda sorumlu tutacağız ve ondan bunun hesabını soracağız? Onu bulduğumuz
zaman sizin önünüze getireceğiz.
RECEP
ÖZEL (Isparta) – Hocam, aileyle aranızda bir sıkıntı var herhâlde!
ÖZCAN
YENİÇERİ (Devamla) - Şimdi, efendim, başka bir mesele var. Buraya çıkanların
bazılarının nutku tutulmuş, bazıları çok farklı bir boyutta konuyu ele alıyor
ve çok değişik bir hareket var. Bu da
bir sindirilmişliği gösteriyor. Bunun da değerlendirilmesi lazım geldiğini
söylemek istiyorum ama bu arada başka bir şeyin daha altını çiziyorum. 
Buradan,
bir arkadaş Ankaralılaşmaktan söz ediyor. Ankaralılaşmak bir şereftir,
Ankaralılaşmak bir egemenlik ve bağımsızlık onurunu yaşamaktır, Ankaralılaşmak
adam olmaktır. Ankaralılaşmaktan da şeref duyuyoruz. Herkesin de şeref
duymasını öneririm. (MHP sıralarından alkışlar) Onun için, Ankara birtakım
negatif sıfatlara addedilip alaya alınacak bir kavram ya da bir düşünce
değildir. Haddimizi bilelim, kelimeleri yerli yerine koyalım ve öyle
değerlendirelim. Türkiye Büyük Millet Meclisi… (AK PARTİ sıralarından
gürültüler) Yahya Kemal’in öbür şiirlerini de ezberleyin. Türkiye Büyük Millet
Meclisi elbette dikensiz gül bahçesi değildir ve olmayacaktır. Muhalefetsiz
iktidar ancak totaliter bir iktidar olabilir. O da, tarihe gömdüğümüz
iktidarlar arasındadır. Demokrasi iktidar ve muhalefet dengesinin kurulabildiği
yerde vardır. Hem toplum hem de kainat kozmosa yöneliktir, kaos geçicidir.
Dolayısıyla da, kozmos düzen, kaos kargaşa olduğuna göre, kargaşayı düzene
çevirmek ise iktidarın görevidir, çoğunluğun görevidir. Ancak çoğunluk yangına
körükle koşuyor. İktidar-muhalefet ilişkisinde de bu parametrenin dikkatle ele
alınmasını istiyorum. 
Parlamento
fiziklerin değil, fikirlerin kavga ettiği yerler olmalıdır. Kimse demokrasiyi,
barışı ve kardeşliği duygu ve sinirlerinin esiri yapmamalıdır. Hoşgörü,
tolerans, kardeşlik duygusunun tartışmalara egemen olmasını diliyorum. 
Muhalefeti
küçümsemek, köşeye sıkıştırmak doğru değildir. Bazen bir kişi bir devlettir,
bazen bir devlet bir kişi etmez. Önemli olan sayı değil niteliktir. (MHP
sıralarından alkışlar) Tek kelimeyle söylüyorum ve bu konuda da meydan okuyacak
konumda ve durumda olduğumuzun altını özellikle çiziyorum. Burada hiç tevazulu
davranmayacağım. 
Hukuk
bir sistemdir. Sistem parçalardan meydana gelen ve parçaların birbirleriyle
ilişkisi ve dış çevreyle ilişkisi olan bir bütündür. Dolayısıyla, sistem girdileri
vardır, bir de sistemde bir çıktı vardır. Hukukun sistemi, girdisi yasalardır,
mahkemelerdir, geleneklerdir, hapishanelerdir, yargılamalardır, şunlardır
bunlardır. Çıktısı da adalettir, barıştır, huzurdur, insanlarda topluma ve
hukuk devletine olan güveni anlatır.
Hukuk
sisteminde bu ifade ettiğimiz çıktılarda neler var, biraz ona bakalım. Ağzına
kadar dolu hapishaneler, sayısı 120 bini aşmış tutuklu kişiler, tutuklu
gazeteciler, tutuklu milletvekilleri, yangın çıkaran hapishaneler, tecavüz
içinde kıvranan birtakım mahkemeler. Bunlar bize gösteriyor ki hukukta bir
problem var, adalette bir problem var ve dolayısıyla çıktısı bu denli bozuk
olan bir sistemin girdisi de bozuktur.
Girdi
nedir? İşte bu yasadır, burada yaptığımız yasadır. Bu yasayı alelacele,
yangından kaçırırmış gibi gelirseniz, böyle, tecavüze uğrayan hapishaneler,
çığlık içerisinde inleyen insanlar ülkesi hâline Türkiye’yi getirirsiniz.
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Özcan.
ÖZCAN
YENİÇERİ (Devamla) – Yahu nerede? Bitti mi? (Alkışlar) Bir beş dakika olmuyor
mu?
BAŞKAN
– Buyurun, bir dakika ek süre veriyorum.
ÖZCAN
YENİÇERİ (Devamla) – Peki, teşekkür ediyorum.
Şimdi,
yasanın doğruluğu kadar, yapılan işin doğruluğu kadar yöntemi de mekânı da üslubunun
da doğru olması gerekir. Daha önce de ifade ettiğim gibi bir şey söylemiştik,
demiştik ki: Edebe, adaba, etiğe, estetiğe uygun olmayan davranışın ve sözün
anlamı yoktur. Söylenmemesi daha evladır. Türkiye Büyük Millet Meclisi, bu
yönüyle anlam ortaklığı yaratmak ve bu bağlamdan da insanları bu çerçeve
içerisinde el birliğiyle düşünmek gibi bir durumumuz söz konusudur. Hukukun ya
da adaletin kalitesi onu uygulayanların çapıyla yakından alakalıdır. Onun için,
yasalarla beraber uygulayıcıların çapını da dikkate almadan getireceğimiz
hiçbir muamele ve hiçbir işlem bizi istediğimiz sonuca getiremeyecektir. 
Hepinize
saygılar sunuyorum. [MHP sıralarından alkışlar, AKP sıralarından alkışlar(!)] 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
80’inci
madde üzerinde üç adet önerge vardır, okutuyorum:
Türkiye
Büyük Millet Meclisi Başkanlığına
Görüşmekte
olduğumuz 278 sıra sayılı kanun tasarısının 80. maddesi ile değiştirilen 5237
sayılı kanunun 134. Maddesinin " hukuka aykırı olarak" ibaresinden
gelmek üzere "kişilerin rızası olmaksızın" ibaresinin eklenmesini arz
ve teklif ederiz.
 Dilek Akagün Yılmaz  Bülent Tezcan  Ali Rıza Öztürk 
 Uşak  Aydın  Mersin
 Tufan Köse  Levent Gök  Rıza
Türmen
 Çorum  Ankara  İzmir 
Türkiye
Büyük Millet Meclisi Başkanlığı'na
278
sıra sayılı kanun tasarısının 80 inci maddesi ile değiştirilen 5237 Sayılı Türk
Ceza Kanunu'nun 134 üncü maddesinin 2 nci fıkrasının 1 inci cümlesinde yer alan
"hukuka aykırı olarak" ibaresinin madde metninden çıkarılmasını arz
ve teklif ederiz. 
 Pervin Buldan  Ayla Akat Nazmi Gür
 Iğdır Batman Van
 İbrahim
Binici
 Şanlıurfa

Türkiye
Büyük Millet Meclisi Başkanlığına
278
sıra sayılı Kanun Tasarısının 80. Maddesinin tasarı metninden çıkarılmasını arz
ederiz.
 Oktay Öztürk  Oktay Vural Mehmet Erdoğan
 Erzurum İzmir  Muğla
 Yusuf Halaçoğlu Nevzat Korkmaz
 Kayseri Isparta 
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ BİLAL UÇAR (Denizli) – Katılmıyoruz Sayın Başkanım.
BAŞKAN
– Hükûmet katılıyor mu?
MİLLÎ
SAVUNMA BAKANI İSMET YILMAZ (Sivas) – Katılmıyoruz Sayın Başkanım.
S.
NEVZAT KORKMAZ (Isparta) – Gerekçe…
BAŞKAN
– Gerekçeyi okutuyorum:
Gerekçe:
Anayasal sistemimiz, Kuvvetler Ayrılığı prensibine göre tanzim edilmiş, Devlet
organlarında da bu prensip çerçevesinde yetki ve sorumluluklar verilmiştir.
Kuvvetler
Ayrılığı prensibini hayata geçiren, onu ayakta tutan da Hukuk Devleti
ilkeleridir. Meşruiyet içinde olunması gerekir.
Tam
anlamıyla bir Hukuk Devletinden bahsedilmesi için de, bağımsız ve tarafsız bir
yargı şarttır. Yargının siyasallaşması gibi iddialar Hukuk Devleti görüntüsünü
ortadan kaldırmaktadır.
Bu
erozyonun farkında olan, kamuoyu tepkileri ile bu olumsuz atmosferi ortadan
kaldırmak için Yargı reformu paketleri birbiri ardına açılmakta ve böylece
kamuoyu oyalanmaktadır.
Toplumda
büyük beklentiler yaratan 3. Yargı reformu paketinin de bu beklentileri
karşılamaktan uzak olduğu görülmektedir.
Tasarıdan
beklenen esas amaç, yargının hızlandırılması ve biriken ağır iş yükünün
azaltılmasıdır.
Ancak
bu hedefleri gerçekleştirmek üzere elle tutulan gözle görülen hiçbir somut
öneri içermediği görülmektedir ve böylece üçüncü yargı reformu paketi ölü
doğmuştur. Büyük hayal kırıklıkları yaşatmıştır.
Ne
icra ve iflas Kanununda ne İdare Hukukunda ne Ceza ve Ceza Muhakemeleri Usulü
Kanununda ve ne de diğer kanunlarda yapılan değişiklikler, yargının güvenli,
adil ve etkin gerçekleşmesine katkı veren değişiklikler olmayıp, insanlarımızın
mahkeme kapılarında yıllarca beklemesinin devamına vesile olacaktır. Verilen
yargı kararları ise adalet terazisinde tartıldığında, hep tartışmalı ve kamu
vicdanında mahkum edilen kararlar olacaktır.
10
yılda, tek başına hükümet eden, Adalet ve Kalkınma Partisi ülkedeki kronikleşmiş
problemleri çözmek bir yana kendisine millet tarafından verilen gücü hep
istismar amacıyla kullanmıştır.
Bugün
de meclise getirdiği tasarı ile yıllardır süregelen kronik yargı problemini
çözmek bir tarafa, çözermiş, yaparmış gibi davranarak yine kamuoyunu oyalama
yolunu seçmiştir.
Öte
yandan Anayasanın 10. Maddesindeki eşitlik ilkesi başta olmak üzere hukuk
sistemimizde vatandaşların yargı önünde eşit olduğu, yargının, tüm erkleri ve
kişileri bağlayıcı olduğu prensiplerine de aykırı bir biçimde bazı kamu
görevlilerinin soruşturulması ve yargılanması konusunda ayrıcalıklar ve
eşitsizlikler getiren tasarı mecliste temsil olunan siyasal partilerin görüş ve
katkılarını da almamış, son dakika önergesi ile yeterince müzakere edilmesine
fırsat vermeden yasallaştırılmak istenmiştir.
Tasarı
AKP tasarısıdır. Üzerinde mutabakat arayışı, kaygısı taşımamaktadır. Bir
dayatmadır. Kanun yapma tekniğine aykırı ifade ve düzenlemeler taşımaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye
Büyük Millet Meclisi Başkanlığı'na
278.
sıra sayılı kanun tasarısının 80 inci maddesi ile değiştirilen 5237 Sayılı Türk
Ceza Kanunu'nun 134 üncü maddesinin 2 nci fıkrasının 1 inci cümlesinde yer alan
"hukuka aykırı olarak" ibaresinin madde metninden çıkarılmasını arz
ve teklif ederiz. 
  Ayla Akat (Batman) ve arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ BİLAL UÇAR (Denizli) – Katılmıyoruz Sayın Başkanım. 
BAŞKAN
– Hükûmet katılıyor mu?
MİLLÎ
SAVUNMA BAKANI İSMET YILMAZ (Sivas) – Takdire bırakıyoruz Sayın Başkan. 
HASİP
KAPLAN (Şırnak) – Gerekçe…
BAŞKAN
– Gerekçeyi okutuyorum: 
Gerekçe:
Kişiler
arasında geçen ve aleni olmayan konuşmaların ifşasının "hukuka
aykırılık" unsuruna bağlanmış olması kişinin özel hayatının dokunulmazlığı
ve evrensel hukuk kaideleri açısından sakıncalıdır. Zira kişinin rızası dışında
olması o işlemi zaten hukuka aykırı kılar. Bu genel doğrunun ışığında bu ifade
yasal mevzuat gerekçe gösterilerek fiilin suç kapsamından çıkarılmasına neden
olabilir. Bu nedenle bahse konu ifadenin madde metninden çıkarılması, kişilerin
özel yaşamına dair hususların toplum nezdinde yaygınlaşmasının hatta basın yolu
ile işlenmesi ile toplumun daha da geniş kesimleri nazarında da bilinirliğinin
artmasını engelleyici bir rol oynayacağı kuşkusuzdur.
BAŞKAN
– Oylarınıza sunuyorum: Kabul edenler... Etmeyenler... Kabul edilmemiştir. 
Diğer
önergeyi okutuyorum: 
Türkiye
Büyük Millet Meclisi Başkanlığına
Görüşmekte
olduğumuz 278 sıra sayılı kanun tasarısının 80 . maddesi ile değiştirilen 5237
sayılı kanunun 134. Maddesinin " hukuka aykırı olarak " ibaresinden
gelmek üzere "kişilerin rızası olmaksızın" ibaresinin eklenmesini arz
ve teklif ederiz.
  Dilek Akagün Yılmaz (Uşak) ve arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ BİLAL UÇAR (Denizli) – Katılmıyoruz Sayın Başkanım. 
BAŞKAN
– Hükûmet katılıyor mu?
MİLLÎ
SAVUNMA BAKANI İSMET YILMAZ (Sivas) – Katılmıyoruz Sayın Başkan. 
MEHMET
AKİF HAMZAÇEBİ (İstanbul) – Sayın Rıza Türmen…
BAŞKAN
– Rıza Türmen, İzmir Milletvekili. (CHP sıralarından alkışlar) 
Buyurun.

RIZA
TÜRMEN (İzmir) – Değerli milletvekilleri, bu gece burada olup bitenlerden fazla
bir şey anlamadığımı itiraf etmem lazım. Bir kere, gecenin 4’ünde niye bunu
görüşüyoruz, onu pek anlamadım. 
İkincisi:
Elimde bir şey var, yargı hizmetlerinin etkinleştirilmesi amacıyla kanunlarda
değişiklik yapılmasıyla ilgili 278 sıra sayılı bir kitap var. Bunun önünde
birtakım kanun teklifleri var; Sayın Oktay Ekşi’nin, bendenizin de dâhil olmak
üzere, Sayın Emine Ülker Tarhan’ın, Sayın Ali Rıza Öztürk’ün bu konuda yaptıkları
kanun teklifleri var. Bu kanun teklifleriyle ilgili, ne komisyon görüşmelerinde
ne alt komisyon görüşmelerinde ne bunlarla ilgili raporlarda tek bir kelime
bulamıyorsunuz. Peki, bu kanun teklifleri ne oldu, neden görüşülmedi, bunu da
pek anlayabilmiş değilim. Yani sadece başına yazılmak için mi bu kanun
teklifleri vardı? Herhâlde öyleydi. 
Şunu
da anlayabilmiş değilim: Şimdi, bu özel yetkili mahkemeler ve bunların
doğurduğu sakıncalar her zaman vardı, yıllardır bu sakıncalar devam ediyordu.
Neden şu sırada İktidarın aklına bu sakıncalar geldi de bununla ilgili yeni bir
düzenleme ihtiyacını hissetti, bunu da pek anlayabilmiş değilim.
Bir
de, tabii, mademki böyle bir yeni düzenleme yapılma ihtiyacı hissediliyor,
demek ki özel yetkili mahkemelerden memnun değil İktidar, özel yetkili
mahkemelerle ilgili başka bir şey getirmek istiyor. Bazı işler iyi gitmiyor,
düzeltilmesi gereken bir durum var demek ki. O zaman bunu düzeltmek lazım diye
düşünüyorsunuz, düzeltecek diye düşünüyorsunuz. Zaten duyduklarımız da o
yöndeydi “kaldırılacak” dendi. Fakat bakıyorsunuz, yapılan nedir? Yapılan
şudur: Bir taraftan özel yetkili mahkemeler kaldırılmıyor, görülmekte olan
davalar bakımından özel yetkili mahkemeler devam edecek. O davaların ne zaman
biteceği belli olmadığı için yıllarca yıllarca özel yetkili mahkemeler kalacak.
Öte yandan, bu yeni getirilen kanun teklifiyle, bu gece getirilen teklifle özel
yetkili mahkemeler yanında yeni bir şey daha kuruluyor: Özel yetkili
mahkemelerin yetkileri ağır ceza mahkemelerine devredilecek. Böylelikle ikili
bir sistem ortaya çıkıyor. Mademki özel yetkili mahkemelerden bir şikâyet var,
peki, bu niçin kaldırılmıyor, neden böyle özel yetkili mahkemelerin yetkilerini
aynen muhafaza eden başka bir sistem kuruluyor onun yanında, bunu da anlamak
mümkün değil. Fakat sonra anladım bunu yani gazetelerden, basından,
televizyonlardan ve buradaki konuşmalardan. Anlaşılıyor ki iktidarla cemaat
arasında yargının böyle bir bölüşülmesi programı var. İşte, özel yetkili
mahkemeler iktidarda kalacak, yeni kurulan sistem de cemaatin olacak. Aslında
Türkiye’de yargının bağımsızlığı diye bir sorun yok. Türkiye’de yargının kime
bağımlı olacağı meselesi var, onunla ilgili bir çekişme var. Bu kanun da bu
sorunu halletmeye yardımcı olacak galiba. 
Özel
yetkili mahkemelerin bu şekilde ortaya çıkarılması sistemin sakıncalarını
bertaraf etmiyor. Sistemin sakıncaları olduğu gibi devam ediyor yani katalog
suçlar bakımından sistemin sakıncaları devam ediyor. Her iki sistemde de aynı
sakıncaları görüyorsunuz şimdi, her iki sistemde de katalog suçları
görüyorsunuz, her iki sistemde de gizlilik kararlarıyla ilgili problemleri
görüyorsunuz. 
Bunun
yanında birtakım belirsizlikler var. Bugün dağıtılan tasarıda ve kanun
gerekçesinde 250, 251 ve 252’nci maddelerin yürürlükten kaldırılacağından söz
ediliyor. Baktığınız zaman metinlere, böyle bir şey yok. 250, 251 ve 252’nci
maddelerden metinlerde bahis yok. Kaldırılacak mı, kaldırılmayacak mı bunlar?
Kaldırılıyorsa, o zaman bunu açıkça söylemek lazım. Kaldırılmıyorsa, gerekçede
niye söyleniyor? Bu da böyle bir soru işareti.
Tabii,
bir de şöyle bir sakınca ortaya çıkıyor yani iki ayrı sistem tıpatıp birbirinin
üstüne oturmuyor. İki ayrı sistemde farklı yürütmeler, farklı farklı
uygulamalar ortaya çıkacak yani baktığınız zaman, işte, bu 74’üncü maddenin…
(Mikrofon
otomatik cihaz tarafından kapatıldı) 
RIZA
TÜRMEN (Devamla) – … 4’üncü fıkrasının 3/a bendinde farklı farklı uygulamalar
ortaya çıkıyor.
BAŞKAN
– Teşekkür ediyorum.
RIZA
TÜRMEN (Devamla) - Yani mevcut özel yetkili mahkemelerde usule uygun yapılan
şeyler…
FERİT
MEVLÜT ASLANOĞLU (İstanbul) – Sayın Başkanım, bir dakika versene. Özcan Bey’e
verdiniz, Beyefendiye de versenize.
BAŞKAN
– Veririz efendim, veririz.
RIZA
TÜRMEN (Devamla) - Yani böyle bir ikili farklı sistem ortaya çıkıyor. 
DİLEK
AKAGÜN YILMAZ (Uşak) – Sayın Başkan, niye ek süre vermiyorsunuz, sesi
açmıyorsunuz?
BAŞKAN
– Verelim efendim, buyurun.
RIZA
TÜRMEN (Devamla) – İletişimin dinlenmesi örneğin ya da gizli soruşturmalar ya
da teknik araçlarla izleme ve görüntü kaydı, sadece ve sadece örgütlü olmayan
suçlar için geçerli olacaktır ama örgütlü olan suçlar için geçerli olmayacak
yeni kurulan mahkeme. Eski sistemde, mevcut özel yetkili mahkemelerde ise
bunlar da diğer suçlar için geçerli olacaktır. Böylelikle yani her iki sistemin
bütün sakıncaları muhafaza edilmektedir, iki sistemde de hem de iki sistem
birbirinin tam da paraleli değildir, farklı uygulamalar ortaya çıkacaktır.
Tabii ki bunun yaratacağı yargı bağımsızlığı bakımından, adil yargılama
bakımından ve özel yetkili mahkemelerin insan haklarının güvencesi olmaktan çok
insan haklarının ihlalcisi olması bakımından bu sorunlar bundan sonra da devam
edecektir bu kanunla.
Çok
teşekkür ederim.(CHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
81’inci
madde üzerinde iki adet önerge vardır, okutup işleme alıyorum.
Türkiye
Büyük Millet Meclisi Başkanlığına
Görüşmekte
olduğumuz 278 sıra sayılı kanun tasarısının 81. maddesi ile değiştirilen 5237
sayılı kanunun 142. Maddesinin “F bendi yürürlükten kaldırılmış” ibaresinin “f
bendi yürürlükten kaldırılmıştır” olarak değiştirilmesini ondan sonra gelen
ibarelerin ise madde metninden çıkarılmasını arz ve teklif ederiz.
 Ali Rıza Öztürk Bülent Tezcan Dilek Akagün Yılmaz
 Mersin Aydın Uşak
 Levent Gök Tufan Köse
 Ankara Çorum
TBMM
Başkanlığına
278
sıra sayılı kanun tasarısının 81. maddesinin tasarı metninden çıkarılmasını arz
ederiz.
 Oktay Öztürk Mehmet Erdoğan Oktay
Vural 
 Erzurum Muğla İzmir 
 Nevzat Korkmaz Yusuf Halaçoğlu
 Isparta Kayseri
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ BİLAL UÇAR (Denizli) – Katılmıyoruz Sayın Başkanım. 
BAŞKAN
– Hükûmet katılıyor mu?
MİLLÎ
SAVUNMA BAKANI İSMET YILMAZ (Sivas) – Katılmıyoruz Sayın Başkan.
OKTAY
VURAL (İzmir) – Gerekçe…
BAŞKAN
– Gerekçeyi okutuyorum:
Gerekçe:
Anayasal
sistemimiz kuvvetler ayrılığı prensibine göre tanzim edilmiş, devlet
organlarında da bu prensip çerçevesinde yetki ve sorumluluklar verilmiştir.
Kuvvetler
ayrılığı prensibini hayata geçiren, onu ayakta tutan da hukuk devleti
ilkesidir. Meşruiyet içinde olunması gerekir.
Tam
anlamıyla bir hukuk devletinden bahsedilmesi için de bağımsız ve tarafsız bir
yargı şarttır.
Yargının
siyasallaşması gibi iddialar, hukuk devleti görüntüsünü ortadan kaldırmaktadır.
Bu
erozyonun farkında olan kamuoyu tepkileri ile bu olumsuz atmosferi ortadan
kaldırmak için yargı reform paketleri birbiri ardına açılmakta ve böylece
kamuoyu oyalanmaktadır.
Toplumda
büyük beklentiler yaratan 3. yargı reformu paketinin de bu beklentileri
karşılamaktan uzak olduğu görülmüştür.
Ana
gerekçe yargının hızlandırılması ve biriken ağır iş yükünün azaltılmasının
hedeflenmesidir.
Ancak
bu hedefleri gerçekleştirmek üzere tasarının hiçbir somut öneri içermediği, 3.
yargı reform paketinin de ölü doğmasına sebep olduğu görülmüştür.
Ne
İcra ve İflas Kanunu'nda ne İdare Hukukunda ne Ceza ve Ceza Muhakemeleri Usulü
Kanunu'nda ve ne de diğer kanunlarda yapılan değişiklikler, yargının süratli,
adil ve etkin gerçekleşmesine katkı veren değişiklikler olmayıp, insanlarımız
mahkeme kapılarında yıllarca beklemeye devam edeceklerdir. Verilen yargı
kararları ise adalet terazisinde tartıldığında, hep tartışmalı ve kamu
vicdanında mahkûm edilen kararlar olacaktır.
On
yıldır tek başına hükümet eden Adalet ve Kalkınma Partisi ülkedeki kronikleşmiş
problemleri çözmek bir yana, kendisine millet tarafından verilen gücü hep
istismar amacıyla kullanmıştır.
Bugün
de Meclise getirdiği tasarı ile yıllardır kronikleşen problemi çözmek bir
tarafa çözermiş, yaparmış gibi davranarak yine kamuoyunu oyalama yolu
seçmiştir.
BAŞKAN
– Önergeyi oylarınıza sunuyorum.
III.- YOKLAMA 
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Yoklama istiyoruz.
BAŞKAN
– Arayacağım.
Sayın
Hamzaçebi, Sayın Tarhan, Sayın Aslanoğlu, Sayın Tezcan, Sayın Özel, Sayın
Nazlıaka, Sayın Dibek, Sayın Yılmaz, Sayın Köktürk, Sayın Kesimoğlu, Sayın
Köprülü, Sayın Çam, Sayın Kuşoğlu, Sayın Öner, Sayın Acar, Sayın Havutça, Sayın
Güven, Sayın Tamaylıgil, Sayın Oran, Sayın Tanrıkulu, Sayın Erdoğdu.
İki
dakika süre veriyorum. 
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır. 
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Oylarınıza sunuyorum: Kabul edenler… Kabul etmeyenler… Kabul edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığına
Görüşmekte
olduğumuz 278 sıra sayılı kanun tasarısının 81. maddesi ile değiştirilen 5237
sayılı kanunun 142. Maddesinin “F bendi yürürlükten kaldırılmış” ibaresinin “f
bendi yürürlükten kaldırılmıştır” olarak değiştirilmesini ondan sonra gelen
ibarelerin ise madde metninden çıkarılmasını arz ve teklif ederiz.
  Dilek Akagün Yılmaz (Uşak) ve arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ BİLAL UÇAR (Denizli) – Katılmıyoruz Sayın Başkanım. 
BAŞKAN
– Hükûmet katılıyor mu? 
MİLLÎ
SAVUNMA BAKANI İSMET YILMAZ (Sivas) – Katılmıyoruz Sayın Başkanım. 
BAŞKAN
– Önerge üzerinde söz isteyen Dilek Akagün Yılmaz, Uşak Milletvekili. (CHP
sıralarından alkışlar) 
DİLEK
AKAGÜN YILMAZ (Uşak) – Sayın Başkan, sayın milletvekilleri… 
Sayın
Başkanım, uyuyarak herhâlde Genel Kurul çalışmaları olmaz değil mi? Sayın
Başkanım, uyuyan arkadaşlarımız var, bir uyarırsanız, böyle bir Genel Kurul
çalışması olmaz zannederim değil mi? (AK PARTİ sıralarından gürültüler)
BAŞKAN
– Sayın Yılmaz, uyumak gayet insani bir hareket. 
OKTAY
VURAL (İzmir) – Ama öyle Sayın Başkan, burası uyuma yeri değil. Genel Kurul
salonuna hakarettir uyumak. Tabii, hakarettir. Uyarın, uyandırın! 
DİLEK
AKAGÜN YILMAZ (Devamla) – Evet, biraz uyandırmak lazım arkadaşları. Yani burada
“Sabaha kadar direneceğiz, sabaha kadar kalacağız.” demek öyle kolay değil
arkadaşlar. Onun için inanmışlık lazım, onun için biraz direnç lazım, böyle
kolayca olmaz o işler. 
Sayın
milletvekilleri, bugün 2 Temmuz 1993’ün üzerinden on dokuz yıl geçti. 33 aydın
Sivas’ta Madımak Oteli’nde yakıldı arkadaşlar. 2 tane de otel görevlisi
yakıldı. Bu insanların o gün yakılmalarında, o günkü pek çok yanlış insan buna
neden oldu, pek çok yanlışlık ya da ihmal buna neden oldu. O 33 tane
insanımızın, aydınımızın, gazetecimizin, yazarımızın yüreğimizde hâlen yeri
taptaze, onların acısı hâlen daha yüreğimizde taptaze. Onları saygıyla ve
sevgiyle anıyorum, anıları önünde saygıyla eğiliyorum. (CHP sıralarından
alkışlar)
Biraz
önce Kültür Bakanımız da vardı burada, daha önce söz vermişti, “Madımak Oteli
müze olacak.” diye, ama ne yazık ki Madımak Oteli müze olmadı, sadece bir
kültür merkezi hâline getirildi ve bu kültür merkezine “insan odaklı” denilerek,
33 aydının isminin yanında 2 tane otel görevlisi yazıldı, bir de orada
saldıran, o insanları yakan, o insanları yakmak için ve hatta Aziz Nesin’i de
öldürmek için uğraşan 2 tane daha katilin ismi oraya yazıldı. Öylesine bir
yaklaşım biçimi insan odaklıyla falan olmaz. Oradaki insanların, yanan
insanların acılarına, geride kalanların acılarına eğer saygı gösteriyorsak,
onların isimleri katilleriyle beraber aynı yere yazılmaz. Bunu, oradaki
insanlarımız da, Sivas’taki insanlar da, yarın, yani bugün orada olacak
insanlar da protesto edecekler, ben de bu Meclis kürsüsünden protesto ediyorum.
Sayın Kültür Bakanımız Ertuğrul Günay’ı bu yanlışlığı düzeltme konusunda
çağırıyorum, çağrı yapıyorum arkadaşlar.
Bugün,
yine çok berbat bir gün geçirdik yani hepimizin yüreği gerçekten yandı. Burada
bir Meclis faaliyeti mi yapıyoruz yoksa talimat üzerine verilen bazı kanunları
mı geçiriyoruz, bazı önergeleri mi geçiriyoruz? Onu hep beraber gördük
arkadaşlar. 
Ben
Adalet Komisyonundayım. Biz, üç dört aydır bu yargı paketiyle ilgili çalıştık;
hem alt komisyonda çalıştık hem de normal komisyonda çalıştık. Önerilerde
bulunduk, önerilerimizin bir kısmı kabul edildi, büyük bir kısmı kabul edilmedi
ama böylesine bir rezaletin olabileceğini inanın aklımıza getirmemiştik. Yani
sadece bir önergeyle değil temel bir kanun olarak getirilmesi gereken,
komisyonlarda tartışılması gereken, uzmanlarıyla tartışılması gereken, özel
mahkemeler, özel yetkili mahkemeler, terör mahkemeleri ya da siz “İhtisas
mahkemeleri” diyorsunuz, böyle bir yasa geliyorsa eğer, bunun kesinlikle yasal
düzenleme şeklinde, yasayla olması gerekiyor. Önergeyle böyle bir düzenleme yapılamaz arkadaşlar. Bunun o kadar
çok sakıncası var ki, belki sizler de farkında değilsiniz ya da getiren
insanlar da farkında değil. 
Arkadaşlar,
hukukçu olmanıza falan gerek yok, ben size şunu soruyorum: Deniyor ki burada:
“Ceza Muhakemesi Kanunu’nun yürürlükten kaldırılan 250’nci maddesinin birinci
fıkrasına göre görevlendirilen mahkemelere açılmış olan davalara kesin hükümle
sonuçlandırılıncaya kadar bu mahkemelerce bakılmaya devam olunur.” Böyle bir
şey olabilir mi arkadaşlar? Yani siz o mahkemeleri lağvediyorsunuz, başka
mahkemeleri kuruyorsunuz ama orada yargılananlar orada devam edecek diyorsunuz.
Böylesine bir çifte hukukluluk olabilir mi? Bunu kime anlatabilirsiniz? Bunu,
siz sokaktaki insanlara anlatamazsınız, çocuklara bile anlatamazsınız,
Avrupa’ya hiç anlatamazsınız, bizim insanlarımıza hiç anlatamayacaksınız. Böyle
bir düzenleme olmaz arkadaşlar yani bu kadar ciddiyetsizlik, bu kadar rezalet
bir düzenleme asla olamaz. 
Bunun
yanında şunu söylüyorsunuz, bunu kimin için getiriyorsunuz, onu bilemiyorum:
Açılmış olan davalarda sanığın taşıdığı kamu görevlisi sıfatı dolayısıyla
hakkında soruşturma yapılabilmesi için izin veya karar alınması gerekliliğinden
bahisle “Durma veya düşme kararı verilemez.” diyorsunuz. Diyorsunuz ki: “Siz, o
içeridekiler, yatanlar, kim olursanız olun sizin için artık bu iş bitmiştir.”
(Mikrofon
otomatik cihaz tarafından kapatıldı)
DİLEK
AKAGÜN YILMAZ (Devamla) - Ama yeni açılacak davalar için… Bunlar kimdir,
Dolmabahçe’de görüştükleriniz midir? Onlar için bir izin…
BAŞKAN
– Teşekkür ediyorum. 
DİLEK
AKAGÜN YILMAZ (Devamla) – Sayın Başkan, bana da bir dakika süre verebilirseniz…
BAŞKAN
– Hayır, lütfen...
DİLEK
AKAGÜN YILMAZ (Devamla) – Ama diğer arkadaşlara verdiniz.
BAŞKAN
– Verdim efendim, biraz önce Sayın Türmen’e verdim. Eğer eşitlik aranıyorsa
sadece Barış ve Demokrasi Partisine bir dakika vereceğim. 
OKTAY
VURAL (İzmir) – Gecenin bu saatinde Hanımefendi’ye söz verin Sayın Başkan. 
BAŞKAN
– Verdim efendim.
Teşekkür
ederim efendim.
Önergeyi
oylarınıza sunacağım: 
III.- YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Sayın Başkan, yoklama istiyoruz. 
BAŞKAN
– Arayacağım efendim.
Sayın
Hamzaçebi, Sayın Tarhan, Sayın Aslanoğlu, Sayın Tezcan, Sayın Öztürk, Sayın
Yılmaz, Sayın Dibek, Sayın Nazlıaka, Sayın Köprülü, Sayın Köktürk, Sayın Tanal,
Sayın Havutça, Sayın Güven, Sayın Batum, Sayın Acar, Sayın Tanrıkulu, Sayın
Demirçalı, Sayın Öner, Sayın Kuşoğlu, Sayın Kesimoğlu, Sayın Moroğlu.
İki
dakika süre veriyorum.
(Elektronik
cihazla yoklamaya başlandı) 
GÜRKUT
ACAR (Antalya)- Sayın Başkan, saat dördü çeyrek geçiyor. İnsaf edin ya! Böyle
bir çalışma düzeni olur mu! Yazıktır ya!
OKTAY
VURAL (İzmir) – Sayın Başkan, tabii sizin yedeğiniz var değil mi? Yedek hakemi hemen devreye
sokabiliyorsunuz.
GÜRKUT
ACAR (Antalya) – Böyle bir çalışma olmaz!
OKTAY
VURAL (İzmir) – Milletvekilinin yedeği yok ama!
BEDİİ
SÜHEYL BATUM (Eskişehir) – Tayyip kızmaz, kızmaz! Sorun, vallahi kızmaz!
OKTAY
VURAL (İzmir) – Büyük saygısızlık yani!
(Elektronik
cihazla yoklamaya devam edildi)
BAŞKAN
– Sayın milletvekilleri, toplantı yeter sayısı vardır. 
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Üçüncü
bölümde yer alan maddelerin oylamaları tamamlanmıştır.
Şimdi,
dördüncü bölümün görüşmelerine başlıyoruz.
Dördüncü
bölüm, geçici madde 1, 2 ve 3 dâhil 82 ila 106’ncı maddeleri kapsamaktadır.
Dördüncü
bölüm üzerinde Cumhuriyet Halk Partisi Grubu adına söz isteyen Bülent Tezcan,
Aydın Milletvekili. (CHP sıralarından alkışlar)
CHP
GRUBU ADINA BÜLENT TEZCAN (Aydın) – Teşekkür ederim Sayın Başkan. 
OKTAY
VURAL (İzmir) – Sayın Başkan, milletvekillerinin dışarı çıkması için birkaç
dakika izin verin. 
BÜLENT
TEZCAN (Devamla) – Değerli arkadaşlar, terk etmeseydiniz ya! Yoklama korkusu
olmayınca salonda oturma zorunluluğu da olmuyor demek ki. 
Değerli
milletvekilleri, şimdi, özel yetkili mahkemelerle ilgili yargı paketi daha önce
Adalet Komisyonunda görüşülürken ısrarla bu konuların gündeme alınmasını
istememize rağmen AKP milletvekili arkadaşlar ısrarla konuyu gündeme
getirmediler. Şimdi, Komisyonda dört aya yakın bu konu görüşüldü, yargı paketi.
Komisyondan bu konuyu kaçıran iktidar milletvekilleri, bugün Genel Kurul
görüşmeleri sırasında bir önergeyle, biraz önce, gerilimli, tartışmalara neden
olan bir önergeyle alelacele bu konuyu geçirdi. 
Değerli
arkadaşlar, bakın, neyi yaşıyoruz? Özel yetkili mahkemelerin kaldırılacağı
konusunda Başbakandan tutun, başbakan yardımcılarına ve AKP yetkililerine,
bakanlara kadar, yaklaşık bir hafta, on günden bu yana, söylenmedik şey
bırakılmadı. Oysa bugün önümüze getirilen teklifte, önergede, özel yetkili
mahkemeleri kaldırmak yerine Ceza Muhakemesi Kanunu’nun içerisinden alıp
Terörle Mücadele Kanunu’nun içerisine monte ettiniz. 
Şimdi,
değerli arkadaşlar, bakın, sevgili milletvekilleri, Adalet ve Kalkınma Partisi
mensubu milletvekilleri, biliyorum ki, sizler, bu teklif gelirken bizim gibi,
tıpkı bizim gibi, bu tekliften habersizdiniz, hatta buna oy verirken de bilgi
sahibi değildiniz, çünkü burada okunurken de dinleme imkânı bulamadınız. 
ALİ
İHSAN KÖKTÜRK (Zonguldak) – Onların hâlâ haberleri yok.
BÜLENT
TEZCAN (Devamla) – Şimdi, işin aslına bakarsanız, sizin dışınızda bir AKP daha
var, bir derin AKP var. 
Değerli
milletvekilleri, bir derin AKP var, bu işleri arka planda kurgulayan, bu
önergeleri hazırlayan, sistemi kuran ve sizin sorgulama yapmanıza dahi imkân
vermeyen ve maalesef sizler de sorgulama yapma ihtiyacı dahi duymadan, o derin
AKP’nin getirdiği teklifi burada tartışmadan geçiriyorsunuz. Şimdi, derin
AKP’nin yanı sıra bir başka derin ilişki daha var, o da derin cemaat. 
Değerli
arkadaşlar, bu teklifin görüşülmesi süreci doğrudan doğruya derin AKP’yle derin
cemaat arasındaki rekabettir. Bakın, şimdi, öyle bir rekabet ki Sayın Başbakan
çıkıp özel yetkili mahkemeler için “Ölçüyü kaçırdılar.” diyor, zapturapt altına
alınmaları gerektiğini söylüyor ve böyle bir süreç içerisinde özel yetkili
mahkemeleri kaldıracağını ifade ediyor. Ama her ne hikmetse aynı süreç
içerisinde bilinen malum bazı televizyon kanallarında günlerden bu yana özel
yetkili mahkemelerin kaldırılmasına karşı çok ciddi bir kampanya yürütüldü.
Daha dün sabah Meclise gelmeden önce hukuka aykırı, yasa dışı dinlenmiş ses
kayıtları belirli kişilere aitmiş gibi özel yetkili mahkemeler kaldırılırsa
neler olacağı konusunda tehdit eder bir şekilde yayınlanmaya başladı. O özel
kanalların hangi kanallar olduğunu herkes biliyor. Yani derin cemaat derin
AKP’nin özel yetkili mahkemeleri kaldırmasına müsaade etmemek için elinden
geleni yaptı. Ve şimdi, görüyoruz ki, bu gerilimin içerisinde buraya gelirken
bir uzlaşma sağlanmış, bir anlaşma yapmışsınız. Yapılan anlaşma şu: Cemaat
bugüne kadar özel yetkili mahkemelerde etkili ve yetkili olduğunu gösterdi ve
bunun kaldırılmasına karşı da etkili ve yetkili bir kampanya yürüttü. Sonuçta,
bu noktada bir iktidar paylaşımı yaşandı, iktidarı paylaştınız.
Değerli
arkadaşlar, biz bu zamana kadar hep şunu söylemiştik: Yargının siyasallaşması
noktasındaki tehlikeye işaret etmiştik, siyasetin yargıyı doğrudan doğruya
kontrol etmesinin yarattığı tehlikeyi anlatmıştık ve siyasetin Türkiye’de
yargıyı teslim almaya başladığını ifade etmiştik ama maalesef şunu itiraf
edeyim ki, birazcık yanılmışız, hatta resmi biraz eksik görmüşüz. Türkiye’de
yaşanan, siyasetin yargıyı kontrol etmesinin ötesinde bir şeymiş; Türkiye’de
yaşanan gerçek, doğrudan doğruya yargının iktidar paylaşımının bir aktörü
hâline gelmesiymiş; bunu gördük arkadaşlar. Artık Türkiye’de yargı, iktidar
paylaşımının, siyasal iktidarı paylaşma sürecinin bir parçası hâline gelmiş ve
özel yetkili mahkemeler tartışmasında bu iktidar paylaşımını bütün
çıplaklığıyla görmeye başlıyoruz. 
Değerli
arkadaşlar, iktidar paylaşımı nasıl çözülmüş, ne olmuş çok net; şimdi gördük,
bu teklifle gördük. Artık Türkiye’de derin cemaatin kontrolü altındaki özel
yetkili mahkemeler oraya terk edilmiş, “Siz elinizdeki mevcut davalara bakmaya
devam edin.” denmiş; böyle söylediniz. Derin AKP de iktidar paylaşımı sürecinde
kendi yandaşları için yeni özel yetkili mahkemeler kurma kanunu getirdi. Bu
kanunla yeni özel yetkili mahkemeler kuracaksınız. Anlaştınız, yani oturdunuz
“Arkadaş, biz sizin kontrolünüz altındaki mevcut Ergenekon, Balyoz ve benzeri
davalara bakan özel yetkili mahkemelere dokunmayacağız, anlaşıldı. Siz orada
yapmak istediğinizi yapın, orada sorgulamak istediklerinizi sorgulayın, orada
hukuksuzluğun daniskasını yapın, biz bu iktidar alanını size bıraktık.” dediniz
derin cemaate ve şimdi döndünüz, onlardan da şunu istediniz: “Ama bundan sonra
bize artık elinizi uzatmayın, MİT Kanunu’nda olduğu gibi, Başbakana kadar
uzanabilecek soruşturma yapma yetkisini de size bırakmayacağız.” dediniz,
“Kendimiz için artık yeni özel yetkili mahkemeler kuracağız.” dediniz. Bu kanun
odur değerli milletvekilleri, bu kanun odur. Artık bu saatten sonra iktidara
yakın, AKP’ye yakın kadrolar, bürokraside, siyasette, devlet kademelerinde,
hatta MİT Kanunu’nun 26’ncı maddesine göre sadece MİT Müsteşarında değil, Recep
Tayyip Erdoğan, özel örgütüne bağlı olarak görevlendireceği kişilerde dahi…
OKTAY
VURAL (İzmir) – Aynen, aynen, devleti yıkmak için bir örgüt kurmuş! 
BÜLENT
TEZCAN (Devamla) - …derin cemaate bağlı özel yetkili mahkemelerin yetkilerini
kaldırdınız, bir muafiyet zırhı getirdiniz ve derin AKP’ye bağlı yeni bir özel
yetkili mahkeme zırhı kurdunuz, yapılan budur. Bütün Türkiye’ye ilan ediyorum.
Burada özel yetkili mahkemeler kaldırılmamıştır, yargı doğrudan doğruya iktidar
paylaşımının aktif bir aktörü olarak sürecin içine çekilmiştir ve maalesef
Türkiye’de derin cemaat ile derin AKP yargı sürecinde iktidarı yeniden
paylaşmıştır. Yazıklar olsun diyorum, başka hiçbir söyleyemiyorum.
Teşekkür
ederim. (CHP sıralarından alkışlar)
BAŞKAN
– Teşekkür ediyorum.
Bölüm
üzerinde Barış ve Demokrasi Partisi Grubu adına Nazmi Gür, Van Milletvekili.
BDP
GRUBU ADINA NAZMİ GÜR (Van) – Teşekkürler Sayın Başkan.
Değerli
arkadaşlar, grubum adına söz almış bulunuyorum. On dakika da olsa görüşlerimizi
sizlerle paylaşacağız.
Kaç
gün ve kaç gecedir 3’üncü yargı paketini tartışıyoruz. Sadece bize, Türkiye
kamuoyuna değil ve fakat dışarıya, Avrupa Birliğine de bu yargı paketi bir
ilerleme, bir reform olarak anlatıldı, inanmaları istendi. Bizim de inanmamızı
istiyor AKP ve şimdi, biraz önce zorla da olsa bilek zoruyla da olsa
geçirdikleri 74’üncü maddeyle, aslında Sayın Başbakanın talimatıyla
kaldırılması ilan edilen özel yetkili mahkemeler başka bir yöntemle çifte
kavrulmuş, özel yetkilendirilmiş mahkemeler hâlinde sunuldu ve bizler, bundan
sonra, bu özel AKP yetkili mahkemeleriyle karşı karşıya kalacağız. Türkiye'nin
ezilenleri, Türkiye'nin hak talep edenleri, Türkiye'nin gerçek muhalefet
odakları, muhalif dinamikleri, demokratik muhalefeti bu yargı kıskacının, çifte
yargı kıskacının altında inim inim inleyecek ama şurası çok açık; bütün bu
baskı mekanizmaları, bütün bu baskı girişimleri Türkiye'de ne özgürlük
mücadelesini ne demokrasi mücadelesini ne de insan hakları mücadelesini
durdurmaya yetmeyecek. 
Bu
yeni yasa, bu yeni ihdas edilen olağanüstü rejime ait bu özel yetkili
mahkemeler, göreceksiniz ki Türkiye'nin muhalefet dinamiklerini, demokratik
muhalefet dinamiklerini bir araya getirecek ve bu mahkemeler, belki AKP eliyle
değil ama halkın gücüyle, demokrasinin gücüyle tarihin çöplüğüne gömülecekler. 
Bakın,
değerli arkadaşlar, KPK Başkanının ve heyetinin Sayın Cumhurbaşkanını
ziyaretinde, 1 Temmuz tarihli Vatan gazetesindeki haber, küçük bir haber, size
okumak istiyorum, paylaşmak istiyorum. Sayın Cumhurbaşkanı iki ilden örnek
veriyor, Van ve İzmir örneklerini söylüyor. Ve Sayın Cumhurbaşkanı şöyle
söylüyor: “Yargıda uygulamalar büyük sorun. İzmir Belediyesine bakın. Örgüt
faaliyeti çerçevesinde işlenen uyuşturucu ticareti, ekonomik çıkar amaçlı suç
örgütü, bir de terör suçu deyip ÖYM’ye sokuyorlar. Daha suçun var olup olmadığı
belli olmadan her şeyi buraya sokuyorlar. Sonuç olarak bir de belediye
başkanını, incelemeden, suçun vasfını belirlemeden buraya sokuyorlar, büyük bir
operasyona dönüştürüyorlar. Hâlbuki burada cebir, şiddet yok. Van ÖYM’de -yani
Van özel yetkilendirilmiş mahkemede, sizin kaldırdığınızı iddia ettiğiniz
mahkemede- 100’ün üzerinde dosyayı inceledim –Sayın Cumhurbaşkanı bizzat
incelemiş ve söylüyor ki- sadece bunların 2’si -yanlış duymadınız sadece 2’si-
bu kapsama giriyor.” Yani Van özel yetkili ağır ceza mahkemesinin açtığı her
iki davanın, soruşturmanın, dosyanın sadece 2 tanesi kendi yetki alanına ya da
kapsamına giriyor. Geri kalan 98 dosya, 98 dava, yüzlerce insanın, belki de
binlerce insanın yargılandığı onca dosya hukuksuz bir şekilde, adaletsiz bir
şekilde açılmış keyfî dosyalar. Ve siz şimdi burada adaletten söz ediyorsunuz,
adaletin tecellisinden söz ediyorsunuz. 
Devam
ediyor Sayın Cumhurbaşkanım: “Baktığınız zaman 98’i görevi kötüye kullanma.”
Bunu biz söylemiyoruz, Sayın Cumhurbaşkanı söylüyor. Yani sizin biraz önce
kaldırdığınızı iddia ettiğiniz, başka bir yöntemle başka bir yerde
kurdurduğunuz özel yetkili mahkemelerin 98’i görevini kötüye kullanmış değerli
arkadaşlar. Adalet Bakanı burada, umarım bu kötüye kullanma konusuna bir
açıklık getirir. 
“Bu
3’üncü yargı paketinde nasıl değişecek bilmiyorum ama her şey yasayla değişmez.
O genel çizgileri koyar. Bu zihniyet meselesi.” Yani Sayın Cumhurbaşkanı diyor
ki: Zihniyet değişmeden, bu zihniyeti değiştirmeden, dönüştürmeden siz
istediğiniz kadar mahkeme ilga edin, kaldırın, istediğiniz kadar yeni mahkeme
kurun sonuç değişmez. Sonuç, yine aynı zihniyetle, farklı biçimlerde, farklı yöntemlerle,
farklı isimler adı altında yargıyı siyasallaştırma, yargıyı siyasal
iktidarların amaçları doğrultusunda kullanma anlamı çıkıyor.
Değerli
arkadaşlar, bu 98 yani yüzde 2’lik ve yüzde 98’lik oranı gerçekten herkesin bir
yere yazması lazım ve…
ALİ
İHSAN KÖKTÜRK (Zonguldak) – Sayın Başkan, herkes uyuyor. Böyle yasama çalışması
olur mu? Uyurken mi oy kullanacaklar?
Yani yazıktır yahu bu Parlamentoya!
AHMET
AYDIN (Adıyaman) - Dinliyoruz, dinliyoruz.
BAŞKAN
– Gereği yapılıyor Sayın Köktürk, merak etmeyin.
Buyurun.
NAZMİ
GÜR (Devamla) – Ve gerçekten bu yüzde 2’lik ve yüzde 98’lik oranları hepimizin
aklımızdan çıkarmamamız gerekiyor. 
Değerli
arkadaşlar, binlerce, on binlerce oyla seçilen Van Belediye Başkanımız Sayın
Bekir Kaya büyük bir operasyonla, AKP’nin büyük bir operasyonuyla, yine, Sayın
Cumhurbaşkanının keyfî bir şekilde yargılama yaptığını iddia ettiği mahkemeler
eliyle tutuklandılar. 10 arkadaşımız cezaevine gönderildi.
Değerli
arkadaşlar, eminim ki bu dosya da, Sayın Bekir Kaya’nın dosyası da ve belediye
başkanlarımızın yargılandığı, arkadaşlarımızın yargılandığı dosyaların tamamı
da AKP Hükûmetinin talimatıyla, AKP Hükûmeti eliyle sürdürülen siyasi
operasyonlarla…
BİHLUN
TAMAYLIGİL (İstanbul) – Herkes uyuyor Sayın Başkan.
NAZMİ
GÜR (Devamla) – Sayın Başkan, lütfen şeyi sağlar mısınız…
BAŞKAN
– Ama lütfen… Kendi arkadaşlarınız, kendi grubunuz yani.
NAZMİ
GÜR (Devamla) – Benim arkadaşlarım 3 kişi ve…
BAŞKAN
– Sayın milletvekilleri, lütfen… 
Buyurun
Sayın Milletvekili.
NAZMİ
GÜR (Devamla) – Sizin arkadaşlarınız uyuyor.
UMUT
ORAN (İstanbul) – Sayın Başkan, kimse yok burada. Niye biz toplantıya devam
ediyoruz?
BAŞKAN
– Lütfen Sayın Oran… Böyle bir usulümüz yok Sayın Oran.
UMUT
ORAN (İstanbul) – Yani bu nedir? Bunun ne anlamı var? Bu toplantının ne anlamı
var şu anda?
BAŞKAN
– Sayın Milletvekilim, buyurun lütfen.
NAZMİ
GÜR (Devamla) – Tabii, bu manzarayı görünce…
SÜREYYA
SADİ BİLGİÇ (Isparta) – Bence hiç konuşmayın.
NAZMİ
GÜR (Devamla) – …rahmetli Ecevit’in başkanlığındaki koalisyon hükûmeti aklıma
geldi. O dönemde biliyorsunuz Türkiye IMF’nin ve Dünya Bankasının dikte ettiği
yasaları gece çıkarıyordu. Gece çıkarırken de aynı manzaraları görüyorduk.
Bütün milletvekilleri, sayın milletvekilleri koltuklarda uyuyordu. Böylece bu
pratiği AKP şimdi sürdürüyor. Milletvekilleri uyurken yasaları geçiriyor. Bu
çok iyi gerçekten. Bunu da not etmek gerekir, tarihe yazmak gerekir, tarihe
geçmek lazım. Herhâlde gecenin yarısından başlayıp sabahın beşine, altısına
kadar yasa yapan başka bir parlamento yoktur dünyada.
Değerli
arkadaşlar, bu paket, esasında, bir taraftan Sayın Başbakan içeride şöyle
diyecek: “Bakın, ben DGM’leri kaldırdım, özel yetkili mahkemeleri de ben
kaldırdım.” Onun bakanı da Avrupa’da şöyle diyecek muhtemelen, Egemen
Bağış:”Bakın, biz özel yetkili mahkemeleri kaldırdık ey Avrupa Birliği. Bak, ne
kadar büyük bir ilerleme sağladık. İşte siz de bunu not edin.” Ve muhtemelen
Brüksel’de şöyle bir haber duyacaksınız yarın bu çıkardığınız yasayla birlikte:
İşte yetmez ama olumlu bir adım. Türkiye yavaş yavaş ilerliyor diyecek. Ama
aldatmacanın büyüğünü, ama yutturmacanın büyüğünü de görmeyecekler,
duymayacaklar sanıyorsunuz. 
Bizim
görevimiz olacak, boynumuzun borcu olacak. Bugün 74’üncü maddede ihdas
ettiğiniz özel yetkilendirilmiş mahkemeleri yani AKP’nin özel yetkilendirdiği
mahkemeleri anlatmak, onun hukuksuzluğunu anlatmak bizim boynumuzun borcu
olacak. Sadece Brüksel’de değil, her yerde, dünyanın her yerinde bu
hukuksuzluğu anlatacağız. 
Siz
artık cevabını nasıl verirsiniz, bilmiyorum ama sizin –biliyorsunuz- bir standart
listeniz var. Şunu şunu yaptık, bunu bunu gerçekleştirdik, Kürtler için şunu
yaptık, demokrasi için bunu yaptık, şu reformları gerçekleştirdik diye bunu da
sonuna eklersiniz. Ama bu, sizin son yalanınız olacak, bu sizin son
değişikliğiniz olacak. Bu değişiklikle sizler aslında reformu değil, büyük bir
aldatmaca ve yutturmacayla şunu söylüyorsunuz topluma: “Evet, biz iktidar
partisi olarak hiçbir şeyi değiştirmemek için her şeyi değiştiriyoruz.” Bravo
size! (BDP ve CHP sıralarından alkışlar)
BAŞKAN-
Teşekkür ediyorum. 
Bölüm
üzerinde Milliyetçi Hareket Partisi Grubu adına söz isteyen Yusuf Halaçoğlu,
Kayseri Milletvekili. (MHP sıralarından alkışlar) 
MHP
GRUBU ADINA YUSUF HALAÇOĞLU (Kayseri) – Muhterem Başkan, değerli
milletvekilleri; sabah saat dört buçuk. Hepinize iyi sabahlar diliyorum,
saygılar sunuyorum. 
ALİ
İHSAN KÖKTÜRK (Zonguldak) – İyi uykular dileyin Hocam.
YUSUF
HALAÇOĞLU (Devamla) – Yok, uykular dilemiyorum. Uyuyan uyuyabilir tabii ki. 
“Adalet
mülkün temelidir” diyor. Bütün mahkemelerde yazıyor: “Adalet mülkün temelidir.”
Evet, mülk, devlettir, ülkedir, yani ülkenin devamı ve ülkenin mevcudiyeti
adaletle sağlanır ve tabii ki içinde yaşayan halkın birbiriyle dayanışması ve
barış içerisinde bulunması da adaletle mümkündür. Adalet, iktidarla veya
muhalefetle değişiklik göstermez. Adalet, her alanda herkes tarafından
geçerlidir. Hatta devletler tarafından bile, farklı devletler olsa bile, hukuk
değişse bile adalet değişmez çünkü adalet gerçekten hem insanlığı hem de hukuku
içerisinde bulundurur. Adil olmayan hukuk sistemleri devletleri ayakta tutamaz.
Dikkat ederseniz, en büyük imparatorluklar, hem hukuka saygılı olan hem de adil
olan devletlerdir, tıpkı Roma İmparatorluğu gibi, Osmanlı İmparatorluğu gibi.
Nitekim Osmanlı İmparatorluğuna baktığınız zaman -belki dikkatinizi
çekmemiştir- Topkapı Sarayı içerisindeki en yüksek kule Kasrı Adl olarak
tanınan Divanıhümayun’un toplandığı adalet kulesidir ve Osmanlı Devleti’nin
buradaki insanlara verdiği mesaj “Adalet her şeyin üstündedir.” 
Değerli
milletvekilleri, geçmişten örnekler aldığımız zaman geleceğe daha sıhhatli
bakma imkânımız vardır. Yıldırım Bayezid kadıların rüşvet aldığını ve
suistimalde bulunduğunu öğrenince bütün kadıları Yenişehir’de bir konağa
toplatmış ve yakılması emrini vermiş. Bunu Cihânnümâ’da Neşrî anlatıyor. Fakat
Sadrazam Halil Paşa kadıların yanması hâlinde hukuksuz kalacak, hukuk adamı
olmayan bir devletin ayakta kalamayacağını Padişaha söyleyerek Bizans’a
gitmenin, hiç olmazsa ehlikitaptan, İncil’e de mensup olsa, oradan keşişler
getirerek hukukun devamının sağlanmasının iznini istemiş. Bunun üzerine
Yıldırım Bayezid demiş ki: “Bir Müslüman ülkede Hristiyan hukuku geçerli olur
mu?” “Peki, niçin bunlar suistimalde bulundular, bunu araştıralım.” demişler.
Yapılan araştırmada, çok az ücret verildiği için kadıların suistimalde
bulundukları tespit edilmiş ve ona uygun olarak da onların ücretleri
artırılmış.
Yine,
Yıldırım Bayezid döneminin en önemli olaylarından bir tanesi de ilme ve
kadılara, hukukçulara verilen önemdir. Hepinizin bildiği, Bursa’daki Ulu
Cami’yi yaptırmış Yıldırım Bayezid. Ulu Cami’yi bitirdikten sonra açılışına
gitmişler. O dönemin hem âlimi hem de en önemli Bursa Kadısı olan Emir Sultan
var. Emir Sultan’la birlikte caminin açılışını yapmışlar. Padişah gururla “Lala,
nasıl buldun camimi?” demiş Kadıya. Yıldırım Bayezid o sıralarda içki içermiş.
O da şöyle söylemiş: “Hünkârım, çok güzel, muhteşem yapılmış ama eksiği
vardır.” “Nedir eksiği?” demiş. Onun üzerine Emir Sultan “Padişahım, dört
köşesinde dört meyhane eksiktir.” demiş. Demiş ki Yıldırım Bayezid: “Cami
yanında meyhane mi olur?” 
NEVZAT
PAKDİL (Kahramanmaraş) – Hocam, tarihî kaynakları var mı bunun?
YUSUF
HALAÇOĞLU (Devamla) – Neşrî’de yazar, açın, okuyabilirsiniz evet, sayfasını da
veririm. 
Onun
üzerine Yıldırım demiş ki: “Cami köşesinde meyhane mi olur?” Onun üzerine, Emir
Sultan demiş ki: “Hiç olmazsa, Padişahım, bu vesileyle camiye gelirsiniz.” Onun
üzerine, Yıldırım Bayezid, başını önüne eğmiş, yüzü kızarmış ve ondan sonra
içkiyi terk etmiş. 
Fatih
Sultan Mehmet dönemine geldiğinizde de buna benzer birtakım olaylar görürsünüz.
Fatih Cami’inin yapımında usta olarak çalışan 2 Ermeni’nin Fatih Cami’inden
birtakım hırsızlık yaptığı haberini almış ve Fatih Sultan Mehmet her iki
kişinin de ellerini kestirtmiş. Onun üzerine, kişiler suçsuz olduklarını beyan
ederek mahkemeye çıkmışlar, kadının huzuruna çıkmışlar. Kadı, Fatih Sultan
Mehmet’i “Murat oğlu Mehmet” diye çağırmış ve kadının huzuruna Fatih çıktıktan
sonra dava görülmüş, Fatih’in haksız olduğu anlaşılmış ve bunun üzerine kısasa
kısas hükmü vermiş. Padişah, bildiğiniz gibi, Fatih Sultan Mehmet İstanbul’un
fatihi ve büyük bir hükümdar ama kadının onun elini kesme cezası vermesi kısasa
kısas olarak, birdenbire hem Ermeniler tarafından -o 2 Ermeni usta tarafından-
hem de diğer devlet adamları tarafından büyük bir taaccüple karşılanmış. Bunun
üzerine araya giren aracılar, Ermenileri ikna etmişler, diyet ödenmek kaydıyla
Fatih’in ellerinin kesilmesinden vazgeçilmiş. Diyet olarak da “Ermenilerin
çocuklarına ömürlerinin sonuna kadar bakmak, eğitmek, okutmak ve onların bütün
ihtiyaçlarını gidermek” şeklinde olmuş. 
HASAN
HÜSEYİN TÜRKOĞLU (Osmaniye) – Aynı bugünkü gibi, aynen öyle…
OKTAY
VURAL (İzmir) – Şimdi, biz onların çocuklarına bakmak zorundayız. 
YUSUF
HALAÇOĞLU (Devamla) – Şimdi, aynı değişik hükümdarlar döneminde bunlar devam
etmiş. 
Değerli
milletvekilleri, bakın, ayrıca, yine enteresan, yine tarih kitaplarında yazan
bir hikâye anlatacağım ama bunların her biri nasıl adaletle hükmedildiğini ve o
devletin bu sebeple 624 yıl ayakta kaldığının birer örnekleridir. 
Diyarbakır
Vilayeti’nin Mardin Sancağı’nda -200
numaralı Tapu Tahrir Defteri, numarasını da vereyim, sayfasını şu an hatırımda
tutamıyorum- İslam hukukuna göre gayrimüslimlerin Müslümanlara göre ticaret alanında
farklılıkları vardır. Müslümanlar içki satışı, naklî ve üretimi yapamazlar. Ama
gayrimüslimlerin hem içki yapma hem de satma hakları vardır İslam hukukuna göre
ve “rüsumu hamr” denir buna. Şimdi, buradaki gayrimüslimler Osmanlı idaresine
girdikten sonra, geçmiş dönemde burada çok yüksek miktarda vergi verdiklerini
ve bu vergiye mukabil üzüm şıralarının ellerinden alındığını ortaya koyuyor ve
devlete başvuruyorlar. Bunlar “Biz, at ve katır yüküne 34’er akçe, merkep yüküne
22 akçe vergi verelim.” diye Osmanlı Devleti’ne başvuruyorlar. Osmanlı
Devleti’nin verdiği cevap şöyle: “Bu size açık zulümdür. Diğer Osmanlı
ülkelerinde olduğu gibi, siz, at ve katır yüküne 17 akçe, merkep yüküne 12 akçe
vergi vereceksiniz.” Bakın, halkın talebinin çok yüksek olmasına rağmen, diğer
Osmanlı ülkelerindeki duruma uygun olarak bir vergi verilmiştir. Dolayısıyla,
buradaki değerlendirmeyi şu şekilde yapabiliriz: 
Değerli
milletvekilleri, bir ülkeyi ayakta tutmak istiyorsanız ve uzun ömürlü hâle
getirmek istiyorsanız, muhakkak ki sadece hukukla yönetmeyeceksiniz devleti,
devleti adaletle yöneteceksiniz. Adaletli olmayan hukuk hukuk değildir.
Dolayısıyla, hem hukuku adil hâle getireceksiniz hem de onu uygulayanları iyi
yetiştireceksiniz, liyakat sahibi yapacaksınız. Çünkü sadece kanun olarak
çıkarılan oradaki hükümler yeterli gelmez. Bir kadı, bir hukukçu, aynı zamanda
vicdanına da dayanarak bu kararı vermek zorundadır. Çünkü vicdan dediğimiz,
sadece insanlarda bulunur. İyiye veya kötüye kullanmak da yetişmeye bağlıdır.
Dolayısıyla, adil bir devlet ayakta kalır, toplum içerisinde barış sağlanır,
huzur sağlanır ve Osmanlı Devleti’nde olduğu gibi Roma İmparatorluğu’nda olduğu
gibi yüzyıllarca ayakta kalır ve altın oranı yakalar. 
Tabii
ki bu çerçeve içerisinde şunu söyleyeyim: Osmanlı Devleti’nde idari yapıda da
kadılık kazanın karşılığıdır yani her kazada bir kadılık, bir mahkeme vardır.
Dolayısıyla, Osmanlı devlet idari sistemi Osmanlı hukuk sistemiyle eş değerdir.

Sürem
sona erdi.
Hepinize
saygılar sunuyorum. (MHP ve CHP sıralarından alkışlar) 
BAŞKAN
– Teşekkür ediyorum. 
Sayın
milletvekilleri, birleşime on dakika ara veriyorum. 


Kapanma Saati: 04.48 



ON İKİNCİ OTURUM
Açılma Saati: 05.01
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur),
Tanju ÖZCAN (Bolu) 
BAŞKAN
– Sayın milletvekilleri, Türkiye Büyük Millet Meclisinin 129’uncu Birleşiminin
On İkinci Oturumunu açıyorum.
278
sıra sayılı Kanun Tasarısı’nın görüşmelerine kaldığımız yerden devam edeceğiz. 
Komisyon
ve Hükûmet yerinde.
Şimdi
bölüm üzerinde şahsı adına söz isteyen Sezgin Tanrıkulu, Diyarbakır
Milletvekili.
Buyurun.
(CHP sıralarından alkışlar)
FERİT
MEVLÜT ASLANOĞLU (İstanbul) – İstanbul Milletvekili.
SIRRI
SAKIK (Muş) – Önümüzdeki dönem…
BAŞKAN
– Düzeltiyorum, İstanbul Milletvekili. Ama burada “Diyarbakır Milletvekili”
yazdığı için öyle söyledim. Ancak uyku zamanı bu kadar, kusura kalmayın.
MUSTAFA
SEZGİN TANRIKULU (İstanbul) – Bizi bir türlü İstanbul’a ait algılayamadınız.
BAŞKAN
– Sayın Tanrıkulu, aslını inkâr eden haramzadedir.
İstanbul
Milletvekili, buyurun.
MUSTAFA
SEZGİN TANRIKULU (İstanbul) – Bu Meclis -dışarıda, içeride- Sezgin
Tanrıkulu’nun İstanbul Milletvekili olabileceği algısı olamadı maalesef.
Alınmayın Sayın Başkanım. 
BAŞKAN
– Buyurun.
MUSTAFA
SEZGİN TANRIKULU (İstanbul) – Sayın Başkan, değerli milletvekilleri; yani insan
haklarıyla ilgili bir yasa tasarısını sabahın beşinde burada konuşacağım benim
aklıma gelmemişti, yani düşünmemiştim ama, evet konuşuyoruz. Gerçekten…
İSMAİL
AYDIN (Bursa) – İnsan haklarının saati olmaz.
MUSTAFA
SEZGİN TANRIKULU (Devamla) – Olmaz değil mi? Evet. Yani, burada yaşayanların,
sizlerin falan yok. Yani, bunu, gerçekten…
Sayın
Bakan, değerli arkadaşlar; Türkiye normalleşemiyor, maalesef normalleşemiyor.
Yani, biz hiçbir meseleyi normal koşullar altında konuşma becerisi
gösteremiyoruz, normal koşullar altında yapamıyoruz. Bu Meclis çatısı altında
da yapmamız gereken, doğru yapmamız gereken bir yasayı da normal koşullar
altında yapma becerisi gösteremiyoruz.
Şimdi,
3’üncü yargı paketi denildi, hani gerçekten de ocaktan beri Türkiye’de bir
heyecan yarattı “Acaba ne olacak?” falan dendi. Dört ay, beş ay Komisyonda
kaldı, tartışıldı. Ne oldu? Tam Meclis kapanacak, işte sabaha yakın saatlerde
bunları görüşüyoruz.
Ya,
üç gün daha çalışsak Sayın Bakan, dört gün daha çalışsak, normal koşullarda
çalışsak ne olacak, dünyanın sonu mu olacak? Ne olacak, yani gerçekten ne
olacak? Yani normal koşullar altında çalışsak ne olacak, bu görüntüleri
yaratmasak.
ALİ
HAYDAR ÖNER (Isparta) – Hanımefendiden korkuyorlar, bir Hanımefendi Başkandan. 
MUSTAFA
SEZGİN TANRIKULU (Devamla) – Türkiye’de normalleşmeyi neden bu Meclis çatısı
altında sağlayamıyoruz? 
Şimdi,
biz geçenlerde bir süreç başlattık, gerçekten bu tabloyu görünce -bu tabloyu
görünce Sayın Bakan- umudum azaldı. Üç tane muhalefet partisi var burada, biz
mutabakat arıyoruz ve Meclis odaklı süreçlerin başlatılmasını istiyoruz, açık
ve net. Açık söyledik, siz doğru yaptığınız için biz size gelmedik, doğru
yaptığınız için. On yılda Türkiye'nin en temel meselesini içinden çıkılmaz hâle
getirdiğiniz için sizin yanınıza geldik, dedik ki: “Bu işi yapamadınız,
çözemediniz, Meclisi bir çözüm meclisi hâline getiremediniz. Gelin Mecliste bir
araya gelelim, Türkiye'nin en temel meselelerini burada konuşalım.” Bunun için
geldik sizlere, görüşlerimizi söyledik ve “Meclis odaklı dört siyasi partiden
oluşan bir süreç başlatalım.” dedik. Tamam, geldik. Siz de “Tamam” dediniz
falan ama iki siyasi parti daha var. Şimdi, üç siyasi partinin en azından
çeşitli yönleriyle veya getiriliş biçimiyle “Bu geri çekilsin.” dediği bir yasa
var, “Geri çekilsin.” diyor üç tane siyasi parti. Ya, buna bari itibar edin
yani bir süreci buradan başlatalım. Niye bu küçük jestleri yapmaktan
kaçınıyorsunuz? Ne var yani sabaha ne var, yarına ne var, üç gün sonrasına ne
var? Kaçan ne yani kaçan ne? Bu jestlerden kaçınıyorsunuz, büyük mutabakatlar
bekliyorsunuz. Yanlış yapıyorsunuz arkadaşlar, yanlış yapmaya da devam
ediyorsunuz. On yılda Türkiye'nin en temel meselelerini yanlış noktaya
getirdiniz, Türkiye’yi kutuplaştırdınız, Türkiye’yi ayrıştırdınız, bu mesele
konusunda da gecenin bu saatinde yanlış yapıyorsunuz. 
ALİ
İHSAN KÖKTÜRK (Zonguldak) – Sabah oldu, sabah.
MUSTAFA
SEZGİN TANRIKULU (Devamla) – Sabahın bu saatinde yanlış yapıyorsunuz, gerçekten
yanlış yapıyorsunuz. Yani özel yetkili mahkemeler bahsi bu vesileyle, bu
şekilde bizim önümüze gelmemeliydi. Yani okuduğunu anlayan insanlarız,
biliyoruz ve yaşadık, hepinizden çok daha yaşadık. Diyarbakır’daki bütün
mahkemelerde bulundum, hangi mahkemelerin hangi zihniyetle hareket ettiğini
biliyorum. Şimdi, başka bir anlaşmayla bu yasayı bizim karşımıza
getiriyorsunuz, bu saatte getiriyorsunuz. Bir kısmınızın içi de razı değil, onu
da biliyoruz. Ee, ne peki bu? Yani Türkiye’yi nereye götürmeye çalışıyorsunuz? 
Biz
Türkiye’yi bütünleştirmeye, toplumu bütünleştirmeye çalışıyoruz, “İnsanlarımız
ölmesin.” diyoruz, “Ölmesin.” diyoruz, en azından bu noktadan sonra diyoruz. 
(Mikrofon
otomatik cihaz tarafından kapatıldı) 
MUSTAFA
SEZGİN TANRIKULU (Devamla) – En azından bu noktadan sonra diyoruz. Ama ne bu
hâl? Bu Türkiye'nin tablosu mu gerçekten? 
BAŞKAN
– Teşekkür ediyorum. 
MUSTAFA
SEZGİN TANRIKULU (Devamla) – Yani gerçekten bu tablo Türkiye açısından üzüntü
verici bir tablodur. Özel yetkili mahkemeleri başka bir adla getiriyorsunuz,
kurumsallaştırıyorsunuz, yaygınlaştırıyorsunuz. 
Bunda
gülünecek bir şey yok, bunda gülünecek bir şey yok. 
AYŞE
NUR BAHÇEKAPILI (İstanbul) – Sen kendi söylediklerine bak. 
BAŞKAN
– Sayın Tanrıkulu, teşekkür ediyorum. 
MUSTAFA
SEZGİN TANRIKULU (Devamla) – Bunda gülünecek bir şey yok, hiçbir biçimde yok.
Ağlanacak hâline gülüyorsun. 
AYŞE
NUR BAHÇEKAPILI (İstanbul) – Benimle ilgilenme sen, mikrofonla ilgilen. 
MUSTAFA
SEZGİN TANRIKULU (Devamla) – Teşekkür ederim. (CHP sıralarından alkışlar) 
BAŞKAN
– Teşekkür ediyorum. 
Bölüm
üzerinde şahsı adına söz isteyen Adil Kurt, Hakkâri Milletvekili. 
ADİL
KURT (Hakkâri) – Teşekkür ederim Sayın Başkan. 
Değerli
milletvekili arkadaşlar, günaydın demek istiyorum, artık sabah oldu ezan
okundu, hayırlısıyla yeni bir güne başladık, ama bu başladığımız gün, maalesef
tarihin acı hatıralarını da bizlere anımsatan bir gün, umarım böyle bir günü
biz bir daha yaşamayız, bu karanlık hatıraları da hafızalarımızdan silme
olanağı buluruz. 
Şimdi,
iki gündür tartıştığımız bu paket, işin açıkçası Türkiye'de bir dönüşüme vesile
olabilirdi, yani gerçekten içi doldurularak, Türkiye'nin ihtiyaçlarına cevaz
veren, karşılık veren bir paket hazırlanmış olsaydı, biz, bugün, evet, kırk
sekiz saat çalıştık, yorulduk ama iyi bir şey yaptık diyebilirdik; ama bu iki
günlük çalışmanın sonunda, ne iktidar partisi milletvekillerinin tamamı ne de
muhalefet partisi milletvekillerinin tamamı, maalesef içleri rahat değildir,
iyi bir iş çıkmadı buradan. 
Şimdi,
bu özel yargılamalar konusuna hep değinildi, ben sizlere günün bu saatinde bir
veri açıklamak istiyorum. 
Değerli
arkadaşlar, geçtiğimiz dönem içerisinde İçişleri Bakanlığı, Türkiye'de 980
civarında belediyeye soruşturma izni vermiş. Bu 980 civarında belediyenin, yani
soruşturma izni verilen belediyenin 406 tanesi iktidar partisi belediyesi.
Bizim gruba ait, bizim partiye ait belediyelerin yani 98 belediyenin tamamına
soruşturma izni verilmiş. Geriye kalan soruşturma izni verilen belediyelerin
bir kısmı CHP, bir kısmı MHP, bir kısmı da bağımsız belediyeler. 
Bizim
ile sizin aranızdaki farkı izah etmek için çarpıcı bir veridir: Bizim
belediyelerimizin tamamına özel yetkili mahkemelerin açtıkları davaların tamamı
siyasidir. Bütün belediye başkanlarımız, belediye meclis üyelerimiz, il genel
meclisi üyelerimizin tamamı cezaevinde ve siyasi nedenlerle cezaevlerindeler.
Sizin belediyelere neden soruşturma açılmış, biliyor musunuz? Yolsuzluk,
rüşvet, ihaleye fesat karıştırma, vesair sebeplerden dolayı soruşturma izni
verilmiş ve soruşturma geçirmişler. Aramızdaki fark bu. Bizler kendi yağımızda
kavruluruz, imkânlarımız doğrultusunda hizmet üretmeye çalışırız. Çok şükür ki,
hiçbirimizin alnında yolsuzluk, ihaleye fesat karıştırmak, fakir fukaranın
ekmeğini çalmak gibi bir leke durmuyor. Öyle zannediyorum ki, bu, bizim
farkımızı iyi bir şekilde izah ediyor. 
Buradaki
bu paketin üzerinde, bu paket değerlendirmelerinde de öyle zannediyorum, günün birinde Meclis
arşivleri incelendiğinde, bizlerin ifade ettiği ve sizlerin durduğu nokta bu
kadar bariz bir şekilde birbirinden ayırt edilecektir, bir tarafta beyaz görecekler,
bir tarafta kara görecekler. 
Umut
ediyorum, bu başlayan yeni gün Türkiye açısından aydınlık bir geleceğe vesile
olsun. 
Hepinizi
günün bu saatinde yeniden selamlıyorum, günaydın diyorum. 
BAŞKAN
– Teşekkür ediyorum. 
Madde
üzerinde İç Tüzük’ün 72’nci maddesine göre verilmiş bir önerge vardır; önergeyi
okutuyorum: 
Türkiye
Büyük Millet Meclisi Başkanlığına
İçtüzüğünün
72. maddesi uyarınca, görüşülmekte olan 278 Sıra Sayılı Kanun Tasarısının 4.
bölümü üzerindeki görüşmelerin devam ettirilmesini arz ve talep ederiz.
 Ali Rıza Öztürk Levent Gök İlhan Cihaner
 Mersin Ankara Denizli
 Ali Sarıbaş Malik Ecder Özdemir Gürkut Acar
 Gaziantep Sivas Antalya
Gerekçe:
Yargı
uygulamalarında, ceza muhakemesi kanunda, tutuklama ve diğer koruma önlemleri
yönünden yaşanan sorunlar, ülkemizin gündemini sürekli meşgul etmektedir. Özel
Yetkili Mahkemelere ilişkin tartışmalar, yoğun bir şekilde sürmektedir.
AİHM'nin çok sayıdaki kararı, Türkiye'de tutukluluk kurumunun iyi
çalışmadığını, insanların haksız yere özgürlüklerinden yoksun bırakıldıklarına
vurgu yapmaktadır. Türkiye'de Tutukluluk, ceza muhakemesinin amacına ulaşmasını
sağlamak için başvurulan geçici bir önlem olmaktan çıkarılmış, peşin bir
cezalandırma halini almış ve fiili mahkûmiyete dönüşmüştür. AİHM'si, Türkiye'de
yargılama sisteminden ve yasadan kaynaklanan "yaygın ve sistematik"
bir sorun olduğunu ve bu sorunun, mahkemelerin tutuklama ya da tutukluluğun
devamına karar verirken "..suçun niteliği, kanıtların durumu, dosyanın
içeriği.. " şeklinde soyut, klişe bir gerekçe kullanmalarından;
tutukluluğun hukuka uygunluğunu incelerken çekişmeli bir duruşma yapmamalarından
kaynaklandığını belirterek Türk Hükümeti'nden bu durumun düzeltilmesi için
gerekli önlemleri almasını istemektedir. Ancak hükümet bu sorunu çözmemiş,
sadece çözermiş gibi gözükmeye devam etmektedir.
Tutuklamaya,
ancak yasada aranan tüm koşullar gerçekleştiği ve başka önlemlerle tutuklamadan
beklenen sonuca ulaşılması mümkün olmadığı hallerde başvurulabilinir. Oysa
Ülkemiz uygulamasında tutukluluk; geçici bir önlem olmaktan çıkmış, fiili
mahkûmiyete dönüşmüştür. Tutuklama, amacı dışında ve kötüye kullanılan bir
kurum haline gelmiştir.
Ceza
Muhakemesi Kanunu'nun 100. maddesinin 3. fıkrasında yer alan; katalog suçların
işlendiği hususunda kuvvetli şüphe sebeplerinin varlığı halinde tutuklama
nedeni var sayılabilir düzenlemesi, adeta otomatik bir tutuklama hükmü gibi
anlaşılmaya ve uygulanmaya başlanılmıştır. Herhangi bir suç, fıkradaki katalog
suçlar arasında kalmasa bile, ikiden fazla kişinin mevcudiyeti örgüt olarak
nitelenerek durum fıkraya sokulmakta ve tutuklamaya gidilmektedir Ülkemizdeki
uygulama, yasal düzenlemelerin aksine, -olağan dışı hukuk rejimlerinde dahi
çiğnenemez olan- "suçsuzluk karinesi"ni ortadan kaldırmaktadır. Bu
konuda, bizde tutuklama süresi, İHAS uygulaması ışığında çok uzun kabul
edilmektedir. Türkiye'de yargı mekanizması, adaleti gerçekleştirmeye elverişli
bir işleyişe sahip değildir. Ülkemizde adaletin tecellisi, hem nicelik, hem
nitelik yönünden sorunludur. Bu güne kadar açıklanan yargı paketleri, yargısal
karar sürecinin hızlandırılması için somut ve ciddi adımlar getirmemiştir.
Hiçbir sorun çözülmemiştir.
Ülkemiz
uygulamasında karşılaşılan tutuklama nedenleri ve uzun tutukluluk süreleri,
keyfi tutuklama ve özel yetkili mahkemelerle ilgili sorunların çözüleceğine
yönelik beklenti yaratılmış, ancak öncekilerde olduğu gibi bu paket ile de
sorun çözülmemiştir. Sorunun çözümüne yönelik CHP milletvekillerinin CMK'da
değişiklik yapılmasına dair kanun teklifi,
bu tasarısı ile birleştirildiği hâlde görüşmelerde dikkate bile
alınmamıştır.
Ceza
Muhakemesi Kanununun 100. maddesinin 3. fıkrasında yer alan; katalog suçların
işlendiği hususunda kuvvetli şüphe sebeplerinin varlığı hâlinde tutuklama
nedeni var sayılabilir düzenlemesi, âdeta otomatik bir tutuklama hükmü gibi
anlaşılmaya ve uygulanmaya başlanılmıştır. Herhangi bir suç, fıkradaki katalog
suçlar arasında kalmasa bile, ikiden fazla kişinin mevcudiyeti örgüt olarak
nitelenerek durum fıkraya sokulmakta ve tutuklamaya gidilmektedir Ülkemizdeki
uygulama, yasal düzenlemelerin aksine, -olağan dışı hukuk rejimlerinde dahi
çiğnenemez olan- "suçsuzluk karinesi"ni ortadan kaldırmaktadır. Bu
konuda, bizde tutuklama süresi, İHAS uygulaması ışığında çok uzun kabul
edilmektedir. Türkiye'de yargı mekanizması, adaleti gerçekleştirmeye elverişli
bir işleyişe sahip değildir, ülkemizde adaletin tecellisi, hem nicelik, hem
nitelik yönünden sorunludur. Bu güne kadar açıklanan yargı paketleri, yargısal
karar sürecinin hızlandırılması için somut ve ciddi adımlar getirmemiştir.
Hiçbir sorun çözülmemiştir, bekletilmektedir.
Bu
gerekçelerle, Tasarının 4. bölümü üzerindeki görüşmelere devam edilmesi büyük
önem taşımaktadır.
BAŞKAN
– Önergeyi oylarınıza sunuyorum:
III.- YOKLAMA
(CHP
sıralarından bir grup milletvekili ayağa kalktı) 
FERİT
MEVLÜT ASLANOĞLU (İstanbul) - Yoklama istiyoruz.
BAŞKAN
– Yoklama talebi var, yerine getireceğim.
Sayın
Tarhan, Sayın Aslanoğlu, Sayın Tezcan, Sayın Serindağ, Sayın Dibek, Sayın
Yılmaz, Sayın Aldan, Sayın Tanal, Sayın Köktürk, Sayın Kesimoğlu, Sayın Çam,
Sayın Öner, Sayın Köprülü, Sayın Güven, Sayın Demirçalı, Sayın Öztürk, Sayın
Oran, Sayın Tamaylıgil, Sayın Acar, Sayın Moroğlu ve Sayın Kuşoğlu.
İki
dakika süre veriyorum. 
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır. 
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A)
Kanun Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Bölüm
üzerinde on beş dakika süreyle soru-cevap işlemi yapılacaktır.
Şimdi
isimlerini okuyacağım sayın milletvekilleri yeniden sisteme girerlerse söz
vereceğim. 
Sayın
Tanal, Sayın Akçay, Sayın Özel, Sayın Türkoğlu, Sayın Yılmaz, Sayın Kuşoğlu,
Sayın Halaçoğlu ve Sayın Vural.
FERİT
MEVLÜT ASLANOĞLU (İstanbul) – Sayın Havutça da vardı efendim. Sayın Havutça da
vardı, o silinmiş. 
BAŞKAN
– Sayın Tanal, buyurun.
MAHMUT
TANAL (İstanbul) – Teşekkür ederim Başkan.
Uzun
tutukluluk aynı zamanda bir ihsası rey sayılır mı?
Soru
2) Türkiye dışında, dünyada cezaevinde bir yargılama yapılan başka bir yer var
mı?
Soru
3) Türkiye dışında, bir avukatın bir duruşmaya katılması için önce cezaevine
girmesi gereken bir başka yer var mı?
Soru
4) Türkiye’de tutuklama bakımından büyük sorun var, bu sistematik ve yaygın bir
sorun. Şimdiye kadar Avrupa İnsan Hakları Mahkemesine kaç tane Türkiye aleyhine
dava sonuçlandı?
Soru
5) Avrupa İnsan Hakları Mahkemesinde bekleyen kaç tane başvuru var?
Soru
6) Türkiye'nin Avrupa İnsan Hakları Mahkemesinde görülen bu sistematik ve
yaygın problem nereden kaynaklanıyor?
Teşekkür
ederim.
BAŞKAN
– Teşekkür ediyorum.
Sayın
Türkoğlu…
HASAN
HÜSEYİN TÜRKOĞLU (Osmaniye) – Teşekkür ederim Sayın Başkan.
Sayın
Bakan, 2577 sayılı İdari Yargılama Usulü Kanunu’nun 27’nci maddesini değiştirerek,
sadece Anayasa Mahkemesinde dava açılmış olma sebebiyle yürütmenin durdurulması
kararı verilemeyeceği şeklinde düzenleme yapıldı. Bu düzenleme Anayasa’nın
152’nci maddesine aykırı değil midir?
Diğer
taraftan, biliyorsunuz ki “Başbakanın özel temsilcisi” sıfatıyla Oslo’da
PKK’yla yapılan müzakereler çerçevesinde MİT görevlileri hakkında soruşturma
istendi. Meclis yirmi dört saatte bir düzenleme yaptı ve Kadına Şiddet
Yasası’nı on dört günde onaylayan Çankaya’daki görevli bu yasayı dört buçuk
saatte onayladı. Yasa çıktı ancak savcı MİT Müsteşarıyla alakalı olarak
soruşturma izni istemişti. Bu izin talebine Başbakan cevap verdi mi, cevap
olumlu mudur; verilmişse ne zaman verilmiştir, verilmemişse olumsuz mudur;
olumsuz cevap vermişse savcı kamu adına itirazda bulunmuş mudur, itiraz etmemiş
ise sebebi nedir, Genel Kurula açıklar mısınız? Sonuç olarak, savcının önündeki
mevcut soruşturma dosyasının akıbeti ne olmuştur? 
BAŞKAN
– Teşekkür ediyorum.
Sayın
Akçay…
ERKAN
AKÇAY (Manisa) – Teşekkür ederim Sayın Başkan.
Bundan
evvel Sayın Bakana yönelttiğimiz sorulara genellikle cevap vermemeyi ve polemik
yapmayı tercih etti. Ben ısrarla sorumun bir kısmını yineleyerek ve cevabını da
isteyerek soruyorum: 
Hukuk
Muhakemeleri Kanuna göre, her türlü tebligat, bilirkişi, tanık ücretleri ile
keşif giderlerini karşılayacak tutarda avans olarak davacı tarafından dava
açılırken peşinen yatırılmak zorundadır. Mahkeme giderlerinin avans şeklinde
peşin alınmasıyla dar gelirlilerin dava açma hakkı, yargı yoluyla arama hakkı
engellenmektedir. Bununla dava açmanın maliyeti eskisine göre katbekat
artmıştır. Bu durumu düzeltmeyi düşünüyor musunuz?
İkinci
olarak, adliye yazı işleri müdürlerinin ek göstergesi 2.200’dür. Oysa emsal
müdürlerin ek gösteresi 3.000 veya 3.600’dür. Bu ek göstergeleri yükseltmeyi
düşünüyor musunuz? 
Teşekkür
ediyorum.
BAŞKAN
– Teşekkür ediyorum.
Sayın
Özel…
ÖZGÜR
ÖZEL (Manisa) – Teşekkür ederim Sayın Başkan.
Sayın
Bakan, 12 Haziran tarihinde Aliağa Şakran Cezaevinde yapmış olduğumuz, partimiz
adına, incelemeler sırasında kadın hükümlüler, nakillerinde, hapishaneye
kabullerinde zorla kendilerine çıplak arama yaptırıldığını, buna itiraz
ettiklerinde bir A takımı, özel tim gibi iri yarı hazırlanmış özel bir grubun,
üzerlerine çullanarak bunu zorla yaptığını ve kendilerini civardaki askerlere
de teşhir ettiğini söylemişti. Bu konuda bir basın açıklaması yaparak hiçbir
cezaevinde “A takımı, Robocop.” diye bir uygulama olmadığını ifade ettiniz.
Osmaniye Cezaevinin Müdürü bu takıma kendisi “Robocop” diyor, bu çocuklar da
kendilerine “A takımı” diyorlar. Siz bu basın açıklamanızın arkasında mısınız?
Siz bu arkadaşlara ne diyorsunuz? Osmaniye Cezaevinin “Eğitimleriyle bizzat
ilgileniyorum.” dediği bu resmi daha önce kürsüden gösterdim ama bana hiçbir
cevap ulaştırmadınız. Bu cevabı bugün buradan vermeyi düşünüyor musunuz? 
BAŞKAN
- Teşekkür ediyorum. 
Sayın
Yılmaz…
DİLEK
AKAGÜN YILMAZ (Uşak) – Teşekkür ederim Sayın Başkan.
Sayın
Bakan, Adalet Komisyonunda sizinle çalıştık, Sayın Başkanımızla orada hep
beraber çalıştık ve bu süreç içerisinde özel yetkili mahkemelerle ilgili
herhangi bir düzenleme getirmediniz. Yani bir yerlerden sesi duyuluyordu ama
herhangi bir düzenleme Adalet Komisyonuna getirilmedi, herhangi bir şekilde
tartışılmadı, şimdi hem Avrupa İnsan Hakları Mahkemesinde defalarca bizim
tazminata mahkûm edildiğimiz hem de Türkiye kamuoyunda bu kadar tepki çeken bir
konuda böylesi bir düzenlemede, önemli bir düzenlemede bir günde beşer dakika
konuşmayla ne kadar bu konuşulabilir? Bunu çok uygun görüyor musunuz? 
Ayrıca
250’nci maddeye göre kurulmuş olan mahkemelerin görevlerinin devam edeceği gibi
bir uygulamayı bir hukukçu olarak nasıl değerlendiriyorsunuz? Bu hukukun
evrensel ilkelerine uygun mudur? Bunun yanında yargıçların ekonomik konuda çok
ciddi problemleri var, biliyorsunuz Anayasa Mahkemesi raportörleri bile
Yargıtaydaki, Yüksek Mahkemedeki yargıçlardan daha yüksek bir para alıyorlar…
(Mikrofon
otomatik cihaz tarafından kapatıldı) 
BAŞKAN
– Teşekkür ederim.
Sayın
Kuşoğlu…
BÜLENT
KUŞOĞLU (Ankara) – Teşekkür ederim Sayın Başkan.
Sayın
Bakan, dün İmralı’yla ilgili sorulara önce “İsteyen gitsin baksın.” daha sonra
ise “Benim Bakanlığımın bilgisi yok.” diye cevap vermiştiniz. Sizin ve
Bakanlığınızın resmî bilgisi olmadan, resmen bilgisi olmadan Abdullah Öcalan’ın
İmralı’dan başka bir tarafa gitmesi mümkün müdür? Bir başka kurum tarafından,
kuruluş tarafından çıkarılması mümkün müdür?
BAŞKAN
– Teşekkür ediyorum.
Sayın
Halaçoğlu…
YUSUF
HALAÇOĞLU (Kayseri) – Teşekkür ederim Sayın Başkan.
Sayın
Bakanım, mahkemelerde verilen hemen her karar Yargıtaya temyize
gönderilmektedir. Bu da halkın, aslında mahkemelere güven duymadıklarının en
önemli göstergelerinden bir tanesidir. Mahkemelerde bununla ilgili bir güven
sağlayacak önlem düşünüyor musunuz? Bununla ilgili bugüne kadar herhangi bir
çalışma yaptınız mı?
BAŞKAN
– Teşekkür ederim.
Sayın
Vural…
OKTAY
VURAL (İzmir) – Teşekkür ederim Sayın Başkan.
Daha
önceki Habur’la ilgili sorularımıza, Sayın Bakanım, bunun normal bir düzenleme
olduğunu ifade etmiştiniz. Şu…
(Hatip,
tablet bilgisayardan bir ses kaydı dinletti)
Burada,
Oslo’da Başbakanın özel temsilcisiyle yapılan müzakerede “Habur’da hukuk ihlal
edildi, her şey yok edildi.” diyor Sayın Bakan. Ve PKK’yla yapılan
görüşmelerde, mahkemelerin onların isteği üzerine hukukun ihlal edilmesi
karşısında hukukun üstünlüğünü nasıl koruyacağız?
İkinci
sualim de, yine Sayın Başbakanın konuşması var…
(Hatip,
tablet bilgisayardan bir ses kaydı dinletti)
(Mikrofon
otomatik cihaz tarafından kapatıldı)
BAŞKAN
– Teşekkür ediyorum. 
OKTAY
VURAL (İzmir) – Sayın Başkanım, “Dokunulmazlıkların hepsi kalksın, bürokratik
dokunulmazlıkların hepsi kalksın.” derken, şimdi, bürokrasiye, bürokratik
oligarşiye dokunulmazlık getirmenizi nasıl karşılıyorsunuz?
BAŞKAN
– Sayın Vural, lütfen. 
Sayın
Sakık…
SIRRI
SAKIK (Muş) – Sayın Başkan, teşekkür ediyorum. 
Dün
gece Ankara’da bir mekânda Sayın Öcalan’ın da bulunduğuna dair biz de haberler
aldık, acaba doğru mudur? Bizi de aydınlatırsanız çok seviniriz. 
BAŞKAN
– Sayın Bakan, buyurun. 
ADALET
BAKANI SADULLAH ERGİN (Hatay) – Teşekkür ediyorum Sayın Başkan. 
Sayın
Tanal’ın soruları çok sayıda peş peşe geldi, not alabildiklerimi yanıtlamaya
çalışacağım ama kaçırdıklarımı da yazılı olarak, Sayın Tanal, cevaplamaya
çalışacağım. 
“Uzun
tutukluluk bir ihsası rey sayılır mı?” Tabii, buna ilişkin tartışmalar
yapılıyor. Soruşturma aşamasında tedbir kararlarını alan hâkim, daha sonra
iddianamenin düştüğü ve davanın açıldığı mahkemenin üyesi ise bu anlamda ihsası
rey noktasında birtakım tartışmalar yapılıyor. Şimdi, bu tasarıda öngörmüş
olduğumuz tedbir ile de soruşturma aşamasında ihtiyaç duyulan hâkim
kararlarının mahkeme üyesi olmayan hâkimler tarafından verilmesini sağlayan ve
işi sadece bu olan hâkimlerce bu kararların alınmasını sağlayan bir düzenleme
öngörülüyor. Bahsettiğiniz sorun ve endişe, tereddüt bu uygulamayla giderilir
diye düşünüyorum.
Türkiye
dışında, cezaevinde yargılama yapan ülke var mı? Bilmiyorum. Bununla ilgili
araştıralım, varsa size bilgi verelim. 
Uzun
tutuklamayla ilgili ihlal kararlarının sayısı… Evet, bu Avrupa İnsan Hakları
Mahkemesinde Türkiye’den yapılmış başvurular açısından uzun tutukluluktan
ziyade uzun yargılamalardan yapılmış 2.500’ün üzerinde başvuru var. Bu uzun
yargılamaların bir kısmı içerisinde tutukluluk itirazları, şikâyetleri de var.
Tam sayısını yazılı olarak verelim ama iç hukuk yolu oluşturma noktasındaki
girişimimiz ve tasarımız Parlamentoya gelmiştir. İnşallah, ekim ayının ilk
günlerinde bu tasarı yasalaşmakla beraber iç hukuk yolu oluşturulmak suretiyle
AİHM’de bekleyen ve o tarihe kadar 3 bin civarına ulaşmasını öngördüğümüz uzun
tutukluluk şikâyetlerinin Türkiye’de çözülmesi için adım atılmış olacaktır.
“AİHM’de
bekleyen kaç dava var?” dediniz. 15 bin civarında Türkiye’den gidip görüşülmeyi
bekleyen dosya var ama bu sayı değişken, sürekli Türkiye’den giden dosyalarla
değişebiliyor.
Sayın
Türkoğlu’nun sorusuna geliyorum. Anayasa’nın 152’nci maddesine dayalı olarak
bir soru sordu, buranın ihlal edilip edilmediğini… Bu tasarı içerisinde
Danıştayın ya da idare mahkemelerinin Anayasa’ya aykırılık iddiasıyla bir yasa
metnini Anayasa Mahkemesine götürmesi hâlinde sadece buna dayalı olarak
yürütmeyi durdurma kararı veremeyeceğine dair bir düzenleme var bu tasarıda.
"Bu, Anayasa’nın 152’nci maddesini ihlal etmez mi?” diye sordunuz. Sayın
Türkoğlu, uygulamada Danıştayın ve idare mahkemelerinin sadece idari işlemin
dayanağı olan kanun hükmünün iptali için Anayasa Mahkemesine başvurması
sebebiyle Anayasa Mahkemesinin kararını beklemeksizin idari işlem hakkında
yürütmeyi durdurma kararı verdiklerine tanık olmaktayız. Burada bizim bu
tasarıda engellemeye çalıştığımız şey, yürütmeyi durdurma kararı verilmesi
değil, Anayasa’nın 125’inci maddesinde yer alan hukuka açıkça aykırı olan ve
telafisi imkânsız zararlar doğurması ihtimali bulunan işlemlerde elbette ki
idare mahkemesi ya da Danıştay yürütmeyi durdurma kararı verebilecektir, bunda
herhangi bir engel yoktur. Ancak 125’inci maddedeki şartları tartışmadan ve bu
gerekçelere dayanmaksızın sadece Anayasa Mahkemesine iptal için gittiğinden
bahisle yürütmeyi durdurma kararı verilmesi tarafları mağdur edebilmektedir.
Çünkü bu şekilde yürütmeyi durdurma verdikten sonra iki yıl ya da üç yıl
sürebilmektedir davalar ve sonucunda başvuru reddedilirse davanın tarafları
mağdur olabilmektedir. Tasarıyla getirilen düzenleme sadece budur. 
Bahsettiğiniz
Anayasa Mahkemesi kararı 6’ya 5 verilmiş bir karardır ve 5 üye de bunun doğru
olmadığını savunmuşlardır. Dolayısıyla biz bu düzenlemeyi yapıyoruz. Anayasa
Mahkemesi yeniden aykırı görür ise elbette ki hepimizi bağlayıcı bir karar
oluşacaktır. 
Sayın
Türkoğlu’nun bir diğer sorusu: “MİT soruşturmasına bağlı olarak Başbakandan
istenen soruşturma izninin akıbeti nedir?” Şu ana kadar buna ilişkin bir karar
verilmediği yönünde bende bilgi var. Bu inceleme, dosya kapsamlı bir dosya.
İncelemeler devam ediyor diye biliyorum.
OKTAY
VURAL (İzmir) – Süresi yok mu onun Sayın Bakan?
ADALET
BAKANI SADULLAH ERGİN (Hatay) – 4483’ten ayrı nevi şahsına münhasır bir
düzenleme olduğu için olmadığı düşüncesindeyiz. 
Sayın
Akçay’ın sorusu… “Hukuk Usulü Muhakemeleri Yasası’nda yapılan değişiklik ile
yargılama harçlarının avanslarının peşin alınmasına dair uygulamadan dar
gelirli vatandaşlarımız mağdur olabilmektedir. Bu konuda bir yeni düzenleme
yapmayı düşünüyor musunuz?” mealinde bir soru sordunuz.
Değerli
arkadaşlar, bu düzenleme yakın tarihte yapıldı. Yaklaşık bir yıl kadar oluyor.
Düzenlemenin amacı da yargılamada avans masraf ödemelerinden kaynaklanan
gecikmeleri önleyebilmek için getirilmiş bir tedbirdir bu madde. Ve burada
kesinlikle tarafların dosyada ödeyecekleri masrafa herhangi ilave bir yük
gelmemektedir. Süreç içerisinde belli aralıklarla ödemeleri gereken masraflar
peşin alınmaktadır ve bu şekilde tarafları masraf ödemeye davet eden zaman
kayıplarını önlemek amaçlanmıştır. 
Türkiye’de
yargıdan yapılan en büyük şikâyetlerin başında uzun süren yargılamalar, makul
sürede dosyaların sonuçlandırılamaması şikâyeti vardır. Bu, şikâyetin sona
erdirilebilmesi için alınan tedbirlerden bir tanesidir. Davaları makul sürede
sonuçlandırabilmek için bu tür tedbirleri almamız zarureti vardır Sayın Akçay.
“Adliye
yazı işleri müdürlerinin ek göstergesinin düzeltilmesine ilişkin bir çalışmanız
var mı?” diye sordunuz. Bu konuda, Başbakanlıkta, kamu personeli arasında
eşitsizlikler, dengesizliklere dönük genel bir çalışma var. Gene Başbakanlığın
almış olduğu bir prensip kararıyla, kurumlar, artık her biri ayrı ayrı kendi
personelinin bu tür özlük düzenlemelerini yapmasınlar. Tüm kamu personelinin
çalışma şartlarını ve ücret politikalarını adil bir şekilde belirlemeye dönük
çalışmaya bağlı olarak biz de sonuç bekliyoruz. 
SIRRI
SAKIK (Muş) – Bizim sorumuza da cevap verin.
ADALET
BAKANI SADULLAH ERGİN (Hatay) - Sayın Özel, kadın cezaevindeki uygulamalara
ilişkin bir soru sordular. 
Sayın
Özel, buna ilişkin ayrıca özel tim, A takımı ya da Robocop diye adlandırılan
bir birim bizde bulunmamaktadır ancak kurumların iç yönetmeliğiyle oluşturulan,
kurum içinde meydana gelen olaylara acil müdahale etmek üzere hazırlanmış infaz
koruma memurlarının kendi içerisinden silahsız ani müdahale grupları söz
konusudur. Bunlar diğer personele göre daha atletik, daha bu konularda başarılı
elemanlardan seçilen infaz koruma memurlarımızdır. Özel bir misyonu, özel bir
mevzuatı söz konusu değildir. 
Kadınlara
dönük kötü muameleye ilişkin iddialara dönük olarak da daha önce de bu iddialar
gündeme getirildi. Buna ilişkin incelemeler yapıldı. Bu tür iddiaların tamamı
tarafımızdan ciddiyetle incelenmektedir ve bu konuda gerçekten kötü muamele
yapan personel varsa bunlarla ilgili de işlemler kesinlikle tavizsiz şekilde
yapılmaktadır ancak bu tür iddiaların çok az bir kısmı doğru çıkmakla beraber
önemli bir kısmı da kamuoyu oluşturma ya da sesini duyurma maksatlı yapılmış
birtakım değerlendirmeler olarak sonuçlanıyor. 
Şakran
Cezaevi’yle ilgili olarak şu ana kadar yaptığımız incelemelerde bahsettiğiniz
manada bir uygulamaya rastlanmamıştır. 
Sayın
Kuşoğlu, İmralı’yla ilgili…
BAŞKAN
– Sayın Bakan, lütfen toparlayınız.
ADALET
BAKANI SADULLAH ERGİN (Hatay) – Son olarak bunu söyleyeyim Sayın Başkanım.
İmralı’yla
ilgili, isteyen gitsin baksın, bizde bilgi yok dediniz. Aslında benim ilk
cevabım Sayın Vural’ın sorusu üzerine kürsüden yapılmıştır ve bu iddialar
temelsizdir, külliyen yanlıştır diye reddettiğimiz bir iddiadır bu. Şu an da
aynı şeyleri söylüyoruz. Bizim bilgimiz olmaksızın, Adalet Bakanlığının bilgisi
olmaksızın o kampüsten dışarıya çıkartılması imkân dâhilinde değildir, bunu da
ifade edeyim.
Diğer
sorulara da yazılı olarak cevap vereyim Sayın Başkanım.
BAŞKAN
– Teşekkür ediyorum Sayın Bakan.
Dördüncü
bölüm üzerindeki görüşmeler tamamlanmıştır.
OKTAY
VURAL (İzmir) – Sayın Başkanım…
BAŞKAN
– Şimdi dördüncü bölümde yer alan maddeleri, varsa o madde üzerindeki önerge
işlemlerini yaptıktan sonra ayrı ayrı oylarınıza sunacağım.
Buyurun
Sayın Vural.
OKTAY
VURAL (İzmir) – Sayın Başkanım, yaklaşık on beş buçuk saati aşkın bir süredir
çalışıyoruz tabiatıyla. Tabii, yasama kalitesi açısından bu çalışmaların ne
fayda getirdiği ya da getirmediği hususu elbette tartışılabilir bir konu.
Ben
burada grup başkan vekillerine huzurlarınızda bir öneride bulunmak istiyorum.
Bir fayda çıkartalım bundan. Siz de Meclisi yöneten bir Meclis Başkan Vekili
olarak… Bütün gündemdeki kanunları non-stop olarak bitirerek hiç olmazsa
Guinness Rekorlar Kitabı’na girmeyle ilgili bu çalışmalarınız kayda girer.
Dolayısıyla hiç olmazsa buradan bir fayda çıkar. Böylelikle “Sonuna kadar
non-stop gidelim.” diyorum.
MAHİR
ÜNAL (Kahramanmaraş) – Gidelim.
OKTAY
VURAL (İzmir) – Buyurun, hodri meydan. Dolayısıyla, böylelikle şerefle Türkiye
Büyük Millet Meclisini bu kadar uzun süre çalıştırmayla ilgili grup başkan
vekilleri olarak da bizler tarihe geçeriz sayenizde.
MAHİR
ÜNAL (Kahramanmaraş) – Tarihe geçeriz tamam.
OKTAY
VURAL (İzmir) – Hiç olmazsa böyle bir fayda olsun; hukuk için bir şey olmuyor
da hiç olmazsa rekor için yapmış olursunuz vallahi. (MHP ve CHP sıralarından
alkışlar) 
MAHİR
ÜNAL (Kahramanmaraş) – Uygundur efendim.
BAŞKAN
– Sayın Vural, iktidar partisine bu yardımlarınızdan dolayı teşekkür ediyorum.
82’nci
madde üzerinde iki adet önerge vardır, okutup işleme alıyorum:
TBMM
Başkanlığına
Görüşülmekte
olan 278 sıra sayılı kanun tasarısının çerçeve 82. maddesindeki “bir yıldan üç
yıla kadar” ibaresinin “6 aydan 2 yıla kadar” şeklinde değiştirilmesini arz ve
teklif ederiz.
 Bülent Tezcan  Ali İhsan Köktürk  Turgut Dibek
 Aydın  Zonguldak  Kırklareli
 Özgür Özel  Celal Dinçer  Ali Rıza Öztürk
 Manisa İstanbul  Mersin 
 Aykut
Erdoğdu 
 İstanbul  
Türkiye
Büyük Millet Meclisi Başkanlığına
278
sıra sayılı Kanun Tasarısının 82. Maddesinin tasarı metninden çıkarılmasını arz
ederiz.
 Oktay Öztürk  Oktay Vural  Nevzat Korkmaz
 Erzurum  İzmir  Isparta
 Mehmet Erdoğan  Yusuf Halaçoğlu Özcan
Yeniçeri
 Muğla  Kayseri Ankara
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
BAŞKAN
– Önerge üzerinde Özcan Yeniçeri, Ankara Milletvekili. (MHP sıralarından
alkışlar) 
ÖZCAN
YENİÇERİ (Ankara) – Sayın Başkan, değerli milletvekilleri; yani Türkiye’de bu
hükûmetler devlet gibi kuruluyor. Türkiye’de her iktidar, maalesef, kendi
kimlik algısını, millet algısını, eğitim anlayışını, din telakkisini ve tarihe
bakışını halka doğrudan doğruya dayatıyor. AKP İktidarının bunlara bir de yargı
dayatması, kendi hukukunu üreten, inşa eden bir dayatma içerisine girdiğini
görüyoruz. Özel yetkili, genel yetkili çok da fark etmiyor aslında; sorun
kökten yargıçlar temelinde çözülmek isteniyor ve yoğunlaşma da bu noktada söz
konusu oluyor. Türkiye’de her hükûmet, bu nedenle, kendisinden öncekini âdeta
yok sayan, tasfiye eden bir anlayışın ürünü olarak ortaya çıkıyor. İktidara
geldiği tarihi milat sayan, her defasında, sözüm ona, her konuyla ilgili beyaz
sayfa açanlar, aslında, bu zihniyetin dışa yansımaları olarak görülebilir.
Hükûmetler kendilerini büyük bir tarihî sürecin halkasından ibaret ve onun
devamı gibi görecek yerde tarihî zincirin hikmeti hükûmeti, ontolojik bir sonucu, bir varlık nedeni olarak
görmektedirler. Bu geçmişte de böyleydi, bugün de böyle. Bu bakış açısı yanlış.
Değerli
milletvekilleri, sürekli devrim gibi, sürekli mahkeme kurmak, mahkeme
kaldırmak, aslında temel itibarıyla, bir yönü itibarıyla da kurumsallaşmayı
önemli ölçüde engellemektedir. İnsanlar, nereye, ne biçimde hangi geleneklerle
yaklaşacaklarını, maalesef, bu sayede bilemiyorlar, anlayamıyorlar. Toplumların
olduğu kadar kurumların da bir tarihleri vardır. Sonuç itibarıyla, her kurum,
geleneği, göreneği, kuralı ve kaidesiyle var olur. Her yapı özünde tarihsel bir
muhassaladır. Hepimizin de öyle birer muhassala olduğumuzu söyleyebiliriz.
Köklü milletlerin köklü hukukları, töreleri, gelenekleri ve yasaları vardır. Bu
nedenle de köklü gelenekleri, yapıları ve kurumları olan milletler sık sık
yasalarını, kurallarını, kaidelerini değiştirmezler. Tabii, gecekondu yasası,
korsan önerge söz konusu olduğunda bunları bir süre sonra değiştirmek de
mukadder oluyor. Milletler için değişerek devam eden, devam ederek de değişen
bir tanım veya bir sosyolojik vaka olarak ifade edilir. Devam ve değişme
aslında birbirine bağlıdır ama milleti millet yapan, değişen tarafı değil devam
eden yanıdır. Her gelişme ve değişme, daha ileri seviyede bilinç ve aidiyet
üreterek toplumları birbirine bağlar. 
Unutmamak
gerekir ki bugünün sorunlarına ancak bugünün cevapları verilebilir, dünkü
cevaplar verilemez. Milletlerin gelecekleri planlanabilir ama geçmişleri
planlanamaz ve yönetilemez. Bu nedenle, milletlerin geçmişlerinin yargılanmaya
değil, algılanmaya ihtiyacı vardır. Bir milletin olduğu gibi bir kurumun da
geçmişini yok saymak, onu çocuk yerine koymak anlamına gelmektedir. Milletleri
çocuk yerine koymakla tarihi çocuk yerine koymak aynı şeydir ve her ikisi de
yanlıştır. Yasa çıkarmak, yasa değiştirmek sorun çözmüyor. 
Geçmiş
-hâl- gelecek arasında bağlantı olmayan uygulamalar başarısızlığa mahkûmdur.
Geçmişin yanlış, yanlı ve kötü uygulamalarından ibret alınarak gelecek
planlanmalıdır. Geçmişin kötülüklerini ve yanlışlıklarını tekrar etmek toplumu
ileriye değil geriye götürür. Bu bakımdan, aşağıdaki uygulamalar acilen terk
edilmelidir. 
Temel
hak ve özgürlükler bağlamında, bireyler bir yana siyasi partiler bile izlenme,
dinlenme ve kayıt altına alınma gibi bir muameleye tabi tutulmaktadır, bunlar
reddedilmelidir. Görülmekte olan davaların savcılarını, yargıçlarını
değiştirmek bir kenara bırakılmalıdır. Hükûmet yargı organlarını
siyasallaştırma politikasını süratle terk etmelidir. Diğer yandan,
muhalefetteki siyasi parti yöneticilerinin, Genelkurmay başkanlarının ve yargı mensuplarının
yasa dışı yollarla tespit edilmiş ses kayıtlarının yayınlanmasına bir son
verilmelidir. Türkiye Cumhuriyeti yurttaşları yasal ya da yasa dışı dinlenme,
izlenme ve takibat altına alınma tehdidi algısından kendisini kurtarmalıdır.
Türkiye’de yayınlanmamış kitapların suç unsuru olarak nitelendirilmesine bir
son verilmelidir. Devleti kostüm, demokrasiyi basit bir çoğunluk sistemi görmek
anlayışı yanlıştır, terk edilmelidir.
Saygılar
sunuyorum. (MHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
TBMM
Başkanlığına
Görüşülmekte
olan 278 sıra sayılı kanun tasarısının çerçeve 82. maddesindeki “bir yıldan üç
yıla kadar” ibaresinin “6 aydan 2 yıla kadar” şeklinde değiştirilmesini arz ve
teklif ederiz.
  Bülent Tezcan (Aydın) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
BAŞKAN
– Önerge üzerinde söz isteyen Özgür Özel, Manisa Milletvekili. (CHP
sıralarından alkışlar)
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlıyorum.
Yargı
hizmetlerinin etkinleştirilmesi amacıyla bazı kanunlarda değişiklik öngören
torba kanunun 82’nci maddesinde vermiş olduğumuz önerge üzerinde söz almış
bulunuyorum. 
Vicdan
ki evrenin en hassas terazisidir, var olduğu yerde hakkaniyet, yok olduğu yerde
de zulüm getirir. Bu meseleyi bu temelde ele almak için burada birazcık
vicdanlara seslenmek ve birazcık vicdanları sızlatan, bizim duyduğumuzda
yüreğimizin sızladığı ve bugün üzerinde tartıştığımız, o kaldırmadığımız özel
yetkili mahkemelerin yarattığı tahribatlardan bir küçük manzarayı sayın
milletvekillerinin bilgisine sunmak istiyorum.
Manisalı
bir astsubay, bir teknik astsubay, ömrü gemilerde geçmiş, adı Bülent Akalın.
Balyoz davasındaki tutuklu tek astsubay, kendisi teknisyen. Eşi Figen Hanım’la
evleniyorlar. 1994 yılında bir ev sahibi olalım diye kredi çekiyorlar,
emlakzede oluyorlar. 1999’da kendisi gemi görevindeyken Gölcük’te lojman
yıkılıyor. Bir gün içinde seferden hızla dönüyorlar. Kendi elleriyle o eşini ve
toprağın altında kalan çocuğunu çıkaran, çocuğunu kurtaramayan, eşini yaralı
çıkaran astsubay işte o astsubay. 
Eşi
Figen Hanım çok ciddi bir psikolojik rahatsızlığa giriyor ve bu
depremzedelikten sonra, bunu atlatması için 2001 yılında yeni bir çocuk dünya
getirmeyi öneriyor doktorları ve bunun üzerine tekrar hamile kalıyor. 94’ün
emlakzedesi, 99’un depremzedesinin doğan çocuğu maalesef Down sendromlu olarak
doğuyor ve çocuğu doğduktan bugüne kadar o çocuğu hayata tutundurmayla ilgili
bir mücadeleyi veriyor. Kendisi gemi görevlerinde ama Ankara Gülten Kösemen
İlköğretim Okulu, birleştirilmiş eğitim yapan bu okul çocuğa sahip çıkıyor,
birinci sınıftan itibaren alıyor o birleştirilmiş okul ve böyle gidiyor ama
2011 yılında Balyoz davasında bu sefer de Balyozzede oluyor Bülent Akalın.
Bülent Akalın şununla suçlanıyor: Hani o üç ay, dört aylık bir süre 1.500 tane
evde istihbarat yaptığı iddia edilen astsubaylardan bir tanesi. Ama, Bülent
Akalın mahkemeye en son şu delili sunuyor: O söylenen tarih aralığında gemisi
sadece on gün süreyle seferde değil. On günde 1.500 evde istihbarati çalışma
yaptığı iddia ediliyor, hiç böyle bir eğitimi olmayan bir teknik astsubayın.
Hâlâ daha tutuklu. 
Bu
bizim emlakzede, depremzede, Down sendromlu çocuğun babası ve Balyozzede
astsubayımızın başına ne geliyor, biliyor musunuz? En sonunda 4+4+4’zede çünkü
çocuğunun kabul edildiği okul, tamda o içerideyken, şu anda 4+4’ten dolayı onun
çocuğunu gelecek sene kabul edemeyecek. Ve şunu söylüyor Bülent Astsubay:
“Benim dışarıya çıkmam mesele değil. Beni burada niye tuttuklarını da
bilmiyorum, ne zaman çıkaracaklarını da. Konuyla ilgim yok. Denizde olduğum
sürede 1.500 tane evde istihbarat çalışması yaptığım söyleniyor. Şu çocuğumun
okul bulamama meselesine bir çare bulun, bir vicdan sahibi dinlesin -hani o var
olduğu yerde hakkaniyet, yok olduğu yerde zulüm getiriyor ya bu- bunu burada
duyan birileri varsa bu işe bir çözüm bulsunlar. Ben bu ülke için yıllarca
gemide, tabut gibi yerlerde yattım kalktım yirmi sene, gerekirse burada da bir
on sene daha yatarım.” diyor. Bunu sizin vicdanlarınıza söylüyorum. 
İçerilerden
buraya seslenmek isteyen bir diğer kişi de Mustafa Balbay. Balbay diyor ki:
“Yahu, Deniz Feneri de dava, bizimki de dava. Deniz Fenerinde ‘Üç dört ay uzun
tutukluluk süresi.’ dediniz, rahatsız oldunuz, bizim davada ‘Üç dört yıla
olağan tutukluluk süresi.’ diyorsunuz. Deniz Fenerinde masumiyet karinesi var,
herkes dikkat ediyor, bizimkinde mahkûmiyet karinesi var.” Balbay diyor ki: “Deniz Fenerinde savcılar
yargılanmaya başladı, bizimkinde avukatları yargılıyorsunuz.” Balbay diyor ki:
“Deniz Fenerinde olan örgütü yok ettiniz, bizimkinde olmayan bir örgütü var
ettiniz.” Balbay’ın bu serzenişini, bu ifadelerini de onun adına buraya taşımış
olayım. 
Son
olarak da Sayın Bakanın ilk kez burada kabul ettiği, defalarca yalanladığı,
“Robocop A Takımı” ismini Osmaniye’deki müdürün koyduğu… Bunu ne mevzuata göre
yapıyorsun? “Bu ekip firar olursa, sayım vermeyen olursa müdahale edecek.”
Çıplak aramada kullandırıyor. “Onları ben bizzat eğitiyorum, onlar benim A Takımım,
Robocoplarım.” diyor. 
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Sayın Bakan, defalarca inkâr etti ama ilk kez “İri yarı
çocuklardan seçiyoruz.” dedi ya… Bakın, Sayın Bakanın iri yarı çocukları,
silahsız ekip. 
Saygılar,
sevgiler sunuyorum. (CHP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
82’nci
maddeyi oylarınıza sunuyorum: Kabul edenler… Kabul etmeyenler… Kabul edilmiştir.

83’üncü
maddede iki adet önerge vardır, okutup işleme alıyorum:
TBMM
Başkanlığına
Görüşülmekte
olan 278 sıra sayılı kanun tasarısının çerçeve 83. maddesinin aşağıdaki şekilde
değiştirilmesini arz ve teklif ederiz. 
“(5)
Karşılıksız yararlanma suçunda fail, azmettiren veya yardım edenin pişmanlık
göstererek mağdurun, kamunun veya özel hukuk tüzel kişisinin uğradığı zararı
tazmin etmesi halinde, soruşturma aşamasında kamu davası açılmaz, kovuşturma
aşamasında ceza davası düşer. Hükmün kesinleşmesinden sonra tazmin halinde
verilen ceza tüm neticeleri ile birlikte ortadan kalkar.”
 Ali İhsan Köktürk Namık Havutça Ali Sarıbaş
 Zonguldak Balıkesir Çanakkale
 Özgür Özel Turgut Dibek Bülent Tezcan
 Manisa Kırklareli Aydın
 Celal Dinçer Ali Rıza Öztürk
 İstanbul Mersin
Türkiye
Büyük Millet Meclisi Başkanlığına
278
sıra sayılı Kanun Tasarısının 83. Maddesinin tasarı metninden çıkarılmasını arz
ederiz. 
 Oktay Vural Nevzat Korkmaz Yusuf
Halaçoğlu
 İzmir Isparta Kayseri
 Mehmet Erdoğan Oktay Öztürk
 Muğla Erzurum
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan. 
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan. 
OKTAY
VURAL (İzmir) – Gerekçe. 
BAŞKAN
– Gerekçeyi okutuyorum: 
Gerekçe:

Anayasal
sistemimiz, Kuvvetler Ayrılığı prensibine göre tanzim edilmiş, Devlet
organlarına da bu prensip çerçevesinde yetki ve sorumluluklar verilmiştir.
Kuvvetler
Ayrılığı prensibini hayata geçiren, onu ayakta tutan da Hukuk Devleti
ilkeleridir. Meşruiyet içinde olunması gerekir.
Tam
anlamıyla bir Hukuk Devletinden bahsedilmesi için de, bağımsız ve tarafsız bir
yargı şarttır. Yargının siyasallaşması gibi iddialar Hukuk Devleti görüntüsünü
ortadan kaldırmaktadır.
Bu
erozyonun farkında olan, kamuoyu tepkileri ile bu olumsuz atmosferi ortadan
kaldırmak için Yargı reformu paketleri bir bir ardınca açılmakta ve böylece
kamuoyu oyalanmaktadır.
Toplumda
büyük beklentiler yaratan 3. Yargı reformu paketinin de bu beklentileri
karşılamaktan uzak olduğu görülmektedir.
Tasarıdan
beklenen esas amaç, yargının hızlandırılması ve biriken ağır iş yükünün
azaltılmasıdır.
Ancak
bu hedefleri gerçekleştirmek üzere elle tutulan gözle görülen hiçbir somut
öneri içermediği görülmektedir ve böylece üçüncü yargı reformu paketi ölü doğmuştur.
Büyük hayal kırıklıkları yaşatmıştır.
Ne
İcra ve İflas Kanununda ne İdare Hukukunda ne Ceza ve Ceza Muhakemeleri Usulü
Kanununda ve ne de diğer kanunlarda yapılan değişiklikler, yargının güvenli,
adil ve etkin gerçekleşmesine katkı veren değişiklikler olmayıp, insanlarımızın
mahkeme kapılarında yıllarca beklemesinin devamına vesile olacaktır. Verilen
yargı kararları ise adalet terazisinde tartıldığında, hep tartışmalı ve kamu
vicdanında mahkûm edilen kararlar olacaktır.
10
yılda, tek başına hükümet eden, Adalet ve Kalkınma Partisi ülkedeki kronikleşmiş
problemleri çözmek bir yana kendisine millet tarafından verilen gücü hep
istismar amacıyla kullanmıştır. 
Bugün
de meclise getirdiği tasarı ile yıllardır süregelen kronik yargı problemini
çözmek bir tarafa, çözermiş, yaparmış gibi davranarak yine kamuoyunu oyalama
yolunu seçmiştir.
Öte
yandan Anayasanın 10. Maddesindeki eşitlik ilkesi başta olmak üzere hukuk
sistemimizde vatandaşların yargı önünde eşit olduğu, yargının, tüm erkleri ve
kişileri bağlayıcı olduğu prensiplerine de aykırı bir biçimde bazı kamu
görevlilerinin soruşturulması ve yargılanması konusunda ayrıcalıklar ve
eşitsizlikler getiren tasarı mecliste temsil olunan siyasal partilerin görüş ve
katkılarını da almamış, son dakika önergesi ile yeterince müzakere edilmesine
fırsat vermeden yasallaştırılmak istenmiştir.
Tasarı
AKP tasarısıdır. Üzerinde mutabakat arayışı, kaygısı taşımamaktadır. Bir
dayatmadır. Kanun yapma tekniğine aykırı ifade ve düzenlemeler taşımaktadır. 
BAŞKAN – Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer
önergeyi okutuyorum: 
TBMM
Başkanlığına
Görüşülmekte
olan 278 sıra sayılı kanun tasarısının çerçeve 83. maddesinin aşağıdaki şekilde
değiştirilmesini arz ve teklif ederiz. 
“(5)
Karşılıksız yararlanma suçunda fail, azmettiren veya yardım edenin pişmanlık
göstererek mağdurun, kamunun veya özel hukuk tüzel kişisinin uğradığı zararı
tazmin etmesi halinde, soruşturma aşamasında kamu davası açılmaz, kovuşturma
aşamasında ceza davası düşer. Hükmün kesinleşmesinden sonra tazmin halinde
verilen ceza tüm neticeleri ile birlikte ortadan kalkar.”
 Ali İhsan Köktürk (Zonguldak) ve arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan. 
BAŞKAN
– Hükûmet katılıyor mu? 
ADALET
BAKANI SADULLAH ERGİN (Hatay) – Katılmıyoruz Sayın Başkan. 
Önerge
üzerinde söz isteyen Namık Havutça, Balıkesir Milletvekili. (CHP sıralarından
alkışlar) 
NAMIK
HAVUTÇA (Balıkesir) – Sayın Başkan, değerli milletvekilleri; herkese günaydın
diyorum. 
Değerli
Başkan, milletvekillerine iyi bir avukat lazım bu Mecliste yani insan
haklarının bu kadar çiğnendiği, insan onurunun bu kadar örselendiği bir Meclis
acaba Avrupa’da nerede var diye ben merak ediyorum. Gerçekten, burada,
bakıldığında şöyle, arkada arkadaşlarımız uyuyor, herkes büyük bir ıstırap
içerisinde. 
BAŞKAN
– Sayın Havutça, uyku saati, uyumakta bir anormallik yok yani. 
NAMIK
HAVUTÇA (Devamla) – Avrupa İnsan Hakları Mahkemesi işkenceyi sadece insanlara
eziyet olarak görmüyor, aynı zamanda şunları da kötü muamele olarak görüyor. 
Sayın
Bakan, kapatalım bu Meclisi, AKP’li arkadaşlar alsın kararlarını, gidelim biz
de memlekette işimize gücümüze bakalım. Böyle bir Meclis olur mu arkadaşlar ya?
Yani, neden bu Meclis sabah sekiz-akşam sekiz çalışmıyor? Böyle bir çalışma
düzeni nerede var? 
Sayın
Hocam, nerede var böyle bir çalışma düzeni? Var mı? Söyleyin biz de bilelim. 
Şimdi, Sayın Adalet Bakanımıza ben buradan sormak
istiyorum: Siz, bakın, ileri demokrasinizde -Ben örnekler vermek istiyorum
size- dünya demokrasi endeksinde 167 ülke arasında 89’uncu sıradayız.
İHSAN
ŞENER (Ordu) – Kim yapmış, hangi ülke?
NAMIK HAVUTÇA (Devamla) - Uluslararası
kurumların yaptığı araştırma.
Dünya
özgürlük sıralamasında, 194 ülke arasında 112’nci sıradayız. Rejimin rengi,
melez ülke; yani yarı özgür ülke. Basın
özgürlüğünde, 196 ülke arasında 138’inci sıradayız. Küresel barışta, 140 ülke
arasında 127’nci sıradayız. Eğitimde eşitsizlikte, 169 ülke arasında 102’nci
sıradayız. 
Melez
ülkenin de özelliklerini söylüyorum, bizim ülkemizin tanımını: Kuralların sık
sık seçimlerin özgür ve adil yapılmasına engel olduğu, iktidarın muhalefet
üzerinde baskısının belirgin olduğu, politik kültür ve Hükûmet icraatlarının
siyasal katılımının daha vahim ve kalıcı olduğu, yolsuzlukların yaygınlaşma
eğilimi, hukuk devleti kavramının kâğıt üzerinde kaldığı, gazeteciler üzerinde
baskı ve tacizlerin medyanın bağımsızlığını zedeleyecek ölçüde olduğu ve yargı
bağımsızlığının yok olduğu ülkelere “melez ülkeler” deniliyor. Yani Türkiye,
böyle bir ülke; tam da bizi tarif ediyor. 
Şimdi,
gazeteciler üzerinde baskıya gerek yok, zaten milletvekili üzerinde de
yeterince baskı oluşturulmuş.
Şimdi
Sayın Bakan, adliyeleri kapatıyorsunuz ve kapatırken de Hâkimler ve Savcılar
Yüksek Kurulu şöyle bir kriter getiriyor: Derdest dosya sayısı 1.200’ün altında
olan ilçe adliyelerini kapattınız.
Şimdi,
buradan sormak gerekiyor; benim Gömeç’teki, Havran’daki yurttaşlarım suç mu
işlesinler? Yani derdest dosya sayısını azalttığı için, orada insanlar dürüst
olduğu için, icra takibe düşmediği için, cinayet işlemediği için, hırsızlık
yapmadığı için Havran’ı cezalandırıyor musunuz? Böyle bir hukuk mantığı, böyle
bir yargı mantığı dünyanın neresinde var Sayın Bakan? Yine, adil yargılanma
hakkının ihlal edildiği gerekçesiyle Türkiye, şu anda, Avrupa İnsan Hakları
Mahkemesinde, Rusya’yla birlikte en büyük tazminatı ödeyen ülke. Buna bir çare
düşündünüz mü? Yani, siz ne yapıyorsunuz? Adalet Bakanı mısınız, Türkiye’yi
dağıtma bakanı mısınız siz? Merak ediyorum, acaba size Avrupa’da sordular mı?
Ey Adalet Bakanı, Türkiye'nin Bakanı, dünyanın başka hangi ülkesinde halkın
seçtiği milletvekilleri tutuklu olarak yargılanıyor? Bu soruyu sordular mı
Sayın Bakan size hiç?
UMUT
ORAN (İstanbul) – Soruyorlar, soruyorlar.
NAMIK
HAVUTÇA (Devamla) – Yani, böylesine bir… Arkadaşlarım demin ifade etti, adil
yargılanma hakkının Avrupa’daki kriteri, beş yılı geçen yargılamaların hepsinde
adil yargılanma ihlali vardır. Türkiye’de, üç yıldan beri arkadaşlarımız
cezaevinde, daha deliller toplanmadı, Ergenekon davasında. Yine aynı şekilde, özel
hukuk davalarında da ağır bir insan hakları ihlali ve adil yargılanma ihlalleri
var. Sayın Adalet Bakanımız, bizim, gelmiş, burada, yargı reformu paketi
getiriyor, Türkiye’de yargı ayaklar altında, yargıçlarımızın bağımsızlığını
almış gitmiş, bütün yargıçlarımız, savcılarımız, baskı altında olduklarını
açıkça ifade ediyorlar. Böyle bir ülkede, demokrasi, insan hakları, yargı
bağımsızlığı, hukuk devletinden söz edilebilir mi? Ama, bunun hesabını bu
millet size mutlaka soracak ve şu sıralarda -inşallah, Allah o günleri de bize
gösterecek- bugün bize gülenler burada…
(Mikrofon
otomatik cihaz tarafından kapatıldı) 
İHSAN
ŞENER (Ordu) – Çok zor, çok zor!
NAMUK
HAVUTÇA (Devamla) – …küçümseyenler, bunun hesabını bu millete mutlaka
verecekler. (CHP sıralarından alkışlar)
OSMAN
AŞKIN BAK (İstanbul) – Millet işini bilir.
BAŞKAN
– Sayın milletvekilleri, lütfen…
Teşekkür
ediyorum. 
Önergeyi
oylarınıza sunacağım…
III.- YOKLAMA
(CHP
sıralarından bir grup milletvekili ayağa kalktı) 
ALİ
RIZA ÖZTÜRK (Mersin) - Yoklama istiyoruz.
BAŞKAN
– Yoklama talebi var, yerine getireceğim.
Sayın
Tarhan, Sayın Öztürk, Sayın Köktürk, Sayın Aslanoğlu, Sayın Serindağ, Sayın
Dibek, Sayın Yılmaz, Sayın Aldan, Sayın Tanal, Sayın Kesimoğlu, Sayın Köprülü,
Sayın Çam, Sayın Kuşoğlu, Sayın Öner, Sayın Acar, Sayın Erdoğdu, Sayın Güven,
Sayın Demirçalı, Sayın Havutça, Sayın Tamaylıgil ve Sayın Oran. 
İki
dakika süre veriyorum. 
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır. 
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
84’üncü
madde üzerinde iki önerge vardır, okutup işleme alıyorum:
Türkiye
Büyük Millet Meclisi Başkanlığına
278.
sıra sayılı Kanun Tasarısının 84 üncü maddesinin 2 nci fıkrasında yer alan
"üye olmak" ibaresinden sonra gelmek üzere "suçunun alt
sınırından" ibaresinin eklenmesini,
2
nci fıkranın ikinci cümlesinde yer alan "indirilebilir" ifadesinin
"indirilir" şeklinde değiştirilmesini ve "indirilir"
ibaresinden sonra gelmek üzere "ve bağlı diğer suçlar hakkında da
uygulanır" ibaresinin eklenmesini,
3
üncü fıkrasının "Örgüt içindeki hiyerarşik yapıya dâhil olmamakla birlikte,
örgüte bilerek ve isteyerek yardım eden kişi, bir yıldan beş yıla kadar hapis
cezası ile cezalandırılır. Verilecek ceza, yapılan yardımın niteliğine göre
üçte birine kadar indirilir ve indirim hükümleri bağlı diğer suçlar hakkında da
uygulanır." şeklinde değiştirilmesini arz ve teklif ederiz.  01.07.2012
 Pervin Buldan Ayla Akat Adil
Kurt 
 Iğdır Batman Hakkâri 
 Hasip Kaplan Demir Çelik Sırrı
Sakık
 Şırnak Muş Muş
TBMM
Başkanlığına
Görüşülmekte
278 sıra sayılı Kanun Tasarısının çerçeve 84. maddesinin aşağıdaki şekilde
değiştirilmesini arz ve teklif ederiz.
“Madde
84- 5237 sayılı Kanunun 22 nci maddesinin 6 ncı ve 7 nci fıkraları yürürlükten
kaldırılmış, takip eden 8 inci fıkra 6 ncı fıkra olarak numaralandırılmıştır.”
 Ali İhsan Köktürk Özgür Özel Turgut Dibek
 Zonguldak Manisa Kırklareli
 Bülent Tezcan Celal Dinçer Ömer Süha Aldan
 Aydın İstanbul Muğla
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Hükûmet katılıyor mu?
MİLLÎ
SAVUNMA BAKANI İSMET YILMAZ (Sivas) – Katılmıyoruz Sayın Başkan.
BAŞKAN
– Önerge üzerinde Ömer Süha Aldan, Muğla Milletvekili. (CHP sıralarından
alkışlar )
ÖMER
SÜHA ALDAN (Muğla) – Sayın Başkan, değerli milletvekilleri; hepinize günaydın. 
Aslında
Türk Ceza Kanunu’nun 220’nci maddesinin 6 ve 7’nci fıkraları bir hukuk
garabetidir. Yeni TCK’yla gündemimize girdi. Terör örgütüne üye olmamakla
birlikte örgüt adına suç işleyen ve de yine üye olmamakla birlikte terör
örgütüne yardım edenlerin örgüt üyesi gibi cezalandırılmaları şeklinde sistem
getirildi. Son derece adaletsiz cezalar söz konusu oldu. Biz, öneri olarak bu
fıkraların yürürlükten kaldırılmasını istiyoruz. 
Buradan
başka bir noktaya geçmek istiyorum. Size üç tane olay anlatacağım, nereden
nereye gelindiğinin bence çok güzel bir örneğidir.
Yıl
2002, Ankara Devlet Güvenlik Mahkemesi. Bir savcı arkadaş, Recep Tayyip
Erdoğan’ı Augsburg ve Rize’de yaptığı konuşmalar nedeniyle sorguya davet etti,
yapılan sorgusu sonrasında Recep Tayyip Erdoğan’ı tutuklama talebiyle mahkemeye
sevk etti. Şimdi muhalefeti alaya almak için değil de ortamı yumuşatmak için
espriler patlatan, patlattığını düşündüğüm Sayın Meclis Başkan Vekilimizin
yüzündeki endişeyi dün gibi hatırlıyorum. Sayın Recep Tayyip Erdoğan serbest
bırakıldı sorgusunu müteakiben.
İkinci
olay: Yıl 2003, Ankara Devlet Güvenlik Mahkemesinin hâkim ve savcıları Adalet
Bakanı Sayın Cemil Çiçek’e hayırlı olsun ziyaretinde bulundular. Sayın Cemil
Çiçek’e mahkemenin kapatılıp kapatılmayacağını sordular. Cemil Çiçek dedi ki:
“Bunca olandan sonra Sayın Başbakan, kesinlikle Devlet Güvenlik Mahkemesi gibi,
öyle özel yetkili mahkemeler gibi şeylere karşı, derhâl bu mahkemeyi
kapatacağız.” dedi. Bugün bu Meclis kürsüsünde konuşurken bugün yaşananları
gözden geçiriyorum ve Recep Tayyip Erdoğan’ın deyimiyle “Nereden nereye!”
diyorum. 
O
zamanki anlayışın bugün nasıl bir yapıya dönüştüğünü belirgin bir şekilde
gördük. Böyle özel yetkili mahkemelerin rejim muhafızı hâline dönüştüğünü
görüp, onun birtakım olanaklarından nemalanmak hoşa gitti anlaşılan ama son
vermek istediğim örnek Yaser Arafat’tan.
İsrail’de
seçim var ve seçimde aşırı sağcılar ile liberal nitelikteki İşçi Partisi
yarışıyor, Yaser Arafat’a şu soruyu soruyorlar. Diyorlar ki: “İşçi Partisinin
iktidara gelmesini sanıyorum istersiniz çünkü bir barış ortamı doğar ve
Filistin sorunu çözülür.” Yaser Arafat diyor ki: “Biz, kesinlikle aşırı
sağcıların iktidara gelmesini istiyoruz çünkü aldatmacı tavırlarla bu halkımız
çok ezildi ama aşırı sağcıların neler yapabileceğini biliyoruz. Benim halkım böyle
bir iktidarda daha da keskinleşir.” Kıssadan hisse, baskıcı yöntemler mutlaka
antitezini doğurur ve mutlaka muhalefet kendisine her zamankinden daha fazla
çekidüzen verir. Baskıcı yöntemlere karşı direnç gücü de artar ve gün gelir
bundan bu baskıcı yöntemleri uygulayanlar daha çok zarar görürler.
Şuna
dikkat çekmek isterim: “Kontrolsüz güç güç değildir.” diye bir reklam vardır.
Üstün bir gücü bünyesinde tutan insanlar ya da gruplar bir gün o gücün altında
ezilirler.
Hepinize
saygılar sunarım. İyi sabahlar. (CHP sıralarından alkışlar)
BAŞKAN
– Teşekkür ediyorum.
III.- YOKLAMA
(CHP
sıralarından bir grup milletvekili ayağa kalktı)
ALİ
RIZA ÖZTÜRK (Mersin) – Yoklama istiyoruz.
BAŞKAN
– Yoklama talebi var, yerine getireceğim.
Sayın
Tarhan, Sayın Öztürk, Sayın Köktürk, Sayın Tezcan, Sayın Yılmaz, Sayın Dibek,
Sayın Serindağ, Sayın Aslanoğlu, Sayın Köprülü, Sayın Tanal, Sayın Aldan, Sayın
Güven, Sayın Özel, Sayın Erdoğdu, Sayın Çam, Sayın Kuşoğlu, Sayın Öner, Sayın
Acar, Sayın Tamaylıgil ve Sayın Oran.
İki
dakika süre veriyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
84’üncü
madde üzerinde iki önerge olduğunu söylemiştik ama Milliyetçi Hareket
Partisinin de bir önergesinin olduğu anlaşıldı ve okutuyorum:
Türkiye
Büyük Millet Meclisi Başkanlığına…
HASİP
KAPLAN (Şırnak) – Dağıtılmadı önerge. Önergeler okunmaya başlanmadan dağıtılır.

BAŞKAN
– Sayın Kaplan, biliyorum da…
HASİP
KAPLAN (Şırnak) – Sayın Başkan, kaybedilen önerge… Bakın, geçen başlangıçta da
biz önerge sunduk; önergeler okunmaya başlandıktan sonra alınmadı. Şimdi, eğer
MHP Grubu önerge vermişse, bu kaybedilmişse bu vahim bir hatadır. Ayrı bir
konudur, ayrıca sorgulanması gereken bir durum. Ama bir konuşmacı…
BAŞKAN
– Söylediklerinizi kabul ediyorum Sayın Kaplan da… 
HASİP
KAPLAN (Şırnak) – Bundan sonra bunun nereden kaynaklandığının tespiti gerekir.
Neden işleme konulmamış, neden dağıtılmadı? Önce o önergeyi bir dağıtın, bir
görelim. 
BAŞKAN
– Önergeler dağıtılıyor efendim. 
HASİP
KAPLAN (Şırnak) – Yani bu şekilde bir çalışma tarzı olur mu? 
BAŞKAN
– Şimdi, sizin önergenizi okutuyorum:
Türkiye
Büyük Millet Meclisi Başkanlığına
278.
sıra sayılı Kanun Tasarısının 84 üncü maddesinin 2 nci fıkrasında yer alan
"üye olmak" ibaresinden sonra gelmek üzere "suçunun alt sınırından"
ibaresinin eklenmesini,
2
nci fıkranın ikinci cümlesinde yer alan "indirilebilir" ifadesinin
"indirilir" şeklinde değiştirilmesini ve "indirilir"
ibaresinden sonra gelmek üzere "ve bağlı diğer suçlar hakkında da
uygulanır" ibaresinin eklenmesini,
3
üncü fıkrasının "Örgüt içindeki hiyerarşik yapıya dâhil olmamakla
birlikte, örgüte bilerek ve isteyerek yardım eden kişi, bir yıldan beş yıla
kadar hapis cezası ile cezalandırılır. Verilecek ceza, yapılan yardımın
niteliğine göre üçte birine kadar indirilir ve indirim hükümleri bağlı diğer
suçlar hakkında da uygulanır." şeklinde değiştirilmesini arz ve teklif
ederiz.  01.07.2012
  Hasip Kaplan (Şırnak) ve arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Hükûmet katılıyor mu?
MİLLÎ
SAVUNMA BAKANI İSMET YILMAZ (Sivas) – Katılmıyoruz Sayın Başkan.
BAŞKAN
– Önerge üzerinde söz isteyen Hasip Kaplan, Şırnak Milletvekili. 
HASİP
KAPLAN (Şırnak) – Sayın Başkan, sayın milletvekilleri; olağanüstü mahkemelerin
en karakteristik özellikleri, bir, bağımsız değiller; iki, tarafsız değiller;
üç, iktidarın güdümündedirler. Bunlarda savunma yoktur, savunma hakkı yoktur;
suç isnadı belirsizdir, itham mahkemeleridir. Silahların eşitliği de yoktur
iddia ve savunma arasında. Avrupa Mahkemesinin Campbell ve Fell kararında çok
güzel bir tespitle, yürütmeden bağımsız mahkemeler değildir bu mahkemeler.
Bunlarda avukata erişim hakkı yoktur. Delilleri toplama, sanık hakları diye bir
kural yoktur.
Türkiye
Cumhuriyeti tarihi istiklal mahkemelerinden bugüne kadar olağanüstü
mahkemelerle idare ediliyor. Olağanüstü mahkemeler Türkiye’de adaleti ortadan
kaldıran, Türkiye’de muhalefete yönelik kullanılan bir aygıta dönüşüyor. Kim ki
bu olağanüstü mahkemelerden yanadır, tarih ve halk elbette bir gün bunların
yargılamasını yapacaktır. Bundan hiç kimse kaçamaz. İnanıyorum ki şu an AK
PARTİ sıralarında milletvekillerinin yüzde 50’si olağanüstü mahkemelere
yürekten karşıdır, inanarak karşıdır ama bugün bir tavır gösteremiyor. 
Bakın,
size basit bir örnek olsun diye bir kıyaslama yapacağım. İktidara geldiniz 2002
yılında. Bakın, sizin zamanınızda çıkan yasalarda “Örgüt üyesi olmamakla birlikte örgüt üyesi gibi cezalandırılır.”
diye bir yasa çıktı. Bu yasayla ilgili bir önerge. 2002’de basın
açıklamalarının cezası üç aydı, 2012’de sekiz yıla çıkardınız. Toplantı gösteri
yürüyüşleri üç aydı, on iki yıl hapis cezasına çıkardınız. Zılgıt cezası yoktu,
şimdi 2012’de yedi yıla cezasını çıkardınız. Sloganın cezası yoktu, sekiz yıla
çıkardınız. Pankartın cezası yoktu, sekiz yıla çıkardınız cezasını. Poşunun
cezası yoktu, on üç yıla çıkardınız cezasını. Bırakın onu, sizin Başbakanınız
bir şiir okudu diye belediye başkanlığından alındı, zulüm gördü, cezaevlerinde
yattı. O günlerden de ders almadınız. O gün size yapılanları bugün siz
muhalefete yapıyorsunuz. 
Bakın,
bir şarkı söyledi diye kendi dilinde, insanlara, propagandadan yedi yıl ceza
verir oldunuz bu mahkemeler kanalıyla. Yine, izinsiz gösteri olayı, eskiden üç
ila altı ay arasıyken bunun on sekiz yıla kadar cezasını yükselttiniz.
Bunun
sonucudur ki bugün 58 bin tutuklu ve hükümlüyle devraldığınız cezaevlerinde 133
bin kişi yatıyor. Bir ranzada 4 kişiye bile yer düşmüyor. Ve insan onuruna
yakışmayacak bir ortamda, bugün “özel yetkili mahkemeleri kaldıracağım”
dediniz, daha da sınırını genişlettiniz, savunma hakkını sınırladınız, gözaltı
sürelerini kaldırdınız. Tutukluluk durumu en büyük yarayken Türkiye’de, bu
cezaevlerinin insan onurunu ayaklar altına alan… 13 kişinin yanarak can verdiği
Şanlıurfa’dan Sivas katliamında yananlara kadar ne fark ediyor, Allah aşkına
söyler misiniz? Bu zulmü yargılamada zaman aşımına uğratan zulüm, bugün de
İstanbul’da 200 kişiyi KCK soruşturması adı altında yargılıyor. Bir tek müşteki
yok bu dosyada, bir tek delil yok, bir tek eylem yok, bir tek şikâyetçisinin
olmadığı ve böyle bir dosyada, bu zulümde, bizim Anayasa Komisyonu danışmanımız
Sayın Profesör Büşra Ersanlı dâhil olmak üzere aydınlar, yazarlar, çizerler ve
100’ün üzerinde kadın tutuklu bulunuyor. Bu zulümdür, zulüm, zulüm… 
Bakın,
arkadaşlar, Afganistan Kralının Celal Bayar’a çok değerli, hediye ettiği tazıyı
hatırlatırım size, tazıyı. O tazı var ya “köpek davası” olarak yargılama konusu
olmuştu. 2012’de bunun aynısının kapısını açtınız, yolunu açtınız. Bunun da
elbette ki siyaseten sorumluluğu vardır. Sizi biraz da vicdanınızla baş başa
bırakırken linç ve kaba kuvvetle de…
(Mikrofon
otomatik cihaz tarafından kapatıldı) 
HASİP
KAPLAN (Devamla) – …bu mahkemelerle de hiç kimse bir yere varamaz. Bunu çok iyi
bilmenizi istiyorum. 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… 
ÖZGÜR
ÖZEL (Manisa) – Sayın Başkan, yoklama istiyoruz. 
BAŞKAN
– Kabul etmeyenler… Önerge kabul edilmemiştir. 
DİLEK
AKAGÜN YILMAZ (Uşak) – Yoklama istiyoruz. 
BAŞKAN
– Maddede arayacağım şimdi.
“Kabul
edenler” diye sorduktan sonra söyledi. Şimdi maddede…
EMİNE
ÜLKER TARHAN (Ankara) – Sayın Başkan, daha önce kalktı, siz fark etmediniz. 
BAŞKAN
– Lütfen yani. Bu tartışılacak bir konu değil ki. Şimdi maddede arıyorum. 
Maddeyi
oylarınıza sunuyorum…
III.- YOKLAMA
(CHP
sıralarından bir grup milletvekili ayağa kalktı)
DİLEK
AKAGÜN YILMAZ (Uşak) – Yoklama istiyoruz Sayın Başkan.
BAŞKAN
– Yoklama talebi var, yerine getireceğim. 
Sayın
Tarhan, Sayın Öztürk, Sayın Köktürk, Sayın Tezcan, Sayın Yılmaz, Sayın Dibek,
Sayın Serindağ, Sayın Aslanoğlu, Sayın Kesimoğlu, Sayın Köprülü, Sayın Tanal,
Sayın Güven, Sayın Demirçalı, Sayın Oran, Sayın Tamaylıgil, Sayın Havutça,
Sayın Öner, Sayın Kuşoğlu, Sayın Çam ve Sayın Özkoç.
İki
dakika süre veriyorum. 
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.-Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Maddeyi oylarınıza sunuyorum: Kabul edenler... Kabul etmeyenler... Madde
kabul edilmiştir. 
85’inci
madde üzerinde iki adet önerge vardır, okutuyorum:
TBMM
Başkanlığına
Görüşülmekte
olan 278 sıra sayılı Kanun Tasarısının çerçeve 85. maddesinin aşağıdaki şekilde
değiştirilmesini arz ve teklif ederiz.
“Madde
85 – 5237 sayılı kanunun 250 nci maddesine aşağıdaki fıkra eklenmiştir.
“(4)
İrtikâp edilen menfaatin değeri ve mağdurun ekonomik durumu göz önünde
bulundurularak yukarıdaki fıkralara göre verilecek ceza yarısına kadar
indirilebilir.” 
 Bülent Tezcan  Ali İhsan Köktürk  Turgut Dibek
 Aydın  Zonguldak  Kırklareli
 Özgür Özel  Celal Dinçer  Ferit Mevlüt Aslanoğlu
 Manisa İstanbul  İstanbul  
Türkiye
Büyük Millet Meclisi Başkanlığına
278
sıra sayılı Kanun Tasarısının 85. maddesinin tasarı metninden çıkarılmasını arz
ederiz.
 Oktay Öztürk  Oktay Vural  Nevzat Korkmaz
 Erzurum  İzmir  Isparta
 Mehmet
Erdoğan  Yusuf Halaçoğlu 
 Muğla
 Kayseri 
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Hükûmet katılıyor mu?
MİLLÎ
SAVUNMA BAKANI İSMET YILMAZ (Sivas) – Katılmıyoruz Sayın Başkanım.
BAŞKAN
– Önerge üzerinde söz isteyen Oktay Öztürk, Erzurum Milletvekili. (MHP
sıralarından alkışlar) 
OKTAY
ÖZTÜRK (Erzurum) – Sayın Başkan, değerli milletvekilleri; hepinize hayırlı
sabahlar diliyorum. Biraz önce oylanan maddedeki önergemiz kayboldu ama o
konudaki düşüncelerimizi ifade etmek istiyorum. 
Konuyla
ilgili araştırma yaparken, bir İnternet sitesinde “hukuk devleti” kavramıyla
ilgili bir açıklama ve bu açıklamaya yönelik bir vatandaş yorumu gördüm. Günümüzde
hâlimizi çok güzel özetlediği için de sizinle paylaşmak istiyorum.
Hukuk
devletini tarif ediyor: “Hukuk devleti nedir? Hukuk devleti ilkesi, insan
haklarına saygılı ve bu hakları koruyucu, adil bir hukuk düzeni kuran ve bunu
devam ettirmekle kendini yükümlü sayan, hukukun üstünlüğünü şiar edinen, hukuk
kurallarına ve anayasaya uygun davranan, bütün eylem ve işlemleri yargı
denetimine bağlı olan devlet demektir. Hukuk devletinde yasama organını da
kapsayacak biçimde devletin bütün organları üzerinde hukukun ve anayasanın
mutlak egemenliği vardır. Kanun koyucu, her zaman hukukun ve anayasanın üstün
kurallarıyla bağlıdır. Hukuk kurallarına bağlı olmayan ve yargı denetimine de
tabi olmayan devlet, hiçbir zaman adaleti gerçekleştiremez çünkü hukuk güvenliğini
sağlayamaz. Yargı denetimine açık olan yasaların üstünde kanun koyucunun da
bozamayacağı temel hukuk ilkeleri ve anayasanın bulunduğu bilincinden
uzaklaşıldığında, geçersiz kalacağını bilen devlettir. Bu nedenle, devletin üç
temel kurumu da -yani yasama, yürütme ve yargı da- hukuka uygun olmalıdır.”
Gelelim
vatandaşın yorumuna: “Şu anda iktidarda bulunan partinin yargıya ve hukuka
saygısı var mı?” diye soruyor. Kendisi cevap veriyor: “Bence yok. Kararlar
lehlerine olunca iyi, olmayınca kötü. Bu şartlar altında, demek ki, şu anda
geçerli olan yasaları kabul etmemektedirler. Bu, gerçekten, içimizi
acıtmaktadır. Bazı özel durumlar, siyasi atraksiyonlar, devlete karşı kalkışma
provaları yapılırken suç işleyenlere karşı özel düzenlemeler yapıldığı
endişesini taşıyoruz. ‘Kader mahkûmu’ dediğimiz hayatında bir daha aynı duruma
düşmeyecek insanlara karşı bu kadar cömert davranamıyoruz. Bizler bunu hak
etmiyoruz. İktidarda olan parti Türkiye'nin bir hukuk devleti olduğunu hemen
hatırlamalı ve buna uygun davranmalıdır.” diyor. 
Gelin,
vatandaşın sesine kulak verelim ve AKP klasiklerinden vazgeçelim. Bu çerçevede,
biraz önce görüştüğümüz 278 sıra sayılı Kanun Tasarısı’nın 84’üncü maddesi
neler getiriyor ona bir bakalım:
Yürürlükteki
3713 sayılı Terörle Mücadele Kanunu’nun 2’nci maddesinin 2’nci fıkrası ile 5237
sayılı Türk Ceza Kanunu’nun 220’nci maddesinin 2’nci ve 7’nci fıkraları
uyarınca, örgüt içindeki hiyerarşik yapıya dâhil olmamakla birlikte, bir örgüte
bilerek ve isteyerek yardım eden bir
kişinin bir yıldan üç yıla kadar cezalandırılması, ayrıca örgüt silahlı
ise, 5237 sayılı Türk Ceza Kanunu’nun 220’nci maddesinin 3’üncü fıkrası
uyarınca, verilecek cezanın dörtte 1’den yarısına kadar artırılması
öngörülmekte iken, tasarı yasalaştığında, bu cezanın üçte 2’ye kadar oranında
indirimi söz konusu olabilecektir. 
Buna
göre, tasarı yasalaştığı takdirde, terör örgütünün talimatıyla düzenlenen bir
gösteriye katılıp güvenlik güçlerini yaralayan, molotofkokteyli atarak ortalığı
yakıp yıkan bir kişinin örgüte üye olduğu tespit edilemezse, bu kişi örgüt
adına suç işlediği hâlde, yürürlükteki düzenlemenin aksine, daha az bir ceza
almak durumunda kalacak ki bu düzenlemenin kısmi örtülü af olduğunu
düşünmekteyiz.
Ayrıca,
bu maddede tanımlanan suçu işleyen ve hüküm giymiş olan kişiler hakkındaki
dosyalar, lehe kanun uygulaması sebebiyle, Yargıtay Başsavcılığında veya ilgili
dairesinde olan dosyalar bozularak ilk derece mahkemesine gönderilecektir. 
Daha
önemlisi şu: Zaman zaman televizyonlarda seyrediyoruz; sokakları ateşe veren,
insanları evlerine hapseden, millî serveti ortadan kaldırmak için elinden gelen
her şeyi yapan, aslında bir örgütün üyesi değil ama örgütün yönlendirmesiyle…
Ki zaten hiçbir örgüt üyesi sokaklara inmiyor, sadece maşalarını ortaya
koyuyorlar, şimdi bunlara af getiriyoruz.
(Mikrofon
otomatik cihaz tarafından kapatıldı) 
OKTAY
ÖZTÜRK (Devamla) – Biz bunları affettikçe bunlar da vurmaya devam edecekler,
nasıl olsa her defasında da kazanıyorlar! 
Bunu
takdirlerinize sunmak istedim.
Hepinizi
saygıyla selamlıyorum. (MHP sıralarından alkışlar)
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
TBMM
Başkanlığına
Görüşülmekte
olan 278 sıra sayılı kanun tasarısının çerçeve 85. maddesinin aşağıdaki şekilde
değiştirilmesini arz ve teklif ederiz.
“Madde
85 – 5237 sayılı kanunun 250 nci maddesine aşağıdaki fıkra eklenmiştir.
“(4)
İrtikap edilen menfaatin değeri ve mağdurun ekonomik durumu göz önünde
bulundurularak yukarıdaki fıkralara göre verilecek ceza yarısına kadar
indirilebilir.” 
  Ferit
Mevlüt Aslanoğlu (İstanbul) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Hükûmet katılıyor mu?
MİLLÎ
SAVUNMA BAKANI İSMET YILMAZ (Sivas) – Katılmıyoruz Sayın Başkan.
BAŞKAN
– Önerge üzerinde söz isteyen Ferit Mevlüt Aslanoğlu, İstanbul Milletvekili.
(CHP ve MHP sıralarından alkışlar)
FERİT
MEVLÜT ASLANOĞLU (İstanbul) – Sayın Başkan, çok değerli milletvekilleri;
hepinize günaydın.
Sayın
Başkanım uygun görürse, benim misafirim olarak hepinizi çorba içmeye davet
ediyorum. Açılırsınız, biraz enerji alırsınız, sonra yarın sabaha kadar devam
ederiz. 
Yarın
sabaha kadar biz hazırız ama Sayın Başkan, özellikle iktidar partisi grup
başkan vekillerine söylüyorum. Muhtemelen onda, on birde kapanacak bugünkü
oturum, ikide tekrar yeni oturum açılacak. Ama eğer kafanızda ikide açmama gibi
bir prensip varsa -açıp kapama gibi- sizin arkadaşlara söyleyip bizim
arkadaşların haberi olmazsa… Bize haksızlık yapmayın. Böyle bir karar
alacaksanız şimdiden bize de söyleyin. O zaman hakikaten büyük bir haksızlık
yaparsınız. Biz yarın sabaha kadar çalışırız, hiç bundan kuşkumuz yok. 
OKTAY
VURAL (İzmir) – Devam, sonuna kadar…
FERİT
MEVLÜT ASLANOĞLU (Devamla) - Değerli milletvekilleri, ben hukukçu değilim ama
Türkiye’de adalet deyince Adalet Bakanlığı aklıma ilk gelen kurum olur. Şimdi,
-hiç kimse- birbirimizi kandırmayalım. HSYK özerk bir kurum değildir; Başkanı
Sayın Bakan, Sayın Müsteşar. Şimdi, aynı kişiler, Türkiye’de 146 adliyenin
kapatılmasına imza koyuyorlar. Daha sonra -bunu bilin- Sayın Bakanın imzasıyla
seksen adliyenin açılması teklifi yapılıyor. 
Sayın
Müsteşarım, Sayın Bakanım… Sayın Bakanım yok galiba burada.
OKTAY
VURAL (İzmir) – O biraz dinlenmeye çekildi.
FERİT
MEVLÜT ASLANOĞLU (Devamla) – Buradakileri neden kapattınız, objektif kriteriniz
neydi? Siz adalet dağıtan bir kurumsunuz. Adil oldunuz mu? Eğer Adalet
Bakanlığı adil değilse bu ülkede adaletten bahsetmek hiçbirimize yakışmaz. Bir
kere, siz adil değilsiniz. Niçin kapattınız, kapatma kriteriniz neydi, neden
buna imza attınız, imza atarken bir kriter ortaya koydunuz mu? Ve Türkiye’de
ilk defa bir ile bağlı bir ilçeyi başka bir ilin ilçesine adli hizmetlerin
görülmesine bağladılar. İlk defa…
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – İlk değil, Armutlu var. 
FERİT
MEVLÜT ASLANOĞLU (Devamla) – İyi ki, maşallah, bir tane varmış.
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Yalan söylüyorsunuz, doğruyu
söyleyin.
FERİT
MEVLÜT ASLANOĞLU (Devamla) – Efendim? Ne dediniz, yalan mı söylüyor dediniz? 
OKTAY
VURAL (İzmir) – “Yalan söylüyor” dedi, evet.
FERİT
MEVLÜT ASLANOĞLU (Devamla) – Hayır, Sayın Başkan… 
Bu
ifadeyi kullanmaktan dolayı sizi kınıyorum!
BAŞKAN
– Sayın milletvekili…
FERİT
MEVLÜT ASLANOĞLU (Devamla) – Ben yalan söylemiyorum, ben bildiğimi söylüyorum.
Bu kararnamede üç tane adliye başka bir ile bağlandı. 
OKTAY
VURAL (İzmir) – Şimdi kim yalan söylüyor?
FERİT
MEVLÜT ASLANOĞLU (Devamla) – En az sizin kadar ben de biliyorum ama orada
oturup da ahkâm kesmek size yakışmıyor. “Yalan söylüyor.” demek size hiç
yakışmıyor!
BAŞKAN
– Sayın Aslanoğlu, Genel Kurula hitap edin lütfen.
FERİT
MEVLÜT ASLANOĞLU (Devamla) – Sayın Başkan, önce onu kınayın, beni değil.
BAŞKAN
– Doğru.
OKTAY
VURAL (İzmir) – Sayın Başkan, Komisyonu temsilen oturan biri Komisyonu temsil
eder.
FERİT
MEVLÜT ASLANOĞLU (Devamla) – Oradan “Yalan söylüyorsun.” diyen bir insana tek
kelime etmiyorsunuz…
BAŞKAN
– O cümleyi kullanan Sayın Milletvekilini kınıyorum, kınıyorum Sayın Aslanoğlu.
OKTAY
VURAL (İzmir) – Geri alsın sözünü, geri alsın.
ERKAN
AKÇAY (Manisa) – Deminden beri yılışık yılışık sırıtıyor.
FERİT
MEVLÜT ASLANOĞLU (Devamla) – Ayıp oluyor Sayın Başkan, ayıp oluyor. 
BAŞKAN
– Evet.
Buyurun.
FERİT
MEVLÜT ASLANOĞLU (Devamla) – Sayın Başkan, oraya müdahale edin. Ayıptır!
Ve
ondan sonra aynı Bakan, aynı Müsteşar 80 adliyenin açılması yönünde HSYK’ya
mektup yazıyor. Her ne hikmetse, o torbadan 44 tanesi çıkıyor. Neden 44 tane,
nedir kriteriniz? 2 bin nüfuslu yeri açtınız, 2 bin nüfuslu… 2 bin nüfuslu yeri
açtınız. Adalet midir, hak mıdır? 
OKTAY
VURAL (İzmir) – Bunlarda ne adalet, ne zihniyet… Allah’ını seversen ya!
FERİT
MEVLÜT ASLANOĞLU (Devamla) – Objektiflik bu mudur? Eğer Adalet Bakanlığı Türkiye’de
bunu yapıyorsa ben bu ülkede ne adaletten ne haktan hiçbir şeye inanmıyorum. 
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ediyorum.
III.- YOKLAMA
(CHP
sıralarından bir grup milletvekili ayağa kalktı)
EMİNE
ÜLKER TARHAN (Ankara) – Yoklama istiyoruz.
BAŞKAN
– Önergeyi oylarınıza sunacağım, yoklama talebi var. 
Sayın
Tarhan, Sayın Dibek, Sayın Köktürk, Sayın Özel, Sayın Öztürk, Sayın Yılmaz,
Sayın Serindağ, Sayın Tezcan, Sayın Köprülü, Sayın Tanal, Sayın Kesimoğlu,
Sayın Aldan, Sayın Güven, Sayın Demirçalı, Sayın Oran, Sayın Tamaylıgil, Sayın
Havutça, Sayın Erdoğdu, Sayın Acar, Sayın Öner, Sayın Kuşoğlu. 
Evet,
iki dakika süre veriyorum. 
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır. 
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
86’ncı
madde üzerinde aynı mahiyette iki önerge vardır, okutup işleme alıyorum:
Türkiye
Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısının 86. maddesinin madde metninden
çıkarılmasını arz ve teklif ederiz. 
 Ali Rıza Öztürk Ali İhsan Köktürk Turgut Dibek
 Mersin Zonguldak Kırklareli
 Mevlüt Dudu Dilek Akagün Yılmaz İlhan
Cihaner
 Hatay Uşak Denizli
 Ali Özgündüz Mahmut Tanal Mustafa
Sezgin Tanrıkulu
 İstanbul İstanbul İstanbul
 Atilla
Kart Gürkut Acar
 Konya Antalya
Diğer
önerge sahipleri: 
 Oktay Öztürk Oktay Vural Nevzat
Korkmaz
 Erzurum İzmir Isparta
 Yusuf Halaçoğlu Mehmet Erdoğan
 Kayseri Muğla
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan. 
BAŞKAN
– Hükûmet katılıyor mu?
MİLLÎ
SAVUNMA BAKANI İSMET YILMAZ (Sivas) – Katılmıyoruz Sayın Başkanım.
BAŞKAN
– Önerge üzerinde söz isteyen Bülent Tezcan, Aydın Milletvekili. 
BÜLENT
TEZCAN (Aydın) – Teşekkür ediyorum Sayın Başkan. 
Sayın
Başkan, değerli milletvekilleri; bugün 2 Temmuz sabahı. Çalışmaya aralıksız
devam ederek 2 Temmuz sabahını karşıladık. 
2
Temmuz 1993 yılı tarihimizde kara bir leke olarak yer alıyor. 1993 yılında, bir
ülkede gericiliğin, yobazlığın, inançlar adına, inançları kullanarak, insanları
hunharca, acımadan, vicdansızca nasıl yakabileceğini maalesef gördük. (AK PARTİ
sıralarından gürültüler)
Vicdanlı
mı? Vicdanlı mı? Vicdanlı mı? Sivas’ta 35 tane insanın katledilmesi vicdanlı
mı? Ona “vicdanlı” diyecek hiçbir vicdan tanımıyorum. (AK PARTİ sıralarından
gürültüler)
Tabii
rahatsız olursunuz! Tabii rahatsız olursunuz çünkü Sivas katillerini mahkeme
kapılarında sizler savundunuz. (AK PARTİ sıralarından gürültüler) 
BAŞKAN
– Sayın milletvekilleri, lütfen… 
BÜLENT
TEZCAN (Devamla) – Tabii rahatsız olursunuz! (CHP sıralarından alkışlar)
BAŞKAN
– Sayın Tezcan…
BÜLENT
TEZCAN (Devamla) – Sivas cinayetinin ortaklarını Bakanlar Kuruluna sizler
taşıdınız, tabii rahatsız olursunuz! Hiç olmazsa, birazcık vicdan kırıntınız
kaldıysa, yıllar sonra bile insanların bu acıyı anmalarına müsaade edecek kadar
vicdanınız olsun. Bu acıyı hatırlamalarına müsaade edecek kadar vicdanınız
olsun! Hiç olmazsa susun, susun! 
ALİ
ŞAHİN (Gaziantep) – Başbağlar’dan bahsetsene!
BÜLENT
TEZCAN (Devamla) – Neden bahsedeceğim!
ALİ
ŞAHİN (Gaziantep) – Başbağlar’dan bahsetsene! Hadi bakalım! 
ALİ
İHSAN KÖKTÜRK (Zonguldak) – Ya, bağırma kardeşim, bağırma! Çık orada konuş! 
BÜLENT
TEZCAN (Devamla) – İnsanları yakan, hunharca katleden her cinayetin
karşısındayız.
Değerli
arkadaşlar… (AK PARTİ sıralarından gürültüler)
BAŞKAN
– Sayın milletvekilleri, lütfen…
OKTAY
VURAL (İzmir) – Sayın Milletvekili bir şey diyor Sayın Başkan. 
ALİ
İHSAN KÖKTÜRK (Zonguldak) – Sayın Başkan, cevap verecek olanlar kürsüden cevap
versin, yerinden değil.
BÜLENT
TEZCAN (Devamla) – Tabii ki, gericilik ve yobazlığın, yıllar sonra, yaktığı
insanları anmasına dahi müsaade edemeyecek kadar ortağısınız bu cinayetin,
ortağısınız bu cinayetin! (AK PARTİ sıralarından gürültüler)
AYŞE
NUR BAHÇEKAPILI (İstanbul) – Sözünü geri al. Ne diyorsun sen!
ALİ
ŞAHİN (Gaziantep) – Başbağlar’dan bahsetsene!
YILMAZ
TUNÇ (Bartın) – Ne ortağı be! Ne ortağından bahsediyorsun!
BÜLENT
TEZCAN (Devamla) - Değerli arkadaşlar, biliyorsunuz, cezaevlerinde Madımak
canilerini kimlerin ziyaret ettiği gazete arşivlerinde var, dönün gidin bakın,
dönün gidin bakın. (CHP sıralarından alkışlar) Dönün… Duruşma salonlarında
Madımak canilerinin avukatlığını kimin yaptığı gazete arşivlerinde var, dönün
gidin bakın. (AK PARTİ sıralarından gürültüler)
ALİ
ŞAHİN (Gaziantep) – Başbağlar’ı kimlerin yaptığından bahset!
UMUT
ORAN (İstanbul) – Sayın Başkan, müdahale edin. 
AYŞE
NUR BAHÇEKAPILI (İstanbul) – Siz savunuyorsunuz…
BÜLENT
TEZCAN (Devamla) - Değerli arkadaşlar, susun, susun, suçunuzla oturun,
suskunluğunuzla insanların acılarını yaşamasına müsaade edin. (AK PARTİ
sıralarından gürültüler)
BAŞKAN
– Sayın Tezcan, lütfen! Sayın Tezcan…
BÜLENT
TEZCAN (Devamla) – Değerli arkadaşlar, sakin olun…
YILMAZ
TUNÇ (Bartın) – Hadi oradan be!
BÜLENT
TEZCAN (Devamla) - Sakin olun, sakin olun. 
MEHMET
DANİŞ (Çanakkale) – Dersim gibi mi! Ahlaklı ol!
ALİ
SERİNDAĞ (Gaziantep) – Niye rahatsız oluyorsunuz?
BÜLENT
TEZCAN (Devamla) - Bu ülkede insanları, dini kullanarak, insanların inançlarına
saygı göstermeden, kendi inancınızdan, meşrebinizden olmayan herkesi
yakabileceğinizi mi sanıyorsunuz? (AK PARTİ sıralarından “Yuh!” sesleri) 
Size
yuh olsun! 
BAŞKAN
– Sayın Tezcan, lütfen…
BÜLENT
TEZCAN (Devamla) – Şurada, bir katliamı kınamamıza dahi müsaade edemediniz.
Şurada, bir katliamı kınamaya dahi müsaade edemediniz. (AK PARTİ sıralarından
gürültüler) 
RAMAZAN
CAN (Kırıkkale) – Ayıp ya!
BÜLENT
TEZCAN (Devamla) - Değerli arkadaşlar, susun, susun, susun, susun! 
BAŞKAN
– Sayın Tezcan… 
BÜLENT
TEZCAN (Devamla) – Sayın Başkan…
BAŞKAN
– Lütfen önerge üzerinde konuşun Sayın Tezcan. 
BÜLENT
TEZCAN (Devamla) – Sayın Başkan, önerge üzerinde giriş yapmaya fırsat dahi
bırakmadılar. (AK PARTİ sıralarından gürültüler) 
OKTAY
VURAL (İzmir) – Hatibi duyamıyoruz. 
ALİ
SERİNDAĞ (Gaziantep) – Sayın Başkan, niye rahatsız oluyorlar?
BÜLENT
TEZCAN (Devamla) - Değerli arkadaşlar, özel yetkili mahkemeleri tartıştığımız
bu günde, görüyorum ki, özel yetkili milletvekilleri, istemedikleri, kabul
etmedikleri muhalif düşünceleri susturmak için özel yetkilerini kullanmaya
hazırlar.
OSMAN
AŞKIN BAK (İstanbul) – Üsluba bak!
BÜLENT
TEZCAN (Devamla) - Ama bu Meclis size
teslim olmayacak. 
RAMAZAN
CAN (Kırıkkale) – Ayıp!
CUMA
İÇTEN (Diyarbakır) – Başbağlar’ı anlat! 
BÜLENT
TEZCAN (Devamla) - Olmayacak size teslim. (AK PARTİ sıralarından “Yürü” sesi,
gürültüler; CHP sıralarından alkışlar)
MAHİR
ÜNAL (Kahramanmaraş) – Sayın Başkan 2 Temmuz 1993 bizim de esefle kınadığımız
bir gündür. Fakat o gün iktidarda SHP vardı ve oradaki provokasyonların kimler
tarafından yapıldığı bugün bilinmektedir. O katliamın bizimle ilgisi yoktur. 
AYŞE
NUR BAHÇEKAPILI (İstanbul) – Hepsi bugün Silivri’de!
MAHİR
ÜNAL (Kahramanmaraş) - Dolayısıyla Hatibin söylediklerini kendisine iade
ediyorum. 
Sabahın
bu saatinde bu provokasyonu da kınıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Ünal. 
Aynı
mahiyette diğer önerge üzerinde söz sahibi...
OKTAY
VURAL (İzmir) – Gerekçe…
BAŞKAN
– Gerekçeyi okutuyorum:
Gerekçe:
Anayasal
sistemimiz, Kuvvetler Ayrılığı prensibine göre tanzim edilmiş, Devlet
organlarına da bu prensip çerçevesinde yetki ve sorumluluklar verilmiştir.
Kuvvetler
Ayrılığı prensibini hayata geçiren, onu ayakta tutan da Hukuk Devleti
ilkeleridir. Meşruiyet içinde olunması gerekir.
Tam
anlamıyla bir Hukuk Devletinden bahsedilmesi için de, bağımsız ve tarafsız bir
yargı şarttır. Yargının siyasallaşması gibi iddialar Hukuk Devleti görüntüsünü
ortadan kaldırmaktadır.
Bu
erozyonun farkında olan, kamuoyu tepkileri ile bu olumsuz atmosferi ortadan
kaldırmak için Yargı reformu paketleri bir bir ardınca açılmakta ve böylece
kamuoyu oyalanmaktadır.
Toplumda
büyük beklentiler yaratan 3. Yargı reformu paketinin de bu beklentileri
karşılamaktan uzak olduğu görülmektedir.
Tasarıdan
beklenen esas amaç, yargının hızlandırılması ve biriken ağır iş yükünün
azaltılmasıdır.
Ancak
bu hedefleri gerçekleştirmek üzere elle tutulan gözle görülen hiçbir somut
öneri içermediği görülmektedir ve böylece üçüncü yargı reformu paketi ölü doğmuştur.
Büyük hayal kırıklıkları yaşatmıştır.
Ne
İcra ve İflas Kanununda ne İdare Hukukunda ne Ceza ve Ceza Muhakemeleri Usulü
Kanununda ve ne de diğer kanunlarda yapılan değişiklikler, yargının güvenli,
adil ve etkin gerçekleşmesine katkı veren değişiklikler olmayıp, insanlarımızın
mahkeme kapılarında yıllarca beklemesinin devamına vesile olacaktır. Verilen
yargı kararları ise adalet terazisinde tartıldığında, hep tartışmalı ve kamu
vicdanında mahkûm edilen kararlar olacaktır.
10
yılda, tek başına hükümet eden, Adalet ve Kalkınma Partisi ülkedeki
kronikleşmiş problemleri çözmek bir yana kendisine millet tarafından verilen
gücü hep istismar amacıyla kullanmıştır. 
Öte
yandan Anayasanın 10. Maddesindeki eşitlik ilkesi başta olmak üzere hukuk
sistemimizde vatandaşların yargı önünde eşit olduğu, yargının, tüm erkleri ve
kişileri bağlayıcı olduğu prensiplerine de aykırı bir biçimde bazı kamu
görevlilerinin soruşturulması ve yargılanması konusunda ayrıcalıklar ve
eşitsizlikler getiren tasarı mecliste temsil olunan siyasal partilerin görüş ve
katkılarını da almamış, son dakika önergesi ile yeterince müzakere edilmesine
fırsat vermeden yasallaştırılmak istenmiştir.
Tasarı
AKP tasarısıdır. Üzerinde mutabakat arayışı, kaygısı taşımamaktadır. Bir
dayatmadır. Kanun yapma tekniğine aykırı ifade ve düzenlemeler taşımaktadır. 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
XI.- OTURUM BAŞKANLARININ KONUŞMALARI
1.- Oturum Başkanı, TBMM Başkan Vekili
Sadık Yakut’un, Sivas olaylarının da, Başbağlar olaylarının da bir katliam
olduğuna ilişkin konuşması 
BAŞKAN
- Sayın milletvekilleri, Sivas olaylarının da, Başbağlar olaylarının da bir
katliam olduğunu ve her ikisini de kınadığımızı belirtiyoruz. Ancak, bir olayın
diğerinin karşılığı olmadığını ve hiçbir insanımızın da bu olaylara
karışacağına ihtimal vermediğimizi, dış güçlerin, dış istihbarat örgütlerinin
Türkiye üzerindeki oyunlarının, Türkiye Büyük Millet Meclisinde, sanki bizim
insanımız tarafından yapıldığının dile getirilmesini de çok doğru bulmuyorum.
Birleşime
yarım saat ara veriyorum.


Kapanma Saati: 06.47

ON ÜÇÜNCÜ OTURUM
Açılma Saati: 07.19
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur),
Tanju ÖZCAN (Bolu) 
BAŞKAN
– Sayın milletvekilleri, Türkiye Büyük Millet Meclisinin 129’uncu Birleşiminin
On Üçüncü Oturumunu açıyorum.
278
sıra sayılı Kanun Tasarısı’nın görüşmelerine kaldığımız yerden devam edeceğiz.
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
- Komisyon ve Hükûmet yerinde.
87’nci
madde üzerinde aynı mahiyette iki önerge vardır, okutuyorum:
Türkiye
Büyük Millet Meclisi Başkanlığına
278
sıra sayılı Kanun Tasarısının 87. Maddesinin tasarı metninden çıkarılmasını arz
ederiz. 
 Oktay Öztürk Oktay Vural Nevzat
Korkmaz
 Erzurum İzmir Isparta
 Mehmet
Erdoğan Yusuf Halaçoğlu
 Muğla Kayseri
Diğer
önerge sahipleri:
 Ali İhsan Köktürk Turgut Dibek Bülent Tezcan
 Zonguldak Kırklareli Aydın
 Özgür Özel Celal Dinçer Gürkut Acar
 Manisa İstanbul Antalya
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Hükûmet katılıyor mu?
MİLLÎ
SAVUNMA BAKANI İSMET YILMAZ (Sivas) – Katılmıyoruz Sayın Başkan.
BAŞKAN
– Önerge üzerinde söz isteyen Gürkut Acar, Antalya Milletvekili. (CHP
sıralarından alkışlar) 
GÜRKUT
ACAR (Antalya) – Sayın Başkan, değerli milletvekili arkadaşlarım; evet, bir
gece sabaha kadar uyumadan burada görev yaptık ve şimdi sabah saat yediyi yirmi
geçe yine birlikteyiz. Bu çalışma koşullarını buradan kınamak istiyorum. Bu,
sağlıksız bir çalışmadır. Değerli arkadaşlarım, bu ülkeye bir şeyler vereceksek
öncelikle çalışma koşullarını düzenlememiz gerekiyor. Buradaki bu gidiş iyi bir
gidiş değil. Buradan defalarca söylüyoruz ama maalesef, bütün sözlerimiz bir
duvara çarpıp geri geliyor gibi hiçbir şekilde dikkate alınmıyor ve AKP bizimle
hiçbir konuda uzlaşmıyor, uzlaşmamayı da bir ilke olarak götürüyor. 
Değerli
arkadaşlarım, Türkiye’de temel sorunlarımızdan bir tanesi adalet sorunudur.
Adalet, ekmek gibidir, eğer fırında fazla kalırsa yanar, fırından çabuk çıkarsa
ekmek gibi çiğ kalır. Şimdi, birikmiş olan dosyaların Adalet Bakanlığı
tarafından hızla eritileceğine ilişkin bir sevinç çığlığını duyuyoruz. Bu doğru
değildir, bu gidiş iyi bir gidiş değildir. Sadece dosyaları eksiltmek yeterli
değildir, adaletin sağlanması lazım. Adaletin sağlanması için de yargıçların
tarafsız, güvenlik içerisinde, adil olmaları lazım ama ne yazık ki Türkiye’de
adalet gittikçe bozuluyor. 
Değerli
arkadaşlarım, özellikle Silivri Cezaevinde kurulmuş olan mahkemelerin
yargılamasının artık bir işkence hâline geldiğini görmekteyiz. Cezaevinde
güvenlik bir yana, fakat insanlar eşya gibi muamele görüyor, burada korkunç bir
yalnızlaştırma var ve şunu söylüyor oradakiler: Hani biliyorsunuz bir deyim var
“Allah kimseyi açlıkla terbiye etmesin.” diye ve onlar da şöyle diyorlar:
“Allah hiçbir ülkeyi yargıyla terbiye etmesin.”
Değerli
arkadaşlarım, sanıklardan Yalçın Küçük soru soruyor, soru sorma hakkı yargıç
tarafından tanınmıyor, “Benden korkuyorsunuz Sayın Yargıç, bana söz
vermiyorsunuz.” diyor, yargıç bu sözleri üzerine kendisini on altı oturum
oturuma gelmeme cezasıyla cezalandırıyor. Bunun üzerine diyor ki: “Burası infaz
mangası gibi oldu.” Bunun üzerine yargılamanın sonuna kadar tüm oturumlardan
men cezası alıyor.
Değerli
arkadaşlarım, “Burada artık adalet yok ve işkence ede ede verilmiş bir hükmün
infazı var.” diyor oradaki sanıklar. 
Değerli
arkadaşlarım, Mustafa Balbay’ın size birkaç sözünü ileteyim: “Gizli tanıklar,
sanki duruşmada değiliz ve gizli bir yerden sürekli üzerimize ateş ediliyor
gibi. İtiraz ediyoruz, mahkeme ‘Durun bakalım, isabet ettiğine daha sonra
bakarız, edip etmediğini bir görelim.’ diyor. İddianame çarkıfelek gibi, kimi
vuracağı belli değil. İddianame bir gün sizi de vurabilir.” diyor.
Değerli
arkadaşlarım, mahkemeler kendisi usul üretiyor, kendisine yetki verilmesine
“Yetkili mahkemeler bunlar.” diyorlar. 
Değerli
arkadaşlarım, bir sanığın kendisini suçlayan kişiyi tanıma hakkı vardır.
İngiltere de bu ilkeyi getirmiştir. Burada gizli tanıklık sistemi artık
adaletsizliğin en uç boyutudur. Maalesef Silivri’de görülen davalarda artık
hukukun, yargının olduğunu söylemek mümkün değildir. Türkiye gerçekten hukuk
devleti olmaktan tamamen çıkmış durumdadır.
(Mikrofon
otomatik cihaz tarafından kapatıldı)
GÜRKUT
ACAR (Devamla) – Bugün kabul ettiğimiz bu özel yetkili mahkemelerde de buraya,
artık iyice dip noktasına doğru geldik. Diliyorum ki Türkiye bu adaletsizlikten
en kısa zamanda kurtulur. 
Hepinize
saygılar sunarım. 
BAŞKAN
– Teşekkür ediyorum.
Sayın
Vural, aynı mahiyetteki önerge üzerinde söz talebiniz var mı?
OKTAY
VURAL (İzmir) – Geri çekiyorum efendim. 
BAŞKAN
– Önergeyi oylarınıza sunuyorum…
III.- YOKLAMA
(CHP
sıralarından bir grup milletvekili ayağa kalktı)
TURGUT
DİBEK (Kırklareli) – Yoklama istiyoruz Sayın Başkan.
BAŞKAN
– Yoklama talebi var.
Sayın
Tarhan, Sayın Dibek, Sayın Köktürk, Sayın Tezcan, Sayın Aslanoğlu, Sayın Özel,
Sayın Serindağ, Sayın Öztürk, Sayın Yılmaz, Sayın Aldan, Sayın Tanal, Sayın
Kesimoğlu, Sayın Köprülü, Sayın Çam, Sayın Moroğlu, Sayın Kuşoğlu, Sayın Özkoç,
Sayın Öner, Sayın Acar, Sayın Güven, Sayın Demirçalı. 
İki
dakika süre veriyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
88’inci
madde üzerinde aynı mahiyette iki önerge vardır, okutup işleme alıyorum. 
Türkiye
Büyük Millet Meclisi Başkanlığına
Görüşülmekte
olan 278 sıra sayılı kanun tasarısının 88. maddesinin, metinden çıkarılmasını
arz ve teklif ederiz.
 Ali Rıza Öztürk Ali İhsan Köktürk  Turgut Dibek
 Mersin  Zonguldak  Kırklareli
 Mahmut Tanal Gürkut Acar Atilla
Kart
 İstanbul Antalya  Konya
 İlhan Cihaner Dilek Akagün Yılmaz  Ali Özgündüz
 Denizli Uşak İstanbul
 Mevlüt Dudu Sezgin Tanrıkulu
 Hatay  İstanbul
Diğer
önergenin imza sahipleri: 
 Oktay Öztürk  Oktay Vural  Nevzat Korkmaz
 Erzurum  İzmir  Isparta
 Mehmet Erdoğan  Yusuf Halaçoğlu
 Muğla  Kayseri
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkanım.
OKTAY
VURAL (İzmir) – Gerekçe…
BAŞKAN
– Gerekçeyi okutuyorum: 
Gerekçe:
Anayasal sistemimiz, Kuvvetler Ayrılığı prensibine göre tanzim edilmiş, Devlet
organlarına da bu prensip çerçevesinde yetki ve sorumluluk verilmiştir. 
Kuvvetler
Ayrılığı prensibini hayata geçiren, onu ayakta tutan da Hukuk Devleti
ilkeleridir. Meşruiyet içinde olunması gerekir.
Tam
anlamıyla bir Hukuk Devletinden bahsedilmesi için de, bağımsız ve tarafsız bir
yargı şarttır. Yargının siyasallaşması gibi iddialar Hukuk Devleti görüntüsünü
ortadan kaldırmaktadır.
Bu
erozyonun farkında olan, kamuoyu tepkileri ile bu olumsuz atmosferi ortadan
kaldırmak için Yargı reformu paketleri bir bir ardınca açılmakta ve böylece
kamuoyu oyalanmaktadır.
Toplumda
büyük beklentiler yaratan 3. Yargı reformu paketinin de bu beklentileri
karşılamaktan uzak olduğu görülmektedir.
Tasarıdan
beklenen esas amaç, yargının hızlandırılması ve biriken ağır iş yükünün
azaltılmasıdır.
Ancak
bu hedefleri gerçekleştirmek üzere elle tutulan gözle görülen hiçbir somut
öneri içermediği görülmektedir ve böylece üçüncü yargı reformu paketi ölü
doğmuştur. Büyük hayal kırıklıkları yaşatmıştır.
Ne
icra ve iflas Kanununda ne İdare Hukukunda ne Ceza ve Ceza Muhakemeleri Usulü
Kanununda ve ne de diğer kanunlarda yapılan değişiklikler, yargının güvenli,
adil ve etkin gerçekleşmesine katkı veren değişiklikler olmayıp, insanlarımızın
mahkeme kapılarında yıllarca beklemesinin devamına vesile olacaktır. Verilen
yargı kararları ise adalet terazisinde tartıldığında, hep tartışmalı ve kamu
vicdanında mahkum edilen kararlar olacaktır.
10
yılda, tek başına hükümet eden, Adalet ve Kalkınma Partisi ülkedeki
kronikleşmiş problemleri çözmek bir yana kendisine millet tarafından verilen
gücü hep istismar amacıyla kullanmıştır.
Bugün
de meclise getirdiği tasarı ile yıllardır süregelen kronik yargı problemini
çözmek bir tarafa, çözermiş, yaparmış gibi davranarak yine kamuoyunu oyalama
yolunu seçmiştir.
Öte
yandan Anayasanın 10. Maddesindeki eşitlik ilkesi başta olmak üzere hukuk
sistemimizde vatandaşların yargı önünde eşit olduğu, yargının, tüm erkleri ve
kişileri bağlayıcı olduğu prensiplerine de aykırı bir biçimde bazı kamu
görevlilerinin soruşturulması ve yargılanması konusunda ayrıcalıklar ve eşitsizlikler
getiren tasarı mecliste temsil olunan siyasal partilerin görüş ve katkılarını
da almamış, son dakika önergesi ile yeterince müzakere edilmesine fırsat
vermeden yasallaştırılmak istenmiştir.
Tasarı
AKP tasarısıdır. Üzerinde mutabakat arayışı, kaygısı taşımamaktadır. Bir
dayatmadır. Kanun yapma tekniğine aykırı ifade ve düzenlemeler taşımaktadır.
BAŞKAN
– Diğer önerge üzerinde söz isteyen?
TURGUT
DİBEK (Kırklareli) – Ali Haydar Öner konuşacak Sayın Başkan.
BAŞKAN
– Ali Haydar Öner, Isparta Milletvekili… (CHP sıralarından alkışlar)
ALİ
HAYDAR ÖNER (Isparta) – Sayın Başkanım, değerli milletvekillerimiz; zurnanın
bib dediği yere geldik. 
Türk
Ceza Kanunu 255’inci maddesi yeni şekliyle “nüfuz ticareti” başlığını taşıyor.
278 sıra sayılı yasa tasarı ve tekliflerinin kabulü hâlinde bundan böyle kimse
Ali Diboluk yapamayacak. 
Buradan
uyarıyorum, AKP’nin hukuksuz uygulamalarına destek verenler bu maddeyi iyice
okuyup anlamadan parmak kaldırmasınlar, aksi takdirde Bozkırın Tezenesi gibi
türkü çığırmak zorunda kalabilirler. “Kendim ettim, kendim buldum. Eyvah,
eyvah, eyvah ki, eyvah!”
Daha
önceki mevzuata göre nüfuz ticareti peşinde olanlar pek de işletilmeyen Türk
Ceza Kanunu 255’inci maddesi uyarınca bir yıldan beş yıla kadar hapis ve adli
para cezası ile cezalandırılabiliyorlardı. Bundan böyle işletilmesini temenni
ettiğimiz değişikle iki yıldan beş yıla kadar yaptırım uygulanacak. Umarız bu
yaptırımlardan korkanlar Ali Diboluk yapamayacak. Kimse kimseye “hamili kart
yakinimdir” diye kart veremeyecek.
Sahi
kim bu Ali Dibo? Google’a “Ali Dibo” yazınca niye Sayın Adalet Bakanımızın adı
ve resmi çıkıyor? Evet aynı resim, aynı şahıs. (AK PARTİ sıralarından
gürültüler) 
TRT
radyolarının kadrolu parazitleri misiniz siz, her çıkışımda laf atıyorsunuz.
YILMAZ
TUNÇ (Bartın) – Parazit sensin!
RECEP
ÖZEL (Isparta) – Muhbir!
ALİ
HAYDAR ÖNER (Devamla) – Oturun oturduğunuz yerde, doğru dürüst dinleyin. Burada
gerçekleri söylüyoruz.
BAŞKAN
– Sayın Haydar, lütfen…
ALİ
HAYDAR ÖNER (Devamla) – Kızsanız da gocunsanız da gerçekleri söylemeye devam
edeceğiz.
BAŞKAN
– Sayın Öner, lütfen…
ALİ
HAYDAR ÖNER (Devamla) – Genel Kurula zaman zaman yanlış bilgi veren Sayın
Bakan, bari bu konuda doğru bilgi versin. Türkiye Büyük Millet Meclisinin sayın
üyeleri gerçekleri öğrenme hakkını kullanabilsin.
Sayın
Bakan kurnaz taktiklerle gerçekleri saklama becerisine sahip olabilir ama sayın
milletvekilleri ve yüce Türk milletini yanıltma anlayışından vazgeçmelidir.
Hatay İlaç Limitet Şirketinin avukatı kim? Ali Dibo şirketinin en çok ihale
alan şirketi Hatay İlaç Şirketinin sayın avukatı kimlere, hangi hizmetlerinin
karşılığında adaletsiz düzenin Adalet Bakanlığına atandı. 
DURDU
MEHMET KASTAL (Osmaniye) – Hiç valiliğe yakışıyor mu? 
ALİ
HAYDAR ÖNER (Devamla) – Efendim, biz eskiden de gerçekleri konuşuyorduk.
Yakıştırsanız da… 
DURDU
MEHMET KASTAL (Osmaniye) – Valiliğe yakışıyor mu?
ALİ
HAYDAR ÖNER (Devamla) – Sana yakışıyor mu? 
MUZAFFER
BAŞTOPÇU (Kocaeli) – Ne bağırıyorsun!
ALİ
HAYDAR ÖNER (Devamla) – Laf atmak yakışıyor mu?
BAŞKAN
– Sayın Öner, lütfen…
ALİ
İHSAN KÖKTÜRK (Zonguldak) – Bağırmayın arkadaşlar, kürsüye çıkın, konuşun. 
ADEM
YEŞİLDAL (Hatay) – Var mı ispatın? İspat etmezsen müfterisin.
ALİ
HAYDAR ÖNER (Devamla) – Evet, ispatı var. Aksini söylesin, gör ispatını.
MUZAFFER
BAŞTOPÇU (Kocaeli) – Belgeyle konuş!
ALİ
HAYDAR ÖNER (Devamla) – Aksini söylesin…
BAŞKAN
– Sayın milletvekilleri… 
ALİ
HAYDAR ÖNER (Devamla) – Bütün Ali Dibolara, ihaleye fesat karıştıranlara,
intihalcilere, emlak ve otomotiv tacirliğinden haksız kazanç peşinde koşanlara
tavsiyem, 4+4+4’le zorunlu seçmeli dersler kapsamına giren Kur’an-ı Kerim ve
siyer derslerine katılmalarıdır. Yeter ki okuduklarını anlasınlar,
anladıklarını dürüstçe uygulama erdemine ulaşsınlar. 
Değerli
arkadaşlar, bu ülkede Adalet Bakanı mı var; adaletsizliğe bakan, adaletsizliği
seyreden biri mi var?
YILMAZ
TUNÇ (Bartın) – Sayın Başkan, nasıl konuşuyor!
ALİ
HAYDAR ÖNER (Devamla) – Kesin kanıya varabilene aşk olsun. Allah kimseyi
muhterislerin, emellerine alet olanların durumuna düşürmesin. 
Son
söz. Bugün çok fazla konuşmayacağım, kısa keseceğim. (AK PARTİ sıralarından
gülüşmeler) 
Son
söz: Adalet mülkün temelidir; mülk, Allah’tan, yalan söylemekten ve haram
yemekten korkmayan Ali Diboların gayrimeşru emelidir.
BAŞKAN
– Sayın Öner, lütfen…
ALİ
HAYDAR ÖNER (Devamla) – Hak edenlere saygılar sunarım. (CHP sıralarından
alkışlar)
ADALET
BAKANI SADULLAH ERGİN (Hatay) – Sayın Başkan, 69’a göre söz istiyorum.
BAŞKAN
– Sayın Bakan, İç Tüzük’ün 69’uncu maddesi gereği sataşma nedeniyle söz
istediniz.
Buyurun.
(AK PARTİ sıralarından alkışlar) 
İki
dakika süre veriyorum.
IX.- SATAŞMALARA İLİŞKİN KONUŞMALAR
(Devam)
3.- Adalet Bakanı Sadullah Ergin’in,
Isparta Milletvekili Ali Haydar Öner’in şahsına sataşması nedeniyle konuşması
ADALET
BAKANI SADULLAH ERGİN (Hatay) – Teşekkür ediyorum Sayın Başkan.
Değerli
milletvekilleri, hepinizi saygıyla selamlıyorum. Sabahın bu saatinde böyle
konularla huzurlarınızda olmayı arzu etmezdim ancak -geçmiş dönemde
milletvekilliği yapmış arkadaşlarımız bu öyküyü bilirler- bu dönem milletvekili
olmuş olanlar için bir defa bunu buradan anlatmak ihtiyacı var. 
2006
yılında Hatay’da ihalelere müdahale ettiğimiz yönünde gazetelerde haberler
çıktı. Yerel siyasetten kaynaklanan birtakım haberler bunlar.
HASAN
HÜSEYİN TÜRKOĞLU (Osmaniye) – Partinizin milletvekili söyledi efendim. (AK
PARTİ sıralarından “Dinle!” sesleri)
ADALET
BAKANI SADULLAH ERGİN (Devamla) – Bunun üzerine, bu haberler yayınlandıktan
sonra…
HASAN
HÜSEYİN TÜRKOĞLU (Osmaniye) – Adam istifa etti partinizden.
MUZAFFER
BAŞTOPÇU (Kocaeli) – Önce bir dinleyin ya, dinleyin ya, sabırlı olun.
BAŞKAN
– Sayın milletvekilleri, lütfen, Sayın Bakan cevap veriyor.
ADALET
BAKANI SADULLAH ERGİN (Devamla) – Bu haberler üzerine, bu haberleri yapan
gazeteler mahkeme kararıyla bunların yalan olduğu ispatlanınca tekzip
kararlarını yayınlamak zorunda kaldılar. Haberi yapan her iki gazetemiz de
tekziplerimizi yayınladılar ve bu tekzipler kesinleşmiş durumda.
Onun
dışında, savcılığa suç duyurusunda bulunuldu. Savcılık yapmış olduğu tahkikat
sonucunda kovuşturmaya yer olmadığına karar verdi. Yetmedi, Sayın Kılıçdaroğlu,
Plan Bütçe Üyesi; Sayıştay Başkanlığına müracaat etti. Sayıştay Başkanlığının
yaptığı incelemede “Bu şekilde bir tespitimiz yoktur.” diye Sayıştay Başkanlığının
cevabı var. Yetmedi, Sayın Ahmet Necdet Sezer, Cumhurbaşkanı; Devlet Denetleme
Kurulunu faaliyete soktular, devreye soktular. O inceleme yaptı, oradan
herhangi bir sonuç çıkmadı. Ve 2006 yılında…
HASAN
HÜSEYİN TÜRKOĞLU (Osmaniye) – Kamu İhale Kurumu suç duyurusunda bulundu mu
Sayın Bakan?
ADALET
BAKANI SADULLAH ERGİN (Devamla) – Kamu İhale Kurumunun incelemeleri sonucunda
yolsuzluk tespiti yoktur ama mevzuat eksikliği vardır.
HASAN
HÜSEYİN TÜRKOĞLU (Osmaniye) – El yazınızla dağıtım yaptınız mı ihalelere, el
yazınızla?
ADALET
BAKANI SADULLAH ERGİN (Devamla) – Sadullah Ergin’in bir tek delikli kuruş
alışverişi yoktur. (AK PARTİ sıralarından alkışlar) AK PARTİ Hatay
teşkilatlarından falanca üye alışveriş yapmış; bir usulsüzlük, yolsuzluk var
mı? Hayır.
Değerli
arkadaşlar, 2006 yılından bugüne kadar tekzip edilmiş gazete haberlerine,
mahkemelerin vermiş olduğu, soruşturma makamlarının vermiş olduğu kovuşturmaya
yer olmayan kararlara rağmen, hiçbir şey bulamayanlar tekzip edilmiş haberlerle
altı yıldan beri amel ediyorlar.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum Sayın Bakanım.
VIII.- KANUN TASARI VE TEKLİFLERİ İLE
KOMİSYONLARDAN
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Aynı
mahiyetteki önergeler kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
89
uncu madde üzerinde üç adet önerge vardır, okutuyorum: 
Türkiye
Büyük Millet Meclisi Başkanlığı’na
278.
sıra sayılı kanun tasarısının 89 uncu Maddesi ile değiştirilen 5237 sayılı
Kanun’un 277 inci maddesinin başlığının “Yargı görevi yapan hâkim, savcı,
avukat ile bilirkişiyi veya tanığı etkileme” şeklinde, maddenin 1 inci
fıkrasında yer alan “etkilemeye teşebbüs eden kişi” ibaresinin “etkileyen kişi”
şeklinde değiştirilmesini arz ve teklif ederiz.  01.07.2012
 Pervin Buldan Ayla Akat Sırrı
Sakık
 Iğdır Batman Muş
 Demir Çelik Adil Kurt Hasip
Kaplan
 Muş Hakkâri Şırnak 
BAŞKAN
- Sayın milletvekilleri, diğer iki önerge aynı mahiyettedir, okutup birlikte
işleme alacağım: 
TBMM
Başkanlığına
Görüşülmekte
olan 278 sıra sayılı kanun tasarının çerçeve 89. maddesinin tasarı metninden
çıkarılmasını arz ve teklif ederiz.
 Ali İhsan Köktürk Turgut Dibek Özgür Özel 
 Zonguldak Kırlareli Manisa
 Celal Dinçer Emre Köprülü  Bülent Tezcan
 İstanbul Tekirdağ Aydın
Diğer
önergenin sahipleri: 
 Oktay Vural  Oktay Öztürk Mehmet Erdoğan 
 İzmir  Erzurum Muğla
 Nevzat Korkmaz Yusuf Halaçoğlu
 Isparta Kayseri
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
BAŞKAN
– Önerge üzerinde söz isteyen? 
OKTAY
VURAL (İzmir) – Gerekçe…
BAŞKAN
– Gerekçeyi okutuyorum: 
Gerekçe:
Anayasal sistemimiz, Kuvvetler Ayrılığı prensibine göre tanzim edilmiş, Devlet
organlarına da bu prensip çerçevesinde yetki ve sorumluluk verilmiştir. 
Kuvvetler
Ayrılığı prensibini hayata geçiren, onu ayakta tutan da Hukuk Devleti
ilkeleridir. Meşruiyet içinde olunması gerekir.
Tam
anlamıyla bir Hukuk Devletinden bahsedilmesi için de, bağımsız ve tarafsız bir
yargı şarttır. Yargının siyasallaşması gibi iddialar Hukuk Devleti görüntüsünü
ortadan kaldırmaktadır.
Bu
erozyonun farkında olan, kamuoyu tepkileri ile bu olumsuz atmosferi ortadan
kaldırmak için Yargı reformu paketleri birbiri ardınca açılmakta ve böylece
kamuoyu oyalanmaktadır.
Toplumda
büyük beklentiler yaratan 3. Yargı reformu paketinin de bu beklentileri
karşılamaktan uzak olduğu görülmektedir.
Tasarıdan
beklenen esas amaç, yargının hızlandırılması ve biriken ağır iş yükünün
azaltılmasıdır.
Ancak
bu hedefleri gerçekleştirmek üzere elle tutulan gözle görülen hiçbir somut
öneri içermediği görülmektedir ve böylece üçüncü yargı reformu paketi ölü
doğmuştur. Büyük hayal kırıklıkları yaşatmıştır.
Ne
icra ve iflas Kanununda ne İdare Hukukunda ne Ceza ve Ceza Muhakemeleri Usulü
Kanununda ve ne de diğer kanunlarda yapılan değişiklikler, yargının güvenli,
adil ve etkin gerçekleşmesine katkı veren değişiklikler olmayıp, insanlarımızın
mahkeme kapılarında yıllarca beklemesinin devamına vesile olacaktır. Verilen
yargı kararları ise adalet terazisinde tartıldığında, hep tartışmalı ve kamu
vicdanında mahkûm edilen kararlar olacaktır.
10
yılda, tek başına hükümet eden, Adalet ve Kalkınma Partisi ülkedeki
kronikleşmiş problemleri çözmek bir yana kendisine millet tarafından verilen
gücü hep istismar amacıyla kullanmıştır.
Bugün
de meclise getirdiği tasarı ile yıllardır süregelen kronik yargı problemini
çözmek bir tarafa, çözermiş, yaparmış gibi davranarak yine kamuoyunu oyalama
yolunu seçmiştir.
Öte
yandan Anayasanın 10. maddesindeki eşitlik ilkesi başta olmak üzere hukuk
sistemimizde vatandaşların yargı önünde eşit olduğu, yargının, tüm erkleri ve
kişileri bağlayıcı olduğu prensiplerine de aykırı bir biçimde bazı kamu
görevlilerinin soruşturulması ve yargılanması konusunda ayrıcalıklar ve
eşitsizlikler getiren tasarı Mecliste temsil olunan siyasal partilerin görüş ve
katkılarını da almamış, son dakika önergesi ile yeterince müzakere edilmesine
fırsat vermeden yasallaştırılmak istenmiştir.
Tasarı
AKP tasarısıdır. Üzerinde mutabakat arayışı, kaygısı taşımamaktadır. Bir
dayatmadır. Kanun yapma tekniğine aykırı ifade ve düzenlemeler taşımaktadır.
BAŞKAN
– Diğer önerge üzerinde söz isteyen Emre Köprülü, Tekirdağ Milletvekili. (CHP
sıralarından alkışlar)
EMRE
KÖPRÜLÜ (Tekirdağ) – Sayın Başkan, değerli milletvekilleri; tasarının 89’uncu
maddesi üzerinde vermiş olduğumuz önergeyle ilgili söz almış bulunuyorum. Yüce
Meclisi saygılarımla selamlarım.
Tabii,
bu saatte önergenin içeriği hakkında sağlıklı konuşmak ve sonuç almak pek
sağlıklı değil ama gene de milletvekili olmanın, hukukçu olmanın ya da tarihe
bir not düşmenin sorumluluğuyla bundan bahsetmek istiyorum.
Tasarının
89’uncu maddesiyle Türk Ceza Kanunu’nun 277’nci maddesinde bir değişiklik
öngörülüyor. Değişiklik, mevcut yasada, yargı görevini yapanları etkileme suçu
olarak düzenlenen bir metin. Bu metne, yargı görevi yapanı, ona dâhil olarak
bilirkişiyi veya tanığı etkilemeyi teşebbüs olarak değiştirilmiş bir madde
başlığı var. 
Maddenin
isminde de olduğu gibi, suç, fiil yönünden, tasarıda, teşebbüs yoluyla bir
tehlike suçu olarak düzenlenmiş. Ancak, düzenleme, uygulamada birçok sorunu da
beraberinde getirecek gibi görünüyor. Çünkü bu madde gereğince birçok içi boş
davalar açılacaktır. Çünkü düzenleme suçun failini, suça konu fiili ve suçun
şekli yönünden objektif değil de subjektif birçok değerlendirmeye yol
açabilecek bir şekilde, suçun maddi unsuru, suçun hareket unsuru tam olarak
belli olmadığı için, bilfiil bir savcı ya da hâkim tarafından suç olarak
nitelendirilirken, aynı fiil başka bir hâkim ya da savcı tarafından hukuka
uygun olarak görülebilecek bir hâlde. Yani keyfî uygulamaların son derece önü
açılacak gibi gözüküyor. 
Değerli
milletvekilleri, mevcut uygulama dahi bu bağlamda ifade özgürlüğü ve hürriyeti
başta olmak üzere, özgürlükler ve temel haklar yönünden kısıtlayıcı ve korkuyu,
daha da doğrusu baskıyı artırıcı bir nitelikte. 
Tasarıdaki
madde metnine göre, tanığa “merhaba” demek, bilirkişiye selam vermek, bir savcı
tarafından bir avukata dava açılabilmesi için yeterli olabilir. Yani çok açık
bir şekilde, subjektif bir değerlendirmeyle savunma bir dosyada baskı altına
alınabilir. 
Gerekçede
şu şekilde belirtiliyor: İddia ve savunma hakkının kullanımı hukuka uygunluk
nedeni olarak gösterilse de uygulama bunun tam aksini söylüyor. Zira savunma
görevini yapan avukatların yüz yüze kaldığı soruşturmaları ve devamında takiben
açılan kovuşturmaları inkâr edemeyiz. 
Bizce,
söz konusu tasarı metninde yer almayan ancak uygulamada bu yaşanacak
sıkıntıları giderecek olan usul, savcılar ve tabii ki savunma görevini yapan
avukatlar için bu suçun işlenemez olduğu madde metnine ilave edilmeli ve savunmanın
bu kapsamda baskı altına alınmasına engel olunmalı. 
Değerli
milletvekilleri, bakın, burası çok ilginç. Bu tasarının gerekçesinde, daha
doğrusu tasarının maddeyle ilgili olan gerekçesinde aynen şöyle diyor:
“Yargılamanın veya soruşturmanın doğruluk, dürüstlük ve gerçeğe ulaşma
ilkelerine uygun olarak işlemesi yönündeki toplumsal beklentiyi karşılamak”
olarak belirlenmiş maddenin tasarıdaki gerekçesi. Yani, hukuka uygunluğu
sağlamak için bizim bu düzenlemeyi yapmamız gerekiyor. Buradan şunu anlıyoruz
-bu tasarının gerekçesini yazan AKP- AKP şunu diyor: “Toplumda ve kamuoyunda
yargılamaların doğruluk ve dürüstlükle yürümediğine dair bir kanaat var.” Bu
gerekçede aynen yazan bu. 
Şimdi,
bu kanaati AKP de kabul ediyor, ancak bu kanaati değiştirmek, ortadan kaldırmak
için yapılan düzenleme hiçbir şekilde amaca ulaşacak bir düzenleme değil. Eğer,
sizlerin de kabul ettiği gibi, toplumda gerekçede olduğu gibi bir kanaat varsa
-ki var- bunu ortadan kaldırmanın en birinci yolu bu maddede düzenleme yapmak
değil, özel yetkili mahkemeleri kaldırmak. Yenilerini kurmak, isimlerini
değiştirmek, bu kanaati, toplumdaki bu düşünceyi ortadan kaldırmaz; bu
düşünceyi daha derinleştirir, bu sorunu daha da kronik bir hâle getirir diyor,
bu saatte değerli milletvekillerine bir kez daha günaydın diyerek sözlerimi
bitiriyorum.
Teşekkür
ederim. (CHP sıralarından alkışlar)
BAŞKAN
– Teşekkür ediyorum.
Aynı
mahiyetteki önergeleri oylarınıza sunuyorum:
III.- YOKLAMA 
(CHP
sıralarından bir grup milletvekili ayağa kalktı)
DİLEK
AKAGÜN YILMAZ (Uşak) – Yoklama istiyoruz.
BAŞKAN
– Yoklama talebi var.
Sayın
Tarhan, Sayın Köktürk, Sayın Tezcan, Sayın Köprülü,Sayın Serindağ, Sayın
Öztürk, Sayın Dibek, Sayın Yılmaz, Sayın Aldan, Sayın Tanal, Sayın Öner, Sayın
Kesimoğlu, Sayın Çam, Sayın Moroğlu, Sayın Özkoç, Sayın Güven, Sayın Acar,
Sayın Aslanoğlu, Sayın Alim Işık… 
[AK
PARTİ sıralarından alkışlar(!)]
OKTAY
VURAL (İzmir) – Ne oldu ya? Siz Oslo’dakileri alkışlayın ya, Allah’ını seversen,
aynı sudan içtiklerinizi alkışlayın, Leyla ile Mecnun’un buluşmasını alkışlayın
siz.
BAŞKAN
– Sayın Vural.
İki
dakika süre veriyorum. 
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır. 
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeleri oylarınıza sunuyorum: Kabul edenler… Kabul etmeyenler… Aynı
mahiyetteki önergeler kabul edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığı’na
278.
sıra sayılı kanun tasarısının 89 uncu Maddesi ile değiştirilen 5237 sayılı
Kanun’un 277 inci maddesinin başlığının “Yargı görevi yapan hâkim, savcı,
avukat ile bilirkişiyi veya tanığı etkileme” şeklinde, maddenin 1 inci
fıkrasında yer alan “etkilemeye teşebbüs eden kişi” ibaresinin “etkileyen kişi”
şeklinde değiştirilmesini arz ve teklif ederiz.  01.07.2012
  Sırrı Sakık (Muş) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
BAŞKAN
– Önerge üzerinde söz isteyen Sırrı Sakık, Muş Milletvekili. 
SIRRI
SAKIK (Muş) – Sayın Başkan, değerli arkadaşlar; hepinize günaydın ve “…”(x)
Şimdi,
biraz önce medyaya baktık -medyamız, sağ olsun, epeyce bir geniş yer vermiş- bu
özel yetkili mahkemelerin tarih olduğunu söylüyor. Oysaki katbekat daha ağır
bir koşulda bunun mağdurlarının bu işin bedelini ödeyeceğini de bildiği hâlde,
Terörle Mücadele Yasası da duruyor.
Şimdi,
sözün para etmediğini biliyoruz. Şaire soruyorlar, diyorlar ki: “Kimlik?” Diyor
ki: “Her sokak başında bana kimlik sordular, ben de yaralarımı açtım ve
gösterdim.” 
Biz
de hep size yaralarımızı açıp gösteriyoruz. Biz bu işin mağdurlarıyız ve
yaralarımız var ve biz bunları bire bir yaşadık ve sizlerle paylaştık ve sizi
vicdan sahibi olmaya davet ettik ama siz gerçekten, vicdanlarınızı
nasırlaştırdınız. 
Yine
bir hayat hikâyemizi sizlerle paylaşmak istiyoruz. Gözaltındayız. 4 tane özel
yetkili savcı ve başsavcı on beş gün bizim soruşturmalarımızı sürdürdüler, en
son gece başsavcı ve 4 tane savcıyla birlikte oturduk, içlerinde, bunların
dışında, MİT’ten, Genelkurmaydan ve Ankara Emniyet Müdürünün de bulunduğu bir
toplantıda. Sabahleyin mahkemeye gideceğiz. Bir milletvekili arkadaşım daha
vardı, Sayın Alınak, bana şunu söylediler: “Biz sizi haksız bir şekilde
getirdik.” Tekrar oturduk, konuştuk, Kürt sorunu nasıl çözülür, ne yapılır? Biz
6 kişiydik, 4 kişi tutuklanacak, daha mahkemeye çıkmadan, 2’miz de sabahleyin
serbest bırakılacağız ama gittik DGM’ye, akşama kadar, bu, bizim özgür
olacağımızı, serbest kalacağımızı söyleyen savcılar bir türlü karar
veremiyorlar, çünkü Genelkurmay talimat vermişti, bizim de tutuklanmamızı
istediler. Tekrar Terörle Mücadeleye gittik, sabahleyin tekrar geldik,
“tutuklanmayacaksınız” diyen savcılar, 125’inci maddeden dava açtılar ve bizi
tutukladılar. 
Biz
cezaevine gittiğimizde cezaevi savcısı ve müdür bizi karşıladı. “Ya, on gün
önce buradan 4 kişilik yer ayrıldı -biz tatile gidiyoruz ya oraya- ama siz 6
kişi geldiniz, biz size nasıl 2 kişilik yer bulalım?” dediler. Yani o özel
yetkili mahkemeler ve devlet güvenlik mahkemeleri budur. Kim ki iktidarsa, askerler iktidarsa askerlerin borazanlığını
yaparlar veyahut da herhangi bir iktidar varsa onlar… Çünkü bizi aldıklarında
Çiller Başbakandı ve çıkıp açıkça -çünkü cahil bir kadındı yani bu işin
cehaletini bile saklayamayacak düzeyde cahildi- “Ben gittim, yargıyla görüştüm,
bunların işini bitirin dedim.” ve gerçekten de öyleydi, gidip görüşmüştü ve bizim
de işimizi bitirmişti. 
Bugün
de aynı mantıkla bu yargıçlar görevlerini sürdürüyorlar ve biz bağırıyoruz,
diyoruz ki: Bakın, bizim kadrolarımızdan 8 bin insan tutuklandı ama bazı
bakanlar çıkıyor açıklama yapıyor, diyor ki: “Hayır öyle değil.”
Dün
bir gazetede, Sabah gazetesinde bunu teyit eden… Evet, 8 bin kadronun
cezaevinde olduğunu söylüyor, 10 bin kadronun dağda olduğunu söylüyor. Bundan
etkilenen 300 bin, dolaylı yollardan da 3 milyon insanın bu KCK operasyonu adı
altında mağdur olduğunu ve bu mağduriyetin sebebi de özel yetkili mahkemelerdir
ve talimatlarla, gerçekten, alınan talimatlar sonucu bu kitleyi mağdur
etmişlerdir. 
Şimdi,
sizlere bunları anlatıyoruz ama siz ilgilenmiyorsunuz. Size anlatıyoruz, siz
-eminim ki birçoğunuzun vicdanında bunlar mahkûmdur ama- nereden, nasıl bir
talimat aldınız, nasıl vicdanlarınızın sesine bu kadar kulak vermeden, hangi
huzurla evinize gideceksiniz? On üç, on beş yaşındaki çocuklara on yıl ceza
veriyor bu mahkemeler ve siz bunları biliyorsunuz ama ne hikmetse, bu konuda
bir duyarlılık, bir sorumluluk yoktur. 
 
(x) Bu bölümde Hatip tarafından Türkçe
olmayan bir kelime ifade edildi. 
Sizi
Allah’ınızla baş başa bırakıyorum, başka söylenecek bir şey yok. 
BAŞKAN
- Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler
OYA
ERONAT (Diyarbakır) – On beş yaşındaki çocuklar… 
SIRRI
SAKIK (Muş) – Konuşma be!
OYA
ERONAT (Diyarbakır) – Sen konuşma!
SIRRI
SAKIK (Muş) – Konuşma be! İşgal ettin. Utan be! Utan be! Sen orayı işgal
etmişsin be! (AK PARTİ sıralarından gürültüler) 
Sen
biyolojik annesin, sen anne değilsin, istismar etme bu kadar. 
BAŞKAN
– Önergeyi kabul etmeyenler… Önerge kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
SIRRI
SAKIK (Muş) – Ayıp ya! Hepimizin evinde onlarca ölen insan var, onlarca;
hiçbirini istismar etmedik. Acını biliyoruz ama sen ayıp ediyorsun. Acını bu
kadar acımasız silah gibi kullanamazsın be!
BAŞKAN
– Sayın Sakık, lütfen…
90’ncı
madde üzerinde üç adet önerge vardır; okutup işleme alacağım. 
TBMM
Başkanlığına
Görüşülmekte
olan 278 sıra sayılı kanun tasarısının çerçeve 90 ncı maddesinin aşağıdaki
şekilde değiştirilmesini arz ve teklif ederiz.
“Madde
90 – 5237 sayılı Kanunun 278. nci maddesine aşağıdaki 4. ncü fıkra eklenmiştir.

“(4)
Tanıklıktan çekinebilecek olan kişiler bakımından cezaya hükmolunamaz.”
 Ali İhsan Köktürk Turgut Dibek Bülent Tezcan
 Zonguldak Kırklareli Aydın 
 Özgür Özel Celal Dinçer
 Manisa İstanbul
Türkiye
Büyük Millet Meclisi Başkanlığı'na
278
sıra sayılı kanun tasarısının 90 ıncı Maddesi ile değiştirilen 5237 sayılı
Kanun'un 278 inci maddesinin 4 üncü fıkrasının 2 inci cümlesinin tasarı
metninden çıkarılmasını arz ve teklif ederiz. 01.07.2012
 Pervin Buldan Ayla Akat Adil
Kurt
 Iğdır Batman Hakkâri
 Sırrı Sakık  Hasip Kaplan Demir Çelik
 Muş Şırnak Muş
Türkiye
Büyük Millet Meclisi Başkanlığına
278
sıra sayılı Kanun Tasarısının 90. Maddesinin tasarı metninden çıkarılmasını arz
ederiz. 
 Oktay Vural Oktay Öztürk Mehmet
Erdoğan
 İzmir Erzurum Muğla
 Yusuf Halaçoğlu Nevzat Korkmaz
 Kayseri Isparta
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) - Katılamıyoruz Sayın Başkan.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan. 
BAŞKAN
– Gerekçeyi okutuyorum: 
Gerekçe:
Anayasal sistemimiz, Kuvvetler Ayrılığı prensibine göre tanzim edilmiş, Devlet
organlarına da bu prensip çerçevesinde yetki ve sorumluluklar verilmiştir.
Kuvvetler
Ayrılığı prensibini hayata geçiren, onu ayakta tutan da Hukuk Devleti
ilkeleridir. Meşruiyet içinde olunması gerekir.
Tam
anlamıyla bir Hukuk Devletinden bahsedilmesi için de, bağımsız ve tarafsız bir
yargı şarttır. Yargının siyasallaşması gibi iddialar Hukuk Devleti görüntüsünü
ortadan kaldırmaktadır.
Bu
erozyonun farkında olan, kamuoyu tepkileri ile bu olumsuz atmosferi ortadan
kaldırmak için Yargı reformu paketleri bir bir ardınca açılmakta ve böylece
kamuoyu oyalanmaktadır.
Toplumda
büyük beklentiler yaratan 3. Yargı reformu paketinin de bu beklentileri
karşılamaktan uzak olduğu görülmektedir.
Tasarıdan
beklenen esas amaç, yargının
hızlandırılması ve biriken ağır iş yükünün azaltılmasıdır.
Ancak
bu hedefleri gerçekleştirmek üzere elle tutulan gözle görülen hiçbir somut
öneri içermediği görülmektedir ve böylece üçüncü yargı reformu paketi ölü
doğmuştur. Büyük hayal kırıklıkları yaşatmıştır.
Ne
İcra ve İflas Kanununda ne İdare Hukukunda ne Ceza ve Ceza Muhakemeleri Usulü
Kanununda ve ne de diğer kanunlarda yapılan değişiklikler, yargının güvenli,
adil ve etkin gerçekleşmesine katkı veren değişiklikler olmayıp, insanlarımızın
mahkeme kapılarında yıllarca beklemesinin devamına vesile olacaktır. Verilen
yargı kararları ise adalet terazisinde tartıldığında, hep tartışmalı ve kamu
vicdanında mahkûm edilen kararlar olacaktır.
10
yılda, tek başına hükümet eden, Adalet ve Kalkınma Partisi ülkedeki
kronikleşmiş problemleri çözmek bir yana kendisine millet tarafından verilen
gücü hep istismar amacıyla kullanmıştır. 
Bugün
de meclise getirdiği tasarı ile yıllardır süregelen kronik yargı problemini
çözmek bir tarafa, çözermiş, yaparmış gibi davranarak yine kamuoyunu oyalama
yolunu seçmiştir.
Öte
yandan Anayasanın 10. Maddesindeki eşitlik ilkesi başta olmak üzere hukuk
sistemimizde vatandaşların yargı önünde eşit olduğu, yargının, tüm erkleri ve
kişileri bağlayıcı olduğu prensiplerine de aykırı bir biçimde bazı kamu
görevlilerinin soruşturulması ve yargılanması konusunda ayrıcalıklar ve
eşitsizlikler getiren tasarı mecliste temsil olunan siyasal partilerin görüş ve
katkılarını da almamış, son dakika önergesi ile yeterince müzakere edilmesine
fırsat vermeden yasallaştırılmak istenmiştir.
Tasarı
AKP tasarısıdır. Üzerinde mutabakat arayışı, kaygısı taşımamaktadır. Bir
dayatmadır. Kanun yapma tekniğine aykırı ifade ve düzenlemeler taşımaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye
Büyük Milet Meclisi Başkanlığı’na
278.
sıra sayılı kanun tasarısının 90 ıncı Maddesi ile değiştirilen 5237 sayılı
Kanun'un 278 nci maddesinin 4 üncü fıkrasının 2 nci cümlesinin tasarı metninden
çıkarılmasını arz ve teklif ederiz. 
 01.07.2012
  Ayla Akat (Batman) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan. 
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
BAŞKAN
– Önerge üzerinde söz isteyen Hasip Kaplan, Şırnak Milletvekili.
HASİP
KAPLAN (Şırnak) – Şu önergede CMK 250, 251, 252’nin kaldırılması yok; bunun
gerekçesinde var. Bakın, Türkiye’nin, 75 milyon insanını kandırmanın gereği
yok. Medyayı, istediğiniz gibi, rehin ve ipotek altına alabilirsiniz ama “Özel
yetkileri mahkemeleri kaldırdık.” diye hiç kimseye hava atamazsınız. Sadece
alanını genişlettiniz. Yirmi dokuz bölgeye yayacaksınız. Yirmi dokuz bölgeye
yaymakla kalmıyorsunuz, bunun kapsamını, cezalarını, tutukluluk sürelerini de
artırıyorsunuz. Çünkü, “özel yetkili mahkeme” isminin, DGM’den özel yetkili
mahkemelere… Özel yetkili mahkemenin “özel”inin kalkması ile bir şey
değişmiyor. Bu, bal gibi devletin güvenliğini koruyan Mussolini’nin olağanüstü
mahkemelerinin perçinleşmiş, şiddetlendirilmiş hâlidir. Bu, apaçık güvenlik
mahkemesi olarak da bir uzmanlık mahkemesi değil. Uzmanlık ve ihtisas konusunda
yargılama usulü ve yargıladığı suçlar önemlidir. Sizler istediğiniz kadar
“ihtisas mahkemesi” deyin. İhtisas belli bir konuda olur, bankacılıkta olur,
kaçakçılıkta olur, vergi işlerinde olur ama siyasi suçları yargılayan,
demokratik hak ve özgürlüklerin korunması konusunda getirilen bir mahkeme asla
ve asla ihtisas mahkemesi değil, bu özel AKP mahkemesidir. Bundan sonraki
adını, markasını, patentini “AKP özel mahkemesi” olarak koyacağız. Ve kamuoyunu
istediğiniz kadar kandırın, istediğiniz kadar medyada “Özel mahkemeler tarih
oldu.” diye manşetler atılsın, tarih olmadı. 
Bakın,
tarih değil, yakın süreçte, zamanda bizim çocuklarımız, bu mahkemelere karşı
olanların çocukları babalarıyla, analarıyla övüneceklerdir ama sizin
çocuklarınız bu mahkemeleri savunduğunuz için sizinle onur duymayacaklardır;
bunu not düşün tarihe. Bunu sizin on yıllık İktidarınızın, ustalık döneminizin
en acemi, en berbat, en lüzumsuz ve adaleti en çıkmaza sokan, adaleti en çok
yaralayacak olan ve adaleti olağanüstüleştiren, siyasallaştıran mahkemeler
olarak yazacaktır. Bu üç seçimde sizin önünüze gelecektir. Halkın takdiri büyüktür,
size yüzde 50 oy da verir, yüzde 50’yi yüzde 5’lere de indirir, belki 65’lere
de kaldırır. Onu yakın zamanda göreceğiz, çok uzak bir tarih değil, bir sene
sonra. 
Bakın,
devletin korunması için kurulan, 12 Eylül darbesinden önce 60 ihtilaline bakın,
aynı mantıkla kuruldu. 12 Eylül darbesine bakın, aynı mantıkla kurulmuştur
depolitizasyon politikası uygulayarak sendikaları, emek meslek örgütlerini,
üniversite öğrencilerini, dernekleri, ne kadar muhalif varsa içeri atmıştır.
Hiçbir iktidar her tarafı asker, polis doldurarak, silah harcamalarını
artırarak, 30 kişinin başına silahlı 1 kişi vererek ve herkesin başına da özel
güvenlik mahkemeleri kurarak, yaygınlaştırarak ne adaleti getirebilir ne bu
ülkeye özgürlüğü getirebilir ne de hukuku getirebilir. Bunun gerçekten bu
saatte vicdanınızda muhasebesini yapma şansınız yok. 
Saat
ikiden beri çalışıyoruz, ikiden beri çalışıyoruz, şu an sabahın sekizi;
çalışacağız belki yarın, belki öbür gün de ama bir şeyi öğreneceksiniz: Siz
Köpek Davası’nı okuyunuz, tekrar tekrar söylüyorum. Celal Bayar’ın, hakkında
açılan Köpek Davası’nda, Afganistan Kralı kendisine çok değerli bir tazı hediye
ettikten sonra o olağanüstü mahkemelerde, özel mahkemelerde nasıl
yargılandığını göreceksiniz. Yassıada yargılamalarını hatırlayın; Yassıada
yargılamalarından bugüne gelin, bugünkü ağır ceza mahkemelerine, özel güvenlik
mahkemelerine gelin, hiçbir şey değişmemiş kırk beş yılda, hiçbir şey! Savunma
sınırlanmış, savunma hakkı yok sayılmış, deliller tek taraflı toplanmış,
yargıçlar “Sizi buraya tıhan guvvet bunu istiyor.” diyor hâlâ 21’inci yüzyılda.

(Mikrofon
otomatik cihaz tarafından kapatıldı)
BAŞKAN
– Teşekkür ediyorum Sayın Kaplan. 
HASİP
KAPLAN (Devamla) – Bizim buna saygımız var, bizim uyarma görevimiz var.
Birileri tahammül etmeyebilir ama inanın ki bunlar hepinizi de çok yakından
ilgilendirecek, çok yakından. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
TBMM
Başkanlığına
Görüşülmekte
olan 278 sıra sayılı kanun tasarısının çerçeve 90 ncı maddesinin aşağıdaki
şekilde değiştirilmesini arz ve teklif ederiz.
“Madde
90– 5237 sayılı Kanunun 278. nci maddesine aşağıdaki 4. ncü fıkra eklenmiştir. 
“(4)
Tanıklıktan çekinebilecek olan kişiler bakımından cezaya hükmolunamaz.”
   Ali İhsan Köktürk (Zonguldak) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
BAŞKAN
– Önerge üzerinde söz isteyen Turgut Dibek, Kırklareli Milletvekili. (CHP
sıralarından alkışlar)
TURGUT
DİBEK (Kırklareli) – Değerli arkadaşlar, bugün 2 Temmuz, aslında çok yoğun bir
çalışma yürütüyoruz ama on dokuz yıl önceki olayı hatırlamamamız mümkün değil.
Benden önce de arkadaşlarımız aslında onunla ilgili birkaç şey söyledi,
sizlerden de tepkiler geldi, Mahir Bey de bir şeyler söyledi.
SÜREYYA
SADİ BİLGİÇ (Isparta) – Vali kimin valisi? Kim atadı? “Kimin danışmanı?” diye
sordum. 
TURGUT
DİBEK (Devamla) - Değerli arkadaşlar, bakın, yani orada 33 aydın yandı,
yakıldı. Kimlerin yaktığı belli, niçin yakıldıkları belli. Sayın Ünal, az önce
burada arkadaşlarımız -Tezcan- bu konuda düşüncelerini dile getirirken kalktı
Silivri’deki davadan, işte oradaki yargılamalardan bahsederek sanki bundan on
dokuz yıl önceki o olayı oraya bağlamaya çalışan veya ima eden birtakım
beyanları oldu. Ben iddianamelerde hiç öyle bir şey görmedim Sayın Ünal, var mı
o yargılama iddianamelerinde Sivas’taki 1993’teki olayla ilgili olarak böyle
bir şey? Yani şimdi, bakın, oradaki sanıkların kim olduğu belli, yakalananlar
yakalandı, yargılandılar, mahkûm oldular, kararları kesinleşti; bir kısmı
firariydi, kaçaktı, kaçak olanlarla ilgili de geçtiğimiz günlerde zaman aşımına
uğradı dosya yani şurada mahkûm olanlar, daha doğrusu davada yargılananların
avukatlarıyla ilgili “Kimdir avukatları?” diye baktığımızda değerli arkadaşlar,
bu sıralarda kimse yok. Yani sanıkların avukatlığını yapan şu sıralarda bir kişi
var mı? Ama sizin ben şunu söylemek istiyorum, bunu bilerek konuşmanız gerekir.
O sanıkları tanıyorsunuz, biliyorsunuz, ki o insanların avukatlığını üstlendi.
Belki şu anda burada, bu sıralarda oturan arkadaşlarımız da olabilir ama
girelim bakalım, 30’dan fazla avukatın… AKP’nin eski milletvekili, bakanı, il
başkanı, şu an Bakan da var, Hayati Yazıcı Bey de var, daha önce Şevket Kazan
da var, milletvekili arkadaşlarımız var. Yani şimdi o davada yargılanan
insanlar sizlerin vekilleri, daha doğrusu içinizde olan arkadaşlarınız onların
avukatlığını üstlenmiş. Bir de kalkıyorsunuz burada bizlere laf
yetiştiriyorsunuz değerli arkadaşlar. Önce bunları bir düşünmeniz, görmeniz
lazım. Ergenekon’a bağlıyor… Madem Ergenekon’la alakaları var, onların
avukatlığını niye üstlendiniz, öyle değil mi?
MUZAFFER
BAŞTOPÇU (Kocaeli) – Savunma hakkı kutsaldır.
TURGUT
DİBEK (Devamla) – Yani bakın, hiç öyle değil.
SITKI
GÜVENÇ (Kahramanmaraş) – Tahrik edenlere bak sen!
TURGUT
DİBEK (Devamla) – Arkadaşlar, her şey net, her şey belli. Bunları bilerek
konuşun.
Şimdi,
birkaç söz söylemek isterim bu özel yetkili mahkemelerle ilgili olarak. Basına
baktık bugün gazetelere, vay vay vay vay, aynı Suriye olayı gibi. NTV’ye
bakıyorsunuz veya işte isim vermeyelim, Suriye olayındaki uçağımız düşürüldükten
sonra, efendim kriz mükemmel yürütülüyormuş, işte fendim, Hükûmet bu konuda çok
büyük bir sınav veriyormuş haberleri vardı. Şimdi bakıyorum, bugünkü
gazetelerde -daha önergeyi biz görmemiştik- işte “Özel yetkili mahkemeler
kaldırılıyor”, “Türkiye'de büyük bir reform.” falan! Arkadaşlar, biz de okuma
yazma biliyoruz, siz de biliyorsunuz. Zannediyorum onlar bugünkü haberleri ya
da yarınki haberleri farklı vereceklerdir diye düşünüyorum. Ne değişti? Ne
kalktı? Ne gitti? Yani nur topu gibi ikinci bir özel yetkili mahkememiz oldu.
Bir tanesi var zaten, şimdi burada önergede var, yazıyor. Mevcut davalar devam
edecek. Arkasından belki de onun 3-4 katı ağır ceza mahkemesini yine özel
yetkiyle, yok terör mahkemesi, darbe mahkemesi olarak görevlendiriyorsunuz. 
Yani
bunun açılımını şöyle yapmak istiyorum aslında. Süreye de bakıyorum. Çok net
konuşmak lazım, açık açık konuşmak lazım. Yani bu cemaatle aranızdaki sorunu
şöyle çözmüşsünüz: “Alın size özel yetkili mahkemeler, bak orada Silivri’de
Ergenekon’a bakan bir mahkeme var.” Zaman zaman gidiyoruz, davaları biz de
takip ediyoruz. “İşte Balyoz var. Siz onlarla ilgilenin. Bak, sizin mahkemenize
dokunmuyoruz ama biz de kendi mahkemelerimizi kuruyoruz.” Şu MİT olayında bir
kapıştınız, “Bizimle de uğraşmayın.” diyorsunuz onlara. “Bak, biz kendi
mahkemelerimizi kuruyoruz, otuz civarı mahkememiz olacak. Bundan sonra
ayağınızı denk alın. Tamam, sizin mahkemelerinize dokunmuyoruz.” Cemaatle böyle
bir kardeş kardeş iki tane özel yetkili mahkemeyi paylaşmışsınız. Bunun tek
açılımı budur, bunun başka bir açılımı olamaz.
Arkadaşlar,
süreç her şeyi gösterecek. Orada 17 tane dava Ergenekon dosyası içerisinde
toplandı. Hatta şunu diyorsunuz: “Canınız sıkılırsa, isterseniz 19, 20, 21…
İlave edin. Siz işinize bakın ama bundan sonra biz kendi mahkemelerimizi de
kuruyoruz.” Bu işin açılımı bu, bunun başka bir anlatımı olamaz. 
Diğer
önergelerde de aslında söyleyeceklerim var. 
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ediyorum. 
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz. 
BAŞKAN
– Önergeyi oylarınıza sunacağım ancak yoklama talebi var.
Sayın
Tarhan, Sayın Dibek, Sayın Yılmaz, Sayın Öztürk, Sayın Serindağ, Sayın Tanal,
Sayın Özel, Sayın Kesimoğlu, Sayın Köprülü, Sayın Tezcan, Sayın Çam, Sayın
Moroğlu, Sayın Aslanoğlu, Sayın Özkoç, Sayın Kuşoğlu, Sayın Öner, Sayın Acar,
Sayın Güven, Sayın Havutça, Sayın Işık. 
İki
dakika süre veriyorum. 
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler… Madde kabul
edilmiştir. 
91’inci
madde üzerinde üç adet önerge vardır, okutup işleme alıyorum. 
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı Kanun Tasarısının 91. maddesinin 1. fıkrasında bulunan
veya adlî para ibaresinin metinden çıkarılmasını arz ve teklif ederiz.
 Faruk Bal Oktay Vural Ali Öz
 Konya İzmir Mersin
 Alim Işık Muharrem Varlı Seyfettin Yılmaz
 Kütahya Adana Adana
Türkiye
Büyük Millet Meclisi Başkanlığı’na
278.
sıra sayılı kanun tasarısının 91 inci Maddesi ile değiştirilen 5237 sayılı
Kanun'un 285 inci maddesinin 2 inci fıkrasında yer alan "soruşturmanın
tarafı olan kişilere karşı" ibaresinin madde metninden çıkarılmasını,
"bir yıldan üç yıla kadar" ibaresinin "iki yıldan beş yıla
kadar" şeklinde değiştirilmesini arz ve teklif ederiz. 01.07.2012
 Pervin Buldan Ayla Akat Sırrı
Sakık
 Iğdır Batman Muş
 Demir Çelik Adil Kurt Hasip
Kaplan
 Muş Hakkâri  Şırnak
Türkiye
Büyük Millet Meclisi Başkanlığına
Görüşülmekte
olan 278 sıra sayılı kanun tasarısının 73. (Adalet Komisyonu raporunun 91.)
maddesinin aşağıdaki şekilde değiştirilmesini arz ve teklif ederiz.
 Ali Rıza Öztürk Mahmut Tanal Atilla Kart
 Mersin İstanbul  Konya
 Ali İhsan Köktürk Gürkut Acar Turgut Dibek
 Zonguldak Antalya Kırklareli
 Sezgin Tanrıkulu Mevlüt Dudu Ali Özgündüz
 İstanbul Hatay İstanbul
 İlhan Cihaner Dilek Akagün Yılmaz
 Denizli Uşak
Madde
91- 5237 sayılı Kanunun 285.inci maddesi aşağıdaki şekilde değiştirilmiştir.
Madde
285- (1) Soruşturmanın gizliliğini ihlâl eden kamu görevlisi veya yargı görevi
yapan kişi, fiili daha ağır cezayı gerektiren başka bir suç oluşturmadığı
takdirde, bir yıldan dört yıla kadar hapis cezası ile cezalandırılır.
(2)
Birinci fıkrada tanımlanmış suçun işlenişine iştirak etmeksizin, soruşturmaya
ilişkin belgelerin içeriğini kısmen veya tamamen alenileştiren kişi iki yıla
kadar hapis cezasıyla cezalandırılır.
(3)
Soruşturma evresinde alınan ve soruşturmanın tarafı olan kişilere karşı gizli
tutulması gereken kararların ve bunların gereği olarak yapılan işlemlerin
gizliliğini ihlâl eden kişi, bir yıldan üç yıla kadar hapis cezası ile
cezalandırılır.
(4)
Kanuna göre kapalı yapılması gereken veya kapalı yapılmasına karar verilen
duruşmadaki açıklama veya görüntülerin gizliliğini alenen ihlâl eden kamu
görevlisi veya yargı görevi yapan birinci fıkra hükmüne diğer kişiler ikinci
fıkra hükmüne göre cezalandırılır. Ancak, bu suçun oluşması için, tanığın korunmasına
ilişkin olarak alınan gizlilik kararına aykırılık açısından aleniyetin
gerçekleşmesi aranmaz.
(5)
Soruşturma ve kovuşturma evresinde kişilerin suçlu olarak algılanmalarına yol
açacak şekilde görüntülerinin yayınlanması hâlinde, altı aydan iki yıla kadar
hapis cezasına hükmolunur.
(6)
Yetkili makamlarca görevin gereği olarak yapılan açıklamalarla ilgili olarak bu
madde hükümleri uygulanmaz.
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
BAŞKAN
– Önerge üzerinde söz isteyen Mahmut Tanal, İstanbul Milletvekili. (CHP
sıralarından alkışlar) 
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla
selamlıyorum, günaydın diyorum.
278
sıra sayılı tasarının içerisinde İcra İflas Kanunu değişikliği var, Ceza
Muhakemesi Kanunu var, Ceza Kanunu var, İş Kanunu var. Tabii, hepsi bir arada
olunca rahmetli Sayın Uğur Mumcu’nun Türk vatandaşı tanımıyla başlamak isterim.
Rahmetli
Uğur Mumcu der ki: “Türk vatandaşı kime denilir? İsviçre Medeni Kanunu’na göre
doğan, Almanya Ceza Muhakeme Kanunu’na göre yargılanan, İtalya Ceza Kanunu’na
göre cezalandırılan, Fransa idare hukukuna göre idare edilen, İslam hukukuna
göre gömülen kişiye Türk vatandaşı denilir.” 
Tabii,
bugünkü görüştüğümüz konuda gerçekten idare hukukunu görüştük, Ceza Muhakeme
Kanunu’nu şu anda görüşüyoruz. Ceza Muhakeme Kanunu’nda özel yetkili
mahkemelere baktığımız zaman, Değerli Profesör Doktor Burhan Kuzu Hocam -biz
Anayasa’yı kendisinden ve Selçuk Özçelik’ten okumuştuk- derlerdi ki: “Efendim,
iki türlü mahkeme vardır: Bunların biri olağan mahkeme, biri olağanüstü
mahkeme. Olağan mahkemeler normal, bizim bildiğimiz genel mahkemelerdir.
Olağanüstü mahkemeler olağanüstü dönemin koşullarına göre olağanüstü dönemi
yargılamak için kurulan mahkemelerdir.”
Şimdi,
tabii, burada baktığımız zaman bu çerçevede, olağan mahkeme bizim
Anayasa’mızın, aynı zamanda Sayın Kuzu Hocamızın, 1982 Anayasası’nın getirdiği
yenilikler arasında sayılırdı. Anayasa’nın 142’nci maddesi, tam dayanağını
bizim normal, genel mahkemelerde buluyor, ancak olağanüstü mahkemelerin
dayanağı ise Anayasa 143’tür. Anayasa’nın 143’üncü maddesi 2004 yılında ilga
edilince, onunla birlikte devlet güvenlik mahkemelerinin anayasal dayanağı
kalmadığı için onlar da ilga edildi ancak o arada bir geçiş süreci, bir boşluk
yaşandı, 2005 yılında 5271 sayılı -işte şu anda üzerinde konuştuğumuz 250, 251,
252- Ceza Muhakemesi Kanunu getirildi ve onunla birlikte özel yetkili
mahkemeler geldi. 
Şimdi,
bu özel yetkili mahkemelerin mevcut olan Anayasa’mızda şu aşamada bir hukuksal
dayanağı yok değerli milletvekilleri. Nedir bu? Objektif olarak düşünürsek,
bilim ahlakı açısından düşünürsek gerçekten Anayasa’ya aykırılık söz konusu.
Tabii herkes burada özel yetkili mahkemeler ne getiriyor, ne götürüyor,
bilimsel açıdan, tabii kısmen bilginiz olabilir, işin uzmanı olmayan
arkadaşlarımız bilmeyebilir. Bizim Türkiye Büyük Millet Meclisinin
Kütüphanesinde Türkiye Barolar Birliğinin özel mahkemelerle ilgili küçücük bir
kitapçığı var değerli milletvekilleri veyahut da Türkiye Barolar Birliğinden
temin edilebilir. 
Ben,
kısaca bunların özellikleri nedir, bunları size izah etmeye çalışayım. Geri
kalan bilgileri eğer merak eden milletvekilleri olursa, oradan edinirlerse
gerçekten fevkalade yararlı olur. Normal cumhuriyet savcıları anca kendi
bölgesinde olan olaylarla ilgili soruşturma yapabilir, orada delilleri
toplayabilir, orada keşif mahalline gidilebilir, özel yetkili cumhuriyet
savcıları, yani özel yetkili mahkemelerin bulunduğu savcılar olayın olduğu yere
de gidebilir, kendi sınırlarının dışında her tarafa gidebilir, herkesi
dinleyebilir, o anlamda sınırsız bir güç var. 
Gözaltı
süresi normal genel mahkemelerde yirmi dört saat iken bunlarda kırk sekiz saat.
Yine Anayasa’mızın 120’nci maddesi uyarınca dört günden yedi güne kadar çıkmış
durumda. Aynı şekilde bunlarda duruşmayla ilgili, tebligatla ilgili,
tutuklamayla ilgili süreler var. Tebligatı, aynen, devlet güvenlik
mahkemelerinde “kitle iletişim araçları” derdi. Kitle iletişim araçlarındaki
tebligat radyo idi. Bunda da aynı şekilde mesaj ve cep telefonuyla arama kitle
iletişim araçlarının içerisine girmiş durumda. 
Bununla
birlikte, tutuklama süresinden bahsettik. Duruşmada uygulanacak hükümler bu…
Aynı zamanda “Adli tatilde süreler işlemez, acil işlerdendir.” denilir. Netice
itibarıyla toplu davalarda hepsinin dinlenmesi gerekmez. Yani bu açıdan,
normal, bizim olağan mahkemelerden farklı çünkü olağan mahkemelerin…
(Mikrofon
otomatik cihaz tarafından kapatıldı) 
MAHMUT
TANAL (Devamla) – Biraz önce Sayın Hasip Kaplan Bey bahsetti, gerek bankacılık
hukukunda, kaçakçılık hukukunda, orada özel bir usul tatbik edilmiyor, Ceza
Muhakemeleri Kanunu’nda aynen tüm usuller, ağır cezalarda olan usuller orada
uygulanıyor.
BAŞKAN
– Teşekkür ediyorum Sayın Tanal.
MAHMUT
TANAL (Devamla) – Burada usul farklılığı var. Yani ihtisas mahkemelerinin
hiçbirinde farklı bir usul uygulanmıyor. 
BAŞKAN
– Sayın Tanal, lütfen…
MAHMUT
TANAL (Devamla) – Sabrınız için teşekkür ederim Sayın Başkan. (CHP sıralarından
alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığı’na
278.
sıra sayılı kanun tasarısının 91 inci Maddesi ile değiştirilen 5237 sayılı
Kanun'un 285 nci maddesinin 2 nci fıkrasında yer alan "soruşturmanın
tarafı olan kişilere karşı" ibaresinin madde metninden çıkarılmasını,
"bir yıldan üç yıla kadar" ibaresinin "iki yıldan beş yıla
kadar" şeklinde değiştirilmesini arz ve teklif ederiz.  01.07.2012
  Hasip Kaplan (Şırnak) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkanım.
BAŞKAN
– Önerge üzerinde söz isteyen Hasip Kaplan, Şırnak Milletvekili.
HASİP
KAPLAN (Şırnak) – Sayın Başkan, sayın milletvekilleri; burada öyle bir önerge
sunuldu ki Meclise, özel yetkili mahkemelerin kaldırıldığını ifade eden ama
“Eski özel yetkili mahkemelerdeki davalar da burada sürecek.” diye. Eski özel
yetkili mahkemeler mevcut davaları sürdürecek. On yıl, yirmi yıl, otuz yıl…
Otuz yıl süren hâlâ davalar var, Kemal Türkler’in davasını yeni zaman aşımına
uğrattılar bu özel yetkili mahkemeler. Yani şu an sadece KCK davasından -bakın, tutuklu sayısını demiyorum, Sayın
Adalet Bakanı burada, doğru rakamları açıklasın- 200 bin soruşturma var; 60 bin
tane açılan soruşturma var, 8 binin üstünde tutuklu var. Bunlar sürecek, bunlar
sürecek ve bunlar sürdüğü zaman bu özel yetkili mahkemeler kalkmış olacak.
Şimdi, bu özel yetkili mahkemeler bu hâliyle sürerken, bu yasayla da ağır ceza
mahkemelerine yetki vereceksiniz. Sonra yirmi dokuz büyükşehir kararı
alacaksınız, yirmi dokuz büyükşehirdeki ağır ceza mahkemelerini bölge mahkemesi
yapacaksınız, bir yandan AKP’nin yeni model özel mahkemeleri olacak -gerçi özel
güvenlik mahkemesini de AKP çıkardı, onun da patenti ona ait, 2005’ten sonra
2006’da, eskisinin de size ait patenti- hem eskisi yürüyecek hem yenisi
yürüyecek. Sonra da kamuoyunun karşısına çıkacaksınız, vatandaş sanki
anlamıyor, sanki cahil cühela, sanki hiç yaşamıyor, sanki hiçbir şey
bilmiyormuş gibi yutturmaya çalışacaksınız ve yutacaklar zannediyorsunuz. Bu
makyaj yaklaşımlarınızla, bu kozmetik tekliflerinizle de Avrupa Birliğini
kandıracağınızı zannediyorsunuz. Hayır. Bakın, çok samimi olarak söyleyeceğim:
12 Eylül yargılamalarını başından sonuna kadar otuz yıl ceza avukatlığımda
takip ettim, sıkıyönetimleri, DGM’leri özel yetkili mahkemeler dâhil. Şimdi,
soruyorum: Ne değişti? On yıllık iktidarınızda ne değişti? Tutuklu sayısı
çoğaldı, mahkeme sayıları çoğaldı, burada da çoğaltıyordunuz, Diyarbakır bir
taneydi üç tane özel yetkili oldu, İstanbul altı yedi tane oldu, yetmedi, altı
yedi tane daha eklediniz. 
Bakın,
siyaseti kirleten bazı konulardan size söz açmak istiyorum. Siyasetin etiği
açısından bu gerekli. Bu siyaseti kirleten şeyler nelerdir biliyor musunuz?
Siyasi partilere ve adaylara yapılan bağışlar; holdingler, tekeller bu konuda
pek aktif. Dış ihaleler, silah tüccarları, mafya, bankalar, darbeci destekleri,
kontra faaliyetleri ilişkisi. Lobilerin faaliyetleri, seks, rüşvet, borsa, finans, piyasa oyunları, kentsel dönüşüm ve
istihbarat faaliyetleri, dikkat edin. İstihbarat faaliyetleri, dikkat edin, sır
kapsamına alınıyor. Küresel krizle beraber Arap Baharı’yla gelen kara para aklama.
IMF, NATO, Birleşmiş Milletler finans ilişkileri, örtülü ödenek ve transferler,
madencilik, ruhsat, enerji alanı alım satımları. Eğitim ve sağlıkta rant,
askerî harcamalar ve dikkatinizi çekerim, olağanüstü yargılamalar. Siyaseti en
çok kirletenlerin… Çünkü, olağanüstü yargılamalar bu çarkları korumak için
aslında devletin güvenliğini değil, o devlet aygıtını elinde tutan bir avuç
zümrenin kendi çıkarlarını korumak için siyaseten kullandığı kurumlardır.
Bunlarda hukuk yoktur, insan süje olarak yoktur, eşitlik, adalet yoktur. Bunun
için, siyaseti en çok kirletenlerin başında olağanüstü mahkemeler geliyor. Siz
hem eskisiyle yürüyorsunuz hem yenisiyle yürüyorsunuz. Bu yol çıkmaz yoldur,
ben size söyleyeyim.
III.- YOKLAMA
ÖZGÜR
ÖZEL (Manisa) – Sayın Başkan, yoklama istiyoruz.
BAŞKAN
– Önergeyi oylarınıza sunacağım, ancak yoklama talebi var.
Sayın
Tarhan, Sayın Dibek, Sayın Tezcan, Sayın Köktürk, Sayın Yılmaz, Sayın Güven,
Sayın Serindağ, Sayın Köprülü, Sayın Kesimoğlu, Sayın Özel, Sayın Çam, Sayın
Öztürk, Sayın Aldan, Sayın Tanal, Sayın Acar, Sayın Öner, Sayın Kuşoğlu, Sayın
Moroğlu, Sayın Özkoç, Sayın Aslanoğlu.
İki
dakika süre veriyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır. 
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A)
Kanun Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı Kanun Tasarısının 91. maddesinin 1. fıkrasında bulunan
veya adlî para ibaresinin metinden çıkarılmasını arz ve teklif ederiz.
  Faruk Bal (Konya) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
BAŞKAN
– Önerge üzerinde söz isteyen Seyfettin Yılmaz, Adana Milletvekili. (MHP
sıralarından alkışlar)
SEYFETTİN
YILMAZ (Adana) – Sayın Başkan, değerli milletvekilleri; görüşülmekte olan 278
sıra sayılı Kanun Tasarısı’nın 91’inci maddesiyle ilgili vermiş olduğumuz
önergeyle ilgili söz almış bulunuyorum. Hepinizi saygıyla selamlıyorum.
Evet,
278 sıra sayılı Kanun Tasarısı’nın görüşmelerine devam ediyoruz ama 278 sıra
sayılı Kanun Tasarısı’ndan ziyade, özellikle özel yetkili mahkemeler son bir
buçuk, iki aydır milletin gündeminde ve sizler de özellikle Cumhuriyet Halk
Partisi ve Barış ve Demokrasi Partisinde bir beklenti oluştu. Bu beklenti de
kendiliğinden oluşmadı, özel yetkili mahkemelerle ilgili, Sayın Başbakan başta
olmak üzere, Başbakan Yardımcısı Bekir Bozdağ’ın, hatta Ahmet İyimaya’nın
yanlış anlaşıldı yönünde ifadesi oldu ama, yine de özel yetkili hâkim ve
savcıların uygulamalarıyla ilgili rahatsızlıklarını dile getirdiği ifadeleri
oldu. Hatta Bülent Arınç’ın “Yok böyle bir şey.” dendiği ortamda, onun
söylemlerinin yanlış anlaşıldığı noktasında birtakım ifadelerin oluştuğu bir
süreci yaşıyoruz ve bu süreç yaşanırken aynı zamanda Leyla Zana ile Başbakanın
bir görüşmesi oldu ve Hükûmetin yetkililerinin ifadelerinden Kürt açılımının
devam edeceği ve devam ettiği ifade edildi ve netice itibarıyla bu ülkede bizim
görüşümüze göre bir Kürt sorunu yoktur, bir PKK ve terör sorunu vardır ama Kürt
sorununun görüşmelerinin devam ettiği ve çözüleceği noktasında bir algı oluştu.
Tabii, bu algıların oluşmasıyla beraber, bu ifadeler Sayın Başbakan, Başbakan
Yardımcısı, parti yetkililerinin ve Hükûmet yetkililerinin açıklamalarıyla
beraber Cumhuriyet Halk Partisi ve Barış ve Demokrasi Partisinde ciddi
beklentiler oluştu fakat atladığımız bir şey vardı; kerameti kendinde sananlar
sukutuhayale uğrayınca bu sefer Cumhuriyet Halk Partisi ve Barış ve Demokrasi
Partisi de sukutuhayale uğradı. Sukutuhayale uğrayan üç parti grubunun bu kanun
tasarısıyla ilgili sıkıntısını ne yazık ki Meclis çekiyor. 
Gece
bahçeye gidiyoruz, bahçede uyuyan insanlar, dışarıya çıkıyoruz dışarıda uyuyan
insanlar ve burada arka taraflara bakarsanız bir sürü uyuyan insanlar mevcut ve
iki gündür bu yasa tasarısını çıkarmanın sıkıntısı yine bu vekillere geldi yani
birileri taleplerini ve isteklerini gerçekleştiremeyince bunun sıkıntısını
yaşamak ne yazık ki burada alın teri döken ve çalışmaya gayret gösteren
milletvekillerine düştü. Yani bu konuşmaları yaparken bunların iyi irdelenmesi
gerektiğini düşünüyorum. Siz, ifadelerinizle, söylemlerinizle belirli kesimleri
belli bir umuda ve belli bir beklentiye iterseniz işte, burada birtakım tatsız
olayların yaşanması da kaçınılmaz oluyor. Ama sonuç itibarıyla siz de gördünüz
ki son dakikaya kadar saklanan yani bu gelecek şey kanun tasarısının içinde de
gelirdi ama hepimiz biliyoruz ki bu Adalet Bakanlığında da değil -basına
yansıyan kısmıyla söylüyorum- Başbakanlıkta, Bekir Bozdağ’ın başkanlığında özel
bir ekipçe hazırlandı. 
Yani
özel ekipçe hazırlanan olayda ne var? Gördük ne olduğunu. Ama söylemler neydi,
ifadeler neydi, Cumhuriyet Halk Partisini ve Barış ve Demokrasi Partisini
beklentiye sokan neydi? Başta Sayın Başbakan, Cumhurbaşkanının dün ifadesi var,
artık özel yetkili mahkemelerin uygulamalarının çok ciddi toplumda rahatsızlık
yarattığıyla ilgili. Cumhurbaşkanı dâhil olmak üzere, Başbakan, bakanlar,
Başbakan yardımcıları ve parti yetkililerinin ifadeleri, Cumhuriyet Halk
Partisinde, Barış ve Demokrasi Partisinde beklentiye neden oldu, ama kerameti
kendinizde sanmak bazen insanları sukutuhayale uğratıyor, ne olduğu belli
olmayan bir şekilde bu 74’üncü madde de bir önergeyle değiştirildi, ama
Allah’tan her şeyin hayırlısını diliyorum, Mevla’m neylerse güzel eyler. 
Ben
hepinize hayırlı sabahlar diliyorum. (MHP sıralarından alkışlar)
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
92’nci
madde üzerinde üç adet önerge vardır, okutuyorum: 
TBMM
Başkanlığına
Görüşülmekte
olan 278 sıra sayılı kanun tasarısının çerçeve 92 nci maddesinin aşağıdaki
şekilde değiştirilmesini arz ve teklif ederiz. 
“Madde
92- 5237 sayılı Kanunun 288 inci maddesi aşağıdaki şekilde değiştirilmiştir. 
“Madde
288- (1) Görülmekte olan bir davada veya yapılmakta olan bir soruşturmada,
hukuka aykırı bir karar vermesi veya bir işlem tesis etmesi ya da gerçeğe
aykırı beyanda bulunması için, yargı görevi yapanı, bilirkişiyi veya tanığı
hukuka aykırı olarak etkilemek amacıyla alenen sözlü veya yazılı beyanda
bulunan kişi, elli günden az olmamak üzere adli para cezası ile cezalandırılır.

(2)
Tanıklıktan çekinebilecek kişiler ile iddia veya savunma mesleğini icra
edenlerin görevin ifası sırasında sarf ettikleri beyanlardan dolayı ceza
verilemez.”
 Ali İhsan Köktürk Turgut Dibek Bülent Tezcan
 Zonguldak Kırklareli Aydın
 Celal
Dinçer Özgür
Özel
 İstanbul Manisa
BAŞKAN
– Diğer iki önerge aynı mahiyette olup, birlikte işleme alacağım.
Türkiye
Büyük Millet Meclisi Başkanlığına
278
sıra sayılı kanun tasarısının 92 inci Maddesinin tasarı metninden çıkarılmasını
arz ve teklif ederiz. 
 Pervin Buldan Ayla Akat Sırrı
Sakık
 Iğdır Batman Muş
 Adil Kurt Demir Çelik Hasip Kaplan
 Hakkâri  Muş Şırnak
Diğer
önerge sahipleri: 
 Oktay Vural Oktay Öztürk Nevzat
Korkmaz
 İzmir Erzurum Isparta
 Mehmet Erdoğan Yusuf Halaçoğlu
 Muğla Kayseri
BAŞKAN
– Komisyon aynı mahiyetteki önergelere katılıyor mu? 
ADALET
KOMİSYONU SÖZCÜSÜ BİLAL UÇAR (Denizli) – Katılmıyoruz Sayın Başkanım. 
BAŞKAN
– Hükûmet? 
MİLLÎ
SAVUNMA BAKANI İSMET YILMAZ (Sivas) – Katılmıyoruz Sayın Başkan. 
BAŞKAN
– Önerge üzerinde söz isteyen?..
OKTAY
VURAL (İzmir) – Gerekçe efendim. 
Gerekçe:

Anayasal
sistemimiz, Kuvvetler Ayrılığı prensibine göre tanzim edilmiş, Devlet
organlarına da bu prensip çerçevesinde yetki ve sorumluluklar verilmiştir.
Kuvvetler
Ayrılığı prensibini hayata geçiren, onu ayakta tutan da Hukuk Devleti
ilkeleridir. Meşruiyet içinde olunması gerekir.
Tam
anlamıyla bir Hukuk Devletinden bahsedilmesi için de, bağımsız ve tarafsız bir
yargı şarttır. Yargının siyasallaşması gibi iddialar Hukuk Devleti görüntüsünü
ortadan kaldırmaktadır.
Bu
erozyonun farkında olan, kamuoyu tepkileri ile bu olumsuz atmosferi ortadan
kaldırmak için Yargı reformu paketleri bir bir ardınca açılmakta ve böylece
kamuoyu oyalanmaktadır.
Toplumda
büyük beklentiler yaratan 3. Yargı reformu paketinin de bu beklentileri
karşılamaktan uzak olduğu görülmektedir.
Tasarıdan
beklenen esas amaç, yargının
hızlandırılması ve biriken ağır iş yükünün azaltılmasıdır.
Ancak
bu hedefleri gerçekleştirmek üzere elle tutulan gözle görülen hiçbir somut
öneri içermediği görülmektedir ve böylece üçüncü yargı reformu paketi ölü doğmuştur.
Büyük hayal kırıklıkları yaşatmıştır.
Ne
İcra ve İflas Kanununda ne idare hukukunda ne Ceza ve Ceza Muhakemeleri Usulü
Kanununda ve ne de diğer kanunlarda yapılan değişiklikler, yargının güvenli,
adil ve etkin gerçekleşmesine katkı veren değişiklikler olmayıp, insanlarımızın
mahkeme kapılarında yıllarca beklemesinin devamına vesile olacaktır. Verilen
yargı kararları ise adalet terazisinde tartıldığında, hep tartışmalı ve kamu
vicdanında mahkûm edilen kararlar olacaktır.
10
yılda, tek başına hükümet eden, Adalet ve Kalkınma Partisi ülkedeki kronikleşmiş
problemleri çözmek bir yana kendisine millet tarafından verilen gücü hep
istismar amacıyla kullanmıştır. 
Bugün
de meclise getirdiği tasarı ile yıllardır süregelen kronik yargı problemini
çözmek bir tarafa, çözermiş, gibi davranarak yine kamuoyunu oyalama yolunu
seçmiştir.
Öte
yandan Anayasanın 10. Maddesindeki eşitlik ilkesi başta olmak üzere hukuk
sistemimizde vatandaşların yargı önünde eşit olduğu, yargının, tüm erkleri ve
kişileri bağlayıcı olduğu prensiplerine de aykırı bir biçimde bazı kamu görevlilerinin
soruşturulması ve  yargılanması
konusunda ayrıcalıklar ve eşitsizlikler getiren tasarı mecliste temsil olunan
siyasal partilerin görüş ve katkılarını da almamış, son dakika önergesi ile
yeterince müzakere edilmesine fırsat vermeden yasallaştırılmak istenmiştir.
Tasarı
AKP tasarısıdır. Üzerinde mutabakat arayışı, kaygısı taşımamaktadır. Bir
dayatmadır. Kanun yapma tekniğine aykırı ifade ve düzenlemeler taşımaktadır.
BAŞKAN
– Sayın Kaplan, gerekçe mi?
HASİP
KAPLAN (Şırnak) – Gerekçe: 
BAŞKAN
– Gerekçeyi okutuyorum: 
Gerekçe:
Yapılan önerge değişikliği ile “adil yargılama”nın etkilenmesine dair
yaptırımın suçun niteliği ile orantılı olmasının sağlanması amaçlanmıştır. 
BAŞKAN
– Aynı mahiyetteki önergeleri oylarınıza sunuyorum: Kabul edenler…
OKTAY
VURAL (İzmir) – Karar yeter sayısı.
BAŞKAN
– Kabul etmeyenler… 
Elektronik
cihazla oylama yapacağız kâtip üyeler arasında anlaşmazlık var.
İki
dakika süre veriyorum.
(Elektronik
cihazla oylama yapıldı)
BAŞKAN
– Sayın milletvekilleri, karar yeter sayısı vardır. Aynı mahiyetteki önergeler
kabul edilmemiştir. 
Diğer
önergeyi okutuyorum:
TBMM
Başkanlığına
Görüşülmekte
olan 278 sıra sayılı kanun tasarısının çerçeve 92 nci maddesinin aşağıdaki
şekilde değiştirilmesini arz ve teklif ederiz. 
“Madde
92- 5237 sayılı Kanunun 288 inci maddesi aşağıdaki şekilde değiştirilmiştir. 
“Madde
288- (1) Görülmekte olan bir davada veya yapılmakta olan bir soruşturmada,
hukuka aykırı bir karar vermesi veya bir işlem tesis etmesi ya da gerçeğe
aykırı beyanda bulunması için, yargı görevi yapanı, bilirkişiyi veya tanığı
hukuka aykırı olarak etkilemek amacıyla alenen sözlü veya yazılı beyanda
bulunan kişi, elli günden az olmamak üzere adli para cezası ile cezalandırılır.

(2)
Tanıklıktan çekinebilecek kişiler ile iddia veya savunma mesleğini icra
edenlerin görevin ifası sırasında sarf ettikleri beyanlardan dolayı ceza
verilemez.”
  Bülent Tezcan (Aydın) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ BİLAL UÇAR (Denizli) – Katılmıyoruz Sayın Başkan.
BAŞKAN
– Hükûmet katılıyor mu?
MİLLİ
SAVUNMA BAKANI İSMET YILMAZ (Sivas) – Katılmıyoruz Sayın Başkan. 
BAŞKAN
– Önerge üzerinde söz isteyen Bülent Tezcan, Aydın Milletvekili. (CHP
sıralarından alkışlar)
BÜLENT
TEZCAN (Aydın) – Teşekkür ederim Sayın Başkan.
Değerli
arkadaşlar, yargı reformu paketini konuşuyoruz. Tabii, burada, yargı
organlarında çalışan personellerin problemleri de önemle üzerinde durulması
gereken problemler, özellikle mübaşirler.
Değerli
milletvekili arkadaşlar, hepinize, sanıyorum bize gelen mailler gelmiştir veya
özellikle Adalet Komisyonu üyesi olan milletvekili arkadaşlarımıza bu paket
görüşülmeye başlandıktan itibaren adliyede çalışan mübaşirler ısrarla genel
idare hizmetlerine geçirilme taleplerini ilettiler. 
Şimdi,
Adalet Komisyonundaki arkadaşlarımızdan büyük çoğunluğu milletvekili. Adalet
Bakanımız Sayın Sadullah Ergin…
RECEP
ÖZEL (Isparta) – Hepsi milletvekili.
BÜLENT
TEZCAN (Devamla) – Affedersiniz. Tabii, bu saate kadar sabahlayınca dil
dolaşıyor. Adalet Komisyonundaki arkadaşlarımızdan büyük çoğunluğu avukat,
düzeltiyorum. Adalet Bakanımız Sayın Sadullah Ergin de avukatlık mesleğinden
gelme. 
Değerli
arkadaşlarım, avukatlık mesleği yapan, mesleğini icra etmiş olan arkadaşlarımız
mübaşirlerin sorunlarını yakından bilirler. Adliyelerde mübaşirler bir anlamda
joker personeldir. Hepimiz biliyoruz. Yıllardan bu yana zaman gelmiştir,
adliyenin temizlik işini yapmak için onlar görevlendirilmiştir, çoğu zaman
mübaşir kadrosunda oldukları hâlde kâtip olarak çalıştırılmışlardır. Hatta
yıllardır aslında mübaşir olan personeli, arkadaşlarımızı ben uzun zaman kâtip
olarak düşünmüştüm, kâtiplik görevi yaptıkları için fiilen. Şimdi, bu
arkadaşlarımız haklı olarak bizden bir talepte bulundular, statülerine yakışan…
Kâtipler genel idare hizmetleri sınıfında, diğer adliye çalışanları genel idare
hizmetleri sınıfında ama mübaşirlere hem o hizmeti gördürüyoruz hem de onları
genel idare hizmetleri sınıfına almıyoruz, bu bir haksızlık. Bu konuda bu
yanlışlığın düzeltilmesini Komisyonda dile getirdik ama başaramadık, çünkü
bunun Adalet Bakanlığı dışında bir de Maliye Bakanlığı ayağı var sanıyorum.
Bunun bir an önce çözülmesi lazım. Mübaşirler genel idare hizmetleri statüsüne
geçmeyi hak ediyorlar. Bunu Genel Kurulla, Türkiye Büyük Millet Meclisiyle
paylaşma ihtiyacı duydum. 
Bu
konu da daha bitmedi. Bununla ilgili madde gelecek. Bu konuda da bir değişiklik
önergesi verip çok rahat bunu geçirebiliriz, çünkü özel yetkili mahkemelerle
ilgili hem de hiç de usule uygun olmadan bir önergeyi verdiniz ve geçirdiniz.
Genel idare hizmetlerini bu noktada mutabakatla geçirebileceğimize inanıyorum.
Bu önergeyi birlikte hazırlayalım, verelim ve arkadaşlarımızın mağduriyetini
önleyelim. 
Değerli
arkadaşlar, burada verdiğimiz önergeyle ilgili 92’nci madde değişikliğinde
aslında maddenin birinci fıkrasında hiçbir değişiklik önermiyoruz, sadece
ikinci bir fıkra ilavesini istiyoruz. Bakın, daha önce, bu konuda avukatlar
savunma mesleğini yaptıkları için adil yargılamayı etkileme iddiasıyla sanık
oldular. Hatırlarsanız…
RECEP
ÖZEL (Isparta) – Âdil mi, adil mi?
BÜLENT
TEZCAN (Devamla) – Adil yargılama…
Hatırlarsanız,
Turgut Kazan müvekkilini savunduğu için ve müvekkilini savunurken basına
açıklama yapmak zorunda kaldığı için sanık durumuna düştü. 
Değerli
arkadaşlar, bu maddenin ikinci fıkrası, muhtemel böyle bir tehlikeyi önlemek
amacıyla konulmuştur. Özellikle sav, savunma, iddia görevini yapanlar bu görev
çerçevesindeki beyanları nedeniyle bu çerçevede soruşturulmasınlar, bu noktada
bu suçu işlediği iddiasıyla, ithamıyla karşı karşıya kalmasınlar diye. Yoksa
birinci fıkrayla ilgili bir değişiklik talebimiz yok, sadece ikinci bir fıkra
ekledik. Bu nedenle, değişiklik önergesine desteğinizi bekliyoruz. 
Değerli
arkadaşlar, günün gazeteleri geldi, yine yandaş basına bakıyoruz, “Özel yetkili
mahkemeler ortadan kalktı.” diye utanmadan, sıkılmadan yayın yapmış gazeteler. 
Değerli
arkadaşlar, özel yetkili mahkemeler kalkmadı, kürtaj hastalığınız depreşti
sizin, özel yetkili mahkemeleri Ceza Muhakemeleri Kanunu’ndan aldınız kürtajla,
getirdiniz, Terörle Mücadele Kanunu’nun içine monte ettiniz; yapılan budur. 
Hepinize
teşekkür ediyorum. Saygılar sunuyorum. (CHP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge reddedilmiştir. 
Maddeyi
oylarınıza sunuyorum: Kabul edenler.. Kabul etmeyenler… Madde kabul edilmiştir.

Birleşime
beş dakika ara veriyorum. 
 

Kapanma Saati: 08.52 

ON DÖRDÜNCÜ OTURUM
Açılma Saati: 08.58
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur),
Tanju ÖZCAN (Bolu) 
BAŞKAN
– Sayın milletvekilleri, Türkiye Büyük Millet Meclisinin 129’uncu Birleşiminin
On Dördüncü Oturumunu açıyorum.
278
sıra sayılı Kanun Tasarısı’nın görüşmelerine kaldığımız yerden devam edeceğiz. 
Komisyon
ve Hükûmet yerinde.
93’üncü
madde üzerinde aynı mahiyette üç önerge vardır, okutup birlikte işleme
alıyorum. 
Türkiye
Büyük Millet Meclisi Başkanlığına
278
sıra sayılı kanun tasarısının 93 üncü maddesinin tasarı metninden çıkarılmasını
arz ederiz. 
 Pervin Buldan Ayla Akat Sırrı
Sakık
 Iğdır Batman Muş
 Adil Kurt Demir Çelik Hasip Kaplan
 Muğla Muş Şırnak
Diğer
önerge sahipleri:
 Ali Rıza Öztürk Ali İhsan Köktürk Ömer Süha Aldan
 Mersin Zonguldak Muğla
 Turgut Dibek İlhan Cihaner Ali
Serindağ
 Kırklareli Denizli Gaziantep
Diğer
önerge sahipleri:
 Oktay Vural Faruk Bal Ali
Öz
 İzmir Konya Mersin
 Muharrem Varlı Alim Işık Mehmet
Erdoğan
 Adana Kütahya Muğla
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ BİLAL UÇAR (Denizli) – Katılmıyoruz Sayın Başkanım.
BAŞKAN
– Hükûmet katılıyor mu?
MİLLÎ
SAVUNMA BAKANI İSMET YILMAZ (Sivas) – Katılmıyoruz Sayın Başkanım.
BAŞKAN
– Önerge üzerinde söz isteyen Mehmet Erdoğan, Muğla Milletvekili. (MHP
sıralarından alkışlar) 
MEHMET
ERDOĞAN (Muğla) – Sayın Başkan, değerli milletvekilleri; 278 sıra sayılı Kanun
Teklifi’nin 93’üncü maddesi üzerinde söz almış bulunmaktayım. Bu vesileyle yüce
heyetinizi saygıyla selamlıyorum.
Öncelikle
Sayın Başkan, böylesi yoğun çalışma günlerinde arkadaşlarımızın rahat uyuması
için bir misafirhane ayarlasanız, hiç olmazsa bir-iki saat kestirir gelirler.
Şuna bakın, yani arkadaşların çoğunluğu dökülmüş vaziyette ya da bu şartlarda
çalışmak istemiyorsanız bu çalışmaya ara verelim.
Şimdi,
bu görüşmekte olduğumuz madde bir defa Anayasa'ya aykırı. 
RIFAT
SAİT (İzmir) – Sizin arkadaşlar nerede?
MEHMET
ERDOĞAN (Devamla) – Efendim?
RIFAT
SAİT (İzmir) – Arkadaşlarınız nerede?
MEHMET
ERDOĞAN (Devamla) – Buradayız, burada ama burası otel değil yani burası Genel
Kurul. Genel Kurulda uyunmaz.
RIFAT
SAİT (İzmir) – 2-3 kişiye “Uyuyor.” diyorsun yani.
MEHMET
ERDOĞAN (Devamla) – Olanlar uyumuyor yani uyuyacak olanlar dışarı çıksın,
burası otel değil.
Bir
defa bu görüştüğümüz madde Anayasa'ya aykırı, şu bakımdan aykırı: Bizim
Anayasa'mızda açık hüküm var: Yasama, yargı ve yürütme, güçler ayrılığı prensibi
var. Şimdi, siz, burada yargının yürütmekte olduğu birçok işi alıp yürütmenin
eline veriyorsunuz. Bu, bir defa bizim Anayasa'mız bakımından uygun bir durum
değil. Tabii, bunu niye yapıyorsunuz? Birçok yerde adliyeyi kapattınız ve
adliyeyi kapatma operasyonuna devam etmeyi düşünüyorsunuz. Şimdi, artık
idarecileri de kadı hâline getirmeye çalışıyorsunuz. Sanki idarecilerin başka
işi gücü yok, bundan sonra hâkimlerin, savcıların işlerine de onların olmadığı
yerlerde onlar, idareciler bakacak. 
Tabii,
şimdi kanunu yazarken de garip bir yazım var, “Mülki amir” ifadesi kullanılmış.
Mülki amir kim? İlde vali, ilçede kaymakam. Şimdi, siz, bir ilçeye birden fazla
hâkim, savcı atayabiliyorsunuz ama birden fazla kaymakam atama şansınız yok. Bu
yükün altından o ilçedeki kaymakamlar nasıl kalkacak, bu bir tartışma konusu.
Ayrıca, ildeki mülki amir vali olduğuna göre, siz bunu, “vali ya da
görevlendireceği vali yardımcısı” ibaresini bu metne koymadığınız için,
dolayısıyla valiler bu yükün altında ezilecekler, bu yetkilerini devretmesinde
de hukuki bakımdan sıkıntı çıkabilir. İdarenin bu yük altından nasıl kalkacağı
belli değil.
Tabii,
burada başka bir konu daha var: İdarenin her işlemi yargı denetimine tabii.
Şimdi, siz, adli yargının yükünü hafiflettiğinizi zannederek böyle bir
düzenleme yapıyorsunuz ama yeni yaptığınız düzenlemeyle hem idareyi hem de
idari yargıyı meşgul edeceksiniz. İdarenin yaptığı her işlem idari yargının
denetimine tabii olduğuna göre, idarenin yaptığı her işlemi de vatandaş idari
yargının önüne götürecek. Yani siz, bir taraftan bu yükü hafifletelim derken
vatandaşa yeni yeni sıkıntılar getireceksiniz, adli yargı herkesin ilinde
ilçesinde varken idari yargı yapılanmamız biliyorsunuz her ilde yok, ilçelerde
zaten yok. Vatandaş açısından bu biraz daha külfet getirecek. (AK PARTİ
sıralarından “Her ilde var.” sesi)
MEHMET
ERDOĞAN (Devamla) – Efendim? 
RECEP
ÖZEL (Isparta) – Yargılamada…
MEHMET
ERDOĞAN (Devamla) – Her ilde idare mahkemesi yok arkadaşlar yani bunu
bilmiyorsanız Sayın Bakanınıza sorabilirsiniz
RECEP
ÖZEL (Isparta) – Doğru söylüyorsun. 
BAŞKAN
– Sayın Özel, lütfen. 
Sayın
Erdoğan, Genel Kurula hitap edin lütfen. 
OKTAY
VURAL (İzmir) – Sayın milletvekili görüşlerini kürsüde belirtsin. 
MEHMET
ERDOĞAN (Devamla) – Yani bu yapılanmayı bilmiyorsanız bunu da öğreneceksiniz.
Yani siz yaptığınız bu işle vatandaşa iyilik etmiyorsunuz, idarecilere iyilik
etmiyorsunuz, idari yargıya iyilik etmiyorsunuz. 
Şimdi,
sıkıntı, adli yargıda hâkim, savcı açığı varsa bugün torba kanunu görüşmeye
devam edeceğiz, oraya yeteri kadar hâkim kadrosunu da ilave ederiz, yeteri
kadar hâkim alır atarsınız. Yani iş yapıyoruz diye ortalığı karıştırmanın,
devletin, milletin şu ana kadar alıştığı düzeni bozmanın bir mantığı, bir
anlamı yok. Bunları bilmiyorsanız öğrenecekseniz, bunun başka çaresi yok. 
Hepinize
iyi bir hafta diliyoruz. İnşallah bu hafta, Parlamentomuz, milletimiz,
vatanımız için verimli olur. Hepinize hayırlı sabahlar, hayırlı günler,
saygılar. (MHP sıralarından alkışlar) 
BAŞKAN
– Teşekkür ediyorum Sayın Erdoğan. 
Sayın
Erdoğan, misafirhane talebiniz değerlendirilecektir. 
Evet,
önergeler üzerinde başka söz talebi…
TURGUT
DİBEK (Kırklareli) – Ali Serindağ…
MAHMUT
TANAL (İstanbul) – Sayın Başkan, özür dilerim. 
Şimdi,
hukukta rızayı bozan sebepler var. 
BAŞKAN
– Sayın Tanal, böyle bir usulümüz yok ki ama, söz verdim. 
Ali
Serindağ, Gaziantep. 
Buyurun,
Sayın Serindağ.
MAHMUT
TANAL (İstanbul) – Hata, hile, ikrâh; yorgun, bitkin düşme. Yani bu kararlar
bence sakat kararlar. Sizden istirham ediyorum. 
BAŞKAN
– Sayın Tanal, Sayın Serindağ’a söz verdim, lütfen. 
Sayın
Serindağ, buyurun. 
ALİ
SERİNDAĞ (Gaziantep) – Teşekkür ederim Sayın Başkan. 
Sayın
Başkan, sayın milletvekilleri; hepinizi saygıyla selamlıyorum.
Meclisimizin
çalışma düzeniyle ilgili çok şey söylendi. Benim o konuda ilave edecek bir
şeyim yok. Milletimiz bunu takdir ediyor, bunu görüyor, bunu
değerlendirecektir.
Değerli
arkadaşlarım, bugün 2 Temmuz, Sivas katliamının yıl dönümü. Biraz evvel Bülent
Tezcan arkadaşımız konuşurken bu konudan bahsetti ve tepki gösterdiniz. Niçin
tepki gösterdiğinizi anlayamadım.
RAMAZAN
CAN (Kırıkkale) – Hayır…
ALİ
SERİNDAĞ (Devamla) – Biz, hem Sivas katliamını lanetliyoruz. Sivas katliamı
bahsini duyunca hemen “Başbağlar.” dediniz. Biz, hem Sivas katliamını
lanetliyoruz hem Başbağları lanetliyoruz. (CHP sıralarından alkışlar)
Değerli
arkadaşlarım, biz, bu katliamları lanetliyoruz ama siz niye tepki
gösteriyorsunuz? Şimdi, değerli arkadaşlarım, elinizi vicdanınıza koyun,
insanlar diri diri yakılırken biz onu hoşgörüyle mi karşılayalım? Lanetliyoruz.

Sayın
milletvekilleri, bugün…
İSMAİL
AYDIN (Bursa) – İktidarda kim vardı o dönemde?
ALİ
SERİNDAĞ (Devamla) – Ne diyorsun? Şimdi benim söylediğimde ne var, bir söyler
misiniz? Her ikisini de lanetliyorum. Daha ne diyorsunuz? Ne istiyorsunuz daha?
BAŞKAN
– Sayın milletvekilleri, Sivas katliamının, Başbağlar katliamının
lanetlenmesinden, kınanmasından kim, niye rahatsız olur? Lütfen…
ALİ
SERİNDAĞ (Devamla) – Niye rahatsız oluyor? Niye rahatsız oluyorlar?
İSMAİL
AYDIN (Bursa) – Niye rahatsız olayım?
OSMAN
AŞKIN BAK (İstanbul) – Rahatsız falan olmuyoruz.
ALİ
SERİNDAĞ (Devamla) – Sayın milletvekilleri, Sayın Başkanın bunu sadece dış
güçlere bağlamasını da doğrusu pek yeterli görmedim. 
Şimdi,
dış güçler Türkiye’nin zayıflamasını isteyebilirler. Bizim, peki, dış güçlere
karşı koyacak aklımız, izanımız yok mu?
İSMAİL
AYDIN (Bursa) – CHP iktidardaydı, niye aydınlatmadı?
ALİ
SERİNDAĞ (Devamla) – Değerli arkadaşlarım, bunu milletimiz takdir edecektir.
Şimdi,
getirdiğiniz bu tasarının 93’üncü maddesinde, cumhuriyet savcılarına ait olan
bir yetkiyi mülki idare amirine tanıyorsunuz. Demin benden önce konuşan Mehmet
Erdoğan arkadaşım da açıkladı, bunu biz de uygun görmüyoruz ve tasarı metninden
çıkarılmasını istiyoruz. Ayrıca, diyorsunuz ki: “Mülki amir, kullanır.”
Şimdi,
değerli arkadaşlarım, vali ve kaymakamlar mülki amirdir. Yasaya bakarsanız
onların mülki idare amiri olduğunu görürüz hepimiz.
Peki,
valinin yetkileri il sınırlarını kapsar. Kaymakamın yetkileri ilçe sınırlarını
kapsıyor. Atıyorum, herhangi bir ilimizin bir ilçesinde o ilçenin de mülki
idare amiridir vali aynı zamanda. Yasalar düzenlenirken daha önce şöyle bir
deyim kullanılırdı: “Mahallin en büyük mülki amiri” deyimi kullanılırdı. Bunu
arkadaşlarımız bilirler. O nedenle, bu düzenlemenin de ilerde sakıncalı
sonuçlar çıkaracağını, uygulayıcıları zorda bırakacağını söylemek istiyorum
değerli arkadaşlarım.
Şimdi,
kanun çıkarıyorsunuz, uygulayıcıların o kanunu nasıl yorumlayacağını hiç
düşünmüyorsunuz. Esasında kanunların ihtiyaçtan doğması lazım. Siz ihtiyaca
göre yasa düzenlemesi değil, kendi düşüncenize göre düzenliyorsunuz değerli
arkadaşlarım. Ve idari para cezalarını verme yetkisini mülki amire
tanıyorsunuz. 
Şimdi,
bu idare üzerinde de biraz durmak lazım. Geçen konuşmamda da belirttim, bir
Danıştay Başkanımız var. Gene, söylediklerinden bir alıntı yapıyorum. Danıştay
üyeleriyle ilgili değerlendirme yaptıktan sonra diyor ki: “Başarısız olanı da
görevden alırım. Ben dik duruşlu bir adamım.” Biz zannediyorduk ki yüksek yargı
mensupları bağımsız yargıçlardır, hâlâ da öyle biliyoruz. 
S.
NEVZAT KORKMAZ (Isparta) – O ne yaptığını biliyor mu?
ALİ
SERİNDAĞ (Devamla) – Ama Sayın Danıştay Başkanı zannediyorum Danıştay üyelerini
kendi memuru gibi görüyor. 
Gene
o günkü konuşmamda da ifade ettim. Türkiye’nin mutlaka halletmesi gereken ve
kurtulması gereken bir ayıp vardır. O da eski Cumhurbaşkanı rahmetli Turgut
Özal’ın ölümüyle ilgili şüphelerin ortadan kaldırılması hususudur. 
Değerli
arkadaşlarım, Devlet Denetleme Kurulu raporları Sayın Cumhurbaşkanının uygun
görüşünden sonra Başbakanlığa gönderilir ve Başbakanlıktan da ilgili birimlere
gereği yapılmak üzere gönderilir. Tahkikat yapılıyorsa tahkikat, soruşturma
yapılıyorsa soruşturma, başka bir işlem yapılması gerekiyorsa o.
Sayın
Başbakan kendisine intikal eden raporları…
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum.
ALİ
SERİNDAĞ (Devamla) - …yetkili cumhuriyet başsavcılığına mutlaka intikal
ettirmeli ve Türkiye devletini, Türkiye’nin kendi Cumhurbaşkanını zehirlediği
iddiasından kurtarmalıdır. Türkiye bu ithamın altında kalamaz. Türkiye’nin bu
ithamdan kurtulması lazım. 
Hepinize
saygılar sunuyorum. (CHP sıralarından alkışlar) 
ÖZGÜR
ÖZEL (Manisa) – Karar yeter sayısı.
BAŞKAN
– Önergeyi oylarınıza sunacağım ancak karar yeter sayısı arayacağım: Kabul
edenler… Kabul etmeyenler… 
Düzeltiyorum.
Aynı mahiyette iki önerge varmış, diğerini okutuyorum:
Sayın
Kaplan, gerekçe mi?
HASİP
KAPLAN (Şırnak) – Gerekçe.
BAŞKAN
– Gerekçeyi okutuyorum:
Gerekçe:
Erkler
ayrılığı ilkesinin sağlıklı işlemesi bu erklerin alanlarının sınırlarının
belirgin bir şekilde çizilmesine bağlıdır. Eğer bu sınırlarda belirsizlik söz
konusu olursa işleyiş içinden çıkılmaz hale gelmektedir. Bu anlamda özellikle
yargının alanına giren konularda diğer organlar etkili kılınırsa yargının
güvenilirliği sorgulanmaya başlanır. Yargının bağımsız olması demokrasinin
vazgeçilmezlerinden ilkelerindendir. Tasarıda önerilen düzenleme yargının
alanına giren bir konuda mülki amiri yetkili kılmaktadır. Bu Anayasa’nın 9.
Maddesine aykırılık içermektedir. Önergemiz bu açık aykırılığı gidermeyi
amaçlamaktadır. 
BAŞKAN
– Aynı mahiyetteki önergeleri oylarınıza sunacağım: Karar yeter sayısı
arayacağım: Kabul edenler… Kabul etmeyenler… Kâtip Üyeler arasında anlaşmazlık
olduğu için elektronik sistemle oylama yapacağız.
Bir
dakika süre veriyorum.
(Elektronik
cihazla oylama yapıldı)
BAŞKAN
– Sayın milletvekilleri, karar yeter sayısı vardır, önergeler kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Kabul
edilmiştir. 
94’üncü
madde üzerinde üç adet önerge vardır, okutuyorum:
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı "Yargı Hizmetlerinin Etkinleştirilmesi Amacıyla Bazı
Kanunlarda Değişiklik Yapılması ve Basın Yayın Yoluyla İşlenen Suçlara İlişkin
Dava ve Cezaların Ertelenmesi Hakkında Kanun Tasarısı'nın çerçeve 94 üncü
maddesiyle 5271 sayılı Kanuna eklenmesi öngörülen 38/A maddesinin aşağıdaki
şekilde değiştirilmesini arz ve teklif ederiz.
 Mahir Ünal  Ahmet Aydın  Hilmi Bilgin 
 Kahramanmaraş  Adıyaman  Sivas
 Tülay
Kaynarca  Zeynep Karahan
Uslu
 İstanbul
 Şanlıurfa 
"Madde
38/A- (1) Her türlü ceza muhakemesi işlemlerinde Ulusal Yargı Ağı Bilişim
Sistemi (UYAP) kullanılır. Bu işlemlere ilişkin her türlü veri, bilgi, belge ve
karar, UYAP vasıtasıyla işlenir, kaydedilir ve saklanır.
(2)
Kanunlarda gösterilen istisnalar hariç olmak üzere, dosyalar güvenli elektronik
imza kullanılarak UYAP'tan incelenebilir ve her türlü ceza muhakemesi işlemi
yapılabilir.
(3)
Bu Kanun kapsamında fizikî olarak hazırlanması öngörülen her türlü belge ve
karar elektronik ortamda düzenlenebilir, işlenebilir, saklanabilir ve güvenli
elektronik imza ile imzalanabilir.
(4)
Güvenli elektronik imza ile imzalanan belge ve kararlar diğer kişi veya
kurumlara elektronik ortamda gönderilir. Güvenli elektronik imza ile
imzalanarak gönderilen belge veya kararlar, gerekmedikçe fizikî olarak ayrıca
düzenlenmez ve ilgili kurum ve kişilere gönderilmez.
(5)
Elektronik imzalı belgenin elle atılan imzalı belgeyle çelişmesi hâlinde
UYAP'ta kayıtlı olan güvenli elektronik imzalı belge geçerli kabul edilir.
(6)
Güvenli elektronik imza ile imzalanan belge ve kararlarda, mühürleme işlemi ile
kanunlarda birden fazla nüshanın düzenlenmesini öngören hükümler uygulanmaz.
(6)
Zorunlu nedenlerle fizikî olarak düzenlenmiş belge veya kararlar, yetkili kişilerce
taranarak UYAP'a aktarılır ve gerektiğinde ilgili birimlere elektronik ortamda
gönderilir.
(7)
Elektronik ortamdan fizikî örnek çıkartılması gereken hâllerde tutanak veya
belgenin aslının aynı olduğu belirtilerek hâkim, Cumhuriyet savcısı veya görevlendirilen
yetkili kişi tarafından imzalanır ve mühürlenir.
(8)
Elektronik ortamda yapılan işlemlerde süre gün sonunda biter.
(9)
Yargı birimlerinin ihtiyaç duyduğu nüfus, tapu, adlî sicil kaydı gibi dış
bilişim sistemlerinden UYAP vasıtasıyla temin edilen bilgi, belge ve kayıtlar,
zorunlu olmadıkça ayrıca fizikî olarak istenilmez. UYAP'tan dış bilişim
sistemlerine gönderilen bilgi ve belgeler ayrıca zorunlu olmadıkça fizikî
ortamda gönderilmez.
(10)
Ceza muhakemesi işlemlerinin UYAP'ta yapılmasına dair usûl ve esaslar, Adalet
Bakanlığı tarafından çıkarılacak yönetmelikle düzenlenir."
Aynı
mahiyetteki iki önergeyi okutup birlikte işleme alacağım: 
Türkiye
Büyük Millet Meclisi Başkanlığına
Görüşülmekte
olan 278 sıra sayılı kanun tasarısına ait Adalet Komisyonu raporunun 94.
maddesinin, metinden çıkarılmasını arz ve teklif ederiz. 
 Ali Rıza Öztürk Ali İhsan Köktürk Atilla Kart
 Mersin Zonguldak Konya
 Turgut Dibek Sezgin Tanrıkulu Gürkut Acar
 Kırlareli İstanbul  Antalya
 Mevlüt Dudu Mahmut Tanal Ali
Özgündüz
 Hatay İstanbul İstanbul
 İlhan Cihaner Dilek Akagün Yılmaz 
 Denizli Uşak
Diğer
önerge sahipleri:
 Oktay Vural Faruk
Bal
 İzmir  Konya
OKTAY
VURAL (İzmir) – Çektik önergemizi. 
BAŞKAN
- Önergelerini çektiler. 
Komisyon
önergeye katılıyor mu? 
ADALET
KOMİSYONU SÖZCÜSÜ BİLAL UÇAR (Denizli) – Katılmıyoruz.
MİLLÎ
SAVUNMA BAKANI İSMET YILMAZ (Sivas) – Katılmıyoruz Sayın Başkan. 
BAŞKAN
– Önerge üzerinde söz isteyen? 
Bülent
Kuşoğlu, Ankara. (CHP sıralarından alkışlar) 
BÜLENT
KUŞOĞLU (Ankara) – Teşekkür ederim.
Sayın
Başkan, değerli milletvekilleri; hepinizi saygıyla selamlıyorum. 
Önce,
hiçbirimizin, hiçbir milletvekilinin bu şekilde bir çalışmayı tasvip etmediği
hâlde, vekili olduğumuz milletin de böyle bir çalışmayı tasvip etmediğini
bildiğimiz hâlde, bunun mantıklı olmadığını bildiğimiz hâlde, bu şekilde bir
çalışma yapmamızda bizi zorlayan iradenin ne olduğu konusunda herkesin
düşünmesini özellikle rica ediyorum, ondan sonra da size bir hikâye anlatmak
istiyorum. Çünkü, bu saatte, hukukla ilgili çok şey konuşulmaz bu kadar
yorgunluktan sonra. Sayın İyimaya bile çıksa kürsüye, herhâlde bu saatte hukuk
konuşmazdı. Onun için bir hikâye anlatayım Sayın İyimaya, müsaade ederseniz.
Hukukçularla ilgili bir hikâye, muhtemelen birçoğunuz da biliyorsunuzdur. 
BAŞKAN
– Uykusuz uykusuz iyi gider, buyurun.
BÜLENT
KUŞOĞLU (Devamla) – İyi gider evet, bu saatte.
Şimdi,
İngiltere’de -hikâye bu ya- yargıçların açık çekle maaş alması söz konusuymuş.
Açık çekle istediğini çeke yazıyor, maaşını alabiliyormuş. Uzun yıllar bu böyle
devam etmiş. Bir gün bir tanesi bunu sınamaya karar vermiş, 1 milyon poundluk
bir çek yazmış, bankaya göndermiş. 1 milyon pound tabii çok büyük para,
ödeyememişler. Sormuşlar Londra’ya. Londra “ödeyin” demiş. Bir süre sonra
ödemişler -hikâyeye göre- ertesi gün ödemişler. Bir çanta dolusu, 1 milyon
pound. Ertesi gün de hâkim o çantayı geri getirmiş, bankaya parayı iade etmiş.
Ama Londra merkez, hâkimi işten el çektirmiş. “Çünkü, majestelerinin hükûmetine
güvenmeyen hâkime biz de güvenmeyiz. Güvenmeyip devleti sınayan kişiye biz de
güvenmeyiz. O sebeple el çektiriyoruz.” demiş. 
Şimdi,
devlet adalet üzerine kuruludur. Devletler güçlü olmak zorundadır. Sadece
adaletle güçlü olabilirler ve çok fazla sınanmaya gelmezler. Onun için, bizim,
adalet konusunda çok hassas olmamız lazım. Devletlerin devamlılığı ancak
adaletle mümkün. Bu konuda çok hassas davranmamız lazım. Böyle, bütün gün
çalışıp, sabaha kadar, yorgun argın, maddeler geçirip kanun çıkarmamamız lazım.

Bir
de devletler itaat ister, muhakkak ki itaat ister, bütün devletler itaat ister.
Ama itaat toplumsal konularda olur. Trafik kurallarıdır, toplumun iyiliğidir,
düzenidir; bunlarla ilgili olur ama kişi hak ve hürriyetleri konusunda hiçbir
devlet itaat isteyemez. İtaat isteyen devlet özgürlük istemiyor demektir, hukuk
istemiyor demektir, adalet istemiyor demektir. Onun için, bu tür konuları çok
daha hassas bir şekilde ele almamız, düşünmemiz lazım. 
Ben,
özel yetkili mahkemelerle ilgili olarak Sayın Bakanın, Sayın Başbakanın ve
Sayın Cumhurbaşkanının demeçlerini görünce bu konularla ilgili olarak daha
adil, daha düzgün bir devletimiz olacağını düşünmüştüm ama şu geceden sonra
hakikaten üzüldüm, samimi olarak üzüldüm çünkü dağ fare doğurdu, öyle bir
netice söz konusu olmadı. Şimdi, ya bunları yasal görmezsiniz, doğru
görmezsiniz, mantıklı görmezsiniz, kaldırırsınız ya da “Kaldırıyorum ama bu
şekilde de devam etsin, eskiler de devam etsin…” Yani bir taraf için,
vatandaşlarınızın bir tarafı için “Devam etsin.” ama bu taraftan da
“Kaldırıyorum…” Böyle bir mantık yoktur, hukukta da yoktur. Hukukta hiç olmaz,
mümkün değil. Onun için, bu büyük bir skandaldır, sıkıntıdır ülkemiz için. Bundan
sonra da bunun sıkıntılarını çok fazla yaşayacağız, inanın yaşayacağız. Ama
bunun sorumluluğu da bizdedir, bu dönemde görev yapan milletvekillerindedir,
bunu da unutmamamız lazım. 
Böyle
bir şeyin olmaması lazımdı, böyle bir düzenleme yapılmaması lazımdı. Çok güzel,
106 maddelik bir düzenleme yapıyoruz ama maalesef hiçbirimizi tatmin edecek,
“Evet, doğru bir iş yaptık, çok güzel oldu.” diyeceğimiz bir durum da değil
maalesef. 
Çok
değerli arkadaşlarım, hepinizi saygıyla selamlıyorum. (CHP sıralarından
alkışlar)
BAŞKAN
– Teşekkür ediyorum. 
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı "Yargı Hizmetlerinin Etkinleştirilmesi Amacıyla Bazı
Kanunlarda Değişiklik Yapılması ve Basın Yayın Yoluyla İşlenen Suçlara İlişkin
Dava ve Cezaların Ertelenmesi Hakkında Kanun Tasarısı'nın çerçeve 94 üncü
maddesiyle 5271 sayılı Kanuna eklenmesi öngörülen 38/A maddesinin aşağıdaki
şekilde değiştirilmesini arz ve teklif ederiz.
  Tülay Kaynarca (İstanbul) ve arkadaşları
"Madde
38/A- (1) Her türlü ceza muhakemesi işlemlerinde Ulusal Yargı Ağı Bilişim
Sistemi (UYAP) kullanılır. Bu işlemlere ilişkin her türlü veri, bilgi, belge ve
karar, UYAP vasıtasıyla işlenir, kaydedilir ve saklanır.
(2)
Kanunlarda gösterilen istisnalar hariç olmak üzere, dosyalar güvenli elektronik
imza kullanılarak UYAP'tan incelenebilir ve her türlü ceza muhakemesi işlemi
yapılabilir.
(3)
Bu Kanun kapsamında fizikî olarak hazırlanması öngörülen her türlü belge ve
karar elektronik ortamda düzenlenebilir, işlenebilir, saklanabilir ve güvenli
elektronik imza ile imzalanabilir.
(4)
Güvenli elektronik imza ile imzalanan belge ve kararlar diğer kişi veya
kurumlara elektronik ortamda gönderilir. Güvenli elektronik imza ile
imzalanarak gönderilen belge veya kararlar, gerekmedikçe fizikî olarak ayrıca
düzenlenmez ve ilgili kurum ve kişilere gönderilmez.
(5)
Elektronik imzalı belgenin elle atılan imzalı belgeyle çelişmesi hâlinde
UYAP'ta kayıtlı olan güvenli elektronik imzalı belge geçerli kabul edilir.
(6)
Güvenli elektronik imza ile imzalanan belge ve kararlarda, mühürleme işlemi ile
kanunlarda birden fazla nüshanın düzenlenmesini öngören hükümler uygulanmaz.
(7)
Zorunlu nedenlerle fizikî olarak düzenlenmiş belge veya kararlar, yetkili
kişilerce taranarak UYAP'a aktarılır ve gerektiğinde ilgili birimlere
elektronik ortamda gönderilir.
(8)
Elektronik ortamdan fizikî örnek çıkartılması gereken hâllerde tutanak veya
belgenin aslının aynı olduğu belirtilerek hâkim, Cumhuriyet savcısı veya
görevlendirilen yetkili kişi tarafından imzalanır ve mühürlenir.
(9)
Elektronik ortamda yapılan işlemlerde süre gün sonunda biter.
(10)
Yargı birimlerinin ihtiyaç duyduğu nüfus, tapu, adlî sicil kaydı gibi dış
bilişim sistemlerinden UYAP vasıtasıyla temin edilen bilgi, belge ve kayıtlar,
zorunlu olmadıkça ayrıca fizikî olarak istenilmez. UYAP'tan dış bilişim
sistemlerine gönderilen bilgi ve belgeler ayrıca zorunlu olmadıkça fizikî
ortamda gönderilmez.
(11)
Ceza muhakemesi işlemlerinin UYAP'ta yapılmasına dair usul ve esaslar, Adalet
Bakanlığı tarafından çıkarılacak yönetmelikle düzenlenir."
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ BİLAL UÇAR (Denizli) – Katılıyoruz Sayın Başkanım. 
BAŞKAN
– Hükûmet katılıyor mu? 
ADALET
BAKANI SADULLAH ERGİN (Hatay) – Katılıyoruz Sayın Başkan. 
MAHİR
ÜNAL (Kahramanmaraş) – Gerekçe…
BAŞKAN
– Gerekçeyi okutuyorum…
Gerekçe:
Kanuna
eklenen 38/A maddesinin ilk fıkrasına göre, 1086 sayılı Hukuk Usulü
Muhakemeleri Kanununun 295/A maddesinde mevcut olan; usûlüne göre güvenli
elektronik imza ile oluşturulan elektronik verilerin senet hükmünde sayılacağı
ve bu verilerin aksi ispat edilinceye kadar kesin delil sayılacağı hükmüne
paralel bir düzenlenme yapılmıştır. Bu düzenleme yapılırken 5070 sayılı
Elektronik İmza Kanununun 5 inci maddesinde düzenlenen; güvenli elektronik
imzanın, elle atılan imza ile aynı hukuki sonucu doğuracağı hükmü ile
paralellik kurulmuştur. Böylece 5070 sayılı Kanunun 22 nci maddesi ile Borçlar
Kanununun 14 üncü maddesinin birinci fıkrasına ikinci cümle olarak eklenen,
"Güvenli elektronik imza elle atılan imza ile aynı ispat gücünü
haizdir" cümlesi ile aynı sonucu doğurucu bir hüküm olarak Ceza Muhakemesi
Kanununa ekleme yapılmıştır. Ancak bu düzenlemede sadece güvenli elektronik
imzanın elle atılan imza ile aynı ispat gücünü haiz olduğu hüküm altına
alınmamış, ilave olarak elektronik ortamda yapılan iş ve işlemlerde güvenli
elektronik imzanın fizikî ortamda kullanılan ıslak imzanın yerine
kullanılabileceği de açıkça belirtilmiştir.
Komisyondan
geçen gerekçe 1. fıkra için yazılmış olup elektronik imza ile ilgili düzenleme
maddeden çıkarılmıştır. Bu fıkra 5070 sayılı kanunda ve 6100 sayılı yasada
düzenlendiği için ayrıca burada tekrarına gerek görülmemiştir.
6100
sayılı HMK 445 maddesine paralel düzenleme yapılmış olup bu maddede görülen
eksikliklere ilişkin ayrıntılı düzenleme yapılmıştır.
İkinci
fıkrada (Eski 3. Fıkra), UYAP Portallar (Vatandaş Portal, Avukat Portal, Kurum
Portal ve Bilirkişi Portal) aracılığı ile vatandaşların, avukatların,
şirket\kurumların ve bilirkişilerin UYAP'ta kayıtlı dosyalarına erişimlerinin
ve işlem yapmalarının yasal dayanağı sağlanmıştır.
Üçüncü
fıkrada halen CMK'da fiziki olarak belgelerin hazırlanması ve imzalanarak
mühürlenmesine ilişkin maddeler nedeniyle bu evrakların UYAP'ta hazırlanması
veya onaylanması işlemlerinin yapılmasında yasal zemin bulunmadığından
tereddütler hâsıl olmaktadır. Bu tereddütlerin ortadan kaldırılması amacıyla bu
fıkra yazılmıştır.
Beşinci
fıkrada, elektronik imza ile ıslak imza aynı mahiyette olması nedeniyle hangi
belgeye itibar edileceği konusunda oluşan tereddütler giderilmiştir. UYAP'ta
hazırlanan evraklar elektronik imza ile imzalandığında tüm aşamalarının tespit
edilebilmesi ve sahtecilik iddiaları karşısında UYAP'ın daha güvenilir olması
nedeniyle bu evrakların daha üstün tutulmasının sağlanması için bu düzenlemeye
ihtiyaç duyulmuştur. Elle atılan imzada, imza atan kişinin belgeyi ibraz eden
kişi olmadığı, imzanın sahte olduğu iddiası bilirkişi incelemesi ile uzun bir
süreç sonucunda gerçekliği tespit edilebilir iken UYAP'ta elektronik imza ile
imzalanan belgede imzanın kime ait olduğunun tereddüte yol açmaksızın tespit
edilmesi nedeniyle UYAP'ta elektronik imza ile imzalanan evraka üstünlük
verilmesi yargılamanın hızlandırılması ve uyuşmazlığın çözümü bakımından
önemlidir.
Sekizinci
Fıkra (eski 9. fıkra) uyarınca sürenin, eski gerekçede 23:00'te biteceği tespit
edilmiş ise de yeni tasarıda gün sonu olarak tespit edilmiştir. Belirtilen
nedenlerle bu önerge verilmiştir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
95’inci
madde üzerinde üç önerge vardır, okutuyorum:
Türkiye
Büyük Millet Meclisi Başkanlığı’na
278.
sıra sayılı kanun tasarısının 95 inci maddesinde yer alan “üst sınırı iki
yıldan fazla olmayan” ibaresinin “üst sınırı beş yıldan fazla olmayan” şeklinde
değiştirilmesini arz ve teklif ederiz. 01.07.2012
 
 Pervin Buldan Ayla Akat Sırrı
Sakık
 Iğdır Batman Muş
 Adil Kurt Demir Çelik Hasip Kaplan
 Hakkâri Muş Şırnak
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı Kanun tasarısının 95. Maddesi aşağıdaki şekilde
değiştirilmiştir.
 Ali Rıza Öztürk Ali İhsan Köktürk Atilla Kart
 Mersin Zonguldak Konya
 Turgut Dibek Mevlüt Dudu
 Kırklareli  Hatay
Madde
95- 5271 sayılı Ceza Muhakemesi Kanununun 100. maddesinin üçüncü fıkrası
yürürlükten kaldırılmış, birinci ve dördüncü fıkralar aşağıdaki şekilde
değiştirilmiştir.
1-
Kuvvetli suç şüphesinin varlığını gösteren somut olguların ve bir tutuklama
nedeninin bulunması halinde şüpheli veya sanık hakkında tutuklama kararı
verilebilir. İşin önemi, verilmesi, beklenen ceza veya güvenlik tedbiriyle
ölçülü olmaması halinde tutuklama kararı verilemez. 
4-
Sadece adli para cezasını gerektiren veya hapis cezasının üst sınırı üç yıldan
fazla olmayan suçlarda ve ağır cezayı gerektiren suçüstü halleri hariç olmak
üzere milletvekilleri hakkında tutuklama kararı verilemez. Milletvekili seçilen
tutuklu kişinin tutukluluk haline derhal son verilir. Yargılamanın sanığın
mahkûmiyetiyle sonuçlandığı takdirde verilen cezanın yerine getirilmesi Türkiye
Büyük Millet Meclisi üyelik sıfatının sona ermesine bırakılır.
Türkiye
Büyük Millet Meclisi Başkanlığına
278
sıra sayılı kanun tasarısının 95. maddesinin tasarı metninden çıkarılmasını arz
ederiz.
 Oktay Öztürk Oktay Vural Yusuf
Halaçoğlu
 Erzurum İzmir Kayseri
 Hasan Hüseyin Türkoğlu Nevzat Korkmaz Mehmet Erdoğan
 Osmaniye Isparta Muğla
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ BİLAL UÇAR (Denizli) – Katılmıyoruz Sayın Başkan.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılamıyoruz Sayın Başkan.
BAŞKAN
– Önerge üzerinde Hasan Hüseyin Türkoğlu, Osmaniye Milletvekili. (MHP
sıralarından alkışlar)
HASAN
HÜSEYİN TÜRKOĞLU (Osmaniye) – Teşekkür ederim Sayın Başkan.
Sayın
Başkan, Türk milletinin saygıdeğer milletvekilleri; 278 sıra sayılı Tasarı’nın
95’inci maddesinde değişiklik yapan önergemiz üzerinde söz almış bulunuyorum.
Yüce heyetinizi saygıyla selamlıyorum.
Aslında
94’üncü maddeyle ilgili de bir değerlendirme yapmak istiyorum müsaade
ederseniz. 
Tasarı’nın
94’üncü maddesi, 5271 sayılı Ceza Muhakemeleri Kanunu’nun 38’inci maddesine
“Elektronik işlemler” başlıklı bir madde eklemekte, maddeyle ceza muhakemeleri
iş ve işlemlerinde elektronik imza kullanılabilmesine imkân tanınmaktadır ancak
elektronik imzanın Ulusal Yargı Ağı Bilişim Sistemi’ne kayıtlı olması
gerekmektedir. Bir yanda elle atılan imza, bir yanda güvenli elektronik imza.
Tasarı metninde güvenli elektronik imzayla imzalanmış belgenin elle atılan
imzalı suretiyle çelişmesi hâlinde Ulusal Yargı Ağı Bilişim Sistemi’nde kayıtlı
olan güvenli elektronik imza nüshasının geçerli kabul edileceği düzenlenmiştir.

Bu
düzenleme, ceza muhakemesindeki delillerin serbestliği ve hâkimin delilleri
serbestçe takdir ilkesine aykırılık teşkil etmektedir çünkü elektronik imzayla
imzalanmış bir belgeyle elle atılan imzalı belgenin çelişmesi, ikisinden
birinin tahrif edildiğine veya üzerinde sahtecilik yapıldığına işaret etmektedir.
Eğer tahrifat ya da sahtecilik elektronik imzayla imzalanmış belgeyle yapılmış
ise bu madde yasalaştığı takdirde hâkim elektronik imzayla imzalanmış ve tahrif
edilmiş veya üzerinde sahtecilik yapılmış belgeyi geçerli kabul edecek, adalet
bu kanunla tecelli etmemiş, edememiş olacaktır. Bu sebeple tasarının bu maddesi
yanlış olarak düzenlenmiştir. 
Bu
tasarıda “Toplumun beklentileri karşılanacak.” düşüncesiyle ortak olduğumuz
bazı noktalar muhakkak vardır ancak Hükûmet ve içinden çıktığı Meclis AKP
çoğunluğu, dile getirerek düzeltmeye çalıştığımız eksik ve yanlışları burnundan
kıl aldırmayan bir anlayışla hep reddetmektedir. 
Bu
tasarıda daha evvel de dile getirdiğimiz hususların düzeltilmeden buraya kadar
gelmiş olması, bundan sonra da devam edeceğine işaret etmektedir. Tasarı
içindeki Terörle Mücadele Kanunu’yla bağlantılı Türk Ceza Kanunu’nun ilgili
maddeleri, terör örgütüne destek verenleri, terör örgütü adına eylem yapanları
affeden örtülü bir düzenlemedir. 
Danıştay
üyeliğine seçilecek kişilerin bir yandan memuriyet, kıdem ve tecrübelerinin
daha az olmasına, diğer yandan seçimi yapılacak meslek gruplarını
genişletmektedir. Danıştaya üye seçilecek kişilerin devlet tecrübesinin yeteri
kadar uzun olması şüphesiz hepimiz için önem arz etmektedir çünkü Türk milleti
adına karar verenler, konusunda uzman, tecrübeli ve kâmil olmalıdırlar. Aksi
takdirde yargı, hukuka temayüz etmemişlerin elinde sığ kararlara imza
atacaktır. 
Danıştay
üyeliği için hem hizmet süresi hem de farklı mesleklerin de dâhil edilmesine
olan güvensizliğimizle beraber düşünüldüğünde “Acaba aklınızın saklı
bölümlerinde bir şey mi planlıyorsunuz?” sorusunu getirmektedir. Daha evvel,
kişiyi özel kanun çıkarmak suretiyle Anayasa ve hukuk devletine, ilkelerine
aykırı olarak yaptığınız işi şimdi yineliyorsunuz. 
Basın
Kanunu’nda yapılan değişiklikle basın alanında suç işlemiş bir milletvekilini
cezadan kurtarmak amacınız herkesçe malum.
Saygıdeğer
milletvekilleri, partinizin içinden çıkan hükûmetler yaptıkları yolsuzlukları
yargılanmadan kurtarmak için yargıyla oynamayı, yolsuzluk olan hususları
kanunlarla yasal hâle getirmeye çalışan bir yapıya sahiptir. Bu hükûmetler
yaptığı yanlışları, yolsuzlukları, haksızlıkları ve adaletsizlikleri kapatmak
için bu Meclisi alet olarak kullanmaktadır. Kamu İhale Yasası’nda yapılan
değişiklikler, 4+4+4 Yasası, Mit Yasası, 2/B Yasası, Afet Yasası, birçok torba
yasa, Devlet Sırları Yasası, bütün bu düzenlemeler suçtan ve suçun
delillerinden kurtulmak için yapılmış düzenlemelerdir. 
Saygıdeğer
milletvekilleri, sadece ihale mevzuatı dışına çıkardığınız devlet alımları,
rekabet ve şeffaflığın olmamasından dolayı tüyü bitmemiş yetimlerin hakkının
yenmesine sebep olacaktır. Mübarek üç aylar, Şaban Ayı ve müteakip Ramazan Ayı
üzerinizdeki bu hakkın ne olduğunu düşünmeniz için iyi bir fırsat olacaktır. Bu
tatili, yazı ve mübarek ayları bu açıdan değerlendirmenizde fayda olduğunu
düşünüyorum.
Müsaade
ederseniz, size bir olay anlatmak istiyorum: Aranızdaki birçok arkadaşım gibi
ben Çukurova çocuğuyum. Bizim çocukluğumuz Çukurova’da sineklerin bol olduğu
bir ortamda geçti. Çocukken arkadaşlarımızla, akrabalarımızla aramızda
oynadığınız en güzel oyun, evin tavanında asılı bulunan ampul, floresan ya da
lüks, gaz lambası gibi ışık kaynaklarına sineklerin çoğalması, sineklerin gelip
üşüşmesiydi. Çocuklar olarak hep bunları seyrederdik. Sinekler şöyle bir
hareket yolu izlerlerdi: Geniş daireler çizerek ışık kaynağına doğru
yaklaşırlar, ışık kaynağına yaklaştıkça hızları, hareketleri, dönel hareketleri
artardı çünkü ışık kaynağı onların gözlerini kamaştırırdı. En sonunda ışık
kaynağına temas eden sinekler ışığın dibine düşmek suretiyle ölürlerdi. İşte, muhalefet
olarak biz de sizin gözlerinizin kamaştığını, gerçekleri ve doğruları
görmediğinizi hissediyoruz. O sinekleri kurtarmak için çocuk olarak ışıkları
kapatmak suretiyle ışık kaynağından uzaklaştırmaya çalıştığımız gibi, muhalefet
olarak yaptığımız şey de kamaşmış olan gözlerinizi açmak üzere ışığı kapatmaya
çalışmaktır.
Bu
duygu ve düşüncelerle Türk milletinin milletvekillerini saygıyla selamlıyorum.
(MHP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 278 Sıra sayılı kanun tasarısının 95. maddesi aşağıdaki şekilde
değiştirilmiştir.
   Ali Rıza Öztürk (Mersin) ve arkadaşları
Madde
95- 5271 sayılı Ceza Muhakemesi Kanunu’nun 100. maddesinin 3. Fıkrası
yürürlükten kaldırılmış, 1. ve 4. fıkraları aşağıdaki şekilde değiştirilmiştir.
(1)
Kuvvetli suç şüphesinin varlığını gösteren somut olguların ve bir tutuklama
nedeninin bulunması halinde, şüpheli veya sanık hakkında tutuklama kararı
verilebilir. İşin önemi, verilmesi beklenen ceza veya güvenlik tedbiri ile
ölçülü olmaması halinde, tutuklama kararı verilemez.
(4)
Sadece Adli para cezasını gerektiren veya hapis cezasının üst sınırı üç yıldan
fazla olmayan suçlarda ve ağır cezayı gerektiren suçüstü halleri hariç olmak
üzere; milletvekilleri hakkında tutuklama kararı verilemez. Milletvekili
seçilen tutuklu kişinin, tutukluluk haline derhal son verilir. Yargılamanın,
sanığın mahkûmiyetiyle sonuçlandığı takdirde; verilen cezanın yerine
getirilmesi, TBMM üyelik sıfatının sona ermesine bırakılır.
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz Sayın Başkan.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
BAŞKAN
– Önerge üzerinde söz isteyen Ali Rıza Öztürk Mersin Milletvekili. (CHP
sıralarından alkışlar)
ALİ
RIZA ÖZTÜRK (Mersin) – Sayın Başkanım, değerli milletvekilleri; hepinizi
saygıyla selamlıyorum.
Tasarının
95’inci maddesiyle Ceza Muhakemesi Kanunu’nun tutuklama nedenlerini tanımlayan
100’üncü maddesinde değişiklik öngörülüyor. Ceza Muhakemesi 100’üncü maddesi
tutuklama nedenlerini sayıyor. Bunun için bir kuvvetli suç şüphesinin
varlığını, kaçma ya da delilleri karartma tehlikesinin varlığını esas olarak
genel tutuklama nedeni olarak kabul ediyor. Buna ilave olarak da suçun katalog
suçlardan olması nedeniyle Ceza Muhakemesi Kanunu’nun 100/3’üncü fıkrasında
katalog suçlarıyla soruşturma yapılmış olması hâlinde o genel tutuklama nedeni
dediğimiz kaçma ve delilleri karartma tehlikesinin varsayılabileceğini bu
nedenle de tutuklanabileceğini öngörüyor. 
Avrupa
İnsan Hakları Mahkemesi tutuklama için her şeyden önce kuvvetli suç şüphesinin
yeterli olmadığını, aynı zamanda kuvvetli suç şüphesi gösteren somut olguların
varlığını şart koşuyor. Bu nedenle de bizim birinci değişiklik önerimiz,
kuvvetli suç şüphesini gösteren somut olguların varlığı hâlinde, soruşturulan
kişiyle ilgili olmak üzere, somut olguların eklenmesi.
İkincisi:
Suçun vasıf ve mahiyeti, ağırlığı ya da hafifliği tutuklama ile ilgili bir
sorun değil, yargılama sonunda verilecek ceza miktarıyla ilgili bir sorun
olduğunu belirtiyor. O nedenle, suç hangi cezayla müeyyidelendirilirse
müeyyidelendirilsin vasıf ve mahiyetinin tutuklama nedeni olamayacağını
söylüyor. Bu nedenle de biz, Ceza Muhakemesi Kanunu’nun 100/3’üncü maddesinde
otomatik tutuklama nedeni hâline gelmiş olan maddenin madde metninden
çıkarılmasını talep ediyoruz.
Yine,
100’üncü maddede arkadaşlar “tutuklama yasağı” tanımlanıyor. Tasarıyla da adli
para cezasını gerektiren veya hapis cezasının üst sınırı iki yılı aşmayan
suçlar için tutuklama yasağı öngörülüyor. Bu, doğru bir düzenlemedir ancak bu
yetmez değerli arkadaşlarım. 
Burada,
aynı zamanda milletvekili seçilen kişilerin, tutuklu kişilerin milletvekili
seçildikleri anda tutukluluk hâllerinin sona erdirilmesine ilişkin bizim bir
önerimiz vardır. 24’üncü Dönem Parlamentosu açılırken 8 milletvekili
arkadaşımızın tutuklu olması nedeniyle bir ayıpla açıldı ve bu Parlamento kendi
üyesi olan milletvekilleriyle ilgili uygulamadan kaynaklanan bir sorunu bir
türlü çözemedi. Hep çözermiş gibi yapıldı, bu sorun çözülemedi. Şimdi birinci
yasama yılını tamamladık ve tatile çıkacağız. Yine bu Parlamento kendi
üyelerinin tutuklu olması ayıbıyla tatile çıkacak. Değerli arkadaşlarım, bu
ayıptan kurtulmamız lazım. Bu ayıptan kurtulmak için birinci görev de iktidar
partisine düşüyor. Aslında bu konuda iktidar partisi 24’üncü Yasama Yılı
başlarken muhalefetin bu konuda bir önerisi olup olmadığını ısrarla söylemişti
“Muhalefet bir öneri getirsin.” demişti. Hâlbuki sorunları çözme görevi
iktidarındır. Buna rağmen bir öneri getirildi, tarafımdan Ceza Muhakemesi
Kanunu’nda değişiklik yapılmasına ilişkin kanun teklifi verildi. Burada genel
olarak tutukluluk müessesinin sorunlarının çözümü, özel olarak da tutuklu
milletvekillerinin sorununun çözümü var idi ama her nedense bu öneri kabul
görmedi. “Muhalefet anlaşsın.” denildi, onda da anlaşıldı, yine kabul görmedi.
Demek ki iktidar partisi istediği önerileri, istediği düzenlemeleri buradan
önergeyle de olsa, Anayasa’ya aykırı da olsa geçiriyor ama bu konuda bu sorunu
çözmekten kaçındı.
97’nci
maddede yine bu konuda milletvekillerinin tutuklu olmasının Anayasa’nın 83’üncü
maddesinin ikinci fıkrasıyla açıklanamayacağını belirteceğim. Bu nedenle,
Parlamentonun bu ayıptan kurtulması için, öncelikle iktidar partisi üstüne
düşen görevi yerine getirmelidir. 
Önergemize
bu nedenle destek istiyorum.
Teşekkürler.
(CHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığı’na
278.
sıra sayılı kanun tasarısının 95 inci maddesinde yer alan “üst sınırı iki
yıldan fazla olmayan” ibaresinin “üst sınırı beş yıldan fazla olmayan” şeklinde
değiştirilmesini arz ve teklif ederiz. 
 01.07.2012
  Hasip Kaplan (Şırnak) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz Sayın Başkan.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
BAŞKAN
– Önerge üzerinde söz isteyen, Hasip Kaplan, Şırnak Milletvekili. 
HASİP
KAPLAN (Şırnak) – Sayın Başkan, değerli milletvekilleri; olağanüstü
mahkemelerin, özel mahkemelerin en büyük özelliği uzun süre tutuklu bırakarak
tutuklamayı bir tedbir olmaktan çıkarıp bir cezalandırmaya dönüştürmesidir. Bu
özelliği itibarıyla, kamu vicdanında, son beş yılın yargılamaları dikkate
alındığı zaman, mahkûm olunmuştur. Bu kürsüde Cumhurbaşkanı da ifade etmiştir,
Avrupa Birliğinin bütün ilerleme raporlarında vardır ve bu uzun tutukluluk
süresinin bir cezaya dönüşmeden makul bir surette dikkate alınması ve tedbir
olan tutuklamadan öte kısa sürede yargılamanın yapılmasıdır. 
Türk
Ceza Kanunu’nun 2005 yılında değişiklikleri yapılırken temel bir felsefe vardı,
bu şuydu: Hazırlık tahkikatları tamamen yapıldıktan sonra çok hızlı ve seri
yargılama yapılacaktı. Oysaki şu an özel yetkili mahkemelerde bu seri, hızlı
yargılama yok; tutuklu olanlar için üç ay, beş ay, altı ay sonrasına gün
veriliyor. 
Şimdi,
burada gelen önergede de gördük: “Özel yetkili mahkemeler tarih oldu.” Hayır.
Ne tarihi? Tarih olan hiçbir şey yok ortada. Özel yetkili mahkemeler aynen,
yine devam ediyor. Şimdi ben soruyorum, Sayın Bakan burada: Ankara 11, 12 özel
güvenlik mahkemesi, İstanbul 10’dan 16’ya kadar özel güvenlik mahkemesi,
Diyarbakır 4, 5, 6, 7 özel güvenlik mahkemesi, İzmir Özel Güvenlik Mahkemesi
aynı yargıç, aynı personel, aynı kadroyla devam edecek mi, etmeyecek mi? Bunun
cevabını versin. Eğer “Gerçekten özel yetkili mahkemeleri kaldırdık.” diyorsa,
bu mahkemelerin yargıçları, dosyaları kaldırılacak mı, değiştirilecek mi? Bunun
cevabı çok kısa. Kamuoyunu da yanıltmanın bir anlamı yok.
Bizim
burada getirdiğimiz -önergede getirdiğimiz- üst sınırın beş yıldan fazla olmaması
durumu Avrupa İnsan Hakları Mahkemesinin içtihatları çerçevesinde, Avrupa İnsan
Hakları Sözleşmesi’nin kişi güvenliği ve özgürlüğü çerçevesinde, adil yargılama
hakkının çerçevesinde ve Türkiye'nin yüzlerce değil, binlerce kez mahkûm olduğu
adil yargılanma hakkının çerçevesinde bir gereklilik ama gelin görün ki
önergede 2 katı uygulaması getiriliyor. Neye 2 katı? Kitap yazana 2 kat, şiir
yazana 2 kat, düşüncesini açıklayana 2
kat çünkü terörist anlayışı, terör tanımı, Birleşmiş Milletlerde 165 tanımı vardır
ve uzlaşılmamıştır. Türkiye’deki tanım ise tamamen bunların dışında bir
tanımdır. Bu tanıma göre herkes terörist olabilir; şiir yazan, resim çizen,
şarkı söyleyen, heykel yapan, tiyatro yapan, müzik yapan, sinema yapan,
belgesel çeviren, demokratik hakları için eğitim isteyen, ücretsiz eğitim
isteyen, işte, protesto eyleminde bulunan herkes bu yasaya göre terörist.
Vatandaşına terörist gözüyle bakan bir başka devlet felsefesi bu kadar yok, bir
tek örneği yok. Şu an Arap Baharı’nda devrilen diktatörlerin kendi halklarına
karşı bunu kullandıklarını görüyoruz, aynı tanımı, aynı yöntemi. 
Şimdi,
şuradan soruyoruz: Bu uzun tutukluluk süresi genel bir olay; biz öyle kişiye
özel olarak da bunu önermiyoruz. Bu, AK PARTİ İktidarının, Hükûmetin de
vicdanını sızlatıyor mu sızlatmıyor mu? Memnun musunuz? Memnun değilseniz aynen
devam, aynen devam eğer gençlerin… Vicdanen rahatsızsanız, mademki doğru dürüst
bir şey yapmak istiyorsunuz, bu konuda da adım atacaksınız. Yoksa onun ötesinde
çıkıp sağda solda cilalı laflar edip “Biz uzun tutuklamaya karşıyız, adil
yargılanmadan yanayız. İşte, özel yetkilileri kaldırıyoruz.” Bunlar boş laflar
hepsi. 
Bu
konuda önergemizin kapsamı budur. Bu konudaki hassasiyetimizi tekrar huzura
getirdik. 
BAŞKAN
– Önergeyi oylarınıza…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz. 
BAŞKAN
– Toplantı yeter sayısı arayacağım.
Sayın
Tarhan, Sayın Dibek, Sayın Köktürk, Sayın Özel, Sayın Güven, Sayın Yılmaz,
Sayın Serter, Sayın Aslanoğlu, Sayın Tanal, Sayın Çam, Sayın Kuşoğlu, Sayın
Moroğlu, Sayın Özkoç, Sayın Toptaş, Sayın Aldan, Sayın Öztürk, Sayın Havutça,
Sayın Yüceer, Sayın Atıcı ve Sayın Köprülü.
İki
dakika süre veriyorum. 
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır. 
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.-Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
96’ncı
madde üzerinde üç adet önerge vardır, okutup işleme alıyorum: 
Türkiye
Büyük Millet Meclisi Başkanlığına
278.
sıra sayılı kanun tasarısının 96 ncı Maddesi ile değiştirilen 5271 sayılı
Kanun'un 101 inci maddesinin 2 nci fıkrasının "c" bendinin 2 inci
cümlesinde yer alan "şüpheli veya sanığa" ibaresinden sonra gelmek
üzere "ve müdafine" ibaresinin; aynı cümlede yer alan "bu husus
kararda" ibaresinden sonra gelmek üzere "açıkça" ibaresinin
eklenmesini arz ve teklif ederiz.  01.07.2012 
 Pervin Buldan Ayla Akat Sırrı
Sakık
 Iğdır Batman Muş
 Adil Kurt Demir Çelik Hasip Kaplan
 Hakkâri  Muş Şırnak
Türkiye
Büyük Millet Meclisi Başkanlığına
Görüşülmekte
olan 278 Sıra sayılı kanun tasarısının Adalet Komisyonu Raporunun 96, maddesi
aşağıdaki şekilde değiştirilmesi arz ve teklif ederiz.
 Ali Rıza Öztürk Ali İhsan Köktürk Turgut Dibek
 Mersin Zonguldak Kırklareli
 Mevlüt Dudu Gürkut Acar Ali
Özgündüz
 Hatay Antalya İstanbul
 Dilek Akagün Yılmaz İlhan Cihaner Mahmut
Tanal
 Uşak Denizli İstanbul
 Atilla Kart Sezgin Tanrıkulu
 Konya İstanbul
Madde
96- 5271 Sayılı Ceza Muhakemesi Kanunu'nun 101. Maddesinin 2. Fıkrası aşağıdaki
şekilde değiştirilmiştir.
"(2)"
Tutuklamaya tutuklamanın devamına veya
bu husustaki bir tahliye isteminin reddine ilişkin kararlarda;
a)
Kuvvetli suç şüphesini,
b)
Tutuklama nedenlerin varlığını,
c)
Tutuklama tedbirinin ölçülü olduğunu,
d)
Adli Kontrol sisteminin uygulanmama nedenlerini,
gösteren
deliller somut olgularla gerekçelendirilerek, kararda açıkça gösterilir.
Kararın içeriği, şüpheli veya sanığa sözlü olarak bildirilir. Ayrıca bir örneği
kendilerine verilir. Bu husus, kararda belirtilir. İleride yeni kanıtların
ortaya çıkması olasılığı tutukluluğun devamı nedeni olamaz.”
e)
“Tutukluluk ve tutuklamanın devamı kararları, çekişmeli bir duruşma sonucunda
verilir.”
BAŞKAN
– Sayın Vural, önergeyi geri mi çekiyorsunuz?
OKTAY
VURAL (İzmir) – Evet, çekiyoruz.
BAŞKAN
– Komisyon Cumhuriyet Halk Partisinin önergesine katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz efendim.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
BAŞKAN
– Evet, önerge üzerinde söz isteyen?
Ali
İhsan Köktürk, Zonguldak Milletvekili.
Buyurun.
(CHP sıralarından alkışlar)
ALİ
İHSAN KÖKTÜRK (Zonguldak) – Sayın Başkan, değerli milletvekilleri, önceki gün
aralıksız on altı saat, dünden bu yana da aralıksız yirmi saat her türlü insani
şartları zorlayarak görüşmekte olduğumuz yasa tasarısının, bu “Yargı reformu”
diye nitelendirdiğimiz yasa tasarısının Türkiye Büyük Millet Meclisi Genel
Kuruluna sunulduğu tarihe baktığımızda, gerçekten bugünkü görüşmeleri
anlamdırmanın pek mümkün olmadığını görüyorum. 
Değerli
milletvekilleri, bu tasarı, 16/01/2012 tarihinde Bakanlar Kurulunda görüşülmüş
ve Türkiye Büyük Millet Meclisine arzına karar verilmiş. Birinci ayın 30’unda
Türkiye Büyük Millet Meclisi Başkanlığına gelen tasarı, Adalet Komisyonuna
gönderilmiş ve Adalet Komisyonunun ikinci ayın 15’inde yaptığı toplantıda bir
alt komisyon oluşturulmuş. Yaklaşık dört buçuk ay arkadaşlar, yaklaşık dört
buçuk ay bu tasarı Adalet Komisyonunda ve adalet alt komisyonunda Milliyetçi
Hareket Partili, Cumhuriyet Halk Partili ve Adalet ve Kalkınma Partili Adalet
Komisyonu üyelerince detaylı olarak tartışılmış. Ancak değerli milletvekilleri,
insafınıza sunuyorum. Bakın, bugün uzun süren tutuklamalar da dâhil olmak
üzere, özel yetkili mahkeme sorunları da dâhil olmak üzere bütün sorunlar alt
komisyonda ve Adalet Komisyonunda tartışılmasına rağmen, maalesef Adalet ve
Kalkınma Partisi grubundan ve Adalet Bakanlığından bugün Türkiye Büyük Millet
Meclisi gündemine sunulan önergeler Adalet Komisyonu gündemine getirilmemiş.
Yani aradan geçen dört buçuk ay zarfında Adalet Komisyonu üyeleri her türlü iyi
niyetiyle çaba göstermesine rağmen, sorunun çözümüne katkı sağlamak için
olağanüstü bir çaba göstermesine rağmen, maalesef Adalet Bakanlığı ve Adalet ve
Kalkınma Partisi İktidarı bu soruna duyarsız kalmış. Ancak, son dakika
önergeleriyle, muhalefetle paylaşmadıkları, hukuk çevreleriyle paylaşmadıkları
bir önergeyle yine, hukuk sistemimizde âdeta bir skandal yaratan bir
düzenlemeyi, Adalet Bakanlığı, Türkiye Büyük Millet Meclisinin Genel Kuruluna
getirmiş. Değerli arkadaşlar, usul hükümlerinin derhâl yürürlüğe girmesinin,
evrensel hukuk ilkesi olmasına rağmen, mevcut yargılanmalar için özel yetkili
mahkemelerin muhafaza edildiğini ancak bundan sonra açılacak davalar için yeni
mahkemelerin oluşturulduğuna dair ikili bir yapının, skandal bir yapının
önergeyle Türkiye Büyük Millet Meclisine sunulmasını, gerçekten,
milletvekillerimizin vicdanlarına sunuyorum.
Şimdi,
ben burada sormak istiyorum: Değerli arkadaşlar, hukuk, MİT Yasası örneğinde
olduğu gibi, sadece bu ülkenin Başbakanını, özel yetkili mahkemelerden, özel
yetkili savcılardan kurtarma aracı mıdır yoksa hukuk, bütün insanlar için,
bütün sanıklar için, bütün şüpheliler için, evrensel hukuktan doğan olağan
mahkemelerde yargılanma, mutlak ve eşit hakkı mıdır? Değerli arkadaşlar, bu
ülkede sadece özel yetkili mahkemelerden ve özel yetkili savcılardan mustarip
olan Sayın Başbakan mıdır? Neden sadece Sayın Başbakanı koruyan, Adalet ve
Kalkınma Partisinin bürokratlarını koruyan bu tür düzenlemeleri, eşitliğe ve
evrensel hukuka aykırı olarak Türkiye Büyük Millet Meclisi gündemine
getiriyorsunuz. 
Şimdi,
ben burada Sayın Bakana bir örnek vermek istiyorum, Adalet Komisyonu
Başkanımızın da dinlemesini istiyorum: Bakın, geçtiğimiz günlerde, 13. İstanbul
Ağır Ceza Mahkemesinin özel yetkili mahkemesinin bir yargılamasından örnek
verdim. Sanıkların avukatlarıyla görüşmesinin engellenmesi için, avukatlık
sıraları birleştirilmiş, avukatların müvekkillerine ulaşmaları engellenmiş.
Avukatlar müvekkilleriyle görüşmek istediklerini duruşma hâkimine, duruşma
başkanına bildirmelerine rağmen duruşma başkanı “Burada görüşmeyin, gidin
cezaevinde görüşün.” demiş. 
Değerli
arkadaşlar, Ceza Muhakemeleri Kanunu’nun 149’uncu maddesinin hükmü açık,
avukatların sanıklarıyla, müvekkilleriyle görüşmeleri, ifadelerinin alınması
sırasında, yargılanması sırasında yanlarında bulundurulmaları hiçbir şekilde
engellenemez. Bu açık hükme rağmen, özel yetkili mahkeme başkanı avukatların bu
talebini reddetmiş. Şimdi, siz bu tür yargılamalarda özel yetkili mahkemelerin
yetkilerinin korunmasını ve bu insanların o hâkimlerin insafına bırakılmasını,
burada el kaldırıyorsunuz, burada oyluyorsunuz ve burada yasalaştırıyorsunuz.
Ben insaf diyorum, insaf! Başka bir şey söylemiyorum. (CHP sıralarından
alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığına
278.
sıra sayılı kanun tasarısının 96 ıncı Maddesi ile değiştirilen 5271 sayılı
Kanun'un 101 inci maddesinin 2 nci fıkrasının "c" bendinin 2 nci cümlesinde
yer alan "şüpheli veya sanığa" ibaresinden sonra gelmek üzere
"ve müdafine" ibaresinin; aynı cümlede yer alan "bu husus
kararda" ibaresinden sonra gelmek üzere "açıkça" ibaresinin
eklenmesini arz ve teklif ederiz.  01.07.2012
  Pervin Buldan (Iğdır) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONI BAŞKANI AHMET İYİMAYA (Ankara) – Katılmıyoruz Başkanım.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
BAŞKAN
– Gerekçeyi okutuyorum:
Gerekçe:
Mevcut
düzenleme 'Bu istemlerde gerekçe mutlaka gösterilir ve adli kontrol
uygulamasının yetersiz kalacağını belirten hukuki ve fiili nedenlere yer
verilir.' ibaresini haiz olduğu hâlde düzenleme kararların gerekçeli olması
hususu sağlanamamıştır. Zira asıl sorunun özü, CMK Madde 100'de belirtilen
katalog suçların işlendiğine ilişkin kuvvetli şüphe durumunda, tutuklama
nedenlerinin var sayılabileceğini ifade eden hükümdür. Bu hüküm nedeniyle
hâkimler kendi sübjektif kanılarına yahut kolluk birimlerinin taleplerine
dayanarak kuvvetli şüphenin varlığına inandıkları takdirde yukarıda anılan
gerekçeleri göstermek zorunda kalmaksızın, tutuklama kararı verebilmekte,
serbest bırakılma taleplerini reddedebilmektedirler. Anılan bu hüküm
değişmeksizin somut bir iyileşme mümkün görülmemektedir. Yapılan önerge
değişikliği ile madde metninin uygulamada yaratacağı sorunların önlenmesi
öngörülmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, yeni madde ihdasına dair bir önerge vardır. 
Malumları
olduğu üzere, görüşülmekte olan tasarı veya teklife konu kanunun komisyon
metninde bulunmayan ancak tasarı veya teklif ile çok yakın ilgisi bulunan bir
maddesinin değiştirilmesini isteyen ve komisyonun salt çoğunlukla katıldığı
önergeler üzerinde yeni bir madde olarak görüşme açılacağı, İç Tüzük 87’nci
maddenin dördüncü fıkrası hükmüdür. 
İç
Tüzük’ün 91’inci maddesine göre, yeni bir madde olarak görüşülmesine komisyonun
salt çoğunlukla katıldığı önerge üzerinde görüşme açılır ve bu maddede belirtilen
sayıda önerge verilebilir. 
Bu
nedenle, önergeyi okutup komisyona soracağım. Komisyon önergeye salt
çoğunlukla, 14 üyesiyle katılırsa önerge üzerinde yeni bir madde olarak görüşme
açacağım. Komisyonun salt çoğunlukla katılmaması hâlinde ise önergeyi işlemden
kaldıracağım.
Önergeyi
okutuyorum:
Türkiye
Büyük Meclisi Başkanlığına
Görüşülmekte
olan 278 Sıra sayılı kanun tasarısının 96. maddesinden sonra gelmek üzere
aşağıdaki "97." maddenin eklenmesini ve madde numaralarının buna göre
teselsül ettirilmesini arz ve teklif ederiz.
Ali
Rıza Öztürk Ali
İhsan Köktürk Turgut
Dibek
 Mersin Zonguldak Kırklareli
 Mevlüt Dudu Atilla Kart Gürkut Acar
 Hatay Konya Antalya
 Sezgin Tanrıkulu Ali Özgündüz Dilek Akagün Yılmaz
 İstanbul İstanbul Uşak
 İlhan Cihaner  Mahmut Tanal
 Denizli  İstanbul
“Madde
97- 5271 Sayılı Ceza Muhakemesi Kanunu'nun 102. Maddesinin 2. fıkrası aşağıdaki
şekilde değiştirilmiştir.
(2)
Ağır Ceza Mahkemelerinin görevine giren işlerde tutukluluk süresi; en çok iki
yıldır. Ancak bu süre, zorunlu hallerde gerekçeleri somut şekilde gösterilerek
en çok 1 yıl daha uzatılabilir."
BAŞKAN
– Sayın Komisyon önergeye salt çoğunlukla katılıyor musunuz?
ADALET
KOMİSYONU BAŞKANI AHMET İYİMAYA (Ankara) – İştirak nisabımız olamadığından
katılamıyoruz Sayın Başkanım. 
BAŞKAN
– Komisyon önergeye salt çoğunlukla katılmamış olduğundan önergeyi işlemden
kaldırıyorum.
ÖZGÜR
ÖZEL (Manisa) – Sayın Başkan, önce Komisyon üyelerinin Komisyon sıralarına
davet edilmesi usulden değil midir?
BAŞKAN
– 97’nci madde üzerinde üç adet önerge vardır, okutuyorum:
Türkiye
Büyük Millet Meclisi Başkanlığına
Görüşülmekte
olan 278 Sıra sayılı kanun tasarısının 97. maddesinin (1.) bendi aşağıdaki
şekilde değiştirilmesi arz ve teklif ederiz.
 M. Akif Hamzaçebi Turgut Dibek Bülent
Tezcan
 İstanbul Kırklareli Aydın
 Emine Ülker Tarhan  Ali Rıza Öztürk Hasan Ören
 Ankara Mersin  Manisa 
 Mahmut Tanal Ahmet Toptaş Engin
Özkoç
 İstanbul Afyonkarahisar Sakarya 
"
(I) ” Bir suç sebebiyle yürütülen soruşturmada ve kovuşturmada, 100 üncü
maddede belirtilen tutuklama sebeplerinin varlığı halinde, şüphelinin
tutuklanması yerine adli kontrol altına alınmasına karar verilebilir. 12
Haziran 2011 tarihinde yapılan milletvekili Genel Seçimlerinde milletvekili
seçilen ve halen TBMM üyesi olan tutuklu milletvekilleri tutuksuz yargılanmak
üzere salıverilir..." 
Türkiye
Büyük Millet Meclisi Başkanlığına
Görüşülmekte
olan 278 Sıra sayılı kanun tasarısının 97. maddesinin (1.) bendi aşağıdaki
şekilde değiştirilmesi arz ve teklif ederiz.
 Hasip Kaplan Erol Dora Sırrı
Sakık
 Şırnak  Mardin Muş
 Nazmi Gür İbrahim Binici  Adil Kurt
 Van Şanlıurfa Hakkâri 
 Murat
Bozlak 
 Adana

"
(I) “ Bir suç sebebiyle yürütülen soruşturmada ve kovuşturmada, 100 üncü
maddede belirtilen tutuklama sebeplerinin varlığı halinde, şüphelinin
tutuklanması yerine adli kontrol altına alınmasına karar verilebilir. 12
Haziran 2011 tarihinde yapılan milletvekili Genel Seçimlerinde milletvekili
seçilen ve halen TBMM üyesi olan tutuklu milletvekilleri tutuksuz yargılanmak
üzere salıverilir..." 
Türkiye
Büyük Millet Meclisi Başkanlığına
Görüşülmekte
olan 278 Sıra sayılı kanun tasarısının 97. maddesinin (1.) bendi aşağıdaki
şekilde değiştirilmesi arz ve teklif ederiz.
 Oktay Vural Yusuf Halaçoğlu Alim
Işık
 İzmir  Kayseri Kütahya 
 Mehmet Erdoğan  Muharrem Varlı  Ali
Öz
 Muğla Adana  Mersin 
 Nevzat Korkmaz Seyfettin Yılmaz  Erkan
Akçay
 Isparta  Adana  Manisa 
 Özcan Yeniçeri Ali Uzunırmak Mustafa Kalaycı 
 Ankara  Aydın  Konya 
 Ahmet Duran Bulut Hasan Hüseyin Türkoğlu Sinan
Oğan 
 Balıkesir Osmaniye  Iğdır
"(1)"
Bir suç sebebiyle yürütülen soruşturmada ve kovuşturmada, 100'üncü maddede
belirtilen tutuklama sebeplerinin varlığı halinde, şüphelinin tutuklanması
yerine adli kontrol altına alınmasına karar verilebilir. 12 Haziran 2011
tarihinde yapılan milletvekili Genel Seçimlerinde milletvekili seçilen ve halen
TBMM üyesi olan tutuklu milletvekilleri tutuksuz yargılanmak üzere
salıverilir."
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz Sayın Başkan. 
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan. 
OKTAY
VURAL (İzmir) – Gerekçe…
BAŞKAN
– Gerekçeyi okutuyorum:
Gerekçe:
Tasarının
97. maddesiyle CMK'nın 109 maddesindeki değişikliklerle adli kontrol için
öngörülen ceza üst sınırının kaldırılması ve adli kontrol tedbirlerinin
genişletilmesi yerinde olmuştur. Ancak tutuklama, sadece soruşturma sürecinde
değil, aynı zamanda kovuşturma sırasında da yapılabilmektedir. O nedenle
"kovuşturmada" ibaresi eklenmiştir.
Anayasanın
19. maddesi hükmüne göre tutuklanan kişilerin; makul süre içinde yargılanmayı
ve soruşturma veya kovuşturma sırasında serbest bırakılmayı isteme hakları
vardır. Avrupa İnsan Hakları Sözleşmesine göre bir suç işlediği hakkında
geçerli şüphe bulunan veya suç işlemesine ya da suçu işledikten sonra kaçmasına
engel olmak zorunluluğu inancını doğuran makul nedenlerin bulunması dolayısıyla
yakalanan veya tutuklu durumda bulunan herkesin, makul bir süre içinde
yargılanmaya veya adli kovuşturma sırasında serbest bırakılmaya hakkı vardır.
Ülkemiz
uygulamasında tutukluluk; geçici bir önlem olmaktan çıkmış, fiili mahkûmiyete
dönüşmüştür. Tutuklama, amacı dışında ve kötüye kullanılan bir kurum haline
gelmiştir.
Kaldı
ki; milli iradenin temsilcisi olan milletvekili hakkında, suç işlediğine dair
kesinleşmiş bir mahkeme kararı olmaksızın tutuklu bulunması;
milletvekillerinin, Anayasanın 7. maddesi uyarınca egemenlik kapsamında sahip
oldukları yasama hakkını kullanamaz, yasama görevini yapamaz hale
getirmektedir.
Anayasanın
83. maddesinde tanınan yasama dokunulmazlığı, milletvekilinin hakkında
soruşturma ve kovuşturma yapılamayacağına ilişkin olup, 2. fıkrası ile
Anayasanın 14.maddesi durumlar yönünden getirilen istisna, milletvekilleri
hakkındaki soruşturma ve kovuşturmanın devam edeceğine ilişkin olup,
milletvekilinin tutuklu kalmasını gerektirmemektedir.
Bir
kişinin tutuklanması ya da tutuklu yargılanması, sonunda o kişinin mahkûm
olacağını göstermez, Aynı şekilde tutuksuz olarak yargılanmak da o davanın
beraatla sonuçlanacağını göstermez. Bir kişinin hakkında soruşturma ya da
kovuşturmanın devam ötmesi, o kişinin tutukluluk halinin devamını gerektirmez.
O nedenle yasama dokunulmazlığının istisnasını düzenleyen 83/2. maddesi hükmü
milletvekillerinin tutukluluğunun dayanağı olamaz.
Cezalar
şahsidir. Tutuklu milletvekillerin kefaretini de millet ödemiştir.
Milletvekilleri milleti temsil etmekte ve milletvekillerinin tutukluluk
hallerinin devam ediyor olması da millî iradenin temsil edilememesi, millet
iradesine engel olunması ve bu iradenin tutukluluğu anlamına gelmektedir.
Mevcut durum millet iradesine ipotek koymaktır. Bilindiği gibi İstanbul'dan
seçilen MHP Milletvekili Engin Alan da bir süredir tutuklu olarak
yargılanmaktadır. Engin Alan'ın tutukluluğunun, bir tören sırasında başbakan
geldiğinde ayağa kalkmadığı için başbakanın ifadesiyle "bedelini
ödemek" gibi bir siyasi husumete de konu olduğu düşünülürse, söz konusu
tutuklu yargılamaların bu tarz amaçlara da hizmet ettiği gibi bir vahim bir
sonuç da millî iradeye halel getirmesi bakımından dikkate değerdir.
Milletvekillerinin
kaçacağını ya da delilleri karartacağını varsaymak millî iradeye saygı
duymamaktır. Aynı davada tutusuz yargılanan birinin milletvekili olarak TBMM'de
görev yapması fakat tutuklandığı için TBMM'de milleti temsil görevini
yapamayanların cezaevinde tutulması bu çarpıklığın bir göstergesidir. Bu
durumda mesela cezaevinde sırf tutuklu olduğu için TBMM'de görev yapamayan kişi
hakkında tutuksuz yargılama kararı çıktığında TBMM görevi yapabilmesi fiilen
görevinin engellenmesi anlamına gelmektedir.
Bu
önerge ile millet egemenliğini temsil ederek, millet iradesini kullanan
milletvekillerinin tutuksuz yargılanmalarının temini amaçlanmıştır. Böylece
millet iradesinin kullanılması yanında adaletin temini açısından davaların
devamı sağlanarak hukukun üstünlüğü sağlanmış olacaktır.
OKTAY
VURAL (İzmir) – Sayın Başkanım, bir konuyu sözlü olarak ifade etmek istiyorum.
Bu
milletvekilleri Türkiye Büyük Millet Meclisinin manevi şahsiyetinin ayrılmaz
bir parçasıdır. Dolayısıyla, burada kalkacak ellerin bu şahsiyetlerin tutuksuz
yargılanmasına imkân vererek onların arkasındaki milletin iradesinin burada
tecelli etmesini desteklemelerini istiyoruz. Birtakım bürokratlar için kalkan
ellerin umarım, milletvekilleri için de aynı eller, aynı vicdanlar kalkar diye
umut ediyorum.
Bunu
ifade etmek istedim.
BAŞKAN
– Teşekkür ediyorum.
Tutanaklara
geçti.
Önergeyi
oylarınıza sunuyorum: Kabul edenler…
Kabul etmeyenler… Önerge kabul edilmemiştir. [MHP ve CHP sıralarından alkışlar
(!)]
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 278 Sıra sayılı kanun tasarısının 97. maddesinin (1.) bendi aşağıdaki
şekilde değiştirilmesi arz ve teklif ederiz.
  Hasip Kaplan (Şırnak) ve arkadaşları
"(I)
Bir suç "Sebebiyle yürütülen soruşturmada ve kovuşturmada, 100 üncü
maddede belirtilen tutuklama sebeplerinin varlığı halinde, şüphelinin
tutuklanması yerine adli kontrol altına alınmasına karar verilebilir. 12
Haziran 2011 tarihinde yapılan milletvekili Genel Seçimlerinde milletvekili
seçilen ve halen TBMM üyesi olan tutuklu milletvekilleri tutuksuz yargılanmak
üzere salıverilir..."
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılamıyoruz Sayın Başkan.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
BAŞKAN
- Önerge üzerinde söz isteyen Nazmi Gür, Van Milletvekili.
NAZMİ
GÜR (Van) – Teşekkürler Sayın Başkan.
Değerli
arkadaşlar, tıpkı bizim gibi seçimlerde yani 12 Haziran 2011 seçimlerinde
halkın oylarıyla, halkın desteğiyle seçilen 2’si kadın 8 milletvekili şu anda
tutuklu, cezaevlerinde. Tabii, tutukluların, aslında, olağanüstü rejimlere ait
mahkemelerin yani özel yetkilendirilmiş mahkemelerin eliyle tutuklandıklarını
hepiniz biliyorsunuz. Güya kaldırdınız ve biraz önce de basının tamamını
taradığımızda, bütün basın bu özel yetkili mahkemelerin artık tarihe
karıştığını söyledi. Şimdi, bunun ilk pratiğini de burada bu Meclis göstermek
zorundadır. Haksız bir şekilde tutuklanan, hukuksuz bir şekilde, neredeyse üç
yılı aşan bir süredir cezaevinde olan bu Parlamentonun üyelerinin derhâl serbest
bırakılması için verdiğimiz önergenin desteklenmesi için sizlerin, özellikle
AKP sıralarında oturan arkadaşlarımızın el kaldırması, onay vermesi gerekiyor.
Neden? Çünkü biraz önce Sayın Vural’ın da dile getirdiği gibi, 8 arkadaşımızın
tamamı, bu Parlamentonun ayrılmaz birer parçası. Onlar bu Parlamentoda
oturmadığı sürece bu Parlamento eksik sayılır ve lütfen, biz, Parlamentoyu
kapatmadan ve bu Parlamento tatile girmeden, arkadaşlarımızın aramıza
katılabilmesi için gerekli bütün çalışmayı, bütün çabayı gösterin. Bunu niçin
yapalım? Bunu bu Parlamentonun onuru için yapalım. Bunu niçin yapalım? Bunu
parlamenter demokrasinin onuru için yapalım. Bunu niçin yapalım? Bir haksızlığı
gidermek üzere yapalım. 
Değerli
arkadaşlar, hepinizin de bildiği gibi, Türkiye'nin Strasburg’da en çok mahkûm
olduğu konulardan birisi uzun tutukluluk süreleridir. Bu Parlamentonun kendi
üyeleri için uzun tutukluluk sürelerine sırtını dönmesi, kulaklarını kapaması,
gözlerini kapaması kabul edilemez. Bu Parlamentonun, üyelerinin, 8 üyesinin
cezaevinde tutuklu kalmasına göz yumması kabul edilemez; hiçbir vicdana, hiçbir
insani vicdana sığamaz. Onlar seçildikten beri bir yıldır cezaevindeler. Bir
yıl sonra yine bu şeyleri tartışmamak için, bir yıl sonra yine arkadaşlarımızın
durumunu tartışmamak için, gerçekten, bu fırsat varken, önümüzde dururken,
sunduğumuz bu önergeyle arkadaşlarımızın tamamının serbest kalması için
hepinizin el kaldırması ve destek vermesi gerekiyor çünkü arkadaşlarımız
açısından, bu uzun tutukluluk süresi âdeta bir cezaya dönüştü. Kuşkusuz, adil
yargılanma hakkı, hukukun üstünlüğü tanınsaydı, özel yetkili mahkemelerde
yargılanmamış olsalardı o arkadaşlarımız belki de şu anda aramızda olacaklardı.
Bu nedenle, çağdaş hukuk sistemlerinin, modern hukuk sistemlerinin gereğini
burada biz parlamenterler olarak da yerine getirelim lütfen. 
Değerli
arkadaşlar, millî iradenin tecelli edebilmesi için milletvekili
arkadaşlarımızın mutlaka aramıza katılması gerekiyor.
Yine,
değerli arkadaşlar, yasama dokunulmazlığının istisnası olan Anayasa’nın 83/2
maddesi de milletvekillerimizin tutukluluğunun dayanağı yapılıyor ama
milletvekilinin kaçacağı ya da delilleri karartacağı yolundaki varsayımdan
hareketle onların cezaevinde kalmasına göz yumamayız. 
Bu
nedenle, bir an önce bu arkadaşlarımızın da aramıza katılabilmesi için hepinizi
bu önergeye destek vermeye davet ediyor, hepinize saygılar sunuyorum.
Teşekkür
ederim. (BDP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan 278 Sıra sayılı kanun tasarısının 97. maddesinin (1.) bendi aşağıdaki
şekilde değiştirilmesi arz ve teklif ederiz.
  Ali Rıza Öztürk (Mersin) ve arkadaşları
"
(I) ” Bir suç sebebiyle yürütülen soruşturmada ve kovuşturmada, 100 üncü
maddede belirtilen tutuklama sebeplerinin varlığı halinde, şüphelinin
tutuklanması yerine adli kontrol altına alınmasına karar verilebilir. 12
Haziran 2011 tarihinde yapılan milletvekili Genel Seçimlerinde milletvekili
seçilen ve halen TBMM üyesi olan tutuklu milletvekilleri tutuksuz yargılanmak
üzere salıverilir..." 
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz Sayın Başkan.
BAŞKAN
– Hükûmet katılıyor mu? 
ADALET
BAKANI SADULLAH ERGİN (Hatay) – Katılmıyoruz Sayın Başkan.
BAŞKAN
– Önerge üzerinde söz isteyen Turgut Dibek, Kırklareli Milletvekili. (CHP
sıralarından alkışlar)
TURGUT
DİBEK (Kırklareli) – Değerli arkadaşlar, bilmiyorum ne kadar dikkatinizi
toplayabildiniz ama üç ayrı önerge verildi 97’nci maddeyle ilgili olarak, iki
tanesini reddettiniz. Üç ayrı grup; Cumhuriyet Halk Partisi, Milliyetçi Hareket
Partisi ve Barış ve Demokrasi Partisinin önergeleri. Aslında üçü de aynı
mahiyette. Her birimizin çözmeyi istediğimiz bir sorun tutuklu
milletvekillerinin burada olması. Yani burada, eğer okuduysanız, dinlediyseniz
daha doğrusu… Efendim daha önce birtakım kaygılar dile getirildi AKP’nin grup
başkan vekillerince. Yok efendim şu gelir, bunlar gelir, onların önü açılır,
işte aday olabilirler, köprü olur, tünel olur… Değil mi, böyle açıklamalar
yaptı Elitaş ve diğer arkadaşlar. Bunların hiçbiri söz konusu değil. Üç grup da
aynı önergeyi aynı önergeyi, aynı taleple verdi ve talepler belli. Yani burada
bir yılı aşkın süredir 8 milletvekili cezaevinde. 
Değerli
arkadaşlar, üç yılı aşkın süre bizim arkadaşlarımız cezaevinde. Üç yıl, üç yılı
geçmiş olan bir süre, dile kolay. Niye “Hayır” diyorsunuz ben onu anlamıyorum?
Vatandaşlarımız gerçi şu anda bizi televizyonlardan izleyemiyorlar,
İnternet’ten izleyebiliyorlar. Bakın şunu söylüyoruz: 12 Haziran 2011
seçimlerine atıf yapıyoruz yani o seçimlerde milletvekili olarak seçilmiş olan
ve şu anda cezaevinde tutuklu olan kişilere yönelik bir düzenleme yani daha sonraki seçimleri
kapsamıyor, adaylıklarla ilgili herhangi bir düzenleme değil. Burada ne var onu
anlayamadım ben, yani çekince nedir? Şu mu var? “Hayır, bu arkadaşlarımız cezaevinde
yatmaya devam etsin.” Yani bizi herhâlde vatandaşlarımız burada
izleyemiyorlarsa da yarın basın yoluyla veya yazılı basın yoluyla da takip
edecekler. Yani bu sizin aynanız bence, turnusol kağıdı, niyetinizi de ortaya
koyuyor. Üç ayrı grup uzlaşmış durumda. Zamanında Sayın Meclis Başkanı Çiçek, Sayın Başbakan, arkadaşlarımız
“İşte uzlaşsınlar bakalım partiler, muhalefet partileri” diye söylüyorlardı,
işte uzlaştık arkadaşlar, başka da bir sakınca yok. Bu 8 milletvekilini -gelip
burada aramızda- vatandaşımızı temsil etmek üzere onları buraya davet etmeye,
daha doğrusu onların burada görev yapmasını sağlayacak olan bir düzenleme.
Tabii, bunu anlamak çok zor, bu da aslında sizin niyetinizin üzüm yemek
olmadığını ortaya koyuyor. Sizin niyetiniz başka arkadaşlar. 
Bu
97’nci maddeyle ilgili olarak da bir iki şey söylemek isterim: Belki “Bu
pakette, yani 110 maddelik pakette iyi bir şey yok mu?” diye sorulduğunda, iyi
bir şey bu, belki, bir bu var. Yani şimdi, başka neler var? Yani bir kısmı
tamamen bence görüntü, makyaj, işte rahmetli Erbakan’ın tabiriyle pansuman dahi
değil ama biraz bir şeyler var bu maddede. Yani burada Ceza Muhakemesi
Kanunu’nun 109’uncu maddesindeki adli kontrol tedbirlerinin uygulanmasıyla
ilgili bir sınır vardı, üç yıla kadar olan suçlarda ancak söz konusuydu. Bu
sınır kaldırıldı. Şimdi, bu gerçekten iyi bir şey. Artı, ilave olarak da ek birtakım yeni adli
kontrol tedbirleri ilave edildi yani biraz genişletildi. Bunun bir yararı
olacak mıdır diye düşündüğümüzde, olabilir. Gerçi uygulamadaki hâkim ve
savcılar, özellikle mahkemelerde devam eden yani kovuşturma aşamasında olan
davalarda mahkemeler bu hüküm olmasa da mevcut duruma göre, tutuklamalarla
ilgili davalarda, işte milletvekili
arkadaşlarımız için de aynı şey geçerli, diğer davalarda da geçerli, kanaatlerine göre, vicdanlarına göre zaten
karar verebilirlerdi ama onların önünde
bu değişiklik belki dar da olsa, kısa da olsa bir yol açacak diye düşünüyorum
yani olumlu anlamda. 
Yani
bu paketin içerisinde benim önemsediğim, bunu buradan işte açıklıklı
söyleyebilirim, önemli gördüğüm… Evet, önümüzdeki süreci dikkatle takip
edeceğim, bakalım bu değişiklikten sonra mahkemeler ne kadar bu adli kontrol
tedbirlerini uygulayacaklar diye ben de merak ediyorum, bunu izleyeceğim. O
yüzden yararlı görüyorum. 
Süre
doluyor, şunu belirtmek isterim tekrar: Değerli arkadaşlar, tutuklu
milletvekilleriyle ilgili burada
kaldırmış olduğunuz “hayır” oyları, “ret” oyları vatandaşlarımız tarafından
mutlaka değerlendirilecektir. Bana göre, bu konuda sizin bundan sonra
söyleyecek bir tek sözünüz dahi olamaz diye düşünüyorum. (CHP sıralarından
alkışlar) 
BAŞKAN
– Teşekkür ediyorum.
III.- YOKLAMA
(CHP
sıralarından bir grup milletvekili ayağa kalktı) 
ÖZGÜR
ÖZEL (Manisa) – Sayın Başkanım, yoklama talep ediyoruz. 
BAŞKAN
- Önergeyi oylarınıza sunacağım ancak yoklama talebi var, yerine getireceğim. 
Sayın
Tarhan, Sayın Dibek, Sayın Tezcan, Sayın Moroğlu, Sayın Güven, Sayın Yüceer,
Sayın Serter, Sayın Yılmaz, Sayın Özel, Sayın Köktürk, Sayın Öztürk, Sayın
Çetin, Sayın Çam, Sayın Özkoç, Sayın Yıldız, Sayın Toptaş, Sayın Aldan, Sayın
Kuşoğlu, Sayın Aslanoğlu, Sayın Tanal. 
İki
dakika süre veriyorum. 
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır. 
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Yeni
madde ihdasına dair bir önerge vardır. Önergeyi okutup Komisyonun salt
çoğunluğunu arayacağım.
Okutuyorum:
Türkiye
Büyük Millet Meclisi Başkanlığına
Görüşülmekte
olan 278 sayılı Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısının 97’nci maddeden sonra gelmek
üzere yeni bir madde ihdas edilerek ve sonraki maddeler buna göre teselsül
ettirilerek 5271 sayılı Ceza Muhakemesi Kanununun 231. maddesinin 5. fıkrasında
yer alan “iki yıl” ibaresinin “üç yıl” şeklinde değiştirilmesini arz ve teklif
ederiz. 
 30.06.2012
 Ömer Süha Aldan Ali Rıza Öztürk Gürkut
Acar
 Muğla Mersin Antalya
 Dilek Akagün Yılmaz Atilla Kart Mahmut
Tanal
 Uşak Konya İstanbul
 Musa Çam Sezgin Tanrıkulu
 İzmir İstanbul
BAŞKAN
– Komisyon önergeye salt çoğunlukla katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz.
ÖZGÜR
ÖZEL (Manisa) – Sayın Başkanım, önce davet etsinler Komisyon üyelerini, belki
salt çoğunluk oluşacak.
BAŞKAN
– Sayın Komisyon, salt çoğunluğu, üyelerinizi davet eder misiniz? 
ADALET
KOMİSYONU BAŞKANI AHMET İYİMAYA (Ankara) – Arkadaşlar, Komisyon üyesi
arkadaşlarım; İç Tüzük’ün 87’nci maddesindeki özel durum sebebiyle Komisyonun
sarih iradesini yüksek makama arz etmek üzere gelmeleriniz, takdirine rica
olunur. (CHP sıralarından alkışlar)
BAŞKAN
– Teşekkür ediyorum Sayın Başkan.
Evet,
Sayın Başkan, salt çoğunlukla katılıyor musunuz?
ADALET
KOMİSYONU BAŞKANI AHMET İYİMAYA (Ankara) – Nisap koşulu sebebiyle katılma
iradesi teşekkül etmedi efendim. (AK PARTİ sıralarından alkışlar)
BAŞKAN
– Teşekkür ediyorum.
Komisyon
önergeye salt çoğunlukla katılmamış olduğundan, önergeyi işlemden kaldırıyorum.
98’inci
madde üzerinde iki adet önerge vardır, okutuyorum:
Türkiye
Büyük Millet Meclisi Başkanlığına
Görüşülmekte
olan 278 sıra sayılı Yargı Hizmetlerinin Etkinleştirilmesi Amacıyla Bazı
Kanunlarda Değişiklik Yapılması ve Basın Yayın Yoluyla İşlenen Suçlara İlişkin
Dava ve Cezaların Ertelenmesi Hakkında Kanun Tasarısının 98. maddesiyle 5271
sayılı Yasanın 308. maddesine eklenen 2. fıkrasının "İtiraz üzerine dosya
kararına itiraz edilen daireye “derhâl” gönderilir” şeklinde değiştirilmesini
arz ve teklif ederiz.  30.06.2012
 Ömer Süha Aldan Mahmut Tanal Ali
Rıza Öztürk
 Muğla İstanbul Mersin
 Ali Rıza Köktürk Turgut Dibek İlhan Cihaner
 Zonguldak Kırklareli Denizli
BAŞKAN
– Bir saniye… 
Sayın
Vural, önergeyi çekmiştir. 
Sayın
Komisyon, Cumhuriyet Halk Partisinin önergesine katılıyor mu?
ADALET
KOMİSYONU BAŞKANI AHMET İYİMAYA (Ankara) –Katılamıyoruz Sayın Başkan.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkanım.
BAŞKAN
– Önerge üzerinde söz isteyen Mahmut Tanal, İstanbul Milletvekili. (CHP
sıralarından alkışlar) 
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla
selamlıyorum. 
Hukuk,
ekmek, su, hava gibi hepimizin ihtiyaç duyduğu bir husus. Tabii, tutuklu
milletvekilleriyle ilgili çok bahsedildi, çok konuşuldu. Öncelikle iğneyi
kendimize batırmak lazım çuvaldızı başkasına. Çok güzel bir söz var “Kendiniz
için ne istiyorsanız başkasına da aynı şeyi isteyiniz.” 
Sayın
Başbakan, 2002 seçimlerinde İstanbul’da 1’inci bölgede milletvekili adayıydı. O
dönemde Diyarbakır… Bugün tartıştığımız özel yetkili mahkemelerin muadili, eş
anlamlısı olan Devlet Güvenlik Mahkemesindeki almış olduğu ceza nedeniyle
seçilemiyordu yani milletvekili seçilmesine engel idi. Tabii, lideri olmuş
olduğu siyasi parti iktidarda, Genel Başkanı milletvekili olamıyor; bu
hakikaten demokrasi açısından da büyük bir ayıp idi. Peki, bu demokrasi
açısından büyük bir ayıp ise demokrasiyi özümsemiş olan siyasi parti
temsilcilerinin bu ayıbı ortadan kaldırmak bu partilerin görevi. O dönemde,
önceki Genel Başkanımız Sayın Deniz Baykal’la birlikte destek verildi ve
grubumuz, Cumhuriyet Halk Partisi olarak, Sayın Başbakanın milletvekili seçilme
engeli olan Anayasa değişikliğinin yapılması sağlandı. Tabii, bu Anayasa
değişikliği olunca, o anlamda, o sırada eş güdümlü olarak Siirt’te seçimler
iptal edildi, iptal edilen seçimler nedeniyle Sayın Başbakan Siirt’ten aday
olarak milletvekili seçildi ve Parlamentoya geldi. 
Bu
örneği niçin anlatıyorum? Yani bir farklılığı anlatmaya çalışıyorum, inşallah,
aynı olgunluğa, aynı seviyeye, aynı düşünceye sizler de ulaşırsınız, benim
temennim bu. 
Tabii,
şu anda içeride bulunan milletvekilleri için aslında yasal anlamda bir yasa veya
Anayasa değişikliğine ihtiyaç yok, ama zorlamalar var. Neden ihtiyaç yok? Bir
milletvekili arkadaşımız, o dönemde de yine cezaevinde tutukluyken,
milletvekili seçildikten sonra tutuksuz olarak yargılanıyor ve serbest
bırakıldı, aslında emsal bir karar, bir örnek var. Ancak ne yapılabilir? Hukuki
zorlamaları, Ceza Muhakemesi Kanunu 108 veya 109’a ilave edilebilir,
“Soruşturması ve kovuşturması devam eden kişi milletvekili seçilir ise tutuksuz
olarak yargılanır.” şeklindeki bir hükümle, gayet rahat millî iradenin önünde
olan bu engel de kaldırılmış olur. 
Bunu
söylerken, belki sizi rahatsız ediyor ama vicdanlarınıza şimdi sesleniyorum.
Torba yasası, yarısı geçti, yarısı geçmedi. Tasarının geçen 24’üncü maddesini
söylüyorum ben. 24’üncü maddede, değerli milletvekilleri, emekliye ayrılmamış
olan bir milletvekili, milletvekili seçilmez ise iki aylık, altmış günlük süre
içerisinde de milletvekili priminin, sigorta priminin Türkiye Büyük Millet
Meclisi tarafından dört yıl içerisinde, dört yıl boyunca ödenmesi için altmış
gün içinde müracaat etmesi gerekiyor. Ancak bu altmış günlük süre içerisinde
müracaat etmeyen Adalet ve Kalkınma Partisinden 3 tane milletvekili var. 
Bakın,
3 tane milletvekili için torba tasarısındaki 24’üncü maddeyi düzelttiniz orada.
Ne yaptınız? Müracaat edemeyenler için altmış günlük bu süreye ek bir süre daha
getirdiniz. Hani biz şunu söylerdik hep hukuk fakültesinin 1’inci sınıfında:
Yasalar özel olmaz. Yasalar genel olur, eşit olur, herkese uygulanabilir olur,
olaya özgü yasa düzenlenmez. İşte emsal, örneğin bir tanesinde bu örneği
veriyorum. 
Kaldı
ki, 8 tane milletvekili aynı zamanda, bunlar, millî irade şu anda tutsak, millî
irade şu anda cezaevinde, sizin en azından gerçekten Başbakana yapılan…
(Mikrofon
otomatik cihaz tarafından kapatıldı) 
MAHMUT
TANAL (Devamla) - … milletvekillerince yapılan o duyguyu bu milletvekilleri
için de göstermenizi istirham ediyorum. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
99’uncu
madde üzerinde iki adet önerge…
OKTAY
VURAL (İzmir) – Bizimkini çekiyoruz efendim. 
BAŞKAN
- … bir adet önerge vardır, okutuyorum: 
Türkiye
Büyük Millet Meclisi Başkanlığına
Görüşülmekte
olan 278 sayılı Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısının 99. maddesinin aşağıdaki
şekilde değiştirilmesini arz ve teklif ederiz. 
 30/6/2012
 Ömer Süha Aldan Ali Rıza Öztürk Ali
İhsan Köktürk
 Muğla Mersin Zonguldak
 Turgut Dibek İlhan Cihaner Musa
Çam
 Kırklareli Denizli İzmir
Madde
99- 5271 sayılı Kanunun 324. maddesinin 4. fıkrasına aşağıdaki cümle
eklenmiştir. 
“Devlete
ait yargılama giderlerinin, 100 TL’den az olması hâlinde bu giderin Devlet
Hazinesine yüklenmesine karar verilir.”
BAŞKAN
– Komisyon önergeye katılıyor mu? 
ADALET
KOMİSYONU BAŞKANI AHMET İYİMAYA (Ankara) – Katılmıyoruz Başkanım. 
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
BAŞKAN
– Önerge üzerinde söz isteyen?
Engin
Özkoç, Sakarya Milletvekili.
Buyurun.
(CHP sıralarından alkışlar)
ENGİN
ÖZKOÇ (Sakarya) – Sayın Başkan, değerli milletvekilleri; hepinizi saygıyla
selamlıyorum. 
Değerli
arkadaşlar, biz, bu ülkenin çocuklarıyız. Biz, az önce, Sayın Komisyon
Başkanının “Arkadaşlar, muhalefet milletvekilleri de gelsin.” dediği zaman,
aynı yürekle oturan bu ülkenin çocuklarıyız. Ama bakın, bu akşam olanlara sebep
veren duruma nasıl geldik ve siz hangi noktadasınız; bunu ifade edeyim. 
Bu
emperyalizm, kapitalizm falan bunları bir köşeye bırakalım. Amerika Birleşik
Devletleri gibi, İngiltere gibi ülkeler daha çok kazanmak, daha çok kazanmak,
daha çok kazanmak için pazar alanlarını sınırlarlar. Pazar alanları yok olunca
yeni pazar alanları yaratmak isterler. Bunun için bir pazar alanı buldular;
üstelik de bizim sınır komşularımız olan, üstelik de bizim bölgemizde olan,
üstelik de Müslüman kardeşlerimiz olan, üstelik de birlikte aynı coğrafyada
bulunduğumuz Orta Doğu’yu seçtiler. Orta Doğu’yu seçtikten sonra da kocaman bir
yalan söylediler. Dediler ki “Irak’ta nükleer silah var.” Irak’ta nükleer silah
olmadığını bile bile Irak’a girdiler. 1,5 milyon Iraklı Müslüman’ı öldürdüler;
çocukları öldürdüler, kadınları öldürdüler. Onları çırılçıplak soyup, üst üste
koyup köpeklere kirletip, dünyaya resimlerini dağıttılar. Daha sonra ne oldu?
Daha sonra, sanki Mısır’dakiler, sanki Libya’dakiler oturdular da
“facebook”larının başına “Hadi şu Mübarek’i devirelim. Şu Libya liderini
devirelim.” demişler gibi birden düğmeye dokundular, on binlerce, binlerce
insan sokağa çıktı, kardeş kanı döktüler. Libya Liderini, “Allahuekber”
sesleriyle aynı Müslümanlar, aynı kardeşler katlettiler ve öldürdüler. O sırada
“Ben ülkeyi, Müslümanları bombalatmam.” diyen Sayın Başbakan, NATO üssünü açtı
ve çoluk çocuk demeden insanlarımızı bombalattı. Şimdi, bütün bunları
biliyoruz. Daha sonra, “Biz dostuz.” denilen Suriye’yle düşman hâle geldik.
Yani onlar şunu yapıyorlar arkadaşlar: Kardeşi kardeşe, Müslüman’ı Müslüman’a,
aynı coğrafyadaki komşuyu komşuya düşürerek elde etmek istedikleri pazar alanını
elde ediyorlar, ondan sonra da sırtlarını dönüyorlar. Dünyada bir tane mi
örneği var, beş tane mi örneği var, on tane mi var? Binlerce örneği var.
Emperyalizm böyle çalışıyor.
Benim
en çok ne ağrıma gider biliyor musunuz? Almanya’da Yahudiler yakılırken onları
yakan o insanlar, o zihniyet çok ağrıma gitmiyor; elbette ki ağrıma gidiyor,
elbette ki onların o faşizan anlayışına ben karşıyım ama benim en çok içimi
acıtan nedir biliyor musunuz? Sadece üç günlük, dört günlük, on günlük
hayatları için, sadece bir lokma ekmekleri için o kardeşlerini ölüm fırınlarına
götüren Yahudilerdir benim ağrıma giden. Kendi kardeşlerinin başında bekçilik
yapıp da sadece kendi çıkarları için, hayatları için, bir lokma ekmek için
onları fırınlara taşıyan Yahudilerdir benim ağrıma giden. Şimdi, Türkiye’deki
rol sizin rolünüzdür. Siz de kendi kardeşlerinizi aynı şekilde ölüme
gönderiyorsunuz, aynı şekilde öldürülmelerine izin veriyorsunuz, aynı coğrafyada
yok edilmelerine izin veriyorsunuz. (AK PARTİ sıralarından gürültüler)
BAŞKAN
– Sayın Özkoç, lütfen…
ENGİN
ÖZKOÇ (Devamla) – Onun için, değerli arkadaşlarım, kardeşin kardeşi olan
düşmanını bırakmadan bu yasaları çıkarmayı bırakmazsınız. Siz sadece kendi
kardeşlerinizi değil, ülkede yaşayan kardeşlerinizi de cezaevlerine
atıyorsunuz, onların da yok olmalarını sağlıyorsunuz, onlara karşı da düşmanca
tutum sergiliyorsunuz. (AK PARTİ sıralarından gürültüler) 
Bu
yüzden değerli arkadaşlarım, coğrafyaya bakın ve kendinize şunu sorun: “Değer
mi?” Yani “Sadece içimizde yaşattığımız kendi çıkarlarımız ve beklentilerimiz
için değer mi?” diye sorun.
Teşekkür
ediyorum. (CHP sıralarından alkışlar) 
BAŞKAN
– Teşekkür ediyorum.
Önergeyi…
ÖZGÜR
ÖZEL (Manisa) – Karar yeter sayısı…
BAŞKAN
– Önergeyi oylarınıza sunacağım ve karar yeter sayısını arayacağım.
Kabul
edenler… Kabul etmeyenler… 
Sayın
milletvekilleri, karar yeter sayısı yoktur. 
Birleşime
beş dakika ara veriyorum.


Kapanma Saati: 10.41


ON BEŞİNCİ OTURUM
Açılma Saati: 10.54
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur),
Tanju ÖZCAN (Bolu) 
BAŞKAN
– Sayın milletvekilleri, Türkiye Büyük Millet Meclisinin 129’uncu Birleşiminin
On Beşinci Oturumunu açıyorum.
99’uncu
madde üzerinde Sakarya Milletvekili Engin Özkoç ve arkadaşlarının verdiği
önergenin oylamasında karar yeter sayısı bulunamamıştı. 
Şimdi
önergeyi tekrar oylarınıza sunacağım ve karar yeter sayısı arayacağım.
Önergeyi
oylarınıza sunuyorum: Kabul edenler… Kabul etmeyenler… Karar yeter sayısı
vardır, önerge kabul edilmemiştir. 
278
sıra sayılı Kanun Tasarısı’nın görüşmelerine kaldığımız yerden devam edeceğiz. 
Komisyon
ve Hükûmet yerinde. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Şimdi,
100’üncü madde üzerinde aynı mahiyette iki önerge vardır, birlikte işleme
alacağım. 
Türkiye
Büyük Millet Meclisi Başkanlığına
Görüşülmekte
olan 278 sayılı Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısının 100. maddesinin tasarı
metninden çıkarılmasını arz ve teklif ederiz. 
 30.06.2012
 Ömer Süha Aldan Ali Rıza Öztürk Ali
İhsan Köktürk
 Muğla Mersin Zonguldak
 Musa Çam Turgut Dibek İlhan Cihaner
 İzmir Kırklareli Denizli
BAŞKAN
– Sayın Vural diğer önergeyi geri çekti. 
Sayın
Komisyon?
ADALET
KOMİSYONU BAŞKANI AHMET İYİMAYA (Ankara) – Katılmamaktayız efendim. 
BAŞKAN
– Hükûmet?
ADALET
BAKANI SADULLAH ERGİN (Hatay) – Katılmıyoruz Sayın Başkan.
BAŞKAN
– Önerge üzerinde söz isteyen Musa Çam, İzmir Milletvekili. (CHP sıralarından
alkışlar)
MUSA
ÇAM (İzmir) – Sayın Başkan, hepinizi saygıyla selamlıyorum ve günaydın diyorum.

Yoğun
bir çalışmanın arkasından, yaklaşık yirmi saatlik bir çalışmanın arkasından
konuşuyoruz. Bir defa, on yıllık AKP Hükûmeti döneminde, ne zaman Sayın
Başbakan, bakanlar ve AKP yöneticileri “reform” deseler, şahsen beni bir korku
ve bir titreme alıyor çünkü o reformun bize iyilikler getirmeyeceği ve o
“reform” adı altında birtakım gizli hesapların olduğu açık ve net bir şekilde
ortaya çıkıyor. İşte “yargı reformu” diye getirilen reformun arkasında da yine
özel mahkemeler ve özel mahkemelerin ele geçirilmesiyle, kuşatılmasıyla ilgili
birtakım hesapların olduğu açık ve net bir şekilde ortaya çıkıyor. 
Şimdi,
değerli arkadaşlar, cuma günü, Fransa’nın en itibarlı, en prestijli gazetesi Le
Monde’un manşetinde aynen şöyle söyleniyor: “Mösyö Erdoğan, Sevil Sevimli’nin
suçu nedir?” diye soruyor. Fransa’nın Le Monde gazetesinin manşeti: “Mösyö
Erdoğan, Sevil Sevimli’nin suçu nedir?” diye soruyor. 
Sevil
Sevimli, Fransa’da doğmuş ve Fransa’da öğrenimini gören bir Türk vatandaşı ama
orada doğmuş ve aynı zamanda Fransız pasaportu olan bir Türk ailesinin kızı.
Fransa’da Lyon Üniversitesinde okuyor, iletişim okuyor ve son sınıf öğrencisi
ve Erasmus bursu nedeniyle “Vatanıma gideyim, ülkemde, bir yıl da orada
okuyayım ve orada hem Türkçemi geliştireyim hem de köklerimi araştırayım,
ailelerimle buluşayım.” diye Türkiye’ye geliyor ve Eskişehir Anadolu
Üniversitesinde İletişim Fakültesinde öğrenim görmeye başlıyor. 
Bu
öğrencinin, Sevil Sevimli’nin yaptığı iş: “Paralı eğitime hayır.” diye öğrenci
arkadaşlarıyla beraber üniversitede ve Eskişehir’de döviz ve pankart açıyor
arkadaşlar. Ne yapıyor Sevil Sevimli? Bu 1 Mayısta İstanbul’a öğrenci
arkadaşlarıyla birlikte gidiyor, “1 Mayıs”a katılıyor, öğrenci kolektifleriyle
birlikte piknik yapıyor ve “Parasız eğitim sloganı atıyor.” diye 9 Mayıstan
beri tutuklu, arkadaşlar, Eskişehir H tipinde tutuklu ve özel mahkemede
yargılanacak. Le Monde gazetesi manşet atmış, diyor ki: “Nasıl bir ülke ki
Türkiye, bir üniversite öğrencisi parasız eğitim istediği için, “1 Mayıs”a
katıldığı için ve öğrenci arkadaşlarıyla pikniğe gittiği için bir örgüt üyesi
kategorisine koyularak on iki yıl cezayla yargılanmaya başlanıyor?”
Şimdi,
arkadaşlar, bir öğrenci, doğru dürüst Türkçeyi bile konuşamayan, aksanlı olarak
konuşan bir öğrenci, Türkiye’ye, vatanına gelip eğitim görmesinin sonucunda
bugün tutuklu ve özel mahkemede. Dosyasının ne zaman tanzim edileceği ve
davanın ne zaman açılacağı belli değil. En az altı ay cezaevinde yatacak ve biz
şimdi, Fransız dergilerinde ve gazetelerinde ve üniversitelerinde Türkiye’de
bir öğrencinin tutuklandığını her gün manşetlerde okuyacağız. Dün, Fransa’nın
değişik üniversitelerinde, Lyon’da, Paris’te, Sorbonne’de, Strasbourg
Üniversitesinde, Mulhause Üniversitesinde, Belford Üniversitesinde ve Montpellier Üniversitesinde öğrenciler, Sevil
Sevimli’yle dayanışma için forumlar düzenliyorlar ve orada eylemler yapıyorlar.
Türkiye'nin itibarını ve prestijini bu kadar yerle bir etmeye hakkınız var mı
arkadaşlar?
Yine,
3 ve 9 Haziranda Ankara’ya gelen, kısa adı MEDEL olan Demokrasi ve Özgürlük
İçin Avrupalı Yargıçlar Birliğinin yayınlamış olduğu bir manifesto var
arkadaşlar. Bakın, bu MEDEL Komisyonu Türkiye’ye geliyor, Adalet Bakanı, yüksek
yargı organlarının başkanları, Hâkimler ve Savcılar Yüksek Kurulu üyeleri, baro
başkanları, bir dizi yargı mensubuyla görüşüyor ve yayınladıkları metin de
aynen şudur arkadaşlar:
Raporda,
Deniz Feneri, şike, MİT, KCK soruşturmaları örnek gösterildi. Soruşturma
yargılamanın, politik gücü elinde tutanların çevreleri için tehlikeli boyut
kazandığından ilk tepki olarak savcı ya da hâkimin dosyadan el çektirildiği,
haklarında soruşturma açıldığına dikkat çekildi. Raporda, “Böylesi bir korku
hâkim ve savcıların kişisel ve kurumsal bağımsızlıklarına bir tehdittir tespiti
yapıldı.” deniyor.
Yine
“Soruşturmalarda, yabancıların, politik gücü elinde tutanların çevreleri
açısından tehlikeli boyut kazanmaya başladığında, ilk tepkileri ilgili savcıya
veya hâkime dosyadan el çektirmek, görevini ya da görev yaptığı şehri
değiştirmek… 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum.
MUSA
ÇAM (Devamla) – …yine, savcı veyahut da hâkim hakkında disiplin ya da ceza
soruşturması başlatmak ve kanun değişikliği yaparak iktidar yandaşlarını
yargıdan muaf tutmaktır.” deniyor. 
BAŞKAN
– Sayın Çam…
MUSA
ÇAM (Devamla) – “Prensip olarak adaletin üç işlevi vardır: Birincisi uyuşmazlık
yönetimi, ikincisi düzen sağlamak, üçüncüsü ise siyasi gücün
sınırlandırılmasıdır.” 
BAŞKAN
– Sayın Çam, lütfen…
MUSA
ÇAM (Devamla) – “Türkiye'de yargı siyasi gücün emrine verilmiştir ve yargının
kontrol ve sınırlandırma işlevlerini yapmasına izin verilmemektedir.” deniyor
değerli arkadaşlar.
Hepinizi
saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
101’inci
madde üzerinde bir önerge vardır, okutup işleme alıyorum:
TBMM
Başkanlığına
Görüşülmekte
olan 278 sayılı Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçla İlişkin Dava ve
Cezaların Ertelenmesi Hakkında Kanun Tasarısının 101. maddesiyle 5326 sayılı
Kabahatler Kanununa eklenen 43/B maddesinde yer alan “bin Türk Lirası”
ibaresinin, “iki bin Türk Lirası” şeklinde değiştirilmesini arz ve teklif
ederiz.  30.06.2012
 Ömer Süha Aldan Ali Rıza Öztürk Ali
İhsan Köktürk
 Muğla Mersin Zonguldak
 Musa Çam Turgut Dibek İlhan Cihaner
 İzmir Kırklareli Denizli
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz Başkanım.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
BAŞKAN
– Önerge üzerinde söz isteyen Musa Çam, İzmir Milletvekili.
MUSA
ÇAM (İzmir) – Sayın Başkan, değerli milletvekilleri; Muhlis Akarsu, Muhibe
Akarsu, Gülender Akça, Metin Altıok, Mehmet Atay, Seher Ateş, Behçet Sefa
Aysan, Erdal Ayrancı, Asım Bezirci, Belkıs Çakır, Serpil Canik, Muammer Çiçek,
Nesimi Çimen, Carina Cuanna Thuijs, Serkan Doğan, Hasret Gültekin, Murat
Gündüz, Gülsüm Karababa, Uğur Kaynar, Emin Buğdaycı, Asaf Koçak, Koray Kaya,
Menekşe Kaya, Handan Metin, Sait Metin, Huriye Özkan, Yeşim Özkan, Ahmet
Özyurt, Nurcan Şahin, Özlem Şahin, Asuman Sivri, Yasemin Sivri, Edibe Sulari,
İnci Türk. Bundan on dokuz yıl önce Sivas’ta Madımak Otelinin önünde “Laiklik
gidecek, şeriat gelecek.”, “Hizbullah geliyor, laik düzen yıkılacak.”, “Kanımız
aksa da zafer İslam’ın.”, “Yaşasın Hizbullah.”, “Şeriat gelecek, yüzler
gülecek.”, “Şeriat isteriz.”, “Şeriatın ordusu, laiklerin korkusu.” diye
Madımak Otelini yakan ve demin isimlerini saydığımız kardeşlerimizi
yitirmemizin 19’uncu yıl dönümü. Onları bir kez daha hasretle ve özlemle anıyor
ve katillerin zaman aşımına uğramasını şiddetle protesto ediyoruz. Biz
Başbağlar’ı da, Kahramanmaraş’ı da, Sivas’ı da, Çorum’u da, 1 Mayıs 1977’de
Taksim’de şehit olanları öldürenleri de, Gazi’dekileri öldürenleri de protesto
ediyoruz ve onların anısı önünde saygıyla eğiliyoruz. Ama şunu bilmeniz
gerekir: On yıllık hükûmetiniz döneminde bunların katilleri bulunamadı ve
geçtiğimiz günlerde zaman aşımına uğradı. Şunu unutmamanız gerekir ki, Sivas
davasının zaman aşımına uğraması mümkün değildir. 
Burada
benden önce konuşan arkadaşlarımıza tepki gösterdiniz ama bakın arkadaşlar,
Sivas davasının avukatlarına bakıyoruz:
Avukat
Şevket Kazan, Refah Partisi eski milletvekili ve Adalet Bakanlığı yapmış bir
insan ve bu davanın avukatları.
Yine
Avukat Celal Mümtaz Akıncı, Afyon Barosu Başkanı ve sizin oylarınızla
geçtiğimiz dönemde Anayasa Mahkemesi üyesi yapıldı.
Yine
Avukat Hayati Yazıcı, şimdi bakan ve milletvekili.
Avukat
Haydar Kemal Kurt, 23’üncü Dönem AKP Isparta Milletvekili.
Avukat
Zeyid Aslan, AKP Tokat Milletvekili şu anda ve Sayın Başbakan Erdoğan’ın da
avukatı.
Avukat
Hüsnü Tuna, 23’üncü Dönem Konya Milletvekiliniz arkadaşlar.
Avukat
Burhanettin Çoban, Afyonkarahisar AKP Belediye Başkanı, hâlen belediye başkanı
arkadaşlar.
Avukat
İbrahim Hakkı Aşkar, 22’nci Dönem AKP Afyon Milletvekili.
Avukat
Mehmet Ali Bulut, 22’nci Dönem AKP Kahramanmaraş Milletvekili ve Anayasa
Komisyonu üyesi.
Avukat
Bülent Tüfenkçi, AKP Malatya İl Başkanı ve hâlen il başkanı.
Avukat
Halil Ürün, Refah Partisi kayıp trilyon davası sanığı, hâlen AKP Afyon
Milletvekili.
Avukat
Mevlüt Uysal, AKP İstanbul Başakşehir Belediye Başkanı, hâlen Belediye Başkanı.
Avukat
Nevzat Er, eski AKP Eminönü Belediye Başkanı.
Avukat
Suat Altınsoy, AKP Konya İl Başkanı Yardımcısı.
Avukat
Tayfun Karaali, İstanbul Büyükşehir Belediyesi Darülaceze Müdürü.
Avukat
Ali Aşlık, İzmir Milletvekili.
Avukat
Bedrettin İskender, AKP Ümraniye belediye başkan adayı. 
Avukat
Ekrem Bedir, Sakarya AKP Hendek Belediye Meclis üyesi. 
Avukat
Eyüb Karagülle, eski Saadet Partisi ilçe başkanı.
Avukat
Faruk Gökkuş, AKP Kâğıthane belediye başkanı adayı.
Avukat
Reşat Yazak, Anadolu Ajansı Yönetim Kurulu Üyesi. 
Şimdi
baktığımızda bütün bu isimlerin hiçbirisi tesadüf değil. Sizin partinizin üyesi,
ya belediye başkanı, ya milletvekili, ya belediye meclis üyesi ve sizin
arkadaşınız arkadaşlar. 
Bunları
söylediğimizde hiç kızmamanız gerekiyor, yadırgamamanız gerekiyor ve bunda
suçlusunuz ve biz de bir kez daha bu kürsüde bu yaşadığımız sürecin ya tanığı
olacağız yahut da sanığı olacağız. Biz tanığız -bunu burada, kürsüde
söylüyoruz- ve sizler sanıksınız, sanık
sandalyesinde oturacaksınız.
Hepinizi
saygıyla selamlıyorum arkadaşlar. (CHP sıralarından alkışlar) 
BAŞKAN
– Teşekkür ediyorum.
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz Sayın Başkan. 
BAŞKAN
– Önergeyi oylarınıza sunacağım, yoklama
talebi var, yerine getireceğim.
Sayın
Tarhan, Sayın Dibek, Sayın Köktürk, Sayın Tezcan, Sayın Yılmaz, Sayın Serter,
Sayın Yüceer, Sayın Güven, Sayın Ediboğlu, Sayın Çetin, Sayın Özel, Sayın Gök,
Sayın Çam, Sayın Aslanoğlu, Sayın Tanal, Sayın Aldan, Sayın Türeli, Sayın
Atıcı, Sayın Türmen, Sayın Yıldız. 
Yoklama
için iki dakika süre veriyorum.
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır. 
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER(Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
102’nci
madde üzerinde bir adet önerge vardır, okutup işleme alıyorum. 
Türkiye
Büyük Millet Meclisi Başkanlığına
Görüşülmekte
olan 278 sayılı Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava
ve Cezaların Ertelenmesi Hakkında Kanun
Tasarısının 102. maddesiyle 5352 sayılı
Adli Sicil Kanununun 6. maddesine eklenen 2. fıkradaki “On beş” ibaresinin “On”
olarak değiştirilmesini arz ve teklif ederiz. 
 30.06.2012
 Ali İhsan Köktürk  Ali
Rıza Öztürk  Ömer Süha Aldan
 Zonguldak  Mersin Muğla

 Mustafa Moroğlu  Turgut Dibek İlhan Cihaner
 İzmir  Kırklareli Denizli
BAŞKAN
– Komisyon önergeye katılıyor mu? 
ADALET
KOMİSYONU BAŞKANI AHMET İYİMAYA (Ankara) – Katılmıyoruz Başkan. 
BAŞKAN
– Hükûmet katılıyor mu? 
ADALET
BAKANI SADULLAH ERGİN (Hatay) – Katılmıyoruz Sayın Başkan.
BAŞKAN
– Önerge üzerinde söz isteyen Mustafa Moroğlu, İzmir. (CHP sıralarından
alkışlar) 
MUSTAFA
MOROĞLU (İzmir) – Sayın Başkan, değerli milletvekilleri; hem 2 Temmuzda
yitirdiğimiz aydınlarımızın, şairlerimizin, ozanlarımızın anısına yarar diye
hem yirmi saatlik çalışma sonucu sizlerin uyanmasına yarar diye hem de bizim
görevlerimizi ve mücadelemizi daha iyi yapmamıza yarar düşüncesiyle Yunus Emre’den esinlenen bir şairimizin
dörtlükleriyle akıllarda belki kalır diye size seslenmek istiyorum: 
“Kıran
vurdu memleketi
Zalimler
hakan olmuştur.
Yedikleri
yoksul eti
İçtikleri
kan olmuştur.
Kula
kulluk etmeyenin
Haram
lokma yutmayanın
Vatanını
satmayanın 
Mekânı
zindan olmuştur.
Emeksiz
zengin olanın
Kitapsız
bilgin olanın
Sermayesi
din olanın
Rehberi
şeytan olmuştur.
Korkan
varsa konuşmaya
Anlam
yükleyip susmaya 
Gerek
kalmadı korkmaya 
Çünkü
korkulan olmuştur.
Sesime
kulak ver gülüm
Tutsaklığa
yeğdir ölüm
Nerede
varsa böyle zulüm
Çaresi
isyan olmuştur.”
Bizim
isyan edeceğimiz şeyler farklı, sizin isyan edeceğiniz şeyler farklı olabilir
ama her insanın isyan edeceği, karşı duracağı bir şey vardır. En azından
beklerdim ki yirmi bir saattir bedenimizin horlanmasına isyan etmeliydik hep
beraber. Siyasal iktidarınızın çıkarları için…
RAMAZAN
CAN (Kırıkkale) – Biz çalışkan insanlarız ya!
MUSTAFA
MOROĞLU (Devamla) – Çalışkan olmaya devam edin. 
Siyasal
iktidarınızın çıkarları için getirilen yasalara “Evet.” diyebilirsiniz, çok
itirazımız olmaz ama bedeninizin horlanmasına isyan etmemenize, “Ya bir gün
daha çalışsak ne olur?” demenize bir anlam yüklemiş değilim. (AK PARTİ
sıralarından gürültüler)
Şimdi,
bu görüştüğümüz yasaların kalbini özel yetkili mahkemeler oluşturuyor değerli
arkadaşlar. Özel yetkili mahkemelerle ilgili hepinizin, grup başkan
vekillerinin ve sizlerin 74’üncü maddeye verdiğiniz önergeyi saklamanızı ve
gerekçe bölümüne bakmanızı önemle, bir arkadaşınız olarak rica ediyorum. Belki
bugün lazım olmayabilir ama gelecek zamanlarda, belki biraz daha isyan
edeceğiniz zamanlar gelir, tutar, belki bu yerler değişir, o zaman bir kanun
maddesine bir önerge verirken bunun gerekçe başlığının altına verdiğiniz
önergeler yazılmaz. 
En
azından Cumhurbaşkanının söylediklerini yazabilirdiniz özel yetkili
mahkemelerle ilgili -daha iki gün önce bu İzmir Büyükşehir Belediyesi davasında
adamı çete reisi ilan ediyorlar, atıyorlar içeriye- “Buradan bir şey çıkmaz.”
demesini, “Özel yetkili mahkemeler artık sınırı aştı.” diyen Başbakanın
sözlerini ve bir aydır umut verdiğiniz, neden değişmesi gerektiğine ilişkin
söylenen sözleri yazabilirdiniz. Yani sizin niye özel yetkili mahkemeleri
kaldırdığınıza ilişkin bir gerekçe olurdu ama o gerekçeyi bile yazamayışınız
gösteriyor ki özel yetkili mahkemeleri kaldırmak gibi bir niyetiniz yoktu,
halka ve bu mahkemelerden azap çeken, zulüm gören insanlara umut verdiniz.
Kendi iktidarınız içindeki kavgaları halkın ve aydınların, yurtseverlerin
umutlarına alet etmeniz doğru değil. Bunu değiştirmeyecekseniz değiştirmeyecektiniz.
Yani bazı şeylerin itibarı kayboldu diye cemaatin adını hizmet, özel yetkili
mahkemelerin adını özel idare mahkemeleri yaparak onların itibarlarını tekrar
kazanmalarını sağlayamazsınız. O nedenle yapılan iş doğru bir iş olmamıştır ve
özel yetkili mahkemelerle ilgili yaptığınız düzenleme ömür boyu boynunuzda
halka yalan söylemenin, halka umut vermenin ve aldatmanın bir madalyası olarak
asılı kalacaktır ve her zaman da karşısına çıkacaktır ama sizin itibarınız
gittiği zaman AKP’nin adını neyle değiştireceğinizi çok merak ediyorum doğrusu.
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
103’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
104’üncü
madde üzerinde dört önerge vardır, okutup işleme alıyorum.
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı "Yargı Hizmetlerinin Etkinleştirilmesi Amacıyla Bazı
Kanunlarda Değişiklik Yapılması ve Basın Yayın Yoluyla İşlenen Suçlara İlişkin
Dava ve Cezaların Ertelenmesi Hakkında Kanun Tasarısı"nın çerçeve 104 üncü
maddesinin 3 numaralı bendindeki "b) 13 üncü maddesi," ibaresinin
"b) 9 ve 13 üncü maddeleri," şeklinde, 7 numaralı bendinin
"4/12/2004 tarihli ve 5271 sayılı Ceza Muhakemesi Kanununun 250, 251 ve
252 nci maddeleri," şeklinde değiştirilmesini ve 1 numaralı bendinin madde
metninden çıkartılmasını arz ve teklif ederiz.
 Mahir Ünal Hilmi Bilgin İlknur Denizli
 Kahramanmaraş Sivas İzmir
 Ayşe Nur Bahçekapılı Tülay Kaynarca Ahmet Aydın
 İstanbul İstanbul Adıyaman
 Zeynep
Karahan Uslu
 Şanlıurfa
S.
NEVZAT KORKMAZ (Isparta) – Sayın Başkan, bu madde ile örgüt üyeliğine bir
indirim öngörülmektedir. İçinde yaşadığımız terör ve bölücülük meselesi
dolayısıyla ülkemizin güvenli geleceği açısından ciddi riskler içermektedir.
Dolayısıyla, bu düşüncemizin özellikle kayıtlara geçirilmesini istiyorum. 
Teşekkür
ederim.
BAŞKAN
– Teşekkür ediyorum. 
Diğer
önergeleri de okuyalım.
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı Kanun Tasarısının 104. maddesinin (2). fıkrasının sonuna
“ile 340 ıncı maddesi” ibaresinin eklenmesini ve 3. Fıkrasının b bendinin
metinden çıkarılmasını arz ve teklif ederiz. 
 Faruk Bal Ali Öz Oktay Vural
 Konya Mersin İzmir
 Muharrem
Varlı  Alim
Işık
 Adana Kütahya

Türkiye
Büyük Millet Meclisi Başkanlığına
Görüşülmekte
olan kanun tasarısının 104. maddesinin (3/b) bendinin; "10. ve 13.
maddeleri" olarak ve (7) no'lu bendinin aşağıdaki gibi değiştirilmesini
arz re teklif ederiz.
 Ali Rıza Öztürk Bülent Tezcan Mahmut Tanal
 Mersin Aydın İstanbul
 Engin Özkoç  Emine
Ülker Tarhan  Mehmet Akif Hamzaçebi
 Sakarya Ankara İstanbul
Madde
104
7-)
5271 sayılı Ceza Muhakemesi Kanununun 250, 251 ve 252 nci maddeleri yürürlükten
kaldırılmıştır.
1)
(1) CMK 250, 251, 252 maddeleri uyarınca kurulmuş Özel Yetkili Ağır Ceza
Mahkemeleri ve Özel Yetkili Ağır Ceza Mahkemeleri Savcılıklarının yetki ve
görevleri, bu kanun yürürlüğe girdiği tarihte sona erer. 
(2)
Bu kanunla yetki ve görevleri sona eren Özel Yetkili Ağır Ceza Mahkemelerinin
yargıç ve savcıları, kadroları ile birlikte Ağır Ceza Mahkemeleri kadrolarına
devredilmiştir. Bu Kanunun yürürlüğe girdiği tarihte görevde bulunan Özel
Yetkili Ağır Ceza Mahkemesi başkanı, asıl ve yedek üyeleri ile; Özel Yetkili
Ağır Ceza Mahkemeleri Cumhuriyet savcıları da, adli yargı ilk derece ağır ceza
mahkemeleri statüsünde görevlerine devam ederler ve başka bir göreve atanmalarına
Hâkimler ve Savcılar Yüksek Kurulunca karar verilebilir.
(3)
Özel Yetkili Ağır Ceza Mahkemeleri görevli hâkim ve savcılar dışında kalan
personel, bu Kanunun yürürlüğe girdiği tarihten sonra, adli yargı ilk derece
ağır ceza mahkemeleri ve bu mahkemelerin bulunduğu il Cumhuriyet
Başsavcılıkları nezdinde, bu mahkemelerin görev alanına giren suçları
soruşturmak ve kovuşturmakla görevlendirilen Cumhuriyet Savcılığı birimlerinde
başka bir işleme gerek kalmaksızın ve bulundukları kadro ve özlük hakları da
saklı kalmak şartıyla görevlerine devam ederler. Bu personel hakkında, anılan
ağır ceza mahkemesi başkanı veya ilgili Cumhuriyet savcısının yazılı muvafakati
olmadıkça adlî yargı adalet komisyonunca başka bir yere veya göreve atama veya
görevlendirme işlemi yapılamaz.
(4)
Kaldırılan Özel Yetkili Ağır Ceza Mahkemelerinin araç ve gereçleri, bu
mahkemelerin bulundukları adli yargı merkezlerindeki adliyelere devredilmiştir.
(5)
Bu Kanunun yürürlüğe girdiği tarihte özel görev ve yetkileri sona eren Özel
Yetkili Ağır Ceza Mahkemeleri ve Özel Yetkili Ağır Ceza Mahkemeleri Cumhuriyet
savcılıklarındaki mevcut soruşturma ve dava dosyalarının yargılama ve
soruşturmasına, ayrıca bir karar verilmesine gerek kalmaksızın, durumlarına,
mahiyetlerine ve kanun hükümlerine göre, bulundukları aşamadan itibaren bu
mahkemelerin bulunduğu adli kaza merkezlerindeki adliyelerde görev yapan Ağır
Ceza Mahkemelerine ve Cumhuriyet Başsavcılıklarına derhal intikal ettirilir.
(6)
Bu Kanunun yürürlüğe girdiği tarih itibariyle, daha önce özel Yetkili Ağır Ceza
Mahkemelerince karara bağlanan dava dosyaları, hangi aşamada olursa olsun
başkaca bir işlem yapılmasına ve karar verilmesine gerek olmaksızın
bulundukları aşamada adli yargı ilk derece ağır ceza mahkemelerinin statüsüne
ve hükümlerine bağlı olarak incelenmeye devam olunur.
İncelemesi
sona eren dava dosyaları, ilk kararı veren yetkili ve görevli ağır ceza
mahkemelerine gönderilir.
(7)
Bu Kanunun yürürlüğe girmesinden önce, Özel Yetkili Ağır Ceza Mahkemeleri ve
Özel Yetkili Ağır Ceza Mahkemeleri Cumhuriyet Savcılıkları nezdinde bulunan
arşiv, kalem, emanet ve diğer birimleri ayrıca başka bir işleme gerek
olmaksızın adli yargı ilk derece ağır ceza mahkemesine ve Cumhuriyet başsavcılığına
devredilir.
Türkiye
Büyük Millet Meclisi Başkanlığı'na
278.
sıra sayılı kanun tasarısının 104 üncü Maddesinin; 
3
üncü fıkrasının
"a)
2 nci maddesi,
b)
5 inci maddesi,
c)
6 ncı maddesi,
d)
7 nci maddesi,
e)
10 uncu maddesinin "d" bendi,
f)
13 üncü maddesi şeklinde değiştirilmesini,
5
inci fıkrasında yer alan "19 uncu maddesi" ibaresinden sonra gelmek
üzere "25 inci maddesi" ibaresinin eklenmesini,
6
ncı fıkrasının "b" bendinden sonra gelmek üzere, 
"c)
215 inci maddesi,
d)
220 nci maddesinin 4 üncü, 6 ncı ve 8 inci maddesi,
e)
302 nci maddenin 2 nci fıkrası,
f)
314 üncü maddesinin 2 nci fıkrası" ibarelerinin eklenmesini,
7
nci fıkrasının
"a)
250 nci maddesi,
b)
251 inci maddesi,
c)
252 nci maddesi" şeklinde değiştirilmesini, 
9
uncu fıkradan sonra gelmek üzere
"10)
2911 Sayılı Toplantı ve Gösteri Yürüyüşleri Kanunu'nun 32 nci maddesinin 1 inci
fıkrasının 2 nci cümlesi ile 32 nci maddesinin 2 nci fıkrası,
yürürlükten
kaldırılmıştır" ibaresinin eklenmesini arz ve teklif ederiz.  01.07.2012
 Pervin Buldan Ayla Akat Sırrı
Sakık
 Iğdır Batman Muş
 Demir Çelik Hasip Kaplan Adil
Kurt
 Muş Şırnak Hakkâri
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmamaktayız Sayın Başkan.
BAŞKAN
– Hükûmet katılıyor mu?
GIDA,
TARIM VE HAYVANCILIK BAKANI MEHMET MEHDİ EKER (Diyarbakır) – Katılmıyoruz Sayın
Başkanım.
BAŞKAN
– Gerekçeyi okutuyorum:
Gerekçe:
Türk
Ceza Kanunun 220. ile 314. Madde hükümleri; toplumda adalet duygusunu sarsacak
düzeyde hukuksuzluklara yol açmaktadır. Yargı organlarının bu hükümleri tatbik
biçimiyle uygulamada; sıradan bir gösteri veya yürüyüşe katılmak, bir basın
açıklaması yapmak yahut katılmak ya da atılan sloganlara eşlik etmek kişilerin
ağır cezalara maruz kalmalarına neden olmaktadır.
Bilindiği
üzere "İfade Özgürlüğü" sorunu yıllarca ülkemizin en temel
sorunlarından biri olagelmiştir. Türkiye'de yargı organlarının ifade ve düşünce
özgürlüğünü değerlendirme ve bu konudaki davaları takdir etme durumu peşi sıra
uluslararası hukuk yollarını da doğuran bir hukuk mücadelesinin doğmasına
sebebiyet vermiştir. Nitekim Türkiye AİHM önünde ilk defa 10. Maddeden -İfade
Özgürlüğü- mahkûm olmuş, devam eden davalarda ise aynı maddeden en fazla mahkûm
olan ülke konumuna gelmiştir. AİHM'e taşınan davalar neticesinde ifade ve
düşünce özgürlüğü hakkı ile ilgili oluşan birikim ve bu davalarla ortaya çıkan
zengin içtihat ne yazık ki bu sorunun hâlâ günümüze kadar gelmesine mâni
olamamıştır.
1990
tarihli Yeni Bir Avrupa İçin Paris Şartı'nın, İnsan Hakları Demokrasi ve
Hukukun Üstünlüğü bölümünde de "İnsan Hakları ve temel özgürlüklere her
insan doğduğu anda sahip olur, bunlardan feragat edilemez ve hukukun güvencesi
altındadır. Devletin birincil sorumluluğu bunları korumak ve geliştirmektir.
Bunlara saygı, aşırı güçlü bir devlete karşı asli bir güvencedir"
denilerek, devlet gücüne karşı, özgürlüklerin güvence altına alınmasının
önemine dikkat çekilmiştir.
Daha
birçok uluslararası belgede, düşünce ve ifade özgürlüğü, temel insan haklan
arasında yerini almakta, bu özgürlüklerin geliştirilmesi ve genişletilmesi,
demokratik toplumun gereği olarak savunulmaktadır.
Avrupa
İnsan Hakları Mahkemesi de ifade özgürlüğüne dair aldığı çok sayıda kararda
"Bu hürriyetler sayesinde ancak kişiler kendi düşüncelerinin doğru veya
yanlış olduğunu test edebilme imkânına sahip olacaklardır. Demokratik bir
toplumda ifade özgürlüğü, yöneticilerin veya kamu makamlarının hoşuna gidecek
şeyleri söyleyebilme değil, her türlü düşünceyi serbestçe açıklamayı ifade
eder" diyerek, özgürlükleri daha kapsamlı değerlendirmek gerektiğine
dikkat çekmiştir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan kanun tasarısının 104. maddesinin (3/b) bendinin; "10. ve 13.
maddeleri" olarak ve (7) no'lu bendinin aşağıdaki gibi değiştirilmesini
arz ve teklif ederiz.
  Ali Rıza Öztürk (Mersin) ve arkadaşları
Madde
104
7-)
5271 sayılı Ceza Muhakemesi Kanununun 250, 251 ve 252 nci maddeleri yürürlükten
kaldırılmıştır.
1)
(1) CMK 250, 251, 252 maddeleri uyarınca kurulmuş Özel Yetkili Ağır Ceza
Mahkemeleri ve Özel Yetkili Ağır Ceza Mahkemeleri Savcılıklarının yetki ve
görevleri, bu kanun yürürlüğe girdiği tarihte sona erer. 
(2)
Bu kanunla yetki ve görevleri sona eren Özel Yetkili Ağır Ceza Mahkemelerinin
yargıç ve savcıları, kadroları ile birlikte Ağır Ceza Mahkemeleri kadrolarına
devredilmiştir. Bu Kanunun yürürlüğe girdiği tarihte görevde bulunan Özel
Yetkili Ağır Ceza Mahkemesi başkanı, asıl ve yedek üyeleri ile; Özel Yetkili
Ağır Ceza Mahkemeleri Cumhuriyet savcıları da, adli yargı ilk derece ağır ceza
mahkemeleri statüsünde görevlerine devam ederler ve başka bir göreve atanmalarına
Hâkimler ve Savcılar Yüksek Kurulunca karar verilebilir.
(3)
Özel Yetkili Ağır Ceza Mahkemeleri görevli hâkim ve savcılar dışında kalan
personel, bu Kanunun yürürlüğe girdiği tarihten sonra, adli yargı ilk derece
ağır ceza mahkemeleri ve bu mahkemelerin bulunduğu il Cumhuriyet
Başsavcılıkları nezdinde, bu mahkemelerin görev alanına giren suçları
soruşturmak ve kovuşturmakla görevlendirilen Cumhuriyet Savcılığı birimlerinde
başka bir işleme gerek kalmaksızın ve bulundukları kadro ve özlük hakları da
saklı kalmak şartıyla görevlerine devam ederler. Bu personel hakkında, anılan
ağır ceza mahkemesi başkanı veya ilgili Cumhuriyet savcısının yazılı muvafakati
olmadıkça adlî yargı adalet komisyonunca başka bir yere veya göreve atama veya
görevlendirme işlemi yapılamaz.
(4)
Kaldırılan Özel Yetkili Ağır Ceza Mahkemelerinin araç ve gereçleri, bu
mahkemelerin bulundukları adli yargı merkezlerindeki adliyelere devredilmiştir.
(5)
Bu Kanunun yürürlüğe girdiği tarihte özel görev ve yetkileri sona eren Özel
Yetkili Ağır Ceza Mahkemeleri ve Özel Yetkili Ağır Ceza Mahkemeleri Cumhuriyet
savcılıklarındaki mevcut soruşturma ve dava dosyalarının yargılama ve
soruşturmasına, ayrıca bir karar verilmesine gerek kalmaksızın, durumlarına,
mahiyetlerine ve kanun hükümlerine göre, bulundukları aşamadan itibaren bu
mahkemelerin bulunduğu adli kaza merkezlerindeki adliyelerde görev yapan Ağır
Ceza Mahkemelerine ve Cumhuriyet Başsavcılıklarına derhâl intikal ettirilir.
(6)
Bu Kanunun yürürlüğe girdiği tarih itibariyle, daha önce özel Yetkili Ağır Ceza
Mahkemelerince karara bağlanan dava dosyaları, hangi aşamada olursa olsun
başkaca bir işlem yapılmasına ve karar verilmesine gerek olmaksızın
bulundukları aşamada adli yargı ilk derece ağır ceza mahkemelerinin statüsüne
ve hükümlerine bağlı olarak incelenmeye devam olunur.
İncelemesi
sona eren dava dosyaları, ilk kararı veren yetkili ve görevli ağır ceza
mahkemelerine gönderilir.
(7)
Bu Kanunun yürürlüğe girmesinden önce, özel Yetkili Ağır Ceza Mahkemeleri ve
Özel Yetkili Ağır Ceza Mahkemeleri Cumhuriyet Savcılıkları nezdinde bulunan
arşiv, kalem, emanet ve diğer birimleri ayrıca başka bir işleme gerek
olmaksızın adli yargı ilk derece ağır ceza mahkemesine ve Cumhuriyet başsavcılığına
devredilir."
BAŞKAN
– Komisyon önergeye katılıyor mu? 
ADALET
KOMİSYONU BAŞKANI AHMET İYİMAYA (Ankara) - Katılmıyoruz Sayın Başkan. 
BAŞKAN
– Hükûmet katılıyor mu? 
ADALET
BAKANI SADULLAH ERGİN (Hatay) – Katılmıyoruz Sayın Başkan. 
BAŞKAN
– Önerge üzerinde söz isteyen Ali Rıza Öztürk, Mersin Milletvekili. (CHP
sıralarından alkışlar)
ALİ
RIZA ÖZTÜRK (Mersin) – Sayın Başkan, değerli milletvekilleri; önergemiz
okunurken aslında AKP milletvekili arkadaşımın söylediği gibi, hiç de
önergelerimiz içeriksiz değilmiş yani ben gerçekten bizim önergeler içerikli mi
içeriksiz mi diye kendi kendimi de sorguladım bu arada. Ama baktım ki,
önergelerimiz aslında içeriksiz falan değil çünkü o önergeler böyle ayaküstü
yazdığımız önergeler değil. Gerçekten sorunun çözümüne katkı sağlamak adına
hazırladığımız önergeler ve aylarca, yıllarca üstünde çalıştığımız önergeler. 
Değerli
arkadaşlarım, bugün, aslında burada devlet güvenlik mahkemelerine ikame edilmiş
olan Ceza Muhakemesi Kanunu’nun 250, 251, ve 252’nci maddelerine göre faaliyet
gösteren özel yetkili mahkemelerin güya kaldırılması ana ekseninde bir kanun
görüştük. Bunun gelişi zaten sakattı, önergelerle getirildi. 
Nedir
özel yetkili mahkemeler? Özel yetkili mahkemeler devlet güvenlik mahkemeleri
yerine kurulmuş ve Ceza Muhakemesi Kanunu’ndaki soruşturma ve kovuşturmalarda
öngörülen usullerin dışında özel yetkinin tanındığı mahkemelerdir. 
Şimdi,
bu mahkemeler devlet güvenlik mahkemelerinin devamı olduğuna göre, özel yetkili
mahkemelerin kaldırılmasından hedeflenen amaç ne olmalıdır? Devlet güvenlik
mahkemelerinin kaldırılmasında güdülen amaç ve girişilen çaba burada da
geçerlidir 
Şimdi,
devlet güvenlik mahkemeleri kaldırılırken gerekçesinde diyor ki: “Demokratik ve
çağdaş hukuk devletinin bir gereği olarak insan haklarını temel alan bir
yargılama usulünün suçun işleniş şekli ve nevi ne olursa olsun benimsenmesi,
adil ve çağdaş hukuk normlarının ihdası suretiyle mahkemelerin
yapılandırılması, bu ilkelere uymayan düzenlemelerin pozitif hukuk düzenimizden
çıkartılması devletimiz ve toplumumuz için bir beklenti ve ihtiyaç hâline
gelmiştir. Bu konuda atılacak adımlardan biri de geçmişte kamuoyunu ve Avrupa
İnsan Hakları Mahkemesinin gündemini uzun süre meşgul eden ve yargılama
usulleri itibarıyla devletimizin tazminatla mahkûm edilmesi sonucunu doğuran
devlet güvenlik mahkemeleriyle ilgili düzenlemelerdir.”
Şimdi,
değerli arkadaşlarım, devlet güvenlik mahkemelerinin kaldırılmasının altında
yatan, gerekçesinde belirtilen bu nedenler devlet güvenlik mahkemelerinin
devamı olan özel yetkili mahkemeler için neden geçerli değil? Aynısı onlar için
de geçerli. Eğer özel yetkili mahkemeler Başbakanın ifade ettiği gibi devlet
güvenlik mahkemelerinin yerine ikame edilmiş, aynı soruşturma ve kovuşturma
usullerini uygulayan mahkemeler ise aynı nedenler bunun için de geçerlidir.
Peki öyle mi olmuştur? Ceza Muhakemesi Kanunu’ndaki 250, 251, 252’nci
maddesindeki hükümler alınmıştır başka yere taşınmıştır. Nereye taşınmıştır?
Terörle Mücadele Kanunu’na taşınmıştır. 
İşte
onun için değerli arkadaşlarım, biz bu önergemizde, Ceza Muhakemesi Kanunu’nun
250, 251, 252’nci maddelerinin kaldırılmasını istiyoruz ve bunun başka yere
taşınmasına da karşıyız. Onun için, aynı maddede Terörle Mücadele Kanunu’nun
10’uncu maddesinin de kaldırılmasını istiyoruz. Şimdi anladım AKP’nin Terörle
Mücadele Kanunu’nu niye kaldırmadığını; kamuoyunda “Taş Atan Çocuklar Yasası”
olarak bilinen yasa görüşülürken aslında biz Cumhuriyet Halk Partisinin
milletvekilleri olarak, o tarihte, Terörle Mücadele Kanunu’nun esas olarak
kaldırılması gerektiğini savunduk. Türkiye’de demokratikleşmenin, özgürleşmenin
birinci hedefinin böyle özel kanunlar olmaması gerektiğini söyledik. Ama
İktidar, iktidar olduğu için hep özellerden medet umdu, özel kanunlardan medet
umdu; o yetmedi, özel aygıtlardan, özel mahkemelerden medet umdu. Onun için,
özel mahkemeler İktidarı besleyen mahkemeler hâline geldi. Biz, Terörle
Mücadele Kanunu’nun 10’uncu maddesinin demokratik hukuk devletine aykırı
olduğunu düşünüyoruz, aslında Terörle Mücadele Kanunu’na aykırı olduğunu
düşünüyoruz. Özgürleşme ve demokrasi adına bu iki maddenin de kaldırılması
lazım öncelikle. Eğer demokrasiden ve özgürlüklerden yanaysanız, devletin
kutsal hukuku yerine yurttaşın, bireyin özgür hukukunu inşa etmek istiyorsanız,
Terörle Mücadele Kanunu’nun 10’uncu maddesinin kaldırılmasında da, özel yetkili
mahkemelerin kaldırılmasında da “Evet.” oyu kullanırsınız. 
Bu
önergelerin reddi demek, kapalı olarak “Özel yetkili mahkemeler devam etsin.”
demektir, “Terörle Mücadele Kanunu devam etsin.” demektir, “Parasız eğitim
isteyen çocuklar terör örgütü olsun.” demektir. 
(Mikrofon
otomatik cihaz tarafından kapatıldı) 
ALİ
RIZA ÖZTÜRK (Devamla) - Zaten Ahmet Aydın Arkadaşımız söyledi, “Vatan hainliği,
Adalet ve Kalkınma Partisinin uygulamalarına, onların icraatlarına karşı
çıkmaktır.” dedi. 
BAŞKAN
– Teşekkür ediyorum Sayın Öztürk.
ALİ
RIZA ÖZTÜRK (Devamla) - O zaman yapılacak bir tek şey kaldı arkadaşlar,
-sizlere önerim- bir tek şey kaldı, bir kanun çıkaracaksınız, “Sayın Başbakanın
düşündüklerini yapmayan ve onu övmeyen kişiler, herkes vatan hainidir,
teröristtir.” diyeceksiniz, onları da yargılayacaksınız. (CHP sıralarından
alkışlar) 
BAŞKAN
– Önergeyi oylarınıza sunacağım…
III.- YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Yoklama istiyoruz.
BAŞKAN
– Yoklama talebi var, yerine getireceğim.
Sayın
Hamzaçebi, Sayın Tarhan, Sayın Köktürk, Sayın Tezcan, Sayın Yılmaz, Sayın
Serter, Sayın Güven, Sayın Yüceer, Sayın Ediboğlu, Sayın Özel, Sayın Çetin,
Sayın Gök, Sayın Çam, Sayın Dinçer, Sayın Tanal, Sayın Aldan, Sayın Dibek,
Sayın Moroğlu, Sayın Aslanoğlu, Sayın Özkoç. 
Yoklama
için iki dakika süre veriyorum.
Yoklama
işlemini başlatıyorum.
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı Kanun Tasarısının 104. maddesinin (2). fıkrasının sonuna
“ile 340 ıncı maddesi” ibaresinin eklenmesini ve 3. Fıkrasının b bendinin
metinden çıkarılmasını arz ederiz. 
  Oktay Vural (İzmir) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz Sayın Başkanım. 
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
BAŞKAN
– Alim Işık, Kütahya Milletvekili. (MHP sıralarından alkışlar)
ALİM
IŞIK (Kütahya) – Sayın Başkan, değerli milletvekilleri; öncelikle hepinizi
saygıyla selamlıyorum. 
Sabahçı
kahvesine dönen Türkiye Büyük Millet Meclisinin böyle bir saatinde konuşmaktan
dolayı hicap duyduğumu ifade etmek istiyorum. (AK PARTİ sıralarından
gürültüler) Böyle bir insanlık dışı çalışma ortamını hazırlayan AKP yönetimine
ve Meclis Başkanlık Divanıma da teessüflerimi bildiriyorum. (AK PARTİ
sıralarından gürültüler)
Değerli
milletvekilleri, konuşmak en doğal hakkımız. Siz de gelin konuşun ama bu
şartlarda değil. Burası insanlara örnek olacak bir yer ama bu örnek iyi bir
örnek değil. 
Değerli
milletvekilleri, bu kanunun, sözde yargı reform paketi kanununun bu maddesinde
neye oy vereceksiniz, onu size bir hatırlatayım. Bu kanunun bu maddesinde
Terörle Mücadele Kanunu kapsamında suç işleyenlerin cezalarının ertelenmesini
sağlıyorsunuz dolayısıyla geriye yönelik bir örtülü af çıkarıyorsunuz. Terörle
Mücadele Kanunu’nun 13’üncü maddesi aynen şöyle diyor: “Bu kanun kapsamına
giren suçlarla ilgili olarak Ceza Muhakemesi Kanunu’nun 231’inci maddesine göre
hükmün açıklanmasının geri bırakılması kararı verilemez. Verilen hapis cezası
seçenek yaptırımlara çevrilemez ve ertelenemez. Ancak bu hükümler çocuklar
hakkında uygulanamaz.“ demektedir.
Şimdi, siz, bu maddeyle, bu Kanun’un bu 13’üncü maddesini
kaldırıyorsunuz. Değerli milletvekilleri, böylece, iki yıldan az hapis cezası
almış tüm terör örgütü üyelerini ve teröre hizmet edenleri affediyorsunuz. Bunu
evlatlarınıza açıklayacaksınız sonra. Dolayısıyla, bu önerge bunun
kaldırılmasını söylüyor. 
İkinci
konu: Bu önergemiz, ayrıca 2004 sayılı
İcra ve İflas Kanunu’nun 340’ıncı maddesinin yürürlükten kaldırılmasını
öneriyor. Nedir bu 340’ıncı madde derseniz, borçlunun ödeme şartını ihlal
hâlinde cezayla ilgili üç aya kadar, tazyik cezası olarak bilinen veya taahhüdü
ihlal ettiği için hapse tıkılan insanların ıstırabına son verme maddesi. Eğer
buna, bu feryada kulak verir de 18 bin dolayında hapiste olan, 250 bin
dolayında da hapse girmemek için evinden kaçan, çocuğunu görmeyen, hanımını
görmeyen insanların feryadına belki bir çözüm bulursunuz diyorum. Dolayısıyla,
bu maddenin çok önemli bir madde olduğunu sizlere bir kez daha hatırlatıyorum.
Özellikle de bu hem Terörle Mücadele Kanunu’nun 13’üncü maddesinin yeniden
devreye sokulması hem de İcra ve İflas Kanunu’ndaki 340’ıncı maddenin
yürürlükten kaldırılması talebinin yerinde bir talep olduğunu sizlerle
paylaşmak istiyorum. 
Değerli
milletvekilleri, Sayın Başbakanın sözünü size bir kez daha hatırlatıyorum
-çünkü Sayın Başbakanın sözü sizler için emir olduğundan- televizyon kanalında
2012 Ocak ayında Sayın Başbakan şöyle bir kahramanlık gösterisinde bulunmuştu:
“Artık, benim ülkemde kimse borcundan dolayı hapis yatmayacak.” demişti. Dedi
mi bunu? Dedi, hem de Ulusa Sesleniş konuşmasında dedi. Şimdi, gelin, Sayın
Başbakanın bu talimatını burada yerine getirelim. Bu talimat, biraz sonra
vereceğiniz oylarla yerine gelmiş olacak ve o zaman, eminim ki Sayın Başbakanın
aldığı yoklamalara ilave olarak sizin verdiğiniz bu parmak oyları da artı
olarak hanenize geçecektir. Bu, gerçekten bu Meclise yakışmayan bir ortamda
yapılan müzakerelerle ilgili, bizlerin söyleyebileceği, en hafif ifadeyle,
gönlünüzü kırmadan sizlere derdimizi anlatabileceğimiz bir cümleydi ama
maalesef, burada yaşananlar artık bundan sonra hukuk devleti ilkesinin falan
kalmadığını hepimize gösteriyor. 
Değerli
milletvekilleri, bu ertelenen cezalar bir örtülü aftır, geriye yönelik de
birçok mahkemede yeniden iş çıkaracaktır. Sözde, mahkemelerin yükünü azaltmak
için reform yaptığını iddia eden Adalet ve Kalkınma Partisi, şimdi birçok
mahkemede yeniden iş yükünün artmasına ama daha da önemlisi, terör örgütü
mensuplarının affına yol açan bir maddeyi geçireceksiniz biraz sonra. 
Bunu
hatırlatıyor, önergemize desteğinizi bekliyor, hepinize tekrar saygılar
sunuyorum. (MHP sıralarından alkışlar)
BAŞKAN
– Teşekkür ediyorum.
Sayın
Bakanın bir açıklama talebi var.
Buyurun
Sayın Bakan.
ADALET
BAKANI SADULLAH ERGİN (Hatay) – Teşekkür ediyorum Sayın Başkanım.
Kürsüden
hitap eden Değerli Hatip, bu madde ile birlikte terör örgütü üyelerinin
affedileceğine dair bir bilgi verdi Genel Kurula.
Değerli
arkadaşlar, bu bilginin içeriği doğru değil. Şöyle ifade edeyim: Bu düzenleme
ile ceza limiti bir ila iki yıl olan fiiller için alternatif ceza verme yetkisi
veriyor hâkime. Bu düzenleme zaten genel hükümler için var ama terör
suçlarından yargılananlar için böyle bir seçenek, yaptırım yok idi. Bizim
getirdiğimiz düzenleme, bir yıla kadar hürriyeti bağlayıcı ceza alanlar için
paraya çevirme, iki yıla kadar hürriyeti bağlayıcı ceza alanlar için ise cezayı
erteleme ya da hükmün açıklanmasının geriye bırakılması. Terör örgütü
üyeliğinin cezası yedi buçuk yılla on beş yıl hapisten başlıyor. O açıdan, bu
verilen bilgide bir yanlışlık var. Oylama öncesinde bunu tavzih etme ihtiyacı
duydum.
Teşekkür
ediyorum Sayın Başkan.
BAŞKAN
– Teşekkür ediyorum.
HASAN
HÜSEYİN TÜRKOĞLU (Osmaniye) – Terörle Mücadele Kanunu’nun 13’üncü maddesini
kaldırıyorsunuz Sayın Bakan.
ALİM
IŞIK (Kütahya) – 13’üncü madde neyle ilgili Sayın Bakan, bunu da açıklayın.
BAŞKAN
– Teşekkür ediyorum.
Önergeyi
oylarınıza sunacağım…
III.- YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Yoklama istiyoruz efendim.
BAŞKAN
– Ancak yoklama talebi var, onu yerine getireceğim.
Sayın
Hamzaçebi, Sayın Tarhan, Sayın Köktürk, Sayın Yılmaz, Sayın Serter, Sayın Yüceer,
Sayın Güven, Sayın Ediboğlu, Sayın Gök, Sayın Çam, Sayın Dinçer, Sayın Tanal,
Sayın Aldan, Sayın Moroğlu, Sayın Ören, Sayın Toptaş, Sayın Özel, Sayın Bulut,
Sayın Atıcı, Sayın Halıcı.
İki
dakika süre veriyorum.
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER(Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı "Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısı"nın çerçeve 104 üncü
maddesinin 3 numaralı bendindeki "b) 13 üncü maddesi," ibaresinin
"b) 9 ve 13 üncü maddeleri," şeklinde, 7 numaralı bendinin
"4/12/2004 tarihli ve 5271 sayılı Ceza Muhakemesi Kanununun 250, 251 ve
252 nci maddeleri," şeklinde değiştirilmesini ve 1 numaralı bendinin madde
metninden çıkartılmasını arz ve teklif ederiz.
   Tülay Kaynarca (İstanbul) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Takdire bırakıyoruz.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:
1632
sayılı Askeri Ceza Kanununun ek 10 uncu maddesinin ikinci fıkrasında yer alan
düzenleme uyarınca Askeri Ceza Kanununda yazılı suçlarla ilgili olarak
4/12/2004 tarihli ve 5271 sayılı Ceza Muhakemesi Kanununun 231 inci maddesinin
beş ilâ on dördüncü fıkraları uygulanmamaktadır. Söz konusu düzenleme askeri
disiplinin sağlanması ve birtakım askeri gerekliliklerden kaynaklanmaktadır. Bu
gerekçelerle Tasarıda yer alan düzenlemenin tasarıdan çıkartılması
gerekmektedir.
Terörle
Mücadele Kanununun 10 uncu maddesinde yapılan yeni düzenleme sebebiyle de, aynı
Kanunun 9 uncu maddesi ile Ceza Muhakemesi Kanununun 250, 251 ve 252 nci
maddelerinin yürürlükten kaldırılması gerekmektedir.
Yukarıda
belirtilen sebeplerle bu değişiklik önergesi verilmiştir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
MEHMET
AKİF HAMZAÇEBİ (İstanbul) – Madde üzerinde yoklama istiyoruz.
BAŞKAN
– Açık oylama talebi var zaten Sayın Hamzaçebi.
MEHMET
AKİF HAMZAÇEBİ (İstanbul) – Tamam, açık oylama.
BAŞKAN
– Kabul edilen önerge doğrultusunda maddeyi oylarınıza sunacağım. Ancak,
104’üncü maddenin oylamasının açık oylama şeklinde yapılmasına dair bir istem
vardır. Şimdi, istem sahibi sayın milletvekillerinin adlarını tespit
ettireceğim.
MEHMET
AKİF HAMZAÇEBİ (İstanbul) – Sayın Başkan, orada on beş imza var, yirmi imza
olması lazım. Bunu bir sonraki maddede isteyeceğiz.
BAŞKAN
– Açık oylamadan vazgeçildi.
MEHMET
AKİF HAMZAÇEBİ (İstanbul) – Hayır, bir sonraki maddede açık oylama istemimiz
var.
III.- YOKLAMA
(CHP
sıralarından bir grup milletvekili ayağa kalktı)
BAŞKAN
– Yoklama talebi var, onu yerine getireceğim.
Sayın
Hamzaçebi, Sayın Tarhan, Sayın Yılmaz, Sayın Serter, Sayın Yüceer, Sayın Güven,
Sayın Özel, Sayın Gök, Sayın Çam, Sayın Dinçer, Sayın Ediboğlu, Sayın Aldan,
Sayın Ören, Sayın Halıcı, Sayın Türmen, Sayın Toptaş, Sayın Atıcı, Sayın Bulut,
Sayın Soydan, Sayın Şafak. 
Bir
dakika süre veriyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı var.
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Maddeyi, kabul edilen önerge doğrultusunda oylarınıza sunuyorum: Kabul
edenler… Kabul etmeyenler… Kabul edilmiştir. 
Geçici
Madde 1’de dört önerge vardır, okutuyorum:
Türkiye
Büyük Millet Meclisi Başkanlığı’na
278.
sıra sayılı kanun tasarısının Geçici 1 inci Maddesinin ilk cümlesinde yer alan
“31.12.2011” ibaresinin “30.06.2012” şeklinde, “üst sınırı beş yıldan”
ibaresinin “üst sınırı on yıldan” şeklinde değiştirilmesini arz ve teklif
ederiz.
 Pervin Buldan Ayla Akat Sırrı
Sakık
 Iğdır Batman Muş
 Hasip Kaplan Demir Çelik Ahmet
Türk
 Şırnak Muş Mardin
 Adil
Kurt
 Hakkâri
TBMM
Başkanlığı’na
Görüşülmekte
olan 278 sıra sayılı Kanun Tasarısının Geçici 1. maddesinin 2. ve 3. fıkrasında
geçen “birinci fıkra kapsamına giren yeni” ibarelerinin yerine “kasten işlenen”
ibaresinin eklenmesini arz ve teklif ederiz. 30.0602012
 Ali Özgündüz Dilek Akagün Yılmaz Ali
İhsan Köktürk
 İstanbul Uşak 
Zonguldak
 Oktay Ekşi Mahmut Tanal Turgut
Dibek
 İstanbul İstanbul  Kırklareli
 Ali
Rıza Öztürk
 Mersin
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı "Yargı Hizmetlerinin Etkinleştirilmesi Amacıyla Bazı
Kanunlarda Değişiklik Yapılması ve Basın Yayın Yoluyla İşlenen Suçlara İlişkin
Dava ve Cezaların Ertelenmesi Hakkında Kanun Tasarısı”nın geçici 1 inci
maddesinin birinci fıkrasının (c) bendinde yer alan "hükümlerindeki hapis
ve adli para cezalarının" ibaresinin “hükmünün" şeklinde ve üçüncü
fıkrasının aşağıdaki şekilde değiştirilmesini arz ve teklif deriz.
“(3)
Mahkumiyet hükmünün infazı ertelenen kişi hakkında bu mahkumiyete bağlı olarak
herhangi bir hak yoksunluğu doğmaz. Ancak bu kişinin, erteleme kararının
verildiği tarihten itibaren üç yıl içinde birinci fıkra kapsamına giren yeni
bir suç işlemesi hâlinde, bu suçtan dolayı kesinleşmiş hükümle cezaya mahkûm
olunduğu takdirde, ertelenen mahkumiyet hükmüne bağlı hukuki sonuçlar kişi
üzerinde doğar ve ceza infaz olunur.”
 Mahir Ünal Ayşe Nur Bahçekapılı Hilmi Bilgin
 Kahramanmaraş İstanbul Sivas

 Nurdan Şanlı Tülay
Kaynarca Ahmet
Aydın
 Ankara İstanbul Adıyaman
Türkiye
Büyük Millet Meclisi Başkanlığına
278
sıra sayılı Kanun Tasarısının Geçici 1. Maddesinin tasarı metninden
çıkarılmasını arz ederiz.
 Nevzat Korkmaz Yusuf Halaçoğlu Oktay
Vural
 Isparta Kayseri İzmir
 Oktay Öztürk  Mehmet Erdoğan Ali Öz
 Erzurum Muğla Mersin 
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz Sayın Başkan.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
BAŞKAN
– Önerge üzerinde Ali Öz, Mersin
Milletvekili. 
S.
NEVZAT KORKMAZ (Isparta) – Müsaade ederseniz efendim, bir şey söyleyeceğim.
Şimdi,
bu madde üzerinde verilen önergelerin görüşülmesine geçilmeden önce “Dava ve
cezaların ertelenmesi” başlığını taşıyan bu maddenin, kamu davalarının
açılmasının ertelenmesi, kovuşturmanın ertelenmesi, hapis ve adli para
cezalarının infazının ertelenmesi gibi örtülü af şeklinde düzenlemeler
içerdiğini görüyoruz ve bunun oylamasında da nitelikli çoğunluk aranması gerektiğini
söylüyoruz, sizden de bunu beklediğimizi ifade ediyoruz efendim. 
BAŞKAN
– O konu kararlaştırıldı Sayın Korkmaz.
Buyurun
Sayın Öz.
ALİ
ÖZ (Mersin) – Teşekkür ederim Sayın Başkanım.
Sayın
Başkan, değerli milletvekilleri; görüşülmekte olan 278 sıra sayılı kanunun geçici 1’inci maddesi üzerinde Milliyetçi
Hareket Partisi Grubu adına söz almış bulunmaktayım. Bu vesileyle yüce Meclisi
saygılarımla selamlıyorum. 
Geçici
madde 1’le getirilen düzenleme, soruşturmanın, kovuşturmanın ve kesinleşmiş
cezanın infazının ertelenmesini içermekte ise de sonuçları itibarıyla af
niteliği taşımaktadır. Üç yıllık süre içerisinde birinci fıkra kapsamında suç
işlenmediği takdirde soruşturma aşamasında kovuşturmaya yer olmadığına,
kovuşturma aşamasında düşmeye karar verilecek, infaz aşamasında ceza bütün
sonuçlarıyla ortadan kalkacaktır. 
Madde
metnindeki “basın ve yayın yoluyla ya da sair düşünce açıklama yöntemleriyle”
ibaresinin Anayasa Mahkemesi tarafından eşitlik ilkesine aykırılık nedeniyle
iptal edilmesi sonucu üst sınırı beş yıl olan bütün suçlara uygulanacak olması
yanında, belirtilen ibareyle kastedilen suçların neler olduğu belirtilmemek
suretiyle belirsizlik oluşturulmaktadır. 
Kamuoyunda
“Rahşan affı” olarak bilinen 4616 sayılı Yasa’yla getirilen düzenlemede de
benzer belirsizlikler ve eşitsizlikler bulunması nedeniyle Anayasa Mahkemesi
bir kısım iptal kararıyla yasa kapsamını genişletmiş ve çok büyük
kargaşalıklara sebep olunmuştur ve anılan Yasa’nın oluşturduğu sıkıntılar hâlen
yargı camiamızda yaşanmaktadır. 
Geçici
madde 1’le ertelenmek suretiyle ve sonuçları itibarıyla getirilmek istenen af
kapsamındaki suçların neler olduğu belirtilmemiştir. Maddenin bu hâliyle Türk
Ceza Kanunu’nun 299’uncu maddesindeki Cumhurbaşkanına hakaret, 300’üncü
maddesindeki devletin egemenlik alametlerini aşağılama ve 301’inci maddedeki
Türk milletini, Türkiye Cumhuriyeti devletini, devletin kurum ve organlarını
aşağılama suçlarını kapsama almaktadır. Bu suçlar kapsama alınmak istenmekte
midir? Terörle Mücadele Kanunu’nun 6’ncı maddesinde düzenlenen terörle
mücadelede görev alanları hedef gösterme suçu da bu kapsama dâhil edilecek
midir? Belirtilen suçlarla ilgili olarak erteleme kararları ve sonuçları
itibarıyla af getirilmektedir. 
En
önemlisi, madde metninde “temel şekli itibarıyla adlî para cezasını ya da üst
sınırı beş yıldan fazla olmayan hapis cezasını gerektiren bir suçtan dolayı”
demek suretiyle Terörle Mücadele Kanunu’nun 7’nci maddesinin ikinci fıkrasında
düzenlenen terör örgütü propagandası yapmak suçuyla ilgili olarak erteleme ve
sonuçları itibarıyla af getirilmektedir. Eğer amaçlanan bu ise bunun Genel
Kurula ve kamuoyuna açıklanması gerekmektedir. Madde metninin içerisine
gizlenmek suretiyle terör örgütü propagandası suçu affedilmek istenmektedir.
Değerli
milletvekilleri, 5237 sayılı Türk Ceza Kanunu’nda düzenlenen basın ve yayın
yoluyla işlenen suçlar şunlardan oluşmaktadır: Hakaret, haberleşmenin
gizliliğini ihlal, kişiler arasındaki konuşmaların dinlenmesi ve kayda
alınması, özel hayatın gizliliğini ihlal, verileri hukuka aykırı olarak verme
veya ele geçirme, halk arasında korku ve panik yaratmak amacıyla tehdit, suç
işlemeye tahrik, kanunlara uymamaya tahrik, müstehcenlik, fiyatları etkileme,
göreve ilişkin sırrın açıklanması, gizliliğin ihlali, ses veya görüntülerin
kayda alınması, adil yargılamayı etkilemeye teşebbüs, devletin egemenlik
alametlerini aşağılama, Türk milletini, Türkiye Cumhuriyeti devletini, devletin
kurum ve organlarını aşağılama, halkı askerlikten soğutma gibi suçlar bu kapsama
girmektedir. Yine, 5187 sayılı Basın Kanunu’nda düzenlenen basın ve yayın
yoluyla işlenen suçlar arasında ise zorunlu bilgileri göstermeme, durdurulan
yayının yayımına devam etme, teslim yükümlülüğüne uymama, düzeltme ve cevabın
yayımlanmaması, yargıyı etkileme, yeniden yayım…
Yani,
değerli arkadaşlar, bu maddenin kabulü hâlinde nelerin suç olmaktan çıkacağını
bilerek oy vermenizi, vicdanınızın sesini dinlemenizi öneriyor, yüce Meclisi
saygılarımla selamlıyorum. (MHP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunacağım…
III.- YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Yoklama istiyoruz Sayın Başkan.
BAŞKAN
– Yoklama talebi var, yerine
getiriyorum.
Sayın
Hamzaçebi, Sayın Tarhan, Sayın Köktürk, Sayın Tezcan, Sayın Güven, Sayın Yüceer,
Sayın Serter, Sayın Yılmaz, Sayın Ediboğlu, Sayın Soydan, Sayın Çetin, Sayın
Tanal, Sayın Dinçer, Sayın Özel, Sayın Çam, Sayın Moroğlu, Sayın Şafak, Sayın
Ören, Sayın Bulut, Sayın Atıcı, Sayın Halıcı, Sayın Türmen.
Bir
dakika süre veriyorum. 
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
- Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı "Yargı Hizmetlerinin Etkinleştirilmesi Amacıyla Bazı
Kanunlarda Değişiklik Yapılması ve Basın Yayın Yoluyla İşlenen Suçlara İlişkin
Dava ve Cezaların Ertelenmesi Hakkında Kanun Tasarısı"nın geçici 1 inci
maddesinin birinci fıkrasının (c) bendinde yer alan "hükümlerindeki hapis
ve adli para cezalarının" ibaresinin “hükmünün" şeklinde ve üçüncü
fıkrasının aşağıdaki şekilde değiştirilmesini arz ve teklif deriz.
“(3)
Mahkumiyet hükmünün infazı ertelenen kişi hakkında bu mahkumiyete bağlı olarak
herhangi bir hak yoksunluğu doğmaz. Ancak bu kişinin, erteleme kararının
verildiği tarihten itibaren üç yıl içinde birinci fıkra kapsamına giren yeni
bir suç işlemesi hâlinde, bu suçtan dolayı kesinleşmiş hükümle cezaya mahkûm
olunduğu takdirde, ertelenen mahkumiyet hükmüne bağlı hukuki sonuçlar kişi
üzerinde doğar ve ceza infaz olunur.”
  Nurdan Şanlı (Ankara) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Takdire bırakıyoruz efendim.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılıyoruz Sayın Başkan.
MAHİR
ÜNAL (Kahramanmaraş) – Gerekçe okunsun.
BAŞKAN
– Gerekçeyi okutuyorum:
Gerekçe:
Bir
suça bağlı hapis veya adli para cezasının infazının ertelenmiş olması
durumunda, buna bağlı hak yoksunluğu doğmaması gerektiğine ilişkin Hükümet
Tasarısında yer alan genel yaklaşımın hukukun temel ilkeleri bakımından daha
doğru olduğu gerekçesiyle bu önerge verilmiştir.
BAŞKAN
– Önergeyi oylarınıza… 
III.- YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Sayın Başkan, yoklama istiyoruz.
BAŞKAN
– Yoklama talebi var.
Sayın
Hamzaçebi, Sayın Tarhan, Sayın Köktürk, Sayın Tezcan, Sayın Yılmaz, Sayın
Serter, Sayın Yüceer, Sayın Güven, Sayın Ediboğlu, Sayın Soydan, Sayın Özel,
Sayın Çam, Sayın Dinçer, Sayın Tanal, Sayın Çetin, Sayın Ören, Sayın Toptaş,
Sayın Ekinci, Sayın Halıcı, Sayın Türmen, Sayın Atıcı.
Bir
dakika süre veriyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır. 
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Diğer
önergeyi okutuyorum:
TBMM
Başkanlığı’na
Görüşülmekte
olan 278 sıra sayılı Kanun Tasarısının Geçici 1. maddesinin 2. ve 3. fıkrasında
geçen “birinci fıkra kapsamına giren yeni” ibarelerinin yerine “kasten işlenen”
ibaresinin eklenmesini arz ve teklif ederiz.
  Dilek Akagün Yılmaz (Uşak) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkanım.
BAŞKAN
– Önerge üzerinde söz isteyen Dilek Akagün Yılmaz, Uşak Milletvekili. (CHP
sıralarından alkışlar)
DİLEK
AKAGÜN YILMAZ (Uşak) – Sayın Başkan, sayın milletvekilleri; tam yirmi iki saat
oldu, yirmi iki saattir hep beraber buradayız. Dün saat 14.00’te başladık
arkadaşlar, onun için yirmi iki saat oldu. Yani, ailelerimizle beraber
olmadığımız kadar burada beraber oluyoruz ama ne yazık ki bir aile gibi
birbirimize gereken özeni ve saygıyı bir türlü gösteremiyoruz sevgili
arkadaşlar.
Burada,
bu yirmi iki saatlik çalışmanın sonucunda, yani böylesine sağlıksız bir ortamda
aslında bir irade fesadı oluştuğu kanaatindeyim ben, çünkü biliyorsunuz irade
fesadı, hata, hile ve ikrahla oluşur ve bununla oluşan işlemler geçersizdir.
Şimdi siz de nereden geldiği belli olan bir korkuyla bu kadar zaman bu Genel
Kurulu sürdürmek durumunda kaldınız arkadaşlar, onun için ikrah altında
yapılmış olan bu işlemlerin aslında geçersiz olması gerekir diyorum. Bunu da
tarih yazacak. (CHP sıralarından alkışlar)
Böyle
bir çalışma yöntemi olmaz arkadaşlar. Ne oyladığınızı dahi bilmeden
oyluyorsunuz ve böylesine bir çalışmayı götürüyorsunuz. 
İSMAİL
AYDIN (Bursa) – Kendi adına konuş.
DİLEK
AKAGÜN YILMAZ (Devamla) – Aslında ben şunu söyleyeceğim size, bu Meclisi kapatın
arkadaşlar siz, lağvedin bu Meclisi, çünkü sizin bu Meclise ihtiyacınız yok!
Çoğunluk sayısı sizde ya, yüzde 50 oy aldınız, daha fazla da milletvekili
sayınız var, o zaman lağvedin bu Meclisi! Bakanlar Kurulu hatta tek başına
Tayyip Erdoğan bu ülkeyi yönetiyor zaten. Tek başına oyunu onun yönetmesi
nedeniyle başkaca bir şeye ihtiyaç yok, diğer muhalefet partilerine ihtiyaç
yok, sizlere ihtiyaç yok! Tek başına Tayyip Erdoğan bu ülkeyi yönetiyor
arkadaşlar. Kapatın bu Meclisi o zaman, bu Meclis kalksın ortadan! 
AYŞE
NUR BAHÇEKAPILI (İstanbul) – Siz kendinizle ilgilenin, bize laf atmayın.
DİLEK
AKAGÜN YILMAZ (Devamla) – Yani yaptığınız, fiilen yaptığınız bu arkadaşlar. 
AYŞE
NUR BAHÇEKAPILI (İstanbul) – Haddiniz değil bize laf atmak. Kimsiniz siz?
BAŞKAN
– Sayın Bahçekapılı…
DİLEK
AKAGÜN YILMAZ (Devamla) – Ne yazık ki, hoşunuza gitmese de fiilen yaptığınız
bu. 
AYŞE
NUR BAHÇEKAPILI (İstanbul) – Duymuyorum, duymuyorum, duymak istemiyorum.
DİLEK
AKAGÜN YILMAZ (Devamla) – Duyuyorsunuz, gayet de iyi duyuyorsunuz. 
Şimdi,
sayın milletvekilleri, bu Geçici Madde 1’le ilgili ben söz almış bulunuyorum.
Geçici Madde 1’de neyi düzenliyoruz? Şöyle söyleyelim, ben onu okuyorum size:
“31/12/2011 tarihine kadar, basın ve yayın yoluyla ya da sair düşünce ve kanaat
açıklama yöntemleriyle işlenen suçlar…” Arkadaşlar, basın yayın yoluyla işlenen
suçları anladım ama “sair kanaat bildirme yöntemleriyle” dediğiniz zaman, o
zaman ne oluyor arkadaşlar? Bu sıradan bir hakaret de bu af kapsamına girebilir
mi, bu ertelemeye girebilir mi? Biz bunu Komisyonda da konuştuk ama bu “sair
düşünce ve kanaat” konusunu ne yazık ki çıkartamadık. İşte, bu nedenle bizim bu
maddede bazı çekincelerimiz var. 
Bir
de vermiş olduğunuz önergeyle şunu diyorsunuz Geçici 1’de: Şimdi, mahkûmiyet hükmü infazı ertelenen
kişilerle ilgili hak yoksunluğunu baştan getiriyorsunuz. Yani bu, benim
gördüğüm kadarıyla, her türlü ertelemede bir kere hak yoksunluğu baştan olmaz.
O süre içerisinde eğer suç işlenmezse o zaman tüm sonuçlarıyla birlikte ortadan
kalkar. Siz bunu getiriyorsunuz, bizim basından da öğrendiğimiz kadarıyla BDP
Milletvekili Kemal Aktaş için geliyormuş bu. Gelsin arkadaşlar, arkadaşımız
buraya eğer seçilerek geldiyse burada kendi iradesini dile getirsin ama diğer
milletvekillerimiz ne olacak arkadaşlar? Şimdi, böyle bir tasarıda yani bir
milletvekili için yapıyorsanız böylesi bir düzenlemeyi diğer milletvekillerimiz
için neden yapılmıyor? Biz burada pek çok önerge verdik, hatta madde ihdası
istedik. Ama diğer milletvekillerimiz hâlen daha cezaevinde, milletvekili
olmalarına rağmen cezaevinde ve daha ne kadar da duracakları belli değil. Bu
250’nci maddeyle oluşturulan mahkemeler sonsuza kadar sürecek herhâlde, o
arkadaşlarımızın oralarda ne kadar daha kalacağı belli değil. 
Şimdi,
arkadaşlar, bir önceki maddeyle, 104’üncü maddeyle dediniz ki: “Ceza Muhakemesi
Kanunu 250, 251, 252’yi kaldırdık. Bunu kaldırıyoruz.” Ama ondan sonra da
dediniz ki “250’nci maddeden oluşan mahkemeler devam edecek.” 
Böyle
bir mantık olabilir mi arkadaşlar? Nasıl bunu yapabilirsiniz? Herhâlde, biz
şuna kanaat getirdik, cemaatle kendi aranızdaki kavgayı çözemediğiniz için,
“Nasıl olsa bu Anayasa Mahkemesine gidecek, Anayasa Mahkemesi çözsün bu işi.”
dediniz, oraya attınız üzerinizden, çünkü bugün gazetelerde çıkan bir olayda,
“AKP geriledi, cemaate karşı geriledi.” sözleri var. Yani bunu üzerinizden
attınız, çünkü açıkça Anayasa’ya aykırı bu maddeyi Anayasa Mahkemesinin iptal
etmesi lazım, ama artık Anayasa Mahkemesinin de yapısı değiştiği için, kimden
emir aldığını bilemediğimiz için, orada da ne olacağını bilmiyoruz, ancak
250’nci madde devam ettiği sürece, bu sizin boynunuzda asılı bir şey olarak
kalacaktır arkadaşlar, yani bir rezalet belgesi olarak kalacaktır, bunu
boynunuzdan çıkartamayacaksınız. 
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ediyorum. 
Önergeyi
oylarınıza…
MEHMET
AKİF HAMZAÇEBİ (İstanbul) – Yoklama istiyoruz.
S.
NEVZAT KORKMAZ (Isparta) – Sayın Başkan…
ADİL
KURT (Hakkâri) – Sayın Başkan, kayıtlara geçmesi açısından, Sayın Hatibin bu
beyanından dolayı bir yanlış anlaşılma olur diye izah etmem gerekiyor. 
Sayın
Hatibin beyanına göre, milletvekili arkadaşımız Sayın Kemal Aktaş, bu yasal
düzenlemeyle sanki cezaevinden çıkıp yarın Meclise gelecekmiş gibi bir intiba
yaratıldı. Bu yasal düzenlemeye göre Kemal Aktaş cezaevinden çıkmıyor. Şimdi,
burada söylenen doğru yanlış her beyan dışarıda insanlarda umut yaratıyor. 
BAŞKAN
– Sayın Kurt, kesin hükümden dolayı faydalanmıyor mu bu yasayla? Bu yasadan
dolayı aldığı kesin hükümden faydalanmıyor mu? Onu kastetti Sayın Hatip. 
ADİL
KURT (Hakkâri) – Sayın Kemal Aktaş bu yasa hükmünden dolayı cezaevinden
çıkmıyor Sayın Başkan.
BAŞKAN – Cezaevinden çıkacağını söylemedi
zaten Sayın Kurt. 
AYŞE
NUR BAHÇEKAPILI (İstanbul) – Hayır, öyle dedi. 
ADİL
KURT (Hakkâri) – Öyle söyledi. Keşke öyle bir şey olsa. 
DİLEK
AKAGÜN YILMAZ (Uşak) – “Cezaevine girmeyecek, onun için bir düzenleme.” dedim. 
S.
NEVZAT KORKMAZ (Isparta) – Sayın Başkan, biraz önce Hatibin iddia ettiği o
Kemal Aktaş’ın dışarı çıkma hadisesinin Sayın Bakan tarafından
cevaplandırılmasını ve Genel Kurulu bilgilendirmesini istiyoruz. 
BAŞKAN
– Teşekkür ediyorum. 
Sayın
Bakan gerektiği zaman açıklamayı yapar. 
S.
NEVZAT KORKMAZ (Isparta) – Efendim, bilgi sahibi olmak istiyoruz, ona göre oy
kullanacağız. 
BAŞKAN
– Böyle bir usul yok. 
III.- YOKLAMA 
(CHP
sıralarından bir grup milletvekili ayağa kalktı) 
MEHMET
AKİF HAMZAÇEBİ (İstanbul) – Yoklama istiyoruz. 
BAŞKAN
– Yoklama isteyenleri tespit ediyorum: 
Sayın
Hamzaçebi, Sayın Tarhan, Sayın Köktürk, Sayın Tezcan, Sayın Yılmaz, Sayın
Serter, Sayın Yüceer, Sayın Güven, Sayın Ediboğlu, Sayın Soydan, Sayın Özel,
Sayın Gök, Sayın Çam, Sayın Moroğlu, Sayın Dinçer, Sayın Tanal, Sayın Çetin,
Sayın Ören, Sayın Batum, Sayın Toptaş, Sayın Ekinci, Sayın Atıcı. 
Bir
dakika süre veriyorum. 
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır. 
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye
Büyük Millet Meclisi Başkanlığına
278.
sıra sayılı kanun tasarısının Geçici 1 inci Maddesinin ilk cümlesinde yer alan
"31.12.2011" ibaresinin "30.06.2012" şeklinde, "üst
sınırı beş yıldan" ibaresinin "üst sınırı on yıldan" şeklinde
değiştirilmesini arz ve teklif ederiz. 01.07.2012
   Ayla Akat (Batman)
ve arkadaşları
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz Sayın Başkan.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
ADİL
KURT (Hakkâri) – Gerekçe.
BAŞKAN
– Gerekçeyi okutuyorum: 
Gerekçe:
Bilindiği üzere demokrasilerin asgari sınırı evrensel ölçütlerde de temel insan
hakları olarak görülen düşünce ve ifade özgürlüğü düşünceyi açıklama yayma
serbestisi hukuki mevzuatta açılan alanla ifade edilir. Ülkemiz bu noktalarda
hala aşılması gereken yasakçı zihniyetle maluldür. Yurttaşlarımızın bu
özgürlüklerini kullanımlarından kaynaklanan mağduriyetlerde ülkemiz ne yazık ki
dünyada sicili kötü olan ülkeler arasında yer almaktadır. Her ne kadar bu
mevzuatın tamamen değişmesi gerekse de önergemizde ileri sürdüğümüz düzenleme
ile bir nebze de olsa bir iyileşme sağlanacaktır.
Teklif
edilen değişiklik ile maddenin yürürlük tarihinin hakkaniyete uygun hale
getirilmesi amaçlanmaktadır. Yine, cezanın üst sınırının değiştirilmesi ile
düşünce ve ifade hürriyetinden doğan hak ihlallerinin giderilmesinin sağlanması
öngörülmektedir.
BAŞKAN
– Önergeyi oylarınıza sunacağım: 
III.- YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Sayın Başkan, yoklama istiyoruz. 
BAŞKAN
– Yoklama talebi var; yerine getireceğim:
Sayın
Hamzaçebi, Sayın Tarhan, Sayın Köktürk, Sayın Tezcan, Sayın Yılmaz, Sayın Serter,
Sayın Yüceer, Sayın Güven, Sayın Ediboğlu, Sayın Soydan, Sayın Özer, Sayın Çam,
Sayın Gök, Sayın Dinçer, Sayın Çetin, Sayın Tanal, Sayın Toptaş, Sayın Ören,
Sayın Ekici, Sayın Aydın.
Bir
dakika süre veriyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Geçici
madde 1’i oylarınıza sunacağım.
III.- YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Yoklama istiyoruz. 
BAŞKAN
– Arayacağım Sayın Hamzaçebi.
Sayın
milletvekilleri, tasarıda yer alan af niteliği taşıdığı öne sürülen düzenleme,
içeriğine bakıldığında, ceza indirim ve cezanın genel olarak affı gibi bir
durumun olmadığı, şarta bağlı bir ertelemenin söz konusu olduğu, ceza veya suça
dair kesin ve doğrudan ortadan kaldırıcı sonuç doğuran bir hükmün yer almadığı
görülmektedir. Komisyon raporunda da geçici 1’inci maddeye ilişkin
değerlendirme bu yöndedir. Bu nedenle, Anayasa’nın 87’nci ve İç Tüzük’ün 92’nci
maddelerinde öngörülen nitelikli çoğunlukla kabul şartına gerek
görülmemektedir. 
OKTAY
VURAL (İzmir) – Şarta bağlı da olsa aftır.
BAŞKAN
- İç Tüzük’ün 81’inci maddesi uyarınca maddeler için açık oylama isteminin her
zaman mümkün olduğunu da hatırlatmak isterim. 
OKTAY
VURAL (İzmir) – Başkanlığın resen yapması gerekir bunu, beşte 3 çoğunluğu.
BAŞKAN
- Geçici madde 1’i oylarınıza sunuyorum ve yoklama talebini yerine getiriyorum.
Sayın
Hamzaçebi, Sayın Tarhan…(AK PARTİ sıralarından “Kalksınlar” sesleri) 
ALİ
İHSAN KÖKTÜRK (Zonguldak) – Kalktık, kalktık, siz de kalkın. Tamam kalktık, ne
bağırıyorsunuz? Size mi soracak Başkanlık Divanı, sizin talimatınızla mı hareket
edecek? Saygılı olun biraz, terbiyeli olun.
BAŞKAN
– Sayın milletvekilleri, lütfen…
Sayın
Köktürk, Sayın Tezcan, Sayın Yılmaz, Sayın Serter, Sayın Yüceer, Sayın Güven,
Sayın Ediboğlu, Sayın Soydan, Sayın Özel, Sayın Gök, Sayın Aygün, Sayın Çam,
Sayın Moroğlu, Sayın Yıldız, Sayın Şafak, Sayın Dinçer, Sayın Ekinci, Sayın
Toptaş.
Bir
dakika süre veriyorum. 
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Geçici
madde 2 üzerinde iki adet önerge vardır, okutuyorum:
TBMM
Başkanlığına
Görüşülmekte
olan 278 sayılı Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısının GEÇİCİ MADDE 2. maddesinin 2.
fıkrasında yer alan "altı ay içinde" ibaresinin, "bir yıl
içinde" şeklinde değiştirilmesini arz ve teklif ederiz.
 Ömer Süha Aldan Ali Rıza Öztürk Ali
İhsan Köktürk
 Muğla Mersin Zonguldak
 Bülent Tezcan Turgut Dibek İlhan Cihaner
 Aydın Kırklareli Denizli
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı "Yargı Hizmetlerinin Etkinleştirilmesi Amacıyla Bazı
Kanunlarda Değişiklik Yapılması ve Basın Yayın Yoluyla İşlenen Suçlara İlişkin
Dava ve Cezaların Ertelenmesi Hakkında Kanun Tasarısı"nın geçici 2 nci
maddesine aşağıdaki fıkraların eklenmesini arz ve teklif ederiz.
 Mahir Ünal Ahmet Aydın  Mehmet Doğan Kubat
 Kahramanmaraş Adıyaman İstanbul
 Hüseyin Filiz Zülfü Demirbağ Mine Lök Beyaz
 Çankırı Elâzığ Diyarbakır
 Salih Koca Osman Aşkın Bak Mustafa
Gökhan Gülşen
 Eskişehir İstanbul Kastamonu
(3)
Bu maddenin yürürlüğe girdiği tarih itibarıyla koşullu salıverilmelerine bir
yıldan az süre kalan ve açık ceza infaz kurumunda bulunan iyi halli
hükümlülerin talepleri halinde, cezalarının koşullu salıverilme tarihine kadar
olan kısmının denetimli serbestlik tedbiri uygulanmak suretiyle infazına karar
verilebilir.
(4)
Ceza Muhakemesi Kanununun yürürlükten kaldırılan 250 nci maddesinin birinci
fıkrasına göre görevlendirilen mahkemelerde açılmış olan davalara, kesin
hükümle sonuçlandırılıncaya kadar bu mahkemelerce bakmaya devam olunur. Bu
davalarda, yetkisizlik veya görevsizlik kararı verilemez. Terörle Mücadele
Kanununun 10 uncu maddesinin kovuşturmaya ilişkin hükümleri bu davalarda da
uygulanır.
(5)
Ceza Muhakemesi Kanununun 251 inci maddesinin birinci fıkrasına göre
görevlendirilen Cumhuriyet savcıları yürütmekte oldukları soruşturmalara,
Hâkimler ve Savcılar Yüksek Kurulunca Terörle Mücadele Kanununun 10 uncu
maddesi uyarınca görevlendirilen Cumhuriyet savcıları göreve başlayıncaya kadar
devam ederler.
(6)
Terörle Mücadele Kanununun 10 uncu maddesi kapsamına giren suçlarla ilgili
olarak bu maddenin yürürlüğe girdiği tarih itibarıyla açılmış olan davalarda,
sanığın taşıdığı kamu görevlisi sıfatı dolayısıyla hakkında soruşturma
yapılabilmesi için izin veya karar alınması gerektiğinden bahisle durma veya
düşme kararı verilemez.
(7)
Mevzuatta Ceza Muhakemesi Kanununun 250 nci maddesinin birinci fıkrasına göre
kurulan ağır ceza mahkemelerine yapılmış olan atıflar, Terörle Mücadele
Kanununun 10 uncu maddesinin birinci fıkrasında belirtilen ağır ceza
mahkemelerine yapılmış sayılır."
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Genel Kurulun takdirine…
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılıyoruz Sayın Başkanım. 
MAHİR
ÜNAL (Kahramanmaraş) – Gerekçe…
BAŞKAN
– Gerekçeyi okutuyorum:
Gerekçe:
Tasarının
kanunlaştığı tarih itibarıyla koşullu salıverilmesine bir yıldan az süre kalan
ve açlık ceza infaz kurumunda bulunan iyi halli hükümlülerin talepleri halinde,
cezalarının koşullu salıverilme tarihine kadar olan kısmının denetimli
serbestlik tedbiri uygulanmak suretiyle infazına imkan sağlanmaktadır.
Öte
yandan, Terörle Mücadele Kanununun 10 uncu maddesinde yapılan değişiklikler
uyarınca düzenlenmesi gereken geçiş hükümlerine yer verilmektedir.
III.-
YOKLAMA
CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Yoklama istiyoruz Sayın Başkanım. 
BAŞKAN
– Önergeyi oylarınıza sunacağım. Yoklama talebi var. 
Sayın
Hamzaçebi, Sayın Tarhan, Sayın Öztürk, Sayın Köktürk, Sayın Tezcan, Sayın
Aslanoğlu, Sayın Güven, Sayın Yüceer, Sayın Ediboğlu, Sayın Soydan, Sayın
Ekinci, Sayın Özel, Sayın Gök, Sayın Aygün, Sayın Çam, Sayın Moroğlu, Sayın
Dinçer, Sayın Tanal, Sayın Toptaş, Sayın Batum.
Bir
dakika süre veriyorum. 
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 278 sayılı "Yargı Hizmetlerinin Etkinleştirilmesi Amacıyla Bazı
Kanunlarda Değişiklik Yapılması ve Basın Yayın Yoluyla İşlenen Suçlara İlişkin
Dava ve Cezaların Ertelenmesi Hakkında Kanun Tasarısı"nın GEÇİCİ MADDE 2.
maddesinin 2. fıkrasında yer alan “altı ay içinde” ibaresinin, “bir yıl içinde”
şeklinde değiştirilmesini arz ve teklif ederiz. 30.06.2012
  Ömer Süha Aldan (Muğla) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz Başkanım.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
MEHMET
AKİF HAMZAÇEBİ (İstanbul) – Sayın Bülent Tezcan konuşacak. 
BAŞKAN
– Önerge üzerinde söz isteyen Bülent Tezcan, Aydın Milletvekili. (CHP
sıralarından alkışlar)
BÜLENT
TEZCAN (Aydın) – Teşekkür ederim Sayın Başkan. 
Sayın
Başkan, değerli milletvekilleri; yargı paketi hakkındaki görüşmelerin hemen
hemen sonuna geldik. Yirmi iki buçuk saatten bu yana görüşmelerimiz devam
ediyor ve sanıyorum bugün, yarın, önümüzdeki günlerde -106 madde, 3 geçici
madde- toplam 109 maddeyi içeren bu yargı paketinin en çok konuşulan konusu
özel yetkili mahkemelere ilişkin burada teklifle getirilen düzenlemesi olacak. 
Değerli
arkadaşlar, neden böyle? Çünkü özel yetkili mahkemeler bizim hukuk ve siyaset
yaşamımızda etkileri çok büyük, çok ağır, çok ciddi sonuçları olan mahkemeler.
Değerli
arkadaşlar, özel yetkili mahkemeler, bir operasyon mahkemesi, hukuki anlamda
kişi hak ve özgürlüklerini güvence altına alan, kişilerin hukuk güvenliğini
sağlayan mahkemeler olmanın ötesinde, yargı organı olmanın ötesinde, operasyon
mahkemeleri olarak düzenlenmiş. Aslına bakarsanız, bu mahkemeler, sıkıyönetim
mahkemelerinden başlayan, daha sonra devlet güvenlik mahkemeleriyle devam eden
bir sürecin özellikle AKP döneminde, AKP sivil darbesinin operasyonlarını
yürütmekle görevli olduğu mahkemeler şekline dönüştü ve hukuk yaşamamızda çok
tartışılan kararlara imza attı.
Değerli
arkadaşlar, bakın, Türkiye'nin tutuklu milletvekilleri sorunu var. Türkiye
Büyük Millet Meclisi bir yıllık çalışma dönemini tamamladı, bir yıldan bu yana
8 milletvekili tutuklu. Bu milletvekillerinin tutuklu olmasının tek bir sebebi
var, Sayın Başbakana boyun eğmemesi, Recep Tayyip Erdoğan’a boyun eğmemesi, AKP
baskılarına teslim olmaması.
AHMET
AYDIN (Adıyaman) – Ne alakası var?
BÜLENT
TEZCAN (Devamla) – Değerli arkadaşlar, bakın, bu mahkemelerin yargılama şekline
bakın, özel yetkili mahkemelerde masumiyet karinesi yoktur, mahkûmiyet karinesi
vardır. Özel yetkili mahkemelerde sanıklara savunma yaptıkları için otuz yıldan
fazla ceza verilir. İşte, Doğu Perinçek, bir siyasi parti genel başkanı,
yaptığı savunma nedeniyle otuz yılın üzerinde cezaya mahkûm edildi. Özel
yetkili mahkemelerde sanıklara ve sanık avukatlarına duruşmaya girme yasağı
verilir. Özel yetkili mahkemelerde sanık avukatlarının savunma yapmasına engel
konur. 
Değerli
arkadaşlar, özel yetkili mahkemeler, terör suçunu öyle bir genişlikle yorumlar
ki…
NİHAT
ZEYBEKCİ (Denizli) – Aynı senin gibi!
BÜLENT
TEZCAN (Devamla) – …masum gençler, üniversite öğrencileri parasız eğitim gibi
en insani, en doğal hakkını istedikleri için onlara on bir yıl hapis cezası
verebilecek vicdana sahip mahkemelerdir. 
Değerli
arkadaşlar, özel yetkili mahkemeler, sendikal mücadele veren, sendikal
muhalefetle işçi sınıfının hakkını savunan sendikacıları “terör örgütü üyesi”
diye sabaha karşı operasyonlarla alıp, toparlayıp yarısını tutuklayan
mahkemelerdir. Bunları çoğaltabiliriz. Bugün, HES’lere karşı direnen, suyunu,
toprağını, ekmeğini, geleceğini savunan insanları yaka paça toplayıp örgüt
suçundan “terörist” diye içeri atan mahkemelerdir. 
Böyle
bir mahkemeler süreci, Türk hukuk tarihinin maalesef özellikle son beş yıl
içerisinde doğrudan doğruya AKP diktatörlüğünün yerleştirilmesinin aracı hâline
gelmişlerdir. Özel yetkili mahkemeler, Türk hukuk ve siyaset yaşamının birer
ayıbıdır. Şimdi, bu ayıbın giderilmesi gerekiyor ve özel yetkili mahkemelerin
kaldırılması gerekiyordu ama maalesef, özel yetkili mahkemeler kalkmıyor. Özel
yetkili mahkemeleri, Ceza Muhakemeleri Kanunu’ndan çıkardınız, bu teklifle, Terörle
Mücadele Kanunu’nun 10’uncu maddesinin içine eklediniz. Özel yetkili
mahkemeler, adı değişerek, bölge mahkemeleri olarak ve önümüzdeki dönemde
sayılarını da çoğaltacaksınız, sayıları çoğalarak, AKP’nin önümüzdeki süreçte
dokunulmazlığını garanti altına alacak şiddet mahkemeleri hâline gelecek. Böyle
bir kanunu bugün çıkarmanın ayıbını yaşayacaksınız.
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunacağım…
III.- YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Yoklama istiyoruz Sayın Başkan.
BAŞKAN
– Yoklama talebi var, yerine getireceğim.
Sayın
Hamzaçebi, Sayın Tarhan, Sayın Köktürk, Sayın Tezcan, Sayın Öztürk, Sayın
Serter, Sayın Yüceer, Sayın Güven, Sayın Ediboğlu, Sayın Soydan, Sayın Ekinci,
Sayın Özel, Sayın Gök, Sayın Aslanoğlu, Sayın Çam, Sayın Türeli, Sayın Moroğlu,
Sayın Dinçer, Sayın Tanal, Sayın Toptaş.
Bir
dakika süre veriyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Önergeyi oylarınıza sunacağım: Kabul edenler… Kabul etmeyenler… Önerge kabul
edilmemiştir.
III.- YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Madde üzerinde yoklama istiyoruz Başkanım.
BAŞKAN
– Kabul edilen önerge doğrultusunda geçici madde 2’yi oylarınıza sunacağım.
Ancak, yoklama talebi var, yerine getireceğim.
Sayın
Hamzaçebi, Sayın Tarhan, Sayın Köktürk, Sayın Tezcan, Sayın Öztürk, Sayın
Serter, Sayın Yüceer, Sayın Güven, Sayın Ediboğlu, Sayın Soydan, Sayın Ekinci,
Sayın Özel, Sayın Gök, Sayın Aslanoğlu, Sayın Çam, Sayın Türeli, Sayın Dinçer,
Sayın Toptaş, Sayın Tanal ve Sayın Bulut.
Bir
dakika süre veriyorum.
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Geçici
madde 3’te dört önerge vardır, okutuyorum:
TBMM
Başkanlığına,
278
Sıra sayılı kanun teklifinin geçici 3. maddesinde geçen “sonuç ceza” ibaresinin
birleştirilerek “sonuçceza” olarak yazılmasını ayrıca, 2’nci cümlede geçen
“ceza” ibaresinden sonra “,” (virgül) işaretinin konmasını arz ederiz.
 Ali Uzunırmak Oktay Vural Yusuf
Halaçoğlu
 Aydın İzmir Kayseri
 Alim
Işık Erkan
Akçay
 Kütahya Manisa
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı “Yargı Hizmetlerinin Etkinleştirilmesi Amacıyla Bazı
Kanunlarda Değişiklik Yapılması ve Basın Yayın Yoluyla İşlenen Suçlara İlişkin
Dava ve Cezaların Ertelenmesi Hakkında Kanun Tasarısı”nın geçici 3 üncü
maddesine aşağıdaki fıkranın eklenmesini arz ve teklif ederiz.
 Mahir Ünal Tülay Kaynarca Ayşe Nur Bahçekapılı
 Kahramanmaraş İstanbul İstanbul
 Nurdan Şanlı Ahmet Aydın Hilmi
Bilgin
 Ankara Adıyaman Sivas
“(2)
Terör suçları, örgüt faaliyeti kapsamında işlenen suçlar ile cinsel
dokunulmazlığa karşı işlenen suçlar hariç olmak üzere;
a)
Kasıtlı suçlardan toplam üç yıl veya daha az hapis cezasına mahkûm olanların,
b)
Taksirli suçlardan toplam beş yıl veya daha az süreyle hapis cezasına mahkûm
olanların,
c)
Adli para cezasının infazı sürecinde tazyik hapsine tabi tutulanların,
Cezaları
doğrudan açık ceza infaz kurumlarında yerine getirilir. Bu fıkra hükümleri
31.12.2017 tarihine kadar uygulanır.”
BAŞKAN
– Sayın milletvekilleri, şimdi okutacağım iki önerge aynı mahiyette olup,
birlikte işleme alacağım.
Türkiye
Büyük Millet Meclisi Başkanlığına
Görüşülmekte
olan 278 sıra sayılı kanun tasarısının geçici madde 3’ün tasarı metninden
çıkarılmasını arz ve teklif ederiz.
 Musa Çam Ali Rıza Öztürk Ali İhsan Köktürk
 İzmir Mersin Zonguldak
 Turgut Dibek Atilla Kart Dilek Akagün Yılmaz
 Kırklareli Konya Uşak
 Ali Özgündüz İlhan Cihaner Mahmut
Tanal
 İstanbul Denizli İstanbul
 Gürkut
Acar
 Antalya
Diğer
önerge sahipleri:
 Hasip Kaplan Pervin Buldan Ayla
Akat
 Şırnak Iğdır Batman
 Adil Kurt İbrahim Binici Erol Dora
 Hakkâri Şanlıurfa Mardin
 Murat Bozlak Sırrı Sakık Demir
Çelik
 Adana Muş Muş
 Sebahat Tuncel Nazmi Gür Ahmet Türk
 İstanbul Van Mardin
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
ADİL
KURT (Hakkâri) – Gerekçe okunsun.
BAŞKAN
– Gerekçeyi okutuyorum:
Gerekçe:
3.
Yargı paketinde Özel Yetkili Mahkemelerin kaldırılması amaçlandığı
açıklanmışken, yeni bir düzenleme ile ihtisas mahkemesi adı altında devamı
sağlanmaktadır.
Hükümet
olağanüstü yargının sürdürülmesinden yana karar almıştır. AİHS ne, BM Medeni ve
Siyasi Haklar Sözleşmesine ve Anayasa 36 ve 90 ncı maddeye aykırıdır.
Söz
konusu kanun maddesi temel kanun hükümlerine ve içtüzük 91 nci maddeye aykırı
olduğundan çıkarılmalıdır. 
BAŞKAN
– Aynı mahiyetteki önerge üzerinde söz isteyen Musa Çam, İzmir Milletvekili.
(CHP sıralarından alkışlar) 
MUSA
ÇAM (İzmir) – Sayın Başkan, değerli milletvekilleri; hepinizi saygıyla
selamlıyorum.
106
madde esas ve 3 geçici maddeyle birlikte kanunu burada yirmi dört saat
çalıştıktan sonra çıkartıyoruz ama bunun ülkemize büyük sıkıntılar
yaratacağının ve büyük problemler yaşayacağımızın şimdiden altını çizmek
istiyorum.
Bu
geçici 3’üncü maddenin hangi nedenle ve kim ya da kimler için getirildiğini
anlamak mümkün değildir. Kişiye özel, lehe kanun yapılıyor. Maddenin kapsamına
12 Eylül 1980 öncesinde işlenen suçlar alınıyor. Bu, eşitlik ilkesine
aykırıdır. Anayasa Mahkemesinin vereceği olası
bir iptal kararıyla 2005 yılına kadar olan cezalar da bunun içine
girecek.
Şimdi
arkadaşlar, 12 Eylül 1980 öncesi Türkiye Devrimci İşçi Sendikaları
Konfederasyonu Genel Başkanı Kemal Türkler öldürüldü. Bunun katili uzun yıllar
bulunamadı. Sonra, Kuşadası’nda Millî Parkta Ünal Osmanağaoğlu adında bir katil
yakalandı, tutuklandı ve bugün tutuklu. Ankara’da 7 tane öğrenci Haluk Kırcı
tarafından boğularak öldürüldü. 
Bu
getirilen madde değişikliği, bu katillerin dışarıya çıkartılması için özel
olarak düzenlenmiş olan bir maddedir. Türkiye işçi sınıfına önemli hizmetler
yapmış bir konfederasyon genel başkanının tanımadığı, bilmediği, sipariş
üzerine gönderilen bir katil tarafından öldürülmesi ve uzun yıllar devam etmesi
ve şimdi de zaman aşımına uğratılması ortadayken şimdi bir kanun düzenlemesiyle
beraber af getiriliyor. Lehte bir kanun ve bununla beraber erken tahliye
getiriliyor. 
Bunu
kabul etmek mümkün değildir. Vicdanlarınıza sesleniyorum, yapmayın, bir katilin
erken tahliyesine oy vermeyin ve karar vermeyin arkadaşlar.
SELÇUK
ÖZDAĞ (Manisa) – Eşit suça eşit ceza.
MUSA
ÇAM (Devamla) – Ankara’da 7 tane öğrenci, aileleri Anadolu’nun değişik
yerlerinden göndermişler çocuklarına üniversite okutuyorlar ama o üniversite
okuyan çocukları, tanımadıkları, bilmedikleri, hiç ilişkisi olmayan Haluk Kırcı
tarafından giriliyor, evleri basılıyor, tellerle öldürülüyor arkadaşlar. 
Şimdi,
siz vereceğiniz bu oyla o insanların erken tahliyesine karar vereceksiniz.
Yapmayın! Sizin çocuklarınıza yapılabilirdi bunlar. Bunları yapmayın ve bu çok
tehlikeli bir iştir arkadaşlar. Bu insanların acılarını bir kez daha
kanatmayın. Yanlış yapıyorsunuz. Türkiye Cumhuriyeti devletinin Parlamentosunda
cinayet işleyen insanlara böyle lehte kararlar veremezsiniz, erken tahliye
kararlarını onaylayamazsınız, bunlara parmak kaldıramazsınız arkadaşlar. Bu çok
yanlıştır ve sizi bir kez daha burada bir milletvekili olarak uyarıyorum, bir
işçi olarak, bir sendikacı olarak sizleri uyarıyorum. 
Bakın,
Sayın Başkan, Komisyon Başkanımız gitti. Burada içinizde hekim olan arkadaşlar
var. Şimdi, ne yapıyoruz bizler milletvekilleri olarak? Sekreterimize veyahut
da danışmanımıza diyoruz ki: “Tabiplikten bize şu ilacı yazdırın.”
Yazdırıyorlar arkadaşlar, sonra bu ilacı veren eczane sahtekârlık yapıyor ama
reçeteyi yazan doktor, yazdığı için, yargılanıyor arkadaşlar. Önerge getirdik
burada. Bugün Türkiye’de 40 tane, 50 tane, 60 tane hekim bundan dolayı yargılanıyor
ve cezaevine girecek. O önergeyi reddettiniz ama iki tane katil ve bunlara
bağlı olan arkadaşlarıyla birlikte, şimdi lehte bir düzenleme yaparak, onların
erken tahliyesine oy vermiş olacaksınız arkadaşlar. Bu, vicdanları kanatır, bu
insanların ailelerini bir kez daha öldürür, çoluğunu çocuğunu bir kez daha
öldürür. Bunu yapmayın arkadaşlar, bu doğru bir iş değildir arkadaşlar, bunu
yapmayın. 7 tane öğrencinin annelerinin babalarının, yakınlarının çektiği acıyı
ve ıstırabı siz düşünebiliyor musunuz? Kemal Türkler’in karısının, çocuklarının
ve torunlarının hangi acılarla o duruşmalara geldiğini sizler bilebiliyor
musunuz arkadaşlar? Bunu yapmayın, bu doğru bir iş değildir arkadaşlar. 
Size
tarih önünde bir kez daha, 24’üncü Dönem Parlamentosunda, burada bir kez daha
altını çizerek söylüyorum: Vereceğiniz bu oy, yarın öbür gün sizlere bir başka
şekilde dönecektir arkadaşlar. O insanların beddualarını, o insanların
intizarlarını almayın. Yanlış yaparsınız ve hukuku çiğnemiş olursunuz ve bu
Anayasa Mahkemesinden geri dönerse 2005 yılına kadar olan bütün cezaları da bu
kapsam içerisine girer arkadaşlar. Yanlış yaparsınız, kişiye özel düzenleme
olmaz. Eğer bir düzenleme olacaksa genel anlamda bir düzenlemenin yapılması
gerekiyor. Biz, idam cezalarına karşıyız, insanların hapishanelerde çürümesine
karşıyız ama özel sipariş üzerine böyle bir lehte tahliye kararına karar
verilmesini doğru bulmuyoruz arkadaşlar. 
Bir
kez daha vicdanlarınıza sesleniyoruz arkadaşlar: Yanlış yapmayın. Öldürülen 7
tane o TİP’li öğrencinin, üniversiteli öğrencilerin ve Kemal Türkler’in
karısının ve çocuklarının acılarını lütfen hissetmenizi diliyorum.
Hepinizi
saygıyla selamlıyorum. (CHP sıralarından alkışlar) 
III.- YOKLAMA
(CHP
sıralarından bir grup milletvekili ayağa kalktı) 
MEHMET
AKİF HAMZAÇEBİ (İstanbul) – Sayın Başkan, yoklama istiyoruz. 
BAŞKAN
– Aynı mahiyetteki önergeleri oylarınıza sunacağım.
Yoklama
talebi vardır, yerine getireceğim.
Sayın
Hamzaçebi, Sayın Tarhan, Sayın Köktürk, Sayın Tezcan, Sayın Öztürk, Sayın
Serter, Sayın Yüceer, Sayın Güven, Sayın Ediboğlu, Sayın Soydan, Sayın Özel,
Sayın Gök, Sayın Aslanoğlu, Sayın Çam, Sayın Yılmaz, Sayın Kurt, Sayın Türeli,
Sayın Moroğlu, Sayın Toptaş, Sayın Halıcı, Sayın Bulut.
Bir
dakika süre veriyorum. 
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır. 
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul etmeyenler...
Önergeler kabul edilmemiştir. 
Diğer
önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı “Yargı Hizmetlerinin Etkinleştirilmesi Amacıyla Bazı
Kanunlarda Değişiklik Yapılması ve Basın Yayın Yoluyla İşlenen Suçlara İlişkin
Dava ve Cezaların Ertelenmesi Hakkında Kanun Tasarısı”nın geçici 3 üncü
maddesine aşağıdaki fıkranın eklenmesini arz ve teklif ederiz.
  Ayşe Nur Bahçekapılı (İstanbul) ve
arkadaşları 
“(2)
Terör suçları, örgüt faaliyeti kapsamında işlenen suçlar ile cinsel
dokunulmazlığa karşı işlenen suçlar hariç olmak üzere;
a)
Kasıtlı suçlardan toplam üç yıl veya daha az hapis cezasına mahkûm olanların,
b)
Taksirli suçlardan toplam beş yıl veya daha az süreyle hapis cezasına mahkûm
olanların,
c)
Adli para cezasının infazı sürecinde tazyik hapsine tabi tutulanların,
Cezaları
doğrudan açık ceza infaz kurumlarında yerine getirilir. Bu fıkra hükümleri
31.12.2017 tarihine kadar uygulanır.”
BAŞKAN
- Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Yüksek Genel Kurulun takdirine
efendim.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılıyoruz Sayın Başkan.
MAHİR
ÜNAL (Kahramanmaraş) – Gerekçe okunsun.
BAŞKAN
– Gerekçeyi okutuyorum:
Gerekçe:
Açık
ceza infaz kurumuna alınma koşullarında iyileştirme yapılması amacıyla bu
önerge verilmiştir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Diğer
önergeyi okutuyorum:
TBMM
Başkanlığına,
278
Sıra sayılı kanun teklifinin geçici 3. maddesinde geçen “sonuç ceza” ibaresinin
birleştirilerek “sonuçceza” olarak yazılmasını ayrıca, 2’nci cümlede geçen
“ceza” ibaresinden sonra “,” (virgül) işaretinin konmasını arz ederiz.
  Ali Uzunırmak (Aydın) ve
arkadaşları
BAŞKAN
- Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılıyoruz Sayın Başkan.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
Önerge
üzerinde söz isteyen Ali Uzunırmak, Aydın Milletvekili. 
ALİ
UZUNIRMAK (Aydın) – Sayın Başkan, değerli milletvekilleri; görüşülmekte olan
tasarıyla ilgili geçici 3’üncü maddede önerge üzerinde söz aldım, hepinizi
saygılarımla selamlıyorum.
Değerli
milletvekilleri, her şeyden önce bu maddeye destek verecek olan bütün
milletvekillerine çok teşekkür ediyorum. Bugüne kadar bu maddenin bu şekle
gelmesinde emeği geçen başta Sayın Bakan olmak üzere komisyon üyelerine, imza
koyan bütün arkadaşlara ve bilhassa bir eşitsizliğin, bir adaletsizliğin
giderilmesi için tavır koyan başta Milliyetçi Hareket Partisi Genel Başkanı
Devlet Bahçeli olmak üzere Başbakan Sayın Recep Tayyip Erdoğan’a çok teşekkür
ediyorum. (AK PARTİ sıralarından alkışlar) 
Buradaki
maksat nedir değerli arkadaşlar? Elbette Türkiye çok acılar yaşadı. Siyaset
insanları, yaşanan acılardan ders çıkaran, gelecek nesillere acıları değil
barışı miras bırakan siyasetçiler olmalıdır. 
Elbette
12 Eylülde sadece Kemal Türkler –rahmetlinin- ve diğerlerinin aileleri acılar
yaşamadı değerli arkadaşlar, sadece Bahçelievler’de acılar yaşanmadı. Ben size
bazı örnekler vereceğim şimdi. Bahçelievler’in veya Kemal Türkler’in
katillerinin ne olduğu her yerde konuşuluyor ama şu sayacaklarımın katillerinin
veya faillerinin ne iş yaptığını, ne kadar ceza yattığını ve nerede olduklarını
acaba kamuoyu biliyor mu? 
Bakın,
Ümraniye’de 17 Mart 1978’de 5 işçi kahveden alınarak katlediliyor. Adana’da 18
Eylül 1979’da 6 öğretmen lojmandan alınıyor, katlediliyor. Gaziosmanpaşa
İstanbul’da, Milliyetçi Hareket Partisi İlçe Başkanı Ali Rıza Altınok, eşi ve
çocuğuyla beraber, evi basılıyor ve öldürülüyor. Milliyetçi Hareket Partisi
Genel Merkezi 30 Haziran 1979’da basılıyor ve taranıyor. Genel Merkezin önünde
kim varsa hedef onlar, 2 kişi orada katlediliyor. Ankara’da Ziraat Mühendisleri
Birliği basılıyor -Mithatpaşa’daki- ve 3 insan orada katlediliyor taranarak.
Hedef, bütün kitle. 
Peki,
şimdi Genel Kurulun ve konuşan arkadaşlarımın ben vicdanlarına sesleniyorum: Bu
katiller, bu failler ne kadar ceza yattı, neredeler, ne iş yapıyorlar, biliyor
musunuz değerli arkadaşlar? Bunlar yedi ile on sene arasında ceza yattı. Ben
buradan konuşuyorum ama diline dolanan o birtakım olaylarla ilgili on sekiz
senedir içeride yatanlar var, avurtları çökmüş. İşte burada bir eşitlik meydana
getiriliyor. Değerli arkadaşlar, biz kimse affedilsin istemiyoruz veya
suçsuzdur, şudur budur demiyoruz ama söylediğimiz bir şey var: Eğer kanun
devletinden hukuk devletine, hukuk devletinden ileri demokrasi ve daha öteye
hukukun üstünlüğünü kabullenen bir devleti savunuyorsanız, o zaman hukukun
üstünlüğünün gereklerini yapacaksınız. Eğer söylemlerinizi eylemlerinize döküp
içselleştirmiyorsanız, gelecek nesillere sadece kin bırakıyorsanız, o zaman bundan
ders çıkmaz. Ders çıkmayan hiçbir ülkede mantık inşa edilmez ve barış inşa
edilmez. 
Değerli
milletvekilleri, dolayısıyla, burada hiçbir vicdan sahibinin vicdanına
veremeyeceği bir hesap yoktur. Burada bir eşitlik meydana getiriliyor, bu
eşitliğin meydana gelmesi için emek sarf eden, ismini saydığım ve sayamayacağım
bütün emeği geçen herkese çok teşekkür ediyorum ve inşallah, hukukun
üstünlüğünü savunan bir Türkiye’yi sizlerle, özlem olarak değil, yaşanan bir
Türkiye'nin olmasını temenni ediyorum.
Hepinize
saygılarımı sunuyorum. 
Teşekkür
ediyorum. (MHP ve AK PARTİ sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
III.- YOKLAMA 
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Yoklama istiyoruz Sayın Başkan. 
BAŞKAN
– Kabul edilen önerge doğrultusunda geçici madde 3’ü oylarınıza sunacağım,
ancak yoklama talebi var, yerine getireceğim.
Sayın
Hamzaçebi, Sayın Tarhan, Sayın Tezcan, Sayın Köktürk, Sayın Öztürk, Sayın
Serter, Sayın Özkan, Sayın Ediboğlu, Sayın Soydan, Sayın Gök, Sayın Aslanoğlu,
Sayın Çam, Sayın Özel, Sayın Kurt, Sayın Türeli, Sayın Moroğlu, Sayın Özkoç,
Sayın Tanal, Sayın Toptaş, Sayın Yılmaz.
Bir
dakika süre veriyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır. 
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– Geçici Madde 3’ü kabul edilen önerge doğrultusunda oylarınıza sunuyorum:
Kabul edenler… Kabul etmeyenler… Kabul edilmiştir. 
Yeni
geçici madde ihdasına dair bir önerge vardır, okutup işlem yapacağım, salt
çoğunluğu arayacağım.
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı Yargı Hizmetlerinin Etkinleştirilmesi Amacıyla Bazı
Kanunlarda Değişiklik Yapılması ve Basın Yayın Yoluyla İşlenen Suçlara İlişkin
Dava ve Cezaların Ertelenmesi Hakkında Kanun Tasarısına aşağıdaki geçici
maddenin eklenmesini arz ve teklif ederiz.
 Ramazan Kerim Özkan Ali Sarıbaş Ali
Özgündüz
 Burdur Çanakkale İstanbul
 Ali İhsan Köktürk Malik Ecder Özdemir Kazım Kurt
 Zonguldak Sivas Eskişehir
 Adnan Keskin Salih Fırat Recep
Gürkan
 Denizli Adıyaman Edirne
 Mustafa Serdar Soydan Ali Rıza Öztürk
 Çanakkale Mersin
"Geçici
Madde 4- Bu maddenin yürürlüğe girdiği tarihte ilçelerde kurulu bulunan hukuk
ve ceza mahkemeleri, söz konusu Kanunun 7 ve 15 inci maddeleri uyarınca
kaldırılamaz. 1/1/2012 tarihinden bu maddenin yürürlüğe girdiği tarihe kadar
kaldırılmış bulunan ilçelerde kurulu hukuk ve ceza mahkemeleri ise tekrar
kurulur."
BAŞKAN
– Sayın Komisyon, önergeye salt çoğunlukla katılıyor musunuz? 
ADALET
KOMİSYONU BAŞKANI AHMET İYİMAYA (Ankara) – Değerli arkadaşlar, teşrif ederlerse
nisap…
BAŞKAN
– Evet, Sayın Komisyon üyeleri…
ADALET
KOMİSYONU BAŞKANI AHMET İYİMAYA (Ankara) – Görünür bir geliş yok, nisap şartı
yerine gelmedi, 87’ye göre işlem yaparsanız…
BAŞKAN
– Teşekkür ediyorum. 
Komisyon
önergeye salt çoğunlukla katılmamış olduğundan önergeyi işlemden kaldırıyorum. 
RAMAZAN
KERİM ÖZKAN (Burdur) – Başkan, bir dakika, acele etme, geliyor arkadaşlar. 
BAŞKAN
– Yeni geçici madde ihdasına dair bir önerge daha vardır, okutuyorum: 
Türkiye
Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısı’na aşağıdaki geçici maddenin eklenmesini
arz ve teklif ederiz. 
 Oktay Vural Mustafa Kalaycı Ali Öz
 İzmir Konya Mersin
 Erkan Akçay Alim Işık Mehmet
Erdoğan
 Manisa Kütahya Muğla
Geçici
Madde 4- Bu maddenin yürürlüğe girdiği tarihte ilçelerde kurulu bulunan
adliyeler kaldırılamaz, 1/1/2012 tarihinden bu maddenin yürürlüğe girdiği
tarihe kadar kaldırılmış bulunan adliyeler ise ilgili ilçelerde tekrar kurulur.

BAŞKAN
– Sayın Komisyon, önergeye salt çoğunlukla katılıyor musunuz? 
ADALET
KOMİSYONU BAŞKANI AHMET İYİMAYA (Ankara) – Yeter sayı yok, irade yok,
katılamıyoruz. 
BAŞKAN
– Komisyon önergeye salt çoğunlukla katılmamış olduğundan önergeyi işlemden
kaldırıyorum. 
RAMAZAN
KERİM ÖZKAN (Burdur) – Sayın Başkan, yerinden yönetim ne oldu? Yerinden yönetim
ne oldu? Hani yerinden yönetim yapacaktık, yerel yetki verecektik! 
BAŞKAN
– Madde 105’te üç adet önerge vardır, okutuyorum: 
RAMAZAN
KERİM ÖZKAN (Burdur) – Sayın Başkan, bu konuda ben görüşmek istiyorum. Bir
ilçenin hamamı var, kurnası yok, davulu var, zurnası yok! Bu şekilde bir
anlayış olmaz! Bu şekilde olmaz! Bir ilçe adliyesiyle…
BAŞKAN
– Lütfen, lütfen, Sayın Özkan. 
TBMM
Başkanlığına
Görüşülmekte
olan 278 sayılı Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısının 105. maddesinde yer alan “altı
ay sonra” ibaresinin “bir yıl sonra” şeklinde değiştirilmesini arz ve teklif
ederiz.  30.06.2012
 Ömer Süha Aldan Ali Rıza Öztürk Ali
İhsan Köktürk
 Muğla Mersin Zonguldak
 Turgut Dibek Aytuğ Atıcı İlhan
Cihaner
 Kırklareli Mersin  Denizli
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı Yargı Hizmetlerinin Etkinleştirilmesi Amacıyla Bazı
Kanunlarda Değişiklik Yapılması ve Basın Yayın Yoluyla İşlenen Suçlara İlişkin
Dava ve Cezaların Ertelenmesi Hakkında Kanun Tasarısının çerçeve 105 inci
maddesinin birinci fıkrasının (a) bendinin aşağıdaki şekilde değiştirilmesini
arz ve teklif ederiz.
 Mustafa Elitaş Mehmet Doğan Kubat Hilmi Bilgin
 Kayseri İstanbul Sivas
 Şuay Alpay İdris Şahin Muzaffer Aslan
 Elâzığ Çankırı Kırşehir
 Yusuf
Başer
 Yozgat
"a)
3 üncü, 4 üncü, 8 inci, 9 uncu, 16 ncı, 20 nci, 22 nci ila 32 nci maddeleri ile
35 inci ve 36 ncı maddeleri, 17 nci maddesiyle değiştirilen 2004 sayılı Kanunun
89 uncu maddesinin yedinci fıkrası, 37 nci maddesiyle 2004 sayılı Kanuna
eklenen geçici 9 ve geçici 11 inci maddeleri ile 104 üncü maddesinin birinci
fıkrasının (2) numaralı bendi yayımı tarihinden altı ay sonra," 
Türkiye
Büyük Millet Meclisi Başkanlığına
Görüşülmekte
olan 278 sıra sayılı yasa tasarısı ve teklifinin 105 maddesinin (a) fıkrasının
maddeden çıkarılmasını arz ederiz. 
 Hasip Kaplan Ayla Akat Sırrı
Sakık
 Şırnak Batman Muş
 Adil Kurt İbrahim Binici Nazmi Gür
 Hakkâri  Şanlıurfa Van
 Sebahat
Tuncel
 İstanbul 
BAŞKAN
– Sayın Komisyon katılıyor mu? 
ADALET
KOMİSYONU BAŞKANI AHMET İYİMAYA (Ankara) - Katılmıyoruz Başkanım. 
BAŞKAN
– Hükûmet katılıyor mu? 
ADALET
BAKANI SADULLAH ERGİN (Hatay) – Katılmıyoruz Sayın Başkan. 
BAŞKAN
– Önerge üzerinde söz isteyen Hasip Kaplan, Şırnak Milletvekili. 
HASİP
KAPLAN (Şırnak) – Sayın Başkan, değerli milletvekilleri; 3’üncü Uyum Paketi,
bir torba kanun. Bu torba kanunda bizim de teklifimiz var, bilişim suçlarıyla
ilgili, gizli dinlemeyle ilgili, şantaj kasetleriyle ilgili, siyasi etikle
bağdaşmayan seçimlerde kullanılan, İnternet sitelerine verilen ahlak dışı
görüntülerle ilgili ve gizli telefon dinlemeleriyle ilgili; bütün bunlarla
ilgili bizim de bunun içinde teklifimiz var ve bu teklifimiz Genel Kurulda
tartışılmadan kabul edilen tek tekliftir. Ancak, buradan şunu açıklıkla ilan
edeceğiz: Bir iki rötuş geçici maddeyle
buna uyum paketi deyip Avrupa Birliğinin 23-24’üncü fasıllarının kapısının
açılacağını zannediyorsanız, hepiniz yanılıyorsunuz. Bu birincisi.
İkincisi
şu: “Özel yetkili mahkemeler tarih oldu.” diyorsanız halkı kandırıyorsunuz.
Tarih olmadı, özel yetkili mahkemeler aynen devam ediyor; aynı dosyalara
bakacak, aynı suçları devam ettirecek. Ankara’nın 11, 12’si, İstanbul’un 10’dan
16’ya kadar olan 6 tane özel yetkili mahkemesi, Diyarbakır’ın 4’ten 7’ye kadar
olan 3 tane özel yetkili mahkemesi aynı dosyalara bakacak, sınırsız sorumsuz
yirmi sene, beş sene, on sene mi kaç sene belli değil. 
Siz
buradan bir söz verdiniz; Başbakan, başbakan yardımcıları, bakan bütün
Türkiye’ye dediniz ki: “Özel yetkili mahkemeleri kaldıracağız.” Siz
kaldırmadınız. Kandırıyorsunuz, kandırıyorsunuz… 
Buradan
ilan ediyorum: Siz sözünüzde durmadınız. Sizi sözünüzde durdurmayan güç nedir?
Son dakikada, son dakika önergeleriyle gelen nedir? Gerçekten bu tartışılır bir
olaydır.
Yine
bir şey daha söyleyeceğim: Bu yasa teklifi ile AK PARTİ’nin ağır yetkili
mahkemelerini oluşturma önergesi verildi. Gözaltı süreleri yine 2 kat,
tutukluluk süreleri yine 2 katına, savunma hakkı yine sınırlanıyor ve bu, AK
PARTİ’nin ağır yetkili mahkemeleri 29 bölgede büyükşehir esasına göre çalışmaya
başlayacak. Yani şu an Türkiye’nin, birinden kurtulayım derken iki tane
mahkemesi oldu. Eküri mahkemeler bunlar; biri özel yetkili mahkeme, birisi de
AK PARTİ’nin ağır yetkili mahkemesi. Atbaşı ikisi çalışacak ve bunlar, siyasi
mahkemelerdir. Bunlar tarafsız değil, bunlar bağımsız değil, bunlar ihtisas
mahkemesi değil. Bunlar, bal gibi siyasi mahkemelerdir. Bunlar, sadece ve
sadece muhalefeti susturmak için, demokratik siyaseti susturmak için, insan
temel hak ve özgürlüklerini, düşünce ve örgütlenme özgürlüğünü, Toplantı ve
Gösteri Yasası’nı, en temel hak ve hürriyetlerle ilgili kullanılacak bütün
hakların güvenlik devleti anlayışıyla, Mussolini’nin güvenlik mahkemeleri
anlayışıyla bu şekilde dizayn edilmiştir. Bu konuda, on yıllık iktidarın
sonunda, biz şunu beklerdik: Tarihin önünde bu özel yetkili mahkemelerin, bu
ağır mahkemelerin, bu olağanüstü mahkemelerin, bu insanlara acı veren,
insanları siyasi düşünceleriyle, inançları nedeniyle yargılayan bu mahkemelerin
tarihin çöplüğüne atılmasını beklerdik ama bu bir hayal kırıklığı yaratmıştır.
Bizim mücadelemiz bu konuda adil, bağımsız mahkemeler kurulana kadar
sürecektir. 
Biz,
Barış ve Demokrasi Partisiyle bu inançla bunun mücadelesini verdik ve biz doğru
bildiğimiz yolda doğru gittik. Kimseyi kandırmayın, özel yetkili mahkemelerle
AK PARTİ’nin ağır yetkili mahkemeleri eküri olarak artık çalışacaklar, eküri
vaziyetinde, bir oradan bir buradan. Böyle bir anlayışla adaleti, vicdanı,
insan haklarını ipotek altına alan bir duruş karşısındayız. Bunu ifade etmek
için söz aldım. Zaten önergeleriniz sizin kendinizin istediği gibi geçiyor.
Bunu da not düşmek için söz aldım.
Saygılarımla.
(BDP ve CHP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 278 Sıra Sayılı Yargı Hizmetlerinin Etkinleştirilmesi Amacıyla Bazı
Kanunlarda Değişiklik Yapılması ve Basın Yayın Yoluyla İşlenen Suçlara İlişkin
Dava ve Cezaların Ertelenmesi Hakkında Kanun Tasarısının çerçeve 105 inci
maddesinin birinci fıkrasının (a) bendinin aşağıdaki şekilde değiştirilmesini
arz ve teklif ederiz.
 Mehmet
Doğan Kubat (İstanbul) ve arkadaşları
"a)
3 üncü, 4 üncü, 8 inci, 9 uncu, 16 ncı, 20 nci, 22 nci ila 32 nci maddeleri ile
35 inci ve 36 ncı maddeleri, 17 nci maddesiyle değiştirilen 2004 sayılı Kanunun
89 uncu maddesinin yedinci fıkrası, 37 nci maddesiyle 2004 sayılı Kanuna
eklenen geçici 9 ve geçici 11 inci maddeleri ile 104 üncü maddesinin birinci
fıkrasının (2) numaralı bendi yayımı tarihinden altı ay sonra,"
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Takdire tevdi ediyoruz efendim.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılıyoruz Sayın Başkan.
MAHİR
ÜNAL (Kahramanmaraş) – Gerekçe…
BAŞKAN
– Gerekçeyi okutuyorum:
Gerekçe:
2004
sayılı Kanunun 89 uncu maddesinde yapılan değişiklik gereğince alt yapının
hazırlanabilmesi için belirli bir süreye ihtiyaç duyulduğundan bu önerge
verilmiştir.
BAŞKAN
– Önergeyi oylarınıza sunuyorum: Kabul
edenler… Kabul etmeyenler…
Önerge
kabul edilmiştir.
Diğer
önergeyi okutuyorum:
TBMM
Başkanlığına
Görüşülmekte
olan 278 sayılı Yargı Hizmetlerinin Etkinleştirilmesi Amacıyla Bazı Kanunlarda
Değişiklik Yapılması ve Basın Yayın Yoluyla İşlenen Suçlara İlişkin Dava ve
Cezaların Ertelenmesi Hakkında Kanun Tasarısının 105. maddesinde yer alan “altı
ay sonra” ibaresinin “bir yıl sonra” şeklinde değiştirilmesini arz ve teklif
ederiz. 30.06.2012
  Ömer Süha Aldan (Muğla) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz efendim.
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
BAŞKAN
– Önerge üzerinde söz isteyen…
MEHMET
AKİF HAMZAÇEBİ (İstanbul) – Sayın Aytuğ Atıcı.
BAŞKAN
– Aytuğ Atıcı, Mersin Milletvekili. (CHP sıralarından alkışlar) 
AYTUĞ
ATICI (Mersin) – Sayın Başkan, değerli milletvekilleri; 278 sıra sayılı
Tasarı’nın 105’inci maddesi üzerine söz almış bulunuyorum. Özgür iradesine
ipotek konmamış tüm milletvekillerini saygıyla selamlıyorum.
Değerli
milletvekilleri, bugün 2 Temmuz 2012; Sivas katliamının 19’uncu yıl dönümü, 33
aydın ve sanatçı ile 2 otel görevlisi 35 canımızın yakıldığı kara günün yıl
dönümü. Ayrıca, milyonlarca insanın canını yakan diğer bir olay ise aydınlarla
birlikte, aydınları yakan yobazların aynı listede yer almasıdır. Sivas’ta
yakılan bu insanlar değil, insanlık olmuştur. İnsanlık yakılmaya devam
ediliyor. Dün Mersin’in Yenice beldesinde cemevinin üzerine yine nefret, kin
dolu yazılar yazılmış ve kindar insanların kin tohumları bir kere daha buralara
ekilmiştir. 
Ben,
Sivas’ta yakılan canlarımız için, onların anısına milletin kürsüsünde bir
dakikalık saygı duruşunda bulunacağım, sonra konuşmama devam edeceğim. 
(Hatip,
bir dakika saygı duruşunda bulundu; CHP sıralarından sürekli alkışlar)
Ruhları
şad olsun. Madımak, utanç müzesi olana kadar mücadelemiz devam edecektir. 
Değerli
arkadaşlar, konuştuğumuz konu hukuk. Elbette ki hukukçu arkadaşlarımız uzun
uzun konuştular. Elbette ki hukuk sadece hukukçuları ilgilendirmiyor, hepimizi
ilgilendiriyor. Neler oluyor diye baktığımız zaman benim biraz kafam karıştı.
Şöyle bir baktım. Hükûmet niye acaba “Özel yetkili mahkemeleri kaldıracağım.”
dedi? Bir düşündüm şöyle. Ya, özel yetkili mahkemeler zaten cemaatin elinde.
HSYK zaten cemaatin, AKP’nin de elinde. Acaba ne oldu da bir değişiklik
ihtiyacı hissedildi? Bir kere Başbakanın ve bakanların ağzından çıktı: “Özel
yetkili mahkemeleri değiştirmemiz gerekiyor.” dendi. Yola çıkıldı ancak bir
yerlerden itiraz geldi; “Hayır, değiştiremezsiniz.” dediler. Bu olayda
Hükûmetimiz maalesef kaybetmiştir. 
Bakın,
ilk defa Hükûmetimiz -çok nadirdir bir muhalefet partisinin hükûmetin kaybına
üzülmesi- cemaat karşısında kaybetmiştir. Cemaat bunların değiştirilmesini
istemediği için, kimsenin de gücü değiştirmeye yetmemiştir. (CHP sıralarından
alkışlar) Siz ancak ve de ancak adını değiştirdiniz. Ne yaptınız? Adını
değiştirmeye çalıştınız ama ruhunu değiştiremediniz. Bölgesel ağır ceza
mahkemesi aynı yetkileriyle… Yetkileri bir taraftan diğer tarafa zıplatarak,
aynı yetkileri özel yetkili mahkemelerden alıp bölgesel ağır ceza mahkemelerine
vererek milleti kandırmaya çalıştınız. Kandıramıyorsunuz. Sosyal medya patladı,
size gülüyorlar, yemin ederim ki size gülüyorlar. Hani derler ya, birisi küfretmiş
de ceza yemiş, ondan sonra her gördüğünde “Anlarsın ya!” diyor. “Anlarsın ya!”
diyorlar size. Medya, sosyal medya patlıyor ve kırılıyor, haberiniz olsun! Bizi
de küçük duruma düşürdünüz ülke olarak, siz zaten o duruma düşmüşsünüz. (CHP
sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Kabul
edilen önerge doğrultusunda madde 105’i oylarınıza sunuyorum: Kabul edenler…
Kabul etmeyenler… Kabul edilmiştir. 
Madde
106’da iki önerge vardır, okutuyorum:
TBMM
Başkanlığı’na
Görüşülmekte
olan 278 sıra sayılı Kanun Tasarısı’nın 106. maddesinin aşağıdaki şekilde
değiştirilmesini arz ve teklif ederiz. Saygılarımızla. 
Madde
106: Bu Kanun hükümlerini Adalet Bakanı yürütür.
 Ferit Mevlüt Aslanoğlu Musa Çam Levent Gök
 İstanbul İzmir Ankara
 Celal Dinçer Mustafa Moroğlu Mahmut Tanal
 İstanbul İzmir İstanbul
Türkiye
Büyük Millet Meclisi Başkanlığına
278
sıra sayılı Kanun Tasarısının 106. Maddesinin tasarı metninden çıkarılmasını arz
ederiz. 
 Oktay Vural Oktay Öztürk Nevzat
Korkmaz
 İzmir Erzurum Isparta
 Yusuf Halaçoğlu Mehmet Erdoğan
 Kayseri Muğla
OKTAY
VURAL (İzmir) – Önergeyi geri çekiyoruz Sayın Başkan. 
BAŞKAN
– Komisyon diğer önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz Sayın Başkan. 
BAŞKAN
– Hükûmet katılıyor mu?
ADALET
BAKANI SADULLAH ERGİN (Hatay) – Katılmıyoruz Sayın Başkan.
MEHMET
AKİF HAMZAÇEBİ (İstanbul) – Sayın Levent Gök konuşacak. 
BAŞKAN
– Önerge üzerinde söz isteyen Levent Gök, Ankara Milletvekili. (CHP
sıralarından alkışlar) 
LEVENT
GÖK (Ankara) – Sayın Başkan, değerli milletvekilleri; gerekçesinde yargının
hızlandırılmasından, adalet hizmetlerinin etkin bir şekilde kullanılmasından
bahsedilerek gerekçe oluşturulan bir yasayı tartışıyoruz saatlerce, uykusuzca.
Hangi
adaletten bahsediyorsunuz değerli milletvekilleri? Hangi adaletten bahsetme
hakkını kendinizde bulabiliyorsunuz? Bugün, tam on dokuz yıl önce laik
cumhuriyete kalkışma hareketini gerçekleştirip 33 aydını yakan bir zihniyetin
temsilcilerini himaye eden bir iktidarın adaletten söz etmeye hakkı yoktur.
(AKP sıralarından gürültüler, CHP sıralarından alkışlar)
AHMET
AYDIN (Adıyaman) – Çok ayıp ya!
BAŞKAN
– Sayın Gök, lütfen, Sayın Gök…
Sayın
milletvekilleri…
LEVENT
GÖK (Devamla) – 33 aydını yakan, mahkemenin verdiği ağırlaştırılmış müebbet
hapis cezasına rağmen, Polonya’da yakalandığı hâlde, Polonya makamlarının
Adalet Bakanına bildirdiği hâlde yakalamayan bir Adalet Bakanının bulunduğu bir
yerde adaletten söz edemezsiniz sizler. (AK PARTİ sıralarından gürültüler, CHP
sıralarından alkışlar) 
Sizler
neden bahsediyorsunuz? Pozantı Cezaevinde çocukların cinsel tacize uğradığını
bildiği hâlde işlem yapmayan bir Adalet Bakanının koltuğunda oturduğu bir
ülkede adaletten bahsedemezsiniz. (AK PARTİ sıralarından gürültüler, CHP sıralarından
alkışlar) 
DURDU
MEHMET KASTAL (Osmaniye) – Şov yapma!
LEVENT
GÖK (Devamla) – Sizler, Urfa’da cayır cayır yanan mahkûmların bulunduğu bir
ülkede koltuğunda oturmaya devam eden bir Adalet Bakanının bulunduğu bir ülkede
adaletten söz edemezsiniz. Adalet kim, siz kim? (AK PARTİ sıralarından
gürültüler, CHP sıralarından alkışlar) 
DURDU
MEHMET KASTAL (Osmaniye) – Yürü!
SEBAHATTİN
KARAKELLE (Erzincan) – Başbağlar’dan bahset, Başbağlar’dan.
LEVENT
GÖK (Devamla) – Sizler, Ankara’nın göbeğinde metro çukurunda ölüp 1 kilometre
sonra cesedi bulunduğu zaman “Bu normal bir ölümdür.” diyen Ulaştırma Bakanına
sahip olduğunuz için adaletten söz edemezsiniz. (AK PARTİ sıralarından
gürültüler, CHP sıralarından alkışlar) 
SEBAHATTİN
KARAKELLE (Erzincan) – Başbağlar’dan bahset.
DURDU
MEHMET KASTAL (Osmaniye) – Yürü!
LEVENT
GÖK (Devamla) – Sizler, Hamamönü’nde önce danışmanına evi aldırıp, ucuza
kapatıp, bu ortaya çıktığı hâlde hâlâ Bakanlar Kurulunda oturan bir Spor
Bakanına sahip olduğunuz için adaletten söz edemezsiniz! (CHP sıralarından
alkışlar)
Sizler
-Deniz Feneri davasının savcılarının daha cuma günü ikinci duruşması yapıldı-
Deniz Feneri davasından ne bahsediyorsunuz? Ne zaman bunun duruşmaları? Başladı
mı bu duruşmalar? Başlamadı. Sizler, o yüzden, Deniz Feneri’nden sınıfta
kaldınız. Deniz Feneri yolsuzluğu sizi dibinize kadar çekecektir. O yüzden
sizlerin adaletten bahsetmeye hakkınız yoktur.
Değerli
arkadaşlarım, ne yaptığınızı bilmiyorsunuz. Daha önceki gün, Başkentgaz’ın
tümünün özelleştirmesine imza attınız. Farkında mısınız bunların? Farkında
mısınız? (AK PARTİ sıralarından “Evet.” sesleri) Yüzde 100’ünü özelleştirdiniz.
Peki, o anda gelen bir önergeyle on yıldır sabit olan ücretin sekiz yıla
indirildiğinin farkında mısınız? 
MUZAFFER
YURTTAŞ (Manisa) – Biz her şeyin farkındayız.
LEVENT
GÖK (Devamla) - Ankaralıları tam on yıl korumuş olan, hâlen yüksek olmasına
rağmen korumuş olan doğal gaz ücretini sekiz yıla indirdiniz, iki yıl
Ankaralılardan çaldınız. Nerede Ankara milletvekilleri? Kimse tek laf etmedi bu
konuda ama ben her yerde anlatacağım bunu. (AK PARTİ sıralarından “Anlat,
anlat!” sesleri) Ankara milletvekillerini her toplantıda karşımda mahkûm
edeceğim. Ankaralıları pahalı gaz kullanmaya mahkûm ettiğiniz için sizin
adaletten bahsetmeye hakkınız yoktur, hakkınız yoktur!
Peki,
değerli arkadaşlarım, bundan tam altı ay önce, Uludere’de 34 yurttaşımız
öldürüldü, 34 yurttaşımız öldürüldü. Aileler adalet istiyor. 
SEBAHATTİN
KARAKELLE (Erzincan) – Başbağlar’dan haberin var mı?
LEVENT
GÖK (Devamla) – Ailelerin çocukları öldü, daha Başbakanınız oraya gidemedi.
Başbakanınız gitti mi oraya? Gidemedi. Başbakan eşini gönderdi, ağladı eşi ama
adalet yok. Uludereliler adalet istiyor, 34 yurttaşımızın hakkını istiyor,
adalet istiyor. 
Başbakan
Yardımcımız Sayın Bülent Arınç, siz duygusal bir insansınız, kimi zaman
ağlarsınız. Siz, Uludere’de öldürülen Mehmet Ali Tosun için hiç gözyaşı
döktünüz mü? Hiç Nevzat Encü için gözyaşı döktünüz mü? Şervan Encü için gözyaşı
döktünüz mü? Sizin gözyaşlarınız sahtedir, timsahın gözyaşlarıdır. (CHP
sıralarından alkışlar) O yüzden, sizin adaletten bahsetmeye hakkınız yoktur.
Sizler bugün ve daha önceki günlerde aldığınız kararlarla tuzu kokuttunuz.
Türkiye’de adaletteki tuz kokulu, tuzu kokuttunuz; bunun da altında
kalacaksınız. (CHP sıralarından alkışlar, AK PARTİ sıralarından gürültüler)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
106’ncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Sayın
milletvekilleri, dördüncü bölümde yer alan maddelerin oylamaları
tamamlanmıştır.
Tasarının
görüşmeleri de tamamlanmıştır.
Tasarının
tümünü oylamadan önce, İç Tüzük’ün 86’ncı maddesi gereğince, oyunun rengini
belli etmek ve lehte olduğunu açıklamak üzere Ramazan Can, Kırıkkale
Milletvekili söz istemişlerdir. (AK PARTİ sıralarından “Bravo” sesleri,
alkışlar)
RAMAZAN
CAN (Kırıkkale) – Sayın Başkanım, değerli milletvekilleri; hepinizi saygıyla
selamlıyorum.
AK
PARTİ Grubu tarih yazdı, gerçekten tarih yazdı. (AK PARTİ sıralarından
alkışlar, CHP sıralarından gürültüler)
ALİ
RIZA ÖZTÜRK (Mersin) – Tarih yazdı! Tarih yazdı!
CANDAN
YÜCEER (Tekirdağ) – Nasıl bir tarih bu?
RAMAZAN
CAN (Devamla) – AK PARTİ Grubu, hakareti üslup edinen hatiplerin burada
Başbakanımıza…
ALİ
RIZA ÖZTÜRK (Mersin) – Tarih yazdı, halka ihanetin tarihini yazdı.
RAMAZAN
CAN (Devamla) – …bakanlarımıza, milletvekillerimize ve aziz Türk milletine
hakaretine dahi burada sebat etti, sabretti; Allah razı olsun sizden
arkadaşlar. (AK PARTİ sıralarından “Bravo” sesleri, alkışlar)
ALİ
RIZA ÖZTÜRK (Mersin) – Yahu, sen kimsin, Türk milleti kim; Ramazan bırak bu
edebiyatı!
RAMAZAN
CAN (Devamla) – Çok değerli milletvekilleri, dün burada gözden kaçan bir husus
oldu, bunu sizlerle paylaşmak istiyorum. Bak, diyor ki: “Bir parti yargısı
yaratacağınızı söylemiştik. Evet, bir parti yargısı yarattınız ve yargıçlardan
oluşan, kendi yargıçlarınızdan oluşan, bir çadır tiyatrosunu bile yönetemeyen
bir yapı yarattınız ve asıl önemlisi -affedersiniz, özür diliyorum- bir eşeği
bile seçebilecek nitelikte bir yargı yarattınız.” Bunu kim söylüyor? (CHP
sıralarından gürültüler)
AHMET
TOPTAŞ (Afyonkarahisar) – Sizin destekçiniz söylüyor.
ALİ
RIZA ÖZTÜRK (Mersin) – Demokrat Yargı Derneği Başkanı söylüyor.
RAMAZAN
CAN (Devamla) – Bunu söyleyen kim, biliyor musunuz? Büyük Türk hukukçusu, Türk
hukuk kadını bir hanımefendi söylüyor. 
ALİ
RIZA ÖZTÜRK (Mersin) – Demokrat Yargı Derneği Başkanından alıntı yapıyor,
alıntı.
RAMAZAN
CAN (Devamla) – Bir hanımefendinin ağzına bu kelimeler yakışır mı?
ÖZGÜR
ÖZEL (Manisa) – Osman Can söylüyor onu, Osman Can.
AHMET
TOPTAŞ (Afyonkarahisar) – Osman Can söylüyor onu.
RAMAZAN
CAN (Devamla) – Değerli arkadaşlar, gerçekten, siz bu üsluba sabrettiniz, sebat
ettiniz, metanet ettiniz; Allah sizden razı olsun diyorum tekrar. (AK PARTİ
sıralarından alkışlar, CHP sıralarından gürültüler) 
ÖZGÜR
ÖZEL (Manisa) – Osman Can söylüyor onu.
RAMAZAN
CAN (Devamla) - Evet, evet, evet… 
Çok
yoğun bir çalışma dönemini tamamlamak üzereyiz. Buraya çıkan her hatip,
hakaret, sövme, hakaretle sövme arasında gidip gelme… (AK PARTİ sıralarından
gülüşmeler) 
Saygıdeğer
milletvekilleri, bizler de insanız, etten kemikten yaratıldık. Bizim de bir
sabrımız var, sabrımızı zorladınız. 
Evet,
burada dünkü konuşma yapan hanımefendi diyor ki: “İki tam günlük yoğun bir
mesai sonucu tasarı yasalaşmak üzere.” Cevaben söylüyorum, demek ki neymiş? Bu
Genel Kurul iki tam gün çalışabilirmiş. (AK PARTİ sıralarından alkışlar)
ALİ
İHSAN KÖKTÜRK (Zonguldak) – Bizim sayemizde sizin değil, siz sadece el
kaldırıyorsunuz.
RAMAZAN
CAN (Devamla) – Demek ki neymiş? İktidar, muhalefetin trajediye varan
engellemelerine rağmen, özellikle ana muhalefetin yoğun engellemelerine rağmen
üstün bir performans ile tasarıyı kanunlaştıracak inşallah. 
Demek
ki neymiş? Ana muhalefet bazı hatiplerinin hakarete varan, hatta sövmelerine
rağmen iktidar sabır ve metanetle bu tasarıyı kanunlaştırabilirmiş.
Demek
ki neymiş? Her şeye rağmen Cumhuriyet Halk Partisi, Barış ve Demokrasi Partisi,
Milliyetçi Hareket Partisi ve AK PARTİ Grubu, memlekete, vatandaşımıza hizmet
etmek için kanun çıkarabilirmiş diyor, hepinizi saygıyla selamlıyorum. (AK
PARTİ sıralarından alkışlar)
BAŞKAN
– Teşekkür ederim.
EMİNE
ÜLKER TARHAN (Ankara) – Sayın Başkan… (AK PARTİ sıralarından gürültüler)
BAŞKAN
– Sayın milletvekilleri, lütfen…
Buyurun
Sayın Tarhan.
EMİNE
ÜLKER TARHAN (Ankara) – Sayın Başkan, sataşma var.
BAŞKAN
– Sayın Tarhan, ne için söz istediniz, anlaşılmadı ki.
EMİNE
ÜLKER TARHAN (Ankara) – Sayın Başkan, çok açık ve net bir sataşma var. 
BAŞKAN
– Sayın Tarhan, iki dakika söz veriyorum; buyurun. 
IX.- SATAŞMALARA İLİŞKİN KONUŞMALAR
(Devam)
4.- Ankara Milletvekili Emine Ülker
Tarhan’ın, Kırıkkale Milletvekili Ramazan Can’ın CHP Grubuna sataşması
nedeniyle konuşması
EMİNE
ÜLKER TARHAN (Ankara) – Bir kez daha anladım ki eğitim cehalete engel olmuyor.
Hiç engel değil. (AK PARTİ sıralarından gürültüler)
CEVDET
ERDÖL (Ankara) – Ne kadar ayıp!
EMİNE
ÜLKER TARHAN (Devamla) – HSYK seçim sürecinde Adalet Bakanlığıyla yaptıkları
pazarlıktan sonuç almayan Demokrat Yargı Derneği ki, kendileri toplum
manipülasyonu için Anayasa referandumu sürecinde kurdurulmuş bir dernektir. 
CEVDET
ERDÖL (Ankara) – Ayıp, çok ayıp! Milletvekillerine “Eşek” denilir mi ya? Ne
kadar ayıp bir şey.
EMİNE
ÜLKER TARHAN (Devamla) – O süreçte yaşadıklarını ve Adalet Bakanıyla yaptıkları
pazarlıklardan sonuç almamaları nedeniyle yaşadıkları hayal kırıklığı sonucu
yazdıkları çok ünlü bir kitaptır bu. Bir kitabın adıydı ama -Siz hukukçu
musunuz? Bilmiyorum ama- o konudaki cehaletinizi ortaya koydunuz.
Evet
“Eşeği koysalar eşeğe oy veririm.” diyen Adalet Bakanlığına yandaş yargıçların
sözüydü, bu bir simgeydi aslında. (AK PARTİ sıralarından gürültüler) Ama siz
elbette, kitap okumadığınız için, hiç kitap okumadığınız için bunun ne anlama
geldiğini çözememişsiniz. 
Bakın,
son söz…
CEVDET
ERDÖL (Ankara) – Çok ayıp, çok ayıp! Özür dileyiniz!
AYŞE
NUR BAHÇEKAPILI (İstanbul) – Kitabı da
siz okuyorsunuz, tiyatroya da siz gidiyorsunuz, sinemaya da siz gidiyorsunuz,
biz cahiliz siz entelektüel insanlarsınız. Bu yüzden orada oturuyorsunuz.
EMİNE
ÜLKER TARHAN (Devamla) – Dinlemeyi lütfen öğrenin, ben bunu öğrenmenizi
öneriyorum. (AK PARTİ sıralarından gürültüler)
Son
söz: Sizin yargılamadan anladığınız şey aslında nedir biliyor musunuz?
Habur’dur ve çadır tiyatrolarıdır. Yönetemeyen yargıçlar tarafından yönetilmeye
çalışılan çadır tiyatrolarıdır. 
Keşke
böyle yapmasaydınız, bu hâle getirmeseydiniz. İnanın aslında, inanın çok
üzgünüm yargıyı bu hâle getirdiğiniz için.
CEVDET
ERDÖL (Ankara) – Ayıp… Yazık…
EMİNE
ÜLKER TARHAN (Devamla) – Ben ise yargıçlıktan ne anlarım biliyor musunuz? Şunu
anlarım: Adalet Bakanının rozetini dahi yakasına takmamayı, yargı
bağımsızlığını savunmayı ve salt bu nedenle vatan haini ve terörist olmayı dahi
göze almayı, bunu ben bilirim, yargıçlıktan bunu anlarım. (CHP sıralarından alkışlar; AK
PARTİ sıralarından gürültüler)
Siz
ise sadece, bir eşeğe oy verebilecek yargıçları anlarsınız, sadece bunu
anlarsınız. 
CEVDET
ERDÖL (Ankara) – Yakıştı mı o laf size? Yakışıyorsa alın gidin onu, sizin olsun!
EMİNE
ÜLKER TARHAN (Devamla) – Beyefendi, aramızdaki temel fark bu ama bunu da
anlayacağınızı sanmıyorum. (CHP sıralarından “Bravo” sesleri, alkışlar; AK
PARTİ sıralarından gürültüler) 
VIII.- KANUN TASARI VE TEKLİFLERİ İLE
KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri (Devam)
4.- Yargı Hizmetlerinin
Etkinleştirilmesi Amacıyla Bazı Kanunlarda Değişiklik Yapılması ve Basın Yayın
Yoluyla İşlenen Suçlara İlişkin Dava ve Cezaların Ertelenmesi Hakkında Kanun
Tasarısı ile Milliyetçi Hareket Partisi Grup Başkanvekili Mersin Milletvekili
Mehmet Şandır'ın; 2004 Sayılı İcra ve İflas Kanununun Bazı Maddelerinde
Değişiklik Yapılması Hakkında Kanun Teklifi; Barış ve Demokrasi Partisi Grup
Başkanvekili Şırnak Milletvekili Hasip Kaplan'ın; Türk Ceza Kanunun Özel Hayata
ve Hayatın Gizli Alanına Karşı Suçlar Kanununda Yer Alan Maddelerde Değişiklik
Yapılmasına Dair Kanun Teklifi; Mersin Milletvekili Ali Rıza Öztürk ve
Cumhuriyet Halk Partisi Grup Başkanvekilleri Ankara Milletvekili Emine Ülker
Tarhan ve Yalova Milletvekili Muharrem İnce ile 34 Milletvekilinin; 5271 Sayılı
Ceza Muhakemesi Kanununda Değişiklik Yapılmasına Dair Kanun Teklifi; İstanbul
Milletvekili Osman Oktay Ekşi'nin; Türk Ceza Yasasının Bazı Maddelerinin
Değiştirilmesi Hakkında Yasa Teklifi; İstanbul Milletvekili Osman Oktay Ekşi'nin;
3713 Sayılı Terörle Mücadele Yasasının 6 ve 7'nci Maddelerinin Yürürlükten
Kaldırılması Hakkında Yasa Teklifi; İstanbul Milletvekili Sebahat Tuncel'in;
Terörle Mücadele Kanununda Bazı Maddelerin Değiştirilmesine İlişkin Kanun
Teklifi; İzmir Milletvekili Rıza Türmen ve Cumhuriyet Halk Partisi Grup
Başkanvekili Ankara Milletvekili Emine Ülker Tarhan'ın; Adli Sicil Kanununda
Değişiklik Yapılmasına Dair Kanun Teklifi; Ağrı Milletvekili Halil Aksoy'un;
Ceza Muhakemesi Kanununda Değişiklik Yapılmasına Dair Kanun Teklifi ile Adalet
Komisyonu Raporu (1/565, 2/90, 2/120, 2/223, 2/257, 2/268, 2/292, 2/322, 2/326)
(S. Sayısı: 278) (Devam)
BAŞKAN
– İç Tüzük’ün 86’ncı maddesi gereğince
oyunun rengini belli etmek ve aleyhte
olmak üzere söz isteyen Akif Hamzaçebi, İstanbul Milletvekili. (CHP
sıralarından alkışlar) 
MEHMET
AKİF HAMZAÇEBİ (İstanbul) – Sayın Başkan, sayın milletvekilleri; Adalet ve
Kalkınma Partisi Grubu adına buraya çıkan sayın konuşmacı bu kanunu AKP’nin bir
zaferi olarak ilan etti, tarihe böyle geçeceğini söyledi. 
Evet,
ortada bir zafer vardır sizin açınızdan. Bu, tarihe “Pirus zaferi” olarak
geçecektir! (CHP sıralarından alkışlar) Yıktıklarınızın altında kalacaksınız
bir gün. Bunu yaşayacağız ve göreceğiz. 
1979
yılında Ayetullah Humeyni sürgünde olduğu Paris’ten İran’a döner. Şah
karşıtları, Şah döneminin zulmünden bıkmış olan İran halkı, özgürlük isteyen
İranlılar, demokrasi isteyen İranlılar, Humeyni’yi büyük bir coşkuyla karşılar.
Herkes demokrasi ve özgürlük bekliyordur. İslam devrimi adına yola çıkanlar,
daha sonra özgürlük ve demokrasi adına hiçbir şey yapmadılar. Ayetullah
Humeyni’yle birlikte yola çıkanlar, Humeyni’ye muhalefet etmeye başladılar. Şah
döneminin işkenceleriyle, zulümleriyle ünlü Evin Hapishanesi, devrimin on
birinci yılında rejim karşıtı, Humeyni rejimi karşıtı binlerce insanın kurşuna
dizilerek idam edilmesine sahne oldu ve bir başka Ayetullah, Munteziri,
Humeyni’ye isyan eder. 
MUSTAFA
ŞAHİN (Malatya) – Türkiye’ye gel Türkiye’ye! 
MEHMET
AKİF HAMZAÇEBİ (Devamla) – Saygısız, biraz dinle! (AK PARTİ sıralarından
gürültüler) 
MUSTAFA
ŞAHİN (Malatya) – Düzgün konuş! 
BAŞKAN
– Sayın milletvekilleri, lütfen… 
MEHMET
AKİF HAMZAÇEBİ (Devamla) – Sayın Kılıç, yakışıyor mu size? Sizin babanızla o
kadar dostluğumuz vardır, siyasette genç bir insansınız, yakışıyor mu size? 
İzin
verirseniz Sayın Başkan, tamamlayacağım. 
BAŞKAN
– Buyurun. 
MEHMET
AKİF HAMZAÇEBİ (Devamla) – Ayetullah Munteziri şöyle der: “Senin zulmün, senin
adamlarının zulmü, Şah’ın zulmünü geçti. Hani adalet devletini kuracaktık?” 
On
bir yıl önce siz AKP’yi kurduğunuzda ve 2002’de iktidar olduğunuzda adalet
devletini kurmak için yola çıkmıştınız. Bugün geldiğimiz noktada siz zulmün,
işkencenin, baskının devletini kurdunuz. Sizin o Humeyni’nin yaptığı
yönetimden, o zulüm, işkence yönetiminden hiçbir farkınız yoktur. Zamanın ruhu
değişti; zaman, eski zaman değil artık. 90’ların mazlumları, 90’ların
“ezilenleri” olarak kendilerini ilan edenler, bugün, artık zalim sınıfına
geçmiştir. Hiç şaşırmıyorum. “Mazlum”la “zalim” aynı kökten gelir, her ikisi de
aynı kökten gelir. O mazlum olan, kendisini mazlum olarak tanıtanların ruhunda,
yüreğinde bir zalimlik varmış, zulüm duygusu varmış, bugün onları yaşıyoruz.
Zamanın
ruhu değişti çünkü muhalefetteyken adalet isteyenlerin mantığı, gücü ele
geçirince gücün, zulmün mantığına teslim oldu. 
Zamanın
ruhu değişti çünkü artık isyan, fetih, ele geçirme dönemi bitti. 
Zamanın
ruhu değişti. Ele geçen ele geçti, kaleler fethedildi, devrilen devrildi. 
Zamanın
ruhu değişti. Şimdi, artık abdestli tâgutlar var, tespihli monşerler var. 
Zamanın
ruhu değişti. Şimdi, artık vahşi kapitalizme abdest aldırarak onu ehlîleştirmek
isteyen, kendini onunla özdeşleştiren bir ekip var Türkiye’de yönetimde. (CHP
sıralarından “Bravo” sesleri, alkışlar) 
Zamanın
ruhu değişti beş parasız Kuddusi Okkır’ı hapishanede öldürdüğünüzden beri. Beş
parasız Kuddusi Okkır’ın cenazesini belediye kaldırdığından beri zamanın ruhu
değişti. 
Zamanın
ruhu değişti, pankart açıp “Parasız eğitim istiyoruz.” diyen öğrencileri dokuz
yıl hapse mahkûm eden mahkemeleriniz olduğundan beri. 
Zamanın
ruhu değişti, dindar vatandaşlarımızın dinî duygularını istismar edenleri
soruşturan Deniz Feneri savcılarını görevden alıp bu paraları iç edenleri,
ceplerine atanları serbest bıraktığınızdan beri. 
Zamanın
ruhu değişti çünkü mazlumken yüreklerde hissedilen adalet duygusu…
(Mikrofon
otomatik cihaz tarafından kapatıldı) 
MEHMET
AKİF HAMZAÇEBİ (Devamla) – Toparlıyorum Sayın Başkan. 
BAŞKAN
– Teşekkür ederim Sayın Hamzaçebi.
MEHMET
AKİF HAMZAÇEBİ (Devamla) – Herkese söz verdiniz, söz istiyorum. 
BAŞKAN
– Herkese eşit şekilde verdim Sayın Hamzaçebi.
Teşekkür
ediyorum.
MEHMET
AKİF HAMZAÇEBİ (Devamla) – Sayın Başkan, sözümü tamamlamadan buradan
inmeyeceğim. (CHP sıralarından alkışlar)
BAŞKAN
– İnmeyebilirsiniz Sayın Hamzaçebi. Lütfen… Sayın Hamzaçebi, kime ne yaptıysam
bugün herkese eşit muamele yaptım.
MEHMET
AKİF HAMZAÇEBİ (Devamla) – Sayın Başkan, mikrofonu açın, sözümü tamamlamak
istiyorum. Daha evvelki görüşmelerde ben buradaydım. Siz söz talep edenlere
ilave süre verdiniz.
BAŞKAN
– Maksadınız başkaysa ona bir sözüm yok Sayın Hamzaçebi.
MEHMET
AKİF HAMZAÇEBİ (Devamla) – Siz daha önce ilave süre verdiniz.
OKTAY
VURAL (İzmir) - Sayın Başkan, lütfen…
BEDİİ
SÜHEYL BATUM (Eskişehir) – Bir tek kişiye süre vermeden bırakmadınız. Hepsine
söz verdiniz.
BAŞKAN
- Hareket yapmayın, hareket yapmayın, herkese verdim.
MEHMET
AKİF HAMZAÇEBİ (Devamla) – Sözlerimi tamamlamadan inmeyeceğim Sayın Yakut.
MUSTAFA
ELİTAŞ (Kayseri) – Tamamlasın.
OKTAY
VURAL (İzmir) – Hiç kimse rahatsızlık duymaz Sayın Başkan.
BAŞKAN
- Sizin isteğinizle değil, grupların birlikte isteği üzerine vereceğim.
BEDİİ
SÜHEYL BATUM (Eskişehir) – Herkese birer dakika ek süre verdiniz.
BAŞKAN
- Lütfen yerinize oturun.
BEDİİ
SÜHEYL BATUM (Eskişehir) - Böyle bir şey olabilir mi! 
BAŞKAN
– Olabilir tabii. Sizden de soracak değilim ben.
BEDİİ
SÜHEYL BATUM (Eskişehir) - Sayın Başkan, herkese verdiniz sözü bir dakika,
bizim Grup Başkan Vekilimize vermiyorsunuz!
BAŞKAN
– Buyurun Sayın Hamzaçebi, bir dakika veriyorum. 
MEHMET
AKİF HAMZAÇEBİ (Devamla) – Siz Meclis Başkan Vekilisiniz, orayı yönetmek için
grupların, iktidar partisi grubunun işaretine bakmak durumunda değilsiniz. 
BAŞKAN
- İşaretine bakarak değil. Siz konuşmanıza bakın. 
MEHMET
AKİF HAMZAÇEBİ (Devamla) - Zamanın ruhu değişti Meclis başkan vekilleri Meclisi
iktidar partisi grup başkanvekillerinin gözlerine bakarak yönettiğinden beri.
(CHP sıralarından alkışlar) 
Değerli
milletvekilleri, Sayın Başkan… Sayın Başkan, son cümlelerimi söylüyorum.
Mazlumken yüreklerde hissedilen adalet duygusu güce, mülke, rahata, konfora
kavuşunca bitti, sona erdi ancak şunu söyleyeyim size: Dindar olduğunu
söyleyenler, dini siyasete alet edenler gücü ele geçirince statüko için yalan
söylemeye ve devlet de zalimleşmeye başlayınca yolun sonuna gelmişiz demektir.
Sizin zulmünüz, Silivri’deki zulmünüz İran Evin Hapishanesindeki zulmü
geçmiştir. Yaptığınız, kurduğunuz zulüm yargısı bir gün dönüp sizi de
yargılayacaktır. O Silivri hapishanelerinde sizler de olacaksınız.
Teşekkür
ederim. (CHP sıralarından alkışlar) 
BAŞKAN
– Tasarının görüşmeleri tamamlanmıştır.
Tasarının
tümünü oylarınıza sunuyorum: Kabul edenler… Kabul etmeyenler… Tasarı kabul
edilmiş ve kanunlaşmıştır. (AK PARTİ sıralarından alkışlar)
Adalet
Bakanı Sadullah Ergin teşekkür için söz istemişlerdir. (CHP milletvekillerinin
Genel Kurul salonunu terk etmesi; AK PARTİ sıralarından “Nezaket! Ana
muhalefet, nereye gidiyorsun?” sesleri)
Buyurun
Sayın Bakan. (AK PARTİ sıralarından ayakta alkışlar )
ADALET
BAKANI SADULLAH ERGİN (Hatay) – Teşekkür ediyorum Sayın Başkanım.
Değerli
milletvekilleri, uzunca bir süredir hazırlıkları yapılmış olan ve 16 Ocak 2012
tarihinde Bakanlar Kuruluna, 30 Ocak 2012 tarihinde Parlamentoya sevk edilen ve
yargı hizmetlerini hızlandırma amacıyla hazırlanmış bulunan 3’üncü yargı
paketini şu anda katkılarınızla yasalaştırmış bulunuyorsunuz. Bu yasama
faaliyeti esnasında gerçekten fedakârca uzun mesai harcadınız. Bu mesai
harcanır iken Komisyon aşamasında katkı sunan iktidar muhalefet, uzman,
Komisyon Başkanı, tüm emeği geçenlere ayrı ayrı teşekkür ediyorum.
Ayrıca,
Genel Kurul aşamasında, yasamızın iki tam gün çalışılmak suretiyle kesintisiz
şekilde çalışılarak yasalaşmasına katkı sunan değerli milletvekillerimize
teşekkürü bir borç biliyorum. 
Bu
anlamda, her ne kadar bu kürsüde hilafı hakikat sözlerle de olsa incitici,
kırıcı laflar, sözler söyleyenlere, ben teşekkür konuşmasında cevap verme
gereği hissetmiyorum. 
Buradan,
bir yasama faaliyetinin sonunda bu faaliyete emeği geçenlere ayrı ayrı teşekkür
ediyorum ve bu yasanın Türk yargısında müzmin sorun hâline gelen uzun süren
yargılamaların kısaltılmasında, makul noktaya çekilmesinde önemli hizmetler
vereceğine inanıyorum ve tekraren her birinize ayrı ayrı teşekkürlerimle Genel
Kurulu saygıyla selamlıyorum efendim. (AK PARTİ sıralarından alkışlar)
BAŞKAN
– Teşekkür ediyorum Sayın Bakan.
XI.- OTURUM BAŞKANLARININ KONUŞMALARI
(Devam)
2.- Oturum Başkanı, TBMM Başkan Vekili
Sadık Yakut’un, 24’üncü Dönem İkinci Yasama Yılının sonuna yaklaşılmış olması
nedeniyle teşekkür konuşması 
BAŞKAN
– Sayın milletvekilleri, 24’üncü Dönemin İkinci Yasama Yılının sonuna yaklaşmış
bulunmaktayız. Yasama yılının bu son mesai günlerinde millet iradesini temsil
ve yansıtma adına gerçekleştirdiğimiz faaliyetlerde birlikte çalışma fırsatı
bulduğumuz tüm milletvekillerine, parti gruplarının başkan vekillerine,
birleşimi yöneten başkan vekillerine, kâtip üyelere, idare amirlerine; bizlerle
bire bir çalışan sekreter, danışman ve yardımcı personelimize; çalışmalarımızı
görüntülemek ve kamuoyuna aktarmak üzere bizleri takip eden Meclis Televizyonu
ile yazılı ve görüntülü basınımızın mensuplarına; Genel Kurulda bizlerle
birlikte uzun mesailer yapan Kanunlar ve Kararlar Başkanlığı bürokrat ve
uzmanlarına, stenograf arkadaşlarımıza, Genel Kurul teknik personeline ve kavas
arkadaşlarımıza; çaycısından garsonuna, güvenlik görevlilerinden Genel
Sekreterine kadar bizlere destek veren tüm Meclis çalışanlarına, hepsine ayrı
ayrı teşekkür ediyorum.
Alınan
karar gereğince, kanun tasarı ve teklifleri ile komisyonlardan gelen diğer
işleri sırasıyla görüşmek için 2 Temmuz 2012 Pazartesi günü saat 14.00’te
toplanmak üzere birleşimi kapatıyorum.

Kapanma Saati: 13.37





