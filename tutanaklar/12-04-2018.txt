



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 85’inci
Birleşim
 12
Nisan 2018 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Hakkâri Milletvekili Nihat Akdoğan’ın, cezaevlerinde
yaşanan hak ihlallerine ilişkin gündem dışı konuşması
2.- Eskişehir Milletvekili Utku Çakırözer’in, eğitimde
eşitsizlik ve niteliksizleştirmeye ilişkin gündem dışı konuşması
3.- Mersin Milletvekili Yılmaz Tezcan’ın, Yörük kültürü ve
Yörüklere ilişkin gündem dışı konuşması

IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak Yörük halkına sevgi ve selamlarını
sunduklarına ilişkin konuşması 

V.- AÇIKLAMALAR
1.- Adana Milletvekili Zülfikar İnönü Tümer’in, personel
alımında büro yönetimi ve sekreterlik bölümü mezunlarına yer verilip
verilmeyeceğini öğrenmek istediğine ilişkin açıklaması
2.- Kahramanmaraş Milletvekili İmran Kılıç’ın, Cezayir
halkına başsağlığı dileğinde bulunduğuna ve 21’inci yüzyılın en stratejik
maddesi ve üretimin en temel girdisinin su olduğuna ilişkin açıklaması
3.- Kayseri Milletvekili Sami Dedeoğlu’nun, 7-13 Nisan
Sağlık ve Sosyal Güvenlik Haftası’na ilişkin açıklaması
4.- Adana Milletvekili İbrahim Özdiş’in, TEOG sınavı yerine
getirilen adrese dayalı çember sistemine ilişkin açıklaması
5.- Kütahya Milletvekili Mustafa Şükrü Nazlı’nın, Proje
Bazlı Destek Sistemi’nin hayırlı olmasını dilediğine ilişkin açıklaması
6.- Mersin Milletvekili Baki Şimşek’in, 5 Ocakta Mersin
Tarsus’ta yaşanan sel felaketi nedeniyle çiftçilerin mağduriyetinin
giderilmesini talep ettiğine ilişkin açıklaması
7.- Isparta Milletvekili İrfan Bakır’ın, Isparta’nın
Şarkikaraağaç ilçesinin Çiçekpınar ve Çarıksaraylar kasabası ile 15 köye ait
13.873 hektarlık sahada yürütülen proje çalışmalarıyla ilgili bilgi almak
istediğine ilişkin açıklaması
8.- Niğde Milletvekili Ömer Fethi Gürer’in, Hükûmetin bardo
hayvan sakatatı, nişasta bazlı şurup, ayçiçek tohumu, aspir ve pamuk tohumu
yağının Bosna-Hersek’ten ithalatında gümrük vergisini sıfırlamasına ilişkin
açıklaması
9.- Afyonkarahisar Milletvekili Burcu Köksal’ın, Lise Geçiş
Sınavı’nda öğrenci alacak nitelikli okullar listesinde yer alan okullar
belirlenirken hangi kriterlerin esas alındığını öğrenmek istediğine ilişkin
açıklaması
10.- Kırklareli Milletvekili Vecdi Gündoğdu’nun, AKP’nin
tarım ve hayvancılık politikalarıyla üreticiyi gırtlağına kadar
borçlandırdığına ve kamu bankaları aracılığıyla çiftçiye, esnafa verilmeyen
kredilerin yandaş şirketlere verildiğine ilişkin açıklaması
11.- İzmir Milletvekili Kerem Ali Sürekli’nin, 10 Nisan Türk
polis teşkilatının kuruluşunun 173’üncü yıl dönümüne ilişkin açıklaması
12.- Mersin Milletvekili Ali Cumhur Taşkın’ın, Avrupa’da ve özellikle
Almanya’da yükselen Türk ve İslam düşmanlığını şiddetle telin ettiğine ilişkin
açıklaması
13.- Kahramanmaraş Milletvekili Mehmet İlker Çitil’in,
içinde bulunulan haftada etkinlikleri yürütülen Dünya Sağlık Günü ve Haftası,
Kalp Sağlığı Haftası ve Parkinson Günü nedeniyle farkındalığın artmasını ve
vatandaşların sağlıklı yaşamalarını dilediğine ilişkin açıklaması
14.- Giresun Milletvekili Bülent Yener Bektaşoğlu’nun, Millî
Eğitim Bakanlığının yeni sistemiyle eğitimde fırsat eşitliğinin ortadan kalktığına
ve laik, demokratik, bilimsel, çağdaş eğitime darbe vurulduğuna ilişkin
açıklaması
15.- Adıyaman Milletvekili Behçet Yıldırım’ın, Kürt dili
üzerindeki baskı ve yasakların her geçen gün arttığına ilişkin açıklaması
16.- Manisa Milletvekili Erkan Akçay’ın, ülkemize yönelik
kuşatma hamlelerinin ekonomi alanında da devam ettiğine, bu çerçevede acil
ekonomik ve yapısal tedbirlerin alınması gerektiğine, ülkemizin bir diğer
önemli gündeminin de FETÖ’yle mücadele olduğuna ve bu mücadelenin bir
stratejisi olması gerektiğine ilişkin açıklaması
17.- Adana Milletvekili Meral Danış Beştaş’ın, HDP Eş Genel
Başkanı Selahattin Demirtaş’ın devam eden duruşmasına, kayınpederi vefat eden
Muş Milletvekili Burcu Çelik’e başsağlığı dileklerini ilettiğine, Diyarbakır’da
Kürtçe tabelaların Büyükşehir Belediyesi kayyumu tarafından kaldırılmasına,
Adana'da on üç gün önce gerçekleştirilen bir gözaltı operasyonuna, akaryakıta
yapılan zamma ve İlknur Oruç’un aylardır kanser ilacı bulamadığı için yaşamını
yitirdiğine ilişkin açıklaması
18.- Balıkesir Milletvekili Namık Havutça’nın, ABD
Başkanının Suriye üzerinden Rusya’yla restleşmesinden zarar görecek olanların
Suriye ile Türkiye halkı olduğuna ve Hükûmetin barışı gündeme getirmesi
gerektiğine, akaryakıta yapılan zamlara ve Cumhuriyet Halk Partisi olarak
emeklilikte yaşa takılanların sorunlarına uygun bir çözüm bulunmasını talep
ettiklerine ilişkin açıklaması
19.- Amasya Milletvekili Mehmet Naci Bostancı’nın, Miraç
Kandili’ni kutladığına, Doğu Guta’da yaşanan kimyasal saldırının asli
faillerinin bulunup cezalandırılması gerektiğine ve 12 Nisan Abdülhak Hamit
Tarhan'ın ölümünün 81’inci yıl dönümüne ilişkin açıklaması
20.- Adana Milletvekili Meral Danış Beştaş’ın, Kayseri
Milletvekili İsmail Tamer’in HDP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
21.- Adıyaman Milletvekili Behçet Yıldırım’ın, Kayseri
Milletvekili İsmail Tamer’in HDP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
22.- Balıkesir Milletvekili Namık Havutça’nın, Kayseri
Milletvekili İsmail Tamer’in HDP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
23.- Amasya Milletvekili Mehmet Naci Bostancı’nın, Iğdır Milletvekili
Mehmet Emin Adıyaman’ın 548 sıra sayılı Kanun Tasarısı’nın 17’nci maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
24.- Niğde Milletvekili Ömer Fethi Gürer’in, Mecliste geçiş
noktalarında görev yapan polis memurlarını hava koşullarından koruyacak bir yer
yapılması önerisinde bulunduğuna ilişkin açıklaması
25.- Iğdır Milletvekili Mehmet Emin Adıyaman’ın, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
26.- Adana Milletvekili Meral Danış Beştaş’ın, HDP Eş Genel
Başkanı Selahattin Demirtaş hakkındaki 9 soruşturmayla ilgili yetkisizlik
kararı verilmesinin talimat dışında başka bir izahının olmadığına ilişkin
açıklaması
27.- Amasya Milletvekili Mehmet Naci Bostancı’nın, Iğdır
Milletvekili Mehmet Emin Adıyaman’ın 548 sıra sayılı Kanun Tasarısı’nın 18’inci
maddesine bağlı ek madde 15’le ilgili önerge üzerinde yaptığı konuşmasındaki
bazı ifadelerine ilişkin açıklaması
28.- Adana Milletvekili Meral Danış Beştaş’ın, Parlamentonun
9 üyesinin hâlâ hapiste tutulduğuna, hukuka uygun bir yargılama yapılmadığına
ve HDP milletvekilleri olarak hapisteki arkadaşlarını ziyaret etmelerinin
engellendiğine ilişkin açıklaması
29.- Eskişehir Milletvekili Utku Çakırözer’in, Eskişehir’de
Kanlıpınar Göleti, Şehri Derya Piknik Alanı ve Fidanlık Tesislerinin durumuna
ilişkin açıklaması
30.- Kahramanmaraş Milletvekili İmran Kılıç’ın, Orman ve Su
İşleri Bakanlığınca Kahramanmaraş’ta son on dört yılda yapılan yatırımlara
ilişkin açıklaması
31.- Adana Milletvekili Seyfettin Yılmaz’ın, Orman ve Su
İşleri Bakanı Veysel Eroğlu’nun 548 sıra sayılı Kanun Tasarısı’nın 18’inci
maddesine bağlı ek madde 16’yla ilgili bazı ifadelerine ilişkin açıklaması
32.- İzmir Milletvekili Kamil Okyay Sındır’ın, Orman ve Su
İşleri Bakanı Veysel Eroğlu’nun 548 sıra sayılı Kanun Tasarısı’nın 18’inci
maddesine bağlı ek madde 16’yla ilgili bazı ifadelerine ilişkin açıklaması
33.- Amasya Milletvekili Mehmet Naci Bostancı’nın, 2002-2015
yılları arasında Türkiye'nin orman varlığının 22 milyon hektara çıktığına
ilişkin açıklaması
34.- Adana Milletvekili Seyfettin Yılmaz’ın, orman
alanlarının yeni orman alanları kazandırılarak değil orman kadastro çalışmaları
yapılarak arttığına ilişkin açıklaması
35.- Amasya Milletvekili Mehmet Naci Bostancı’nın, Batman
Milletvekili Mehmet Ali Aslan’ın 548 sıra sayılı Kanun Tasarısı’nın 20’nci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
36.- Adana Milletvekili Meral Danış Beştaş’ın, iftira,
yalan, manipülasyon, algı yaratma üzerinden medyacılık yapıldığına ve Doğan
Medyayı Demirören grubunun değil Hükûmetin satın aldığına ilişkin açıklaması
37.- Sağlık Bakanı Ahmet Demircan’ın, Adana Milletvekili
Meral Danış Beştaş’ın yaptığı açıklamasındaki bazı ifadelerine ilişkin
açıklaması
38.- Adana Milletvekili Meral Danış Beştaş’ın, Sağlık Bakanı
Ahmet Demircan’ın yaptığı açıklamasındaki bazı ifadelerine ilişkin açıklaması
39.- Sağlık Bakanı Ahmet Demircan’ın, Adana Milletvekili
Meral Danış Beştaş’ın yaptığı açıklamasındaki bazı ifadelerine ilişkin tekraren
açıklaması
40.- Adana Milletvekili Meral Danış Beştaş’ın, Sağlık Bakanı
Ahmet Demircan’ın yaptığı açıklamasındaki bazı ifadelerine ilişkin tekraren
açıklaması



VI.- ÖNERİLER
A) Siyasi Parti Grubu Önerileri
1.- HDP Grubunun, Batman Milletvekili Saadet Becerekli ve
arkadaşları tarafından, şehir hastanelerinin yapısal sorunlarının araştırılması
amacıyla 12/4/2018 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 12 Nisan
2018 Perşembe günkü birleşiminde yapılmasına ilişkin önerisi
2.- CHP Grubunun, İstanbul Milletvekili Gamze Akkuş İlgezdi
ve arkadaşları tarafından, sağlıkta şiddetin önlenemediği, can kayıplarının
yaşandığı ve hekimler başta olmak üzere sağlık personeli arasında meydan gelen
intihar vakalarının araştırılması amacıyla 12/4/2018 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 12 Nisan 2018 Perşembe günkü birleşiminde
yapılmasına ilişkin önerisi

VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/929) ve Tarım, Orman ve Köyişleri
Komisyonu Raporu (S. Sayısı: 548)
2.- Türkiye Cumhuriyeti Hükümeti ile
Kamerun Cumhuriyeti Hükümeti Arasında Güvenlik Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/449) ve Dışişleri
Komisyonu Raporu (S. Sayısı: 112) 

VIII.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu teşrif eden Moldova
Parlamentosu Dış Politika ve Avrupa ile Entegrasyon Komisyonu Başkanı Violeta
Ivanov ve beraberindeki heyete “Hoş geldiniz.” denilmesi

IX.- YAZILI SORULAR VE CEVAPLARI
1.- Ankara Milletvekili Levent Gök'ün, Rusya'ya ihraç edilen domates
miktarına ve Rusya'daki ithalat kısıtının Türkiye ekonomisine etkisine ilişkin
Başbakandan sorusu ve Ekonomi Bakanı Nihat Zeybekci’nin cevabı (7/24725)
2.- İstanbul Milletvekili Mustafa Sezgin Tanrıkulu'nun, 17 Aralık
2013-21 Kasım 2017 arasında Bakanlık kadrolarıyla ilişiği kesilen memur ve
sözleşmeli personele ilişkin sorusu ve Ekonomi Bakanı Nihat Zeybekci’nin cevabı
(7/24863)
3.- İzmir Milletvekili Murat Bakan'ın, dış yatırımlardaki artışa ilişkin
sorusu ve Ekonomi Bakanı Nihat Zeybekci’nin cevabı (7/24864)
4.- İzmir Milletvekili Murat Bakan'ın, altın ticaretine ilişkin sorusu
ve Ekonomi Bakanı Nihat Zeybekci’nin cevabı (7/25235)
5.- Denizli Milletvekili Melike Basmacı'nın, Bakanlık bünyesindeki kreş
ve anaokullarına ilişkin sorusu ve Gümrük ve Ticaret Bakanı Bülent Tüfenkci’nin
cevabı (7/25595)
12 Nisan 2018 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Barış KARADENİZ (Sinop) 
----- 0 -----
BAŞKAN
– Türkiye Büyük Millet Meclisinin 85’inci Birleşimini açıyorum. 
Toplantı
yeter sayısı vardır, görüşmelere başlıyoruz. 
Görüşmelere
geçmeden önce üç sayın milletvekiline gündem dışı söz vereceğim. 
Gündem
dışı ilk söz, cezaevlerinde yaşanan hak ihlalleri hakkında söz isteyen Hakkâri
Milletvekili Nihat Akdoğan’a aittir. 
Buyurun
Sayın Akdoğan.
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Hakkâri Milletvekili Nihat Akdoğan’ın, cezaevlerinde
yaşanan hak ihlallerine ilişkin gündem dışı konuşması
NİHAT
AKDOĞAN (Hakkâri) – Sayın Başkan, değerli milletvekilleri ve cezaevinde rehin
bulunan değerli eş genel başkanlarım; sizleri saygıyla, hürmetle selamlıyorum. 
Değerli
arkadaşlar, özellikle AKP dönemiyle birlikte cezaevlerinde tecrit... Yani zaten
dün Genel Başkanımızın duruşmasına katıldığımızda da gördük ki... İddianameleri
hazırlayan, bizleri içeriye atan ve bunun kararını verenlerin hepsinin de
FETÖ’den içeride olduğunu hepimiz biliyoruz. Hem iddianameyi hazırlayan
savcıların hem tutuklama kararını veren hâkimlerin FETÖ’den içeride olduğu bir
süreçte, binlerce insan, on binlerce insan, arkadaşlarımız haksız yere, bu
darbecilerin zihniyeti sonucu cezaevlerinde, içeri atılmış durumda. Peki,
Hükûmete gelince bu darbeciler, herkes terörist konumunda gözükürken HDP’ye
gelince HDP hakkında ya da arkadaşlarımız hakkında, partimizin siyasetçileri
hakkında hazırlanan iddianamelerin tümünü hiçbir sorun yaşamadan, hiçbir kaygı taşımadan
kabul ediyorlar. Neden yargı muhaliflere yönelince bunların
hazırladıkları iddianameler kabul ediliyor? 
Bakın,
birçok cezaevinden bizlere mektuplar geliyor. Özellikle Tarsus T Tipi Kapalı
Cezaevindeki aynı arkadaşlarımızdan şu ana kadar iki üç tane mektup aldık. Şunu
açıkça söyleyeyim: Özellikle askerî darbe döneminde Mamak Cezaevindeki
uygulamalar ile Diyarbakır Cezaevindeki uygulamalar neyse bugün Tarsus T Tipi
Cezaevindeki uygulamalar da onlardan aşağı değildir. Zaten haksız yere on yıl
ceza vermişsiniz; insanlar içeride, sizin elinizde. Neden bu insanlara ceza
içerisinde ceza, tecrit içerisinde tecrit uygulamasına gidiyorsunuz? 
Bakın,
mektup gönderen arkadaşlarımızın yaşadıkları: Yani kanunda da geçen, bir insana
yirmi günlük bir ceza verilir. Tecrit, tek kişilik hücre ama şu anda
içeride olan arkadaşlarımızın yüz yirmi güne kadar, hatta altı aya kadar tek
kişilik bir hücrede tutulduklarını biz kendimiz gördük, kendimiz de yaşadık.
Tek kişilik bir hücrede sizi tecrit ediyorlar; görüşmeleriniz tek kişilik, her
şeyiniz “tek kişilik” üzerine inşa edilmiş. Dolayısıyla sadece size kalıyor
cezaevlerinde bu tek kişilik yaşama, tek kişilik yalnızlaştırmaya,
bireyleştirmeye karşı direnç göstermeniz. Bunun için de arkadaşlarımız bunu
yapıyor. 
Bakın,
cezaevinde yapılan uygulamalar... Askerî darbe olmamış, değil mi? “OHAL’i
kaldırdık.” Bununla övünen bir iktidar partisi şu anda, cezaevlerinde, tek
tipten tutun diğer uygulamaların tümüne kadar, askerî düzende sayım yaptırma,
tek sıra hâlinde mahkûmları, tutukluları yürütme -daha önce de burada dile
getirdik- özellikle bu çıplak aramalar… “Dindar bir parti, muhafazakâr bir
parti” denilen bir parti döneminde insanların çıplak aramaya tabi tutulmasını
vicdanlar nasıl kabul edecek? Ahlak bunu nasıl kabul edecek?
Diğer
bir şey: “Kürtçe konuşmayın.” Ya karşıdaki insanın annesi, babası, kardeşi
Türkçe bilmiyorsa? Biliyor ya da bilmiyor, fark etmiyor, neden bir insana
“Telefonda ana dilinizde konuşmayın.” diye yasak getiriyorsunuz?
Telefon
görüşmelerine tekmil vermeden kimse çıkarılmıyor. Dolayısıyla, eğer bu bir
darbe süreci değilse, buna niye izin veriyorsunuz? Niye buna karşı sessiz
kalınıyor?
(Mikrofon
otomatik cihaz tarafından kapatıldı) 
NİHAT
AKDOĞAN (Devamla) – Sayın Başkan, bir dakika rica ediyorum. 
BAŞKAN
– Buyurun, bir dakika ek sürenizi veriyorum. 
NİHAT
AKDOĞAN (Devamla) – Teşekkür ediyorum. 
Bakın,
daha önceki dönemde Meclis Başkanlığı yapan, hükûmette de Başbakan
yardımcılığında bulunan Sayın Arınç’ın Diyarbakır Cezaevinde kalan Gültan
Kışanak için söylediği cümle aynen şu: “Ben olsaydım dağa çıkardım.” Yani bu
uygulama şimdi, sizin döneminizde de yaşanıyor. Dolayısıyla cezaevlerine bu
kadar sessiz kalmayın. Oradaki insanlar da, o insanlar da bu ülkenin
vatandaşları. 
Son
bir şey söyleyip bitirmek istiyorum. Bakın, Sayın Cumhurbaşkanının geçenlerde
bir yerde konuşması oldu: “Bir ülkede halk bunalmış, ellerini semaya açarak
adalet çığlığı atar hâle gelmişse oradaki yargı sisteminde bir sorun var
demektir. Adaleti kaybettiğimizde her şeyimizi kaybedeceğimizi de bilmek
zorundayız.” diyor. Ben de aynı şeyi söylüyorum. Bugün cezaevlerinden yükselen
sese biz de sessiz kalmayalım.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Akdoğan.
Gündem
dışı ikinci söz, eğitimde eşitsizlik ve niteliksizleştirme hakkında söz isteyen
Eskişehir Milletvekili Utku Çakırözer’e aittir.
Buyurun
Sayın Çakırözer. (CHP sıralarından alkışlar)
2.- Eskişehir Milletvekili Utku Çakırözer’in, eğitimde
eşitsizlik ve niteliksizleştirmeye ilişkin gündem dışı konuşması
UTKU
ÇAKIRÖZER (Eskişehir) – Sayın Başkan, değerli milletvekilleri, bizleri
televizyonlarından seyreden değerli yurttaşlarımız; hepinizi saygıyla
selamlıyorum.
Sözlerime,
bir gazete haberi yüzünden üç yüz üç gündür Maltepe Cezaevinde haksız, hukuksuz
yere tutuklu bulunan İstanbul Milletvekilimiz Enis Berberoğlu’na derhâl
özgürlük dileğimi ve diğer tutuklu milletvekillerinin de tutuksuz
yargılanmaları dileğimi ifade ederek başlamak isterim.
Değerli
arkadaşlarım, iki gündür yüz binlerce aile telaş içinde, kaygı içinde. Aylardır
konuşulan ortaöğretime geçişte yeni sistem önceki gece açıklandı. Herkes nasıl
bir sistem olacağını, evlatlarının istedikleri okullara nasıl girebileceğini
anlamaya çalışıyor. Adalet ve Kalkınma Partisi iktidarları döneminde on beş
yılda 6’ncı kez sistem değişiyor. LGS dedik olmadı, OKS, SBS tutmadı; en son
uygulanan TEOG vardı “Sınavsız sistem getiriyoruz, öğrencileri sınav stresinden
kurtarıyoruz.” diye değiştirileceğini duyurdunuz, şimdi ortaya çıkıyor ki “sınavsız
sistem” diye gündeme gelen yeni sistemde de sınav var. Adı açıklandı: “Sınavla
Öğrenci Alacak Ortaöğretim Kurumlarına İlişkin Merkezî Sınav.” Yani halka
“Sınavı ortadan kaldırıyoruz, stresi bitiriyoruz.” diyenler bir kez daha
merkezî sınav yapma noktasındalar. Hani sınav yoktu, hani öğrencilerin stresi,
velilerin kaygısı bitecekti? Bütün eğitimciler, yeni sistemin eskisine göre
daha fazla stres, daha fazla kaos, daha fazla kaygıya neden olacağında
hemfikir.
Değerli
arkadaşlarım, yeni sistemin belki de en dikkat çekici özelliği, dünyada ilk
defa temel eğitimden sorumlu bir eğitim bakanlığının ve bakanının kendisine
bağlı okulları “nitelikli” ve “niteliksiz” diye ayırmış olması ve bu okulların
yüzde 90’ını da “niteliksiz” olarak damgalaması. Bu, Türkiye’de sadece ama
sadece Adalet ve Kalkınma Partisi iktidarına nasip oldu. Yani övünerek
getirdiğiniz yeni LGS sisteminin en temel özelliği, devlet okullarımızın yüzde
90’ının “niteliksiz” olduğunu daha baştan, peşinen kabul etmesi.
Değerli
arkadaşlarım, yeni sistemde sınavla öğrenci alacak okullara baktığınızda ne
görüyorsunuz? Öğrencilerimize ve velilerimize iki yönlü bir dayatma,
alternatifsiz bırakma ve zorlama görüyoruz. Bakın, nasıl oluyor? Pek çok kentte
en köklü, en başarılı liseler liste dışı. Eskişehir’den örnek vereyim: 15 okul
“nitelikli” diye açıklandı; 4 fen lisesi, 2 sosyal bilimler lisesi, 2 Anadolu
lisesi, 5 meslek lisesi, 2 imam-hatip lisesi. Bu okullara sınavla girilecek ama
bakıyoruz, ilimizin en başarılı okullarından Fatih Anadolu, Kılıçoğlu Anadolu,
Muzaffer Çil Anadolu, Ahmet Kanatlı Anadolu, Salih Zeki Anadolu, 19 Mayıs
Anadolu ve Orhan Oğuz Anadolu Liseleri bu listede yok. Ne oldu? Bir gecede
“niteliksiz” okul oldular. Ankara’da yüzde 10’luk dilimden öğrenci alacak
meslek ve imam-hatip lisesi toplamı 50; fen, Anadolu ve sosyal bilimler lisesi
toplamı ise 32. Bakın, 34 ilde Anadolu lisesine giriş imkânı sağlanmıyor;
Amasya, Ardahan, Artvin, Bartın, Bayburt, Bilecik, Bolu, Burdur, Çanakkale,
Çankırı, Çorum, Edirne, Erzincan, Giresun, Gümüşhane, Iğdır, Isparta, Karabük,
Karaman Kastamonu, Kırıkkale, Kırklareli, Kırşehir, Kilis, Kütahya, Mardin,
Ordu, Rize, Sinop, Tokat, Trabzon, Tunceli, Yalova ve Yozgat'ta öğrencilere
Anadolu lisesi alternatifi sunulmuyor. 11 ilde sosyal bilimler lisesine giriş imkânı
yok. Spor, güzel sanatlar, turizm, sağlık meslek liseleri kimsenin aklına
gelmemiş ki bir tane dahi yok ama liste, imam-hatip ve meslek lisesi ağırlıklı.
“Nitelikli” olarak adlandırılan 1.367 lisenin 767’si imam-hatip ve meslek
lisesi. 34 ilde Anadolu, 11 ilde sosyal bilimler liselerine giriş imkânı yok.
Buna karşılık, tüm illerde imam-hatip lisesi alternatifi birden fazla okulla
sağlanıyor. Bakın, 61 ilde tercihe sunulan imam-hatip lisesi sayısı Anadolu
lisesi sayısının önündedir. 
Değerli
arkadaşlarım, mesele imam-hatip lisesi karşıtlığı değildir, ülkemizde isteyen
yurttaşlarımız evlatlarını imam-hatip liselerinde, okullarında okutma hakkına
sahiptir. İmam-hatip lisesinde okuyan da, fen lisesinde, Anadolu lisesinde,
meslek lisesinde ve açık lisede okuyan öğrenciler de hepsi bizim
evlatlarımızdır. En iyi yetişmiş, donanımlı öğretmenlerden en kaliteli, en
çağdaş, en bilimsel, cumhuriyet ilkelerine sahip çıkan eğitimi almalarını
hepimiz isteriz ama bu listede gözlemlediğimiz husus bu değil, Hükûmetin önceliğinin
başarılı öğrencileri alternatifsiz bırakarak bu okullara yönlendirmek
istemesidir. Bakın, geçen yıl TEOG sınavını kazananlar arasında yüzde 10’luk
dilimde sadece 9 Anadolu imam-hatip lisesi vardı, bu yıl yüzde 10’luk dilimden
öğrenci alacak imam-hatip lisesi sayısı 298’e çıkarılmıştır. 
(Mikrofon
otomatik cihaz tarafından kapatıldı)
UTKU
ÇAKIRÖZER (Devamla) – Sayın Başkan…
BAŞKAN
- Buyurun, bir dakika ek süre veriyorum.
UTKU
ÇAKIRÖZER (Devamla) – Yani 1.367 nitelikli okul arasına 298 imam-hatip okulu
konurken buna karşılık Anadolu liseleri sayısı 222’yle sınırlanmış. İşin özü
şu: AKP Hükûmeti imam-hatip liselerinde istenen başarıyı artıramayınca ve
dolayısıyla bu okullara talebi artıramayınca bu okulları nitelikli lise sayarak
başarılı öğrencileri bu okullara yönlendirme arayışına girmiş durumdadır.
Sistemin temelinde, öğrencilere ve velilere yapılan birinci dayatma işte bu
dayatmadır. 
Sistemin
bir de sınavsız girilecek yani Hükûmetin “niteliksiz” diye adlandırdığı
okullara giriş cephesi var, orada durum daha da sıkıntılıdır. Çocuğunu Anadolu
lisesine göndermek isteyen bir aile için Eskişehir’de 2 nitelikli okul tespit
edilmiş, eğer sınavı kazanamazsa çember sistemine göre oturduğu yere yakın 3
Anadolu lisesine girmeyi deneyecek, bu da olmaz ise kendisi ve ailesi
istemediği hâlde bir imam-hatip ya da meslek lisesine gitmek zorunda kalacak.
Eğer öğrenci ve ailesi bu okullarda okumak istemiyorlarsa önlerinde kalan tek
çare özel okula kayıt yaptırmaktır. İşte bahsettiğim ikinci ve en önemli
dayatma budur; öğrencileri, velileri özel okullara mecbur bırakmaktır. 
(Mikrofon
otomatik cihaz tarafından kapatıldı)
UTKU
ÇAKIRÖZER (Devamla) – Sayın Başkan, bitiriyorum, son paragraf.
BAŞKAN
- Uzatamayacağım ama, bir dakika ek süre veriyoruz.
UTKU
ÇAKIRÖZER (Devamla) – Son, bitiriyorum, hemen bitiriyorum.
BAŞKAN
- Siz söyleyin ama açmayacağız mikrofonu.
UTKU
ÇAKIRÖZER (Devamla) – Değerli arkadaşlar, bu sistem ne adildir ne eşitlikçidir
ne hakkaniyetlidir; bu sistem, liselerinin adı gibi niteliksizdir,
dayatmacıdır. Bu kadar adaletsizliğe, eşitsizliğe neden olacak bir sistemde
ısrar etmekten vazgeçin. Yavrularımızın geleceğinin üzerine hep birlikte
titreyelim, eğitimde fırsat ve imkân eşitliğini birlikte sağlayalım. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim.
Gündem
dışı üçüncü söz, Yörük kültürü ve Yörükler hakkında söz isteyen Mersin
Milletvekili Yılmaz Tezcan’a aittir. 
Buyurun
Sayın Tezcan. (AK PARTİ sıralarından alkışlar) 
3.- Mersin Milletvekili Yılmaz Tezcan’ın, Yörük kültürü ve
Yörüklere ilişkin gündem dışı konuşması
YILMAZ
TEZCAN (Mersin) – Sayın Başkan, değerli milletvekilleri; kışlaktan yaylalara
göç döneminin başlaması nedeniyle Yörük kültürü ve Yörüklerle ilgili gündem
dışı söz almış bulunuyorum. Sizleri, Mersinli hemşehrilerimizi, Yörük
kardeşlerimizi ve ekranları başında bizleri izleyen değerli vatandaşlarımızı
saygıyla selamlıyorum. 
Yörük
“yürümek” fiilinden türemiş olup Anadolu’ya gelip yurt tutan göçebe Oğuz
boylarını, Türkmenleri ifade eden bir kelimedir. Yörük, bir yerde durmayan,
konargöçer, göçebe demektir. Yörüklük bir yaşam biçimidir. Oğuzlar, Türkmenler
ve Yörükler, hepsi göçer olan ve aynı topluluğun değişik zamanlarda ve yerlerde
aldığı adlardır. Oğuzlar, Yörükler, Çin tarihinde milattan önce 2’nci asra
kadar uzanmaktadır. 10’uncu yüzyılın ilk yarısında Oğuzlar Seyhun bozkırlarında
yaşamışlardır. Kaşgarlı Mahmut’a göre 11’inci yüzyılda Oğuzların 24 boydan
meydana geldiği görülmektedir. Oğuzların İslamiyeti kabulünden sonra bunlara
Türkmen denildiğini biliyoruz. Türkmen adının Maveraünnehir Müslümanları
arasında “Müslüman Türk” olarak kullanıldığı, ayrıca Türkmen’in “Büyük Türk”
anlamına geldiği de söylenmektedir. Osmanlı İmparatorluğu Dönemi’nde “Yörük”
adıyla bilinen konargöçer gruplardan Kızılırmak’ın doğusundakilere Türkmen...
BAŞKAN
– Sayın Tezcan, üstünüzdeki şalı lütfen bir kenara koyabilir misiniz,
maksadınız hasıl olmuştur:
YILMAZ
TEZCAN (Devamla) – Tabii Başkanım, birazdan bırakıyorum.
BAŞKAN
– Lütfen şimdi, konuşma esnasında rica edeyim sizden, lütfen.
YILMAZ
TEZCAN (Devamla) – Daha önce başkaları başka türlü şeyler taktılar. Bu, Yörük
kültürünün bir...
BAŞKAN
– Aynı itirazlar, aynı uyarılar kendilerine yapıldı Sayın Tezcan. Pratiğimiz o
konudadır, o yüzden bu itirazda bulundum.
YILMAZ
TEZCAN (Devamla) – Teşekkür ediyorum Başkanım ama süreme biraz eklerseniz
memnun olacağım.
BAŞKAN
– Siz buyurun, ben ekleyeceğim.
MEHMET
NACİ BOSTANCI (Amasya)- Yılmaz Bey, çıkarın, çıkarın. 
YILMAZ
TEZCAN (Devamla) – Kızılırmak’ın doğusundakilere Türkmen, batısındakilere ise
Yörük ismi veriyoruz. 
Bu
şalı Türkmenlerin, Yörüklerin simgesi olduğu için taktık, hiçbir şekilde başka
bir manası yoktur. 
BAŞKAN
– Onu biliyoruz ama maksadınız hasıl olduğu için, sizi de aldığımız kararlara
uymaya davet ediyorum, lütfen. 
Teşekkür
ederim. 
YILMAZ
TEZCAN (Devamla) – Eğer süremize eklerseniz Sayın Başkanım, memnun oluruz. 
BAŞKAN
– Onun da takdirini bana bırakın lütfen. 
YILMAZ
TEZCAN (Devamla) – Anadolu’da pek çok Yörük, Türkmen isimleri ve gruplar
vardır, Yörüklerin bazılarının adları şunlardır: İçel Mersin Yörükleri, Aydın
Yörükleri, Tekeli Yörükleri, Bursa Yörükleri, Haruniye Yörükleri, Maraş
Yörükleri, Osmaniye Yörükleri, Karakeçili, Eğridir Yörükleri, Sarıkeçili
Yörükleri, Avşar Yörükleri gibi daha pek çok ismini sayamadığımız Yörük,
Türkmen boyları hâlâ ülkemizde konargöçer olarak hayatlarını sürdürmektedir. 
Yörük
kültürünü yaşamış, hatıraları ve anıları taptaze olan bir Yörük kardeşiniz
olarak Yörük kültürünü çok iyi biliyorum. Yörük’e sormuşlar “Nerelisin? Poyraz
esen, sazlık öten yerinden misin yoksa keklik öten, kekik kokan yerinden
misin?” diye. İşte bizler de Toros Dağlarında kekik kokan, keklik öten
yerindeniz diye söylemek istiyorum; önemli bir ikilikti. Yörük kültürü ham
çökelektir, yayladır, katar katar develerle yolculuktur, rengârenk kilimdir,
çuldur, kıl çadırdır. Toros Dağlarına ve özgürlüğe âşıktır Yörükler. Yörük
kültürü barıştır, kardeşliktir, birliktir ve beraberliktir. Yörük kültürü tek
millettir, tek bayraktır, tek vatandır, tek devlettir; birlikte Türkiye
demektir. Yörüklerin yazın gelmesiyle birlikte sahilden yaylaya göçmeye
başladıklarını, uygun yerlerde iki üç gün konaklayarak yaylalara çıktıklarını
biliyoruz, sonbaharda havaların soğumasıyla birlikte tekrar sahile dönüş
yapmaktadırlar. 
Geçtiğimiz
haftalarda, yaklaşık iki hafta önce Sarıkeçili Yörüklerinin yaylalara, Toros
Dağlarına göçüne şahit olduk. Dualarla Sarıkeçili Yörüklerinin göçünü
başlattık. Mersin’de Tarsus’tan Erdemli’ye, Silifke'den Anamur’a yaklaşık
200-300 civarında konargöçer Yörük kardeşlerimiz kaldı, sayıları da gün
geçtikçe azalmaktadır. Tüm geçim kaynakları küçükbaş hayvanlardan elde
ettikleri süt, yoğurt, peynir, çökelek ve canlı hayvan alım satımıdır. Yörükler
ne yazık ki toplumun modernleşmesi ve kentleşme süreciyle geleneksel modelden
modern hayata yani yerleşik hayata geçmiş ve bu kültür yavaş yavaş kaybolmaya
başlamıştır. 
(Mikrofon
otomatik cihaz tarafından kapatıldı) 
BAŞKAN
– Bir dakika ek süre veriyorum size, tamamlayın lütfen. 
YILMAZ
TEZCAN (Devamla) – Teşekkürler Sayın Başkan. 
Günümüzde
konargöçer Yörüklerin yerleşik hayata geçmesinde barınma, elektrik, iletişim,
su kaynaklarının azalması, çocuklarının sağlık ve eğitim hizmetlerine
ulaşımlarındaki zorluklar, mera alanlarının yetersizliği, eskiden olduğu gibi
hareket alanlarının geniş olmayışı ve giderek kısıtlanması… Gün geçtikçe
meraların zirai amaçlı kullanılması nedeniyle hareket sahaları azalmıştır. 
Mersin
İl Gıda, Tarım ve Hayvancılık Müdürlüğümüz tarafından göçerlerin ekonomik ve
sosyal seviyelerinin geliştirilmesiyle ilgili bir proje hayata geçirildi. Bu
proje kapsamında 750 adet güneş paneli, 100 adet kırkım makinesi, 5 adet
konteyner yaşam alanı olmak üzere 2 milyon 115 bin 470 Türk lirası değerinde
göçerlere destek olundu.
Yörük
kardeşlerimizin kültürünü, değerlerini Meclise taşıyacağımıza dair söz
vermiştik; gerek grup başkan vekillerimizle gerekse Kültür Bakanlığımızla ve
diğer bakanlıklarımızla görüşerek sorunlarını takip ettiğimizi söylemek
istiyorum.
Bu
vesileyle sizleri, Yörük kardeşlerimizi ve tüm Türk milletini saygıyla
selamlıyorum. (AK PARTİ sıralarından alkışlar)
BAŞKAN
- Teşekkür ederim Sayın Tezcan.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak Yörük halkına sevgi ve selamlarını
sunduklarına ilişkin konuşması 
BAŞKAN
- Bir konuyu açıklamaya gerek duyuyorum sayın milletvekilleri. 
Bildiğiniz
gibi, Genel Kurulu İç Tüzük'e, teamüllere ve zaman zaman Meclis Başkanımızla
birlikte, grup başkan vekillerinin katılımıyla ve Divan olarak ortaklaşa
aldığımız kararlar ve ilkeler doğrultusunda yönetiyoruz. Bu kurallara dayanarak
Sayın Tezcan'a bir hatırlatmada bulundum yoksa elbette ki hepimizin Yörük
kültürüne saygısı sonsuzdur. Kürsüden Divan üyesi arkadaşlarımla birlikte Yörük
halkına sevgi ve selamlarımızı sunuyoruz.
Evet,
şimdi sisteme giren 15 sayın milletvekiline yerlerinden birer dakika söz
vereceğim. 
Söz
vereceğim sayın milletvekillerinin isimlerini okuyorum: Sayın Tümer, Sayın Ünal
yerine Sayın Kılıç, Sayın Dedeoğlu, Sayın Özdiş, Sayın Durmuşoğlu yerine Sayın
Nazlı, Sayın Şimşek, Sayın Çamak yerine Sayın Bakır, Sayın Gürer, Sayın Akar
yerine Sayın Köksal, Sayın Gündoğdu, Sayın Sürekli, Sayın Taşkın, Sayın Aydemir
yerine Sayın Çitil, Sayın Bektaşoğlu ve Sayın Yıldırım.
Buyurun
Sayın Tümer.
V.- AÇIKLAMALAR
1.- Adana Milletvekili Zülfikar İnönü Tümer’in, personel
alımında büro yönetimi ve sekreterlik bölümü mezunlarına yer verilip
verilmeyeceğini öğrenmek istediğine ilişkin açıklaması
ZÜLFİKAR
İNÖNÜ TÜMER (Adana) - Sayın Başkan, son bir yılda 80 bin mezunu olan büro
yönetimi ve sekreterlik bölümü mezunlarının hiçbirine atama hakkı
tanınmamıştır. İçişleri Bakanlığı İller İdaresi Genel Müdürlüğüne bağlı 112
Acil Çağrı Merkezi müdürlüklerine 2017 ve 2018 yılları arası merkezî atamada hiç
personel alımı yapılmamıştır. Acil yardım hizmetlerini tek çatı altında
toplamak amacıyla kurulan ve Türkiye genelinde 24 kentte faaliyete geçmiş
durumda olanların yanı sıra sadece açılış bekleyen 20 adet 112 Acil Çağrı
Merkezi müdürlüğü bulunmaktadır. İçişleri Bakanlığı İller İdaresi Genel
Müdürlüğüne bağlı Acil Çağrı Hizmetleri ve Proje Daire Başkanlığına bağlı
müdürlüklere personel alımı ne zaman yapılacaktır? Nüfus Hizmetleri Kanunu
kapsamında 1.600 personel alımı yapılması Türkiye Büyük Millet Meclisi
tarafından onaylanmış ve 3 Kasım 2017 tarihinde Resmî Gazete’de yayınlanmıştır
fakat personel alımı gerçekleşmemiştir. Bu personellerin alımı neden
gerçekleşmemektedir? Personel alımında “Ön lisans, 3179” kodlu büro yönetimi ve
sekreterlik bölümü mezunlarına da yer verilecek midir? 
BAŞKAN
- Sayın Kılıç… 
2.- Kahramanmaraş Milletvekili İmran Kılıç’ın, Cezayir
halkına başsağlığı dileğinde bulunduğuna ve 21’inci yüzyılın en stratejik
maddesi ve üretimin en temel girdisinin su olduğuna ilişkin açıklaması
İMRAN
KILIÇ (Kahramanmaraş) - Teşekkür ederim Sayın Başkan.
Dost
ve kardeş Cezayir halkına başsağlığı diliyorum. 
“Her
şeyi sudan canlandırdık.” buyurulur Kur’an’da. Su, insan hayatının ve pek çok
faaliyetinin ayrılmaz bir parçasıdır. Ülkelerin gelişmişlik seviyelerinden biri
olarak kabul edilen suyun temiz ve sağlıklı olması da hayati bir konudur. Suyla
sadece nesiller değil medeniyetler de gelişmiştir. Suyu iyi kullanan toplumlar
kalkınmış, refah seviyeleri artmıştır. Barajlar, insanlık tarihinin başlangıcından
beri, suyun depolanması, su rejimlerinin düzenlenerek su ihtiyacının
karşılanması, içme, kullanma ve sanayi suyu temini, sulama, taşkın kontrolü,
hidroelektrik üretimi, akarsu ulaşımı, rekreasyon, balıkçılık, yaban hayatı
koruma, tarımda münavebe ve diğer çevresel maksatlara yönelik olarak oldukça
geniş kapsamlı kullanım alanına sahiptirler. 21’inci yüzyılın en stratejik
maddesi ve üretimin en temel girdisidir su ve bunu biz böyle görüyoruz, bunun
için çalışıyoruz. 
BAŞKAN
– Teşekkür ederim. 
Sayın
Dedeoğlu…
3.- Kayseri Milletvekili Sami Dedeoğlu’nun, 7-13 Nisan
Sağlık ve Sosyal Güvenlik Haftası’na ilişkin açıklaması
SAMİ
DEDEOĞLU (Kayseri) – Teşekkür ediyorum Sayın Başkanım. 
Değerli
milletvekilleri, sağlıklı olmak bir insanın sahip olabileceği en büyük
servetlerdendir; sağlıklı olmadığı sürece insanın sahip olduğu hiçbir
zenginliğin, hiçbir güzelliğin anlamı yoktur. Sosyal güvenlik kavramının
toplumumuzun tüm bireyleri tarafından bilinmesi, toplumda ortak bir sosyal
güvenlik bilinci oluşmasına katkı sağlamak için Sosyal Güvenlik Haftası’nın
önemi büyüktür. Hükûmetimiz, ülkemizin sağlık sisteminde teknolojik
gelişmelerin de desteğiyle büyük reformlar gerçekleştirdi. Türkiye Cumhuriyeti
kimlik numarasıyla tüm hizmetlere ve hayatı kolaylaştıracak uygulamalara erişim
sağladık. Açılan ve yapımı devam eden büyük sağlık komplekslerimiz olan şehir
hastanelerimiz vatandaşlarımıza daha hızlı hizmet vermeye devam ediyor. Bu
vesileyle tüm sağlık ve sosyal güvenlik çalışanlarımıza teşekkür ediyor,
herkese sağlıklı bir ömür diliyorum. 
Genel
Kurulu saygıyla selamlıyorum.
BAŞKAN
– Teşekkür ederiz Sayın Dedeoğlu. 
Sayın
Özdiş… 
4.- Adana Milletvekili İbrahim Özdiş’in, TEOG sınavı yerine
getirilen adrese dayalı çember sistemine ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan. 
Sorum
Sayın Millî Eğitim Bakanına: TEOG’u kaldırıp adrese dayalı çember sistemi
getirdiğiniz ortaöğretime geçişte sınavla öğrenci alacak 1.367 -tırnak
içerisinde- nitelikli okulun 297’si imam-hatip lisesi, 449’u meslek lisesi
olmuş; 34 ilde ise Anadolu lisesi hiç belirlenmemiş. Bu durum bize gösteriyor
ki gelecek nesillerin imam-hatip veya meslek lisesi mezunu olmasını
istiyorsunuz; istiyorsunuz ki yoksulun, garibanın çocuğu okumakla uğraşmasın,
meslek edinsin, işçi olsun, biat etsin. Bizler de istiyoruz ki güzelim ülkemizi
muasır medeniyet seviyesine çıkaracak, vizyonu açık, eğitim ve liyakat sahibi
nesiller yetişsin, ülkemiz büyüsün, gelişsin. 
1
milyon 200 bin öğrencinin ve onların ailelerinin… 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Özdiş. 
Sayın
Nazlı…
5.- Kütahya Milletvekili Mustafa Şükrü Nazlı’nın, Proje
Bazlı Destek Sistemi’nin hayırlı olmasını dilediğine ilişkin açıklaması
MUSTAFA
ŞÜKRÜ NAZLI (Kütahya) – Teşekkür ediyorum. 
Sayın
Başkanım, değerli milletvekilleri; bu hafta başında Sayın Cumhurbaşkanımızın ve
Başbakanımızın katılımlarıyla, Ekonomi Bakanlığımızın organizatörlüğünde
gerçekleşen Proje Bazlı Teşvik Sistemi tanıtıldı. Bu yapılan tanıtımla yatırım
tutarı yaklaşık 135 milyar lira olan 23 projeyle ilgili 19 firmaya teşvik
belgeleri verildi. Bu projelerle yaklaşık 35 bin kişiye doğrudan, 134 bin
kişiye ise dolaylı istihdam oluşturulması, yatırımların tamamlanmasıyla da cari
açık üzerinde yıllık 19 milyar dolar olumlu etki yapması beklenmektedir. Teşvik
sistemiyle dışa bağımlılığın azalacağı, ihracat potansiyelimizin artacağı,
sanayide teknolojik dönüşümün sağlanacağı, AR-GE içeriği yüksek yatırımların
hayata geçirilmesinin destekleneceği, bu sayede Türkiye’nin büyümesine ve istihdamın
artmasına katkı sağlanacağı, orta-uzun vadede ekonomik ve sosyal açıdan
toplumsal refaha katkıda bulunulacağı öngörülmektedir. 
Proje
Bazlı Destek Sistemi’mizin ülkemize hayırlı olmasını diliyorum. 
BAŞKAN
– Teşekkür ederim Sayın Nazlı.
Sayın
Şimşek…
6.- Mersin Milletvekili Baki Şimşek’in, 5 Ocakta Mersin
Tarsus’ta yaşanan sel felaketi nedeniyle çiftçilerin mağduriyetinin
giderilmesini talep ettiğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Başkan, 5 Ocakta Mersin Tarsus’ta bir sel afeti yaşanmıştır. Afetten dolayı
Tarsus Kulak, Yeşiltepe, Bahşiş, Atalar, Adanalıoğlu, Egemen olmak üzere 27
köy, 1.384 çiftçi selden zarar görmüştür. İlçe Tarım Müdürlüğü tarafından
yapılan tespitte yaklaşık 101 milyon TL’lik bir zarar olduğu tespit edilmiştir.
Bununla ilgili bir Bakanlar Kurulu kararı alınıp en azından bu çiftçilerin
borçlarının ertelenmesi ve nakdî yardım yapılması gerekmektedir. Yalnız, bugüne
kadar, 5 Ocaktan bu tarafa herhangi bir yardım yapılmamıştır. Bunu Bakanlığın
bir an önce gündemine alarak, Bakanlar Kurulu kararı alarak bu çiftçilerimizin
mağduriyetinin giderilmesini talep ediyor, saygılar sunuyorum. 
BAŞKAN
- Teşekkür ederim. 
Sayın
Bakır…
7.- Isparta Milletvekili İrfan Bakır’ın, Isparta’nın
Şarkikaraağaç ilçesinin Çiçekpınar ve Çarıksaraylar kasabası ile 15 köye ait
13.873 hektarlık sahada yürütülen proje çalışmalarıyla ilgili bilgi almak
istediğine ilişkin açıklaması
İRFAN
BAKIR (Isparta) - Teşekkür ederim Sayın Başkan. 
Sorum
Orman ve Su İşleri Bakanına: Isparta’nın Şarkikaraağaç ilçesinin Çiçekpınar ve
Çarıksaraylar kasabası ile 15 köye ait 13.873 hektarlık saha 2001 yılında
Şarkikaraağaç Sulama Birliğine devredilmiş, 2015’te birlik feshedilince saha
2017 yılında belediyeye devredilmiştir. Rehabilitasyon planlama raporlarının
bittiği ve proje çalışmalarının devam ettiği belirtilmektedir. Bu çalışmalar
devam ederken, Şarkikaraağaç ilçesine bağlı Salur köyünden geçen dere
kanalizasyon suyundan kirlenmiş, köy halkı maskeyle gezecek duruma gelmiştir.
Çevre beldelerin kanalizasyon atıklarının kirlettiği köyde hayvanlar da
hastalıktan telef olmaktadır. Ayrıca, bu dere tatlı su kaynağı olan ve
balıkçılık yapılan Beyşehir Gölü’ne aktığı için gölümüz açısından da büyük
tehdit oluşturmaktadır. Kanalizasyon sisteminde toplanan atık sular bu proje
kapsamına alınacak mıdır? Bu konu hakkında şimdiye kadar herhangi bir çalışma
yapılmış mıdır? Alandaki akarsuların ve Beyşehir Gölü'nün kirlilik analizleri
yapılmış mıdır? Salur köyü…
(Mikrofon
otomatik cihaz tarafından kapatıldı) 
BAŞKAN
- Teşekkür ederim. 
Sayın
Gürer… 
8.- Niğde Milletvekili Ömer Fethi Gürer’in, Hükûmetin bardo
hayvan sakatatı, nişasta bazlı şurup, ayçiçek tohumu, aspir ve pamuk tohumu
yağının Bosna-Hersek’ten ithalatında gümrük vergisini sıfırlamasına ilişkin
açıklaması
ÖMER
FETHİ GÜRER (Niğde) - Teşekkürler Başkanım. 
Gözünüz
aydın, ülkede büyük eksikliği hissedilen bardo hayvan sakatatı için Hükûmet
Bosna-Hersek’ten ithalatın gümrük vergisini sıfırladı. Ülkede onca sorun varken
AKP Hükûmeti 2 bin tona kadar olan sığır, domuz, at, eşek, katır veya
bardoların yenilen sakatatlarının gümrük vergisini sıfırladı. 
Nişasta
bazlı şurup, ayçiçeği tohumu, aspir ve pamuk tohumu yağları gümrüklerde
Bosna-Hersek için sıfırlandı. Bu işin altında bir bit yeniği var. Kim domuz,
at, eşek, katır veya bardo sakatatı ithal edip hangi gıdada kullanacaktır?
Bilmeyenler için bardo, erkek at ile dişi eşekten meydana gelen katırın diğer
farklı bir türüdür. 
Teşekkürler
Başkanım. (CHP sıralarından alkışlar)
BAŞKAN
- Teşekkür ederim. 
Sayın
Köksal… 
9.- Afyonkarahisar Milletvekili Burcu Köksal’ın, Lise Geçiş
Sınavı’nda öğrenci alacak nitelikli okullar listesinde yer alan okullar
belirlenirken hangi kriterlerin esas alındığını öğrenmek istediğine ilişkin
açıklaması
BURCU
KÖKSAL (Afyonkarahisar) - Sayın Başkan, sorum Millî Eğitim Bakanına: Geçtiğimiz
günlerde Lise Geçiş Sınavı’nda öğrenci alacak nitelikli okullar listesi
yayınlandı. Okullarımızın “nitelikli” veya “niteliksiz” olarak ayrışması
yanlışı bir yana, nitelikli okul belirlenirken hangi kriterlerin esas
alındığını merak ediyorum. Örneğin, seçim bölgem Afyonkarahisar’da bugüne kadar
binlerce öğretmen, mimar, mühendis, doktor, avukat ve benzeri mesleklere
öğrenci yetiştiren, önceki adı Anadolu Öğretmen Lisesi, yeni adı Kamil Miras
Anadolu Lisesi olan okul nitelikli okullar listesine alınmadı. Binlerce mezun
gibi, benim de mezunu olmaktan gurur duyduğum lisemin hangi gerekçeyle
nitelikli okullar listesine alınmadığının açıklamasını bekliyoruz. 
BAŞKAN
- Sayın Gündoğdu… 
10.- Kırklareli Milletvekili Vecdi Gündoğdu’nun, AKP’nin
tarım ve hayvancılık politikalarıyla üreticiyi gırtlağına kadar
borçlandırdığına ve kamu bankaları aracılığıyla çiftçiye, esnafa verilmeyen
kredilerin yandaş şirketlere verildiğine ilişkin açıklaması
VECDİ
GÜNDOĞDU (Kırklareli) – Teşekkür ediyorum Sayın Başkan. 
Sorum
Sayın Başbakana: Uygulamalarıyla on beş yılda çiftçilerin bankalara borcu 5
milyar liradan, 17 kat artarak 2017 sonunda 85 milyar liraya yükselmiştir.
AKP’nin tarım ve hayvancılık politikaları üreticimizi, köylümüzü gırtlağa kadar
borçlandırmıştır. Çiftçimiz üretemez, ürettiğinde ise para kazanamaz hâle
getirilmiştir. Kamu bankaları aracılığıyla çiftçiye, üreticiye, esnafa
verilmeyen iki yıl ödemesiz, on yıl vadeli milyon dolarlık kredileri yandaş medya
sahibi olmak için yandaş şirketlere neden veriyorsunuz? Neden, yandaşa yandaş
medya oluşturmak için para var da üreticiye üretmek için yok? Yoksa kamu
bankalarını AKP’nin Çiftlik Bankı hâline mi getirmek istiyorlar merak ediyorum.
Teşekkür
ediyorum Sayın Başkan. 
BAŞKAN
– Teşekkür ederim ben de.
Sayın
Sürekli…
11.- İzmir Milletvekili Kerem Ali Sürekli’nin, 10 Nisan Türk
polis teşkilatının kuruluşunun 173’üncü yıl dönümüne ilişkin açıklaması
KEREM
ALİ SÜREKLİ (İzmir) – Teşekkür ediyorum Sayın Başkan. 
Türk
polis teşkilatımızın 173’üncü kuruluş yıl dönümünü kutluyorum. 
Gazi
Mustafa Kemal Atatürk’ün de dediği gibi “Herkesin polisi kendi vicdanıdır fakat
polis, vicdanı olmayanların karşısındadır.” Polislerimiz, kanun hâkimiyetinin
teminatıdır ve toplum güvenliğinin en temel öğesidir. 
Ülkemizin
birlik, beraberlik, huzur ve güveni için fedakârca görev yapan tüm
polislerimize şükranlarımızı sunuyor, bu kutsal vazife uğruna şehit düşen
Emniyet güçlerimizi rahmetle, gazilerimizi minnetle anıyoruz. 
Genel
Kurulu saygıyla selamlıyorum. 
BAŞKAN
– Teşekkür ederim Sayın Sürekli.
Sayın
Taşkın…
12.- Mersin Milletvekili Ali Cumhur Taşkın’ın, Avrupa’da ve
özellikle Almanya’da yükselen Türk ve İslam düşmanlığını şiddetle telin
ettiğine ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Almanya’da
yabancı düşmanlığı gittikçe artıyor. Hepimizin takip ettiği gibi, Avrupa
ülkelerinde ve özellikle Almanya’da yaşanan Türk ve İslam düşmanlığı sadece bir
nefret söylemi olma eşiğini çoktan aşarak bu ülkelerde yaşayan Türklere ve
Müslümanlara yönelik fiilî saldırılara dönüşmüş ve endişe verici boyutlara
yükselmiştir. 
Bu
hastalıklı durumun temel sebepleri olarak yabancı ve İslam düşmanlığının ve
özellikle onun müşahhas şekli olan Türkiye ve Cumhurbaşkanımız Sayın Recep
Tayyip Erdoğan düşmanlığının öne çıktığını görüyoruz. 
Türkiye
düşmanı terör örgütleri için vazgeçilmez bir üs hâline gelen Avrupa ve Almanya,
Türkiye karşıtı gösterilere her türlü imkânı sağlarken gurbetçilerimizin
Türkiye lehine yapmak istediği gösteri ve yürüyüşleri anında engelliyor. 
Avrupa’da
ve özellikle Almanya’da yükselen bu faşizmi şiddetle telin ediyor, Genel Kurulu
saygıyla selamlıyorum. 
BAŞKAN
– Teşekkür ederim. 
Sayın
Çitil…
13.- Kahramanmaraş Milletvekili Mehmet İlker Çitil’in,
içinde bulunulan haftada etkinlikleri yürütülen Dünya Sağlık Günü ve Haftası,
Kalp Sağlığı Haftası ve Parkinson Günü nedeniyle farkındalığın artmasını ve
vatandaşların sağlıklı yaşamalarını dilediğine ilişkin açıklaması
MEHMET
İLKER ÇİTİL (Kahramanmaraş) – Teşekkür ederim Sayın Başkan.
Sağlık
sorunları hem bireyleri hem de tüm toplumu yakından ilgilendirir ve etkiler.
Sağlık konusunda bilinçlenmek, bu bilinç ve farkındalıkla hareket etmek hepimiz
için çok önemlidir. 
Sağlık,
kalp ve Parkinson haftası gibi özel günlerle bu farkındalık artmakta ve yapılan
çalışmalarla hastalıkların önlenmesine yönelik tedbirler konusunda bilinç
sağlanmaktadır. 
Vatandaşlarımızın
sağlık ve yüksek yaşam kalitesiyle hayatlarına devam etmelerini sağlamak için
çalışmalar yürütmekte ve yapılan bilinçlendirme çalışmalarını desteklemekteyiz.
Madde bağımlılığı, alkol, hareketsizlik gibi zararlı alışkanlıklar sağlık
sorunlarını tetikleyen unsurlardır. Bunlardan da kaçınmak daha kaliteli ve
sağlıklı bir yaşam sürmemizi sağlar. 
İçinde
bulunduğumuz haftada etkinlikleri yürütülen Dünya Sağlık Günü ve Haftası, Kalp
Haftası ve Parkinson Günü’yle bu hastalıkların farkındalığının artmasını ve her
vatandaşımızın bireysel önlemler alarak sağlıklı yaşamasını diliyorum. 
Genel
Kurulu saygıyla selamlıyorum. 
BAŞKAN
– Teşekkür ederim Sayın Çitil.
Sayın
Bektaşoğlu...
14.- Giresun Milletvekili Bülent Yener Bektaşoğlu’nun, Millî
Eğitim Bakanlığının yeni sistemiyle eğitimde fırsat eşitliğinin ortadan
kalktığına ve laik, demokratik, bilimsel, çağdaş eğitime darbe vurulduğuna
ilişkin açıklaması
BÜLENT
YENER BEKTAŞOĞLU (Giresun) – Çok teşekkür ederim Sayın Başkan.
Konu
yine eğitim. Yeni açıklanan sistemle, 1 milyon 200 bin öğrencinin sadece yüzde
10’u Millî Eğitim Bakanlığı tarafından nitelikli olarak değerlendirilmiş 1.367
okula yerleştirilecektir. Bu okulların 298’i imam-hatip liselerinden
seçilmiştir. Benzer bir durum Giresun için de geçerlidir. İlimde, kontenjanı
780 kişi olan 2’si imam-hatip olmak üzere sadece 11 okul nitelikli okul
kapsamına alınmıştır. Önceki yıllarda puan sıralamasında üstlerde yer alan,
birçok alanda yer bulamamış, düşük puanlı öğrenci alan okullar nitelikli ilan
edilmiştir. Örneğin, il merkezinde başarılarıyla isim yapmış, sosyal, kültürel
alanda başarılı olmuş Hamdi Bozbağ Anadolu Lisesi ve Mimar Sinan Anadolu Lisesi
kapsam dışında bırakılmıştır. İlçeler arasındaki mesafeler de düşünülmemiş,
kendi ilçesinde tercih yapacak okul bulamayan öğrenciler başka ilçelerden
tercih yapmak zorunda kalacaklardır. Bu sistemle, eğitimde fırsat eşitliği
ortadan kalkıyor, laik, demokratik, bilimsel, çağdaş eğitime, Anayasa’da yer
alan eğitim hakkına darbe vuruluyor. Efendiler, çocuklara kıymayın!
Teşekkür
ederim Sayın Başkanım.
BAŞKAN
– Teşekkür ederim ben de.
Sayın
Yıldırım...
15.- Adıyaman Milletvekili Behçet Yıldırım’ın, Kürt dili
üzerindeki baskı ve yasakların her geçen gün arttığına ilişkin açıklaması
BEHÇET
YILDIRIM (Adıyaman) – Teşekkürler Başkanım.
Kürt
dili üzerindeki baskı ve yasaklar her geçen gün artmaktadır. En son İstanbul
Başakşehir’deki bir inşaat şantiyesinde Kürt işçilerin kendi aralarında Kürtçe
konuşması yasaklandı. Ana firmanın taşerona gönderdiği uyarı yazısında
“Şantiyede çalışan personellerin farklı lisanlarda konuşmaları diğer
taşeronların personelleri de dâhil olmak üzere tüm çalışanları rahatsız
etmektedir.” ifadelerine yer verildi. 
Yine,
Diyarbakır Büyükşehir Belediyesine kayyum olarak atanan Belediye Başkanının
Diyarbakır caddelerindeki, bulvarlarındaki Kürtçe-Türkçe yön tabelalarını
söktürüp sadece Türkçe yazılı tabelalarla değiştirmesi Kürt halkına ve diline
olan yaklaşımınızı açık bir şekilde gözler önüne sermektedir. Her konuşmasında
“Ey Kürt kardeşim” diyenlerin, bu kardeşlerinin ana dili olan Kürtçeye olan bu
tahammülsüzlüğünü nasıl açıklıyorsunuz? Bu tür tekçi ve kutuplaştırıcı
yaklaşımları kınıyor ve bir an önce bu tür uygulamalara son verilmesi
çağrısında bulunuyorum. 
BAŞKAN
– Teşekkür ederim Sayın Yıldırım. 
Sayın
milletvekilleri, şimdi söz talebinde bulunan sayın grup başkan vekillerine söz
vereceğim. 
Sayın
Akçay, buyurun. 
16.- Manisa Milletvekili Erkan Akçay’ın, ülkemize yönelik
kuşatma hamlelerinin ekonomi alanında da devam ettiğine, bu çerçevede acil
ekonomik ve yapısal tedbirlerin alınması gerektiğine, ülkemizin bir diğer
önemli gündeminin de FETÖ’yle mücadele olduğuna ve bu mücadelenin bir
stratejisi olması gerektiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Ülkemize
yönelik kuşatma hamleleri ekonomi alanında da devam etmektedir. 15 Temmuz
sonrasında başlatılan ekonomide kriz havası oluşturma senaryolarının yeni
versiyonlarıyla karşı karşıyayız. Elbette, uluslararası siyasetteki
gelişmelerin de özellikle döviz kurlarında etkisi olduğu görülmektedir. Ancak
Türk milletine karşı mali ve ekonomik bir savaşla da karşı karşıya olduğumuz
gerçeğini göz ardı edemeyiz. Türkiye’nin büyümesinden, kendi ayakları üzerinde
durmasından, millî uyanışından rahatsız olan kaos mimarları, ekonomideki fay
hatları üzerinde de oynamaktadır. Türkiye, ekonomik gözdağlarıyla susturulmak
ve sindirilmek istenmektedir. Millî güvenliğe yönelik tehditlerle ekonomiyi
karıştırma girişimleri aynı karanlık çevrelerin senkronize girişimidir.
Cephenin bir tarafında Türkiye düşmanları, diğer tarafında aziz milletimiz
vardır. Hiçbir kesimin kriz fırsatçılığına soyunmasını kabul edemeyiz. Ekonomik
endişeler konusunda çığırtkanlık yapmak yerine, ayağı yere basan önerilerde
bulunup devlet-millet el ele bu kuşatmadan çıkmalıyız. Acil ekonomik ve yapısal
tedbirlerin alınması gerekmektedir bu çerçevede. Kur-faiz-enflasyon döngüsünü
kıracak somut adımlara ve ekonomi yönetimine çekidüzen vermeye ihtiyacımız
vardır. Esnafımız, üreticimiz, çiftçimiz, çalışanımız küresel simsarların
pençesine bırakılmamalıdır. Türk insanını Londralı bankerler, Parisli
sermayedarlar, Washingtonlu borsacıların doymaz iştahına feda ve kurban
edemeyiz. Türk parasının Türk milletinin direncinin ölçüsü olduğu bilinciyle
millî paramızın gücünü ve itibarını artırmalıyız. 
(Mikrofon
otomatik cihaz tarafından kapatıldı) 
BAŞKAN
– Sayın Akçay, tamamlayın lütfen. 
ERKAN
AKÇAY (Manisa) – Kararlılıkla, sabırla, birlik ve beraberlik içerisinde
durursak hiç kimse helal lokmamıza el uzatmaya cesaret edemeyecektir. 
Sayın
Başkan, ülkemizin bir diğer önemli gündemi de FETÖ’yle mücadeledir. FETÖ’yle
mücadeleyi sekteye uğratmaya yönelik adımları dikkatle takip ediyoruz.
Özellikle, FETÖ’yle mücadele bahanesiyle gerçek FETÖ’cüleri arkalayanlar bu
mücadelenin önündeki en büyük engeldir. FETÖ’nün kripto damarı faal ve
aktiftir. Bu damar devlet ile toplumu karşı karşıya getirmek için yeni
tezgâhlar peşindedir. Kripto damarın ifşa ve imhası acil bir ihtiyaç hâlini
almıştır. FETÖ’yle mücadelenin başarıya ulaşması için devlet aklı topyekûn
devrede olmalıdır yoksa sınırlı sayıda devlet ve siyaset adamının gayret ve
çabasıyla yürütülecek bir süreç değildir. 
(Mikrofon
otomatik cihaz tarafından kapatıldı)
ERKAN
AKÇAY (Manisa) – Tamamlıyorum Sayın Başkan. 
BAŞKAN
– Lütfen…
ERKAN
AKÇAY (Manisa) – FETÖ’yle mücadelenin bir stratejisi olmalı, bir konsept
hazırlanmalıdır, siyasi ve hukuki bir eylem planı kurgulanmalıdır; fikrî
temelleri, millî hedefleri, hukuki sınırları berrak bir zihin ve siyasi
kavrayışla belirlenmelidir. Terör örgütüyle mücadelenin öncelikleri
belirlenmeli ve FETÖ’cülüğün standart bir tanım ve tasviri yapılmalıdır. Biriken
sosyal maliyetin, devlete karşı ön yargıların ve mağduriyetlerin alınacak ciddi
tedbir ve politikalarla bertaraf edileceğini de dikkate almamız gerekmektedir. 
Teşekkür
ederim Sayın Başkan. 
BAŞKAN
– Ben de teşekkür ederim size Sayın Akçay. 
Buyurun
Sayın Danış Beştaş. 
17.- Adana Milletvekili Meral Danış Beştaş’ın, HDP Eş Genel
Başkanı Selahattin Demirtaş’ın devam eden duruşmasına, kayınpederi vefat eden
Muş Milletvekili Burcu Çelik’e başsağlığı dileklerini ilettiğine, Diyarbakır’da
Kürtçe tabelaların Büyükşehir Belediyesi kayyumu tarafından kaldırılmasına,
Adana'da on üç gün önce gerçekleştirilen bir gözaltı operasyonuna, akaryakıta
yapılan zamma ve İlknur Oruç’un aylardır kanser ilacı bulamadığı için yaşamını
yitirdiğine ilişkin açıklaması
MERAL
DANIŞ BEŞTAŞ (Adana) – Teşekkür ederim Sayın Başkan. 
Evet,
bugün de Sincan’da mahkeme devam ediyor, Selahattin Demirtaş şu an itibarıyla
da hâlâ Sincan Adliye Sarayında siyaset ve hukuk dersi vermeye devam ediyor.
Herkesi Demirtaş’ı dinlemeye davet ediyorum, savunmaları yaygın medyada
yayınlanmasa da bu konuda bizim partimizin yapacağı açıklamaları takip
etmelerini öneriyorum ve kendisine buradan sevgi ve selamlarımızı göndermek
istiyorum. 
Yine
Burcu Çelik, Muş Milletvekilimiz, kayınpederini kaybettiği için iki gündür
dışarıda, izinli çıktı. Kendisine buradan başsağlığı dileklerimizi iletiyoruz
ve aynı zamanda, almış olduğu cezanın da hukuktan yoksun olduğunu ve bunu kabul
edilemez bulduğumuzu bir kez daha ifade etmek istiyorum.
Sayın
Başkan, dün Diyarbakır’da yön tabelaları ve adres tabelaları, Kürtçe tabelalar
Büyükşehir Belediyesi kayyumu tarafından kaldırıldı; “Kürtçe yasak değil.
Kürtlere düşmanlığımız, karşıtlığımız yok.” diyenlere duyurulur. Kayyum, Kürtçe
yön tabelalarını, adres tabelalarını neden kaldırdı? Buradan Hükûmete
atadıkları kayyum marifetini sormak istiyoruz.
Diğer
bir mesele, on üç gün önce, yine Adana'da bir gözaltı operasyonu gerçekleşti,
31 kişi alındı -tamamını olmasa da önemli bir bölümünü tanıyorum- ve bugün
mahkemeye çıkarılacaklar. Bir anne baba, Abidin Eye ve eşi, 2013 yılında
çocuğunun cenazesini defnettiği için şu anda gözaltında, on üç gündür
gözaltında. Kendileriyle beraber Filiz Zeyrek ve Eye ailesinden 6 kişi -taziye
sahibi yani- yine bizim Dikili Komisyon Başkanımız Ramazan Tuncer ve MKM
solisti İlyas Arzu da bulunuyor. Haklarında partimize yakın olmaları, üye
olmaları dışında hiçbir iddia yok.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
MERAL
DANIŞ BEŞTAŞ (Adana) – Umarız bugün serbest bırakılırlar.
Filiz
Zeyrek, bir gazeteci kadın. Gerçekten gazeteciliği hakkıyla yapan biri. Elinde
kamerayla tarla tarla gezerek her gün kadınlarla buluştuğuna, kentin yoksul
mahallelerinde, köylerde, pazarlarda insanlara ulaşmaya çalıştığına bizzat
tanıklık etmiş biriyim. Havuz medyasında çalışanlar gibi talimat usulüyle haber
yapmak yerine, gerçek habere ulaşmak için gecesini gündüzüne kattı. Bu sebeple
ona bugün bedel ödettirilmek isteniyor. Bilinsin ki halkımız da biz de bu
gerçeğin farkındayız ve bu gerçeğin peşini bırakmayacağız hakikat yerini bulana
kadar.
Sayın
Başkan, dünden beri çok önemli bir gündem daha var; tabii ki zamlar. Akaryakıt
fiyatları baş döndürücü bir hızla zamlanmaya devam ediyor. 
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Adana) – Toparlayacağım Sayın Başkan.
BAŞKAN
– Tamamlayın lütfen.
MERAL
DANIŞ BEŞTAŞ (Adana) – Benzin fiyatları 12 kuruşluk zamla bazı illerde 6
liranın üzerine çıkarken motorin zammı ise kendi rekorunu kırdı. Dün 17 kuruş
zamlanan motorinin litre fiyatına bu gece yarısından itibaren 13 kuruşluk yeni
bir zam daha yansıtılacak. Zammın ardından motorinin ortalama fiyatı Ankara’da
5,63; İstanbul’da 5,58; İzmir’de 5,62 liraya yükselecek. Motorine iki günde
gelen iki zam, motorin ile benzin arasındaki farkı da azaltmış görünüyor.
İstanbul’da benzin hâlen ortalama 5.494 liradan satılıyor. Böylece aradaki
ortalama fiyat farkı 36 kuruşa kadar inmiş oluyor. Sürekli ekonomik büyümeden
söz eden Hükûmet bu zamları da açıklasın gerçekten. Madem ekonomi kötüye
gitmiyor bu zamlar neyin nesidir? Ekonomi kötüye gittiği hâlde bu neden
gizlenmektedir? 
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Adana) – Son…
BAŞKAN
– Peki. Beş dakika oldu.
Buyurun.
MERAL
DANIŞ BEŞTAŞ (Adana) – Teşekkür ederim. Pozitif ayrımcılık olsun.
BAŞKAN
– O da uygun.
MERAL
DANIŞ BEŞTAŞ (Adana) – Yurttaş her gün biraz daha fakirleşiyor. Bu konuda
Hükûmet derhâl önlem almalıdır. 
Çok
önemli bir mesele, bir can kaybı. Adana Çukurova Balcalı’da kanser tedavisi
gören İlknur Oruç, aylardır kanser ilacı bulamadığı için yaşamını yitirdi. İlaç
talebi 2 kez Bakanlık tarafından reddedilmişti. Tedavi sırasında kullanması
gereken Herceptin ve Lapatinib isimli ilaçlar Sağlık Bakanlığından aylarca
onaylanmadığı için durumu giderek ağırlaşmıştı… 
İSMAİL
TAMER (Kayseri) – Amerika’da kanıtlanmamış ilaçlar. Kanser ilaçları Türkiye’de
parasız, ücretsiz.
MERAL
DANIŞ BEŞTAŞ (Adana) – …ve maalesef, bu konuyu özellikle yaşamını yitirdikten
sonra Hükûmetin dikkatine sunmak istiyorum. Zira ülkede on binlerce kanser
hastası aynı durumda. Bakanlığın harekete geçmesi için daha fazla can kaybı
yaşanmadan bunun aciliyet arz ettiğini ifade etmek istiyorum. 
Teşekkür
ediyorum. 
BAŞKAN
– Teşekkür ederim ben de.
Sayın
Havutça, siz grup başkan vekilini temsilen mi konuşacaksınız?
NAMIK
HAVUTÇA (Balıkesir) – Evet, temsilen Sayın Başkan.
BAŞKAN
– Buyurun.
18.- Balıkesir Milletvekili Namık Havutça’nın, ABD
Başkanının Suriye üzerinden Rusya’yla restleşmesinden zarar görecek olanların
Suriye ile Türkiye halkı olduğuna ve Hükûmetin barışı gündeme getirmesi
gerektiğine, akaryakıta yapılan zamlara ve Cumhuriyet Halk Partisi olarak
emeklilikte yaşa takılanların sorunlarına uygun bir çözüm bulunmasını talep
ettiklerine ilişkin açıklaması
NAMIK
HAVUTÇA (Balıkesir) – Teşekkür ederim Sayın Başkan.
Dünyamız
son dönemde, ABD Başkanının Suriye üzerinden Rusya’yla restleşmesine sahne
oluyor ve Suriye halkının üzerinden dünya barışı ağır bir tehdit altında ve
görüyoruz ki bunun faturası ne ABD’ye ne Rusya'ya. Silah tacirlerinin
ağızlarının sularını akıttığı bu senaryoda cezayı çekecek olan Suriye halkıdır
ve Türkiye halkıdır. O bakımdan da biz, Hükûmetin aktif bir şekilde bu akıllı
füze söylemlerinin yerine, akıllı barışı gündeme getirmesini ve bölgesel
barışın hem halkımız için hem bölgemiz için çok önemli olduğunu ifade ediyoruz.

Yine,
son dönemde akaryakıta yapılan zamlar, akaryakıt fiyatlarının neredeyse yüzde
60’ına varan vergi yükü halkımızı inim inim iletmektedir. Gerçekten de
Hükûmetin, bu noktada, çalışanların maaşlarına yaptığı küçük zamların ne kadar
komik durumda kaldığını emekçi halkımız, emekliler, çalışan devlet memurları
bugün yakıcı bir şekilde yaşamaktadır. O nedenle, eğer bu şekilde devam ederse
emeklilerin bu şartlarda yaşamını sürdürmesi ne yazık ki çok güç hâle gelmektedir.
Bir
de, Sayın Başkan, söz almışken şunu da ifade etmek istiyorum: Onlar emeklilikte
yaşa takılanlar, sayıları Türkiye’de 3 milyon civarında. Bu kişiler sigorta
primlerini yatırmışlar, emekli olmayı hak etmişler ama şu anda ne emekli maaşı
alabiliyorlar ne sağlık haklarından yararlanabiliyorlar ne de herhangi bir işte
çalışabiliyorlar çünkü işveren bunlara iş de vermiyor. Bu bir insanlık dramı,
ülkemiz adına sosyal bir yara. Hükûmetten biz derhâl… Bakın, ülkemizde şu anda
3 milyon Suriyeli mülteci yaşıyor.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Havutça.
NAMIK
HAVUTÇA (Balıkesir) - Onlara sağlık hakları tanınıyor. Elbette biz mültecilere
-insani bir dram olarak- bunların verilmesine karşı değiliz elbette ama 3
milyon “emeklilikte yaşa takılan” dediğimiz kendi ülkemizin yurttaşları, şu
anda -sağlık haklarıyla ilgili- hastaneye gidip tedavi hizmetlerinden
yararlanamıyor. Bu sosyal yaranın Hükûmet tarafından görülüp uygun bir çözüm
bulunmasını, biz Cumhuriyet Halk Partisi olarak o emekli yurttaşlarımız adına
acilen talep ediyoruz, artık bu ertelenemez bir durum hâline gelmiştir.
Teşekkür
ederim.
BAŞKAN
- Teşekkür ederim ben de.
Sayın
Havutça, siz, yerinizden de bir dakikalık söz istemiştiniz.
NAMIK
HAVUTÇA (Balıkesir) – İfade ettim efendim.
BAŞKAN
– İstifade ettiniz, değil mi?
Tamam.
Teşekkür ederim. 
Buyurun
Sayın Bostancı.
19.- Amasya Milletvekili Mehmet Naci Bostancı’nın, Miraç
Kandili’ni kutladığına, Doğu Guta’da yaşanan kimyasal saldırının asli
faillerinin bulunup cezalandırılması gerektiğine ve 12 Nisan Abdülhak Hamit
Tarhan'ın ölümünün 81’inci yıl dönümüne ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler. 
Yarın
gece Miraç Kandili. Tüm halkımızın ve Müslümanların Miraç Kandili’ni kutluyoruz.
Miraç, İslam tarihinde Peygamber Efendimiz’in Mescid-i Haram’dan Mescid-i
Aksa’ya gece vakti yürüyüşü, götürülüşü; “isrâ” olarak tanımlanıyor. Mescid-i
Aksa’dan da miraç yani göğe yükselmesi ve hadis kitaplarına göre orada
peygamberlerle görüşmesi ve nihayet Yüce Allah’ın huzuruna çıkması şeklindeki
bir hadiseyi anlatıyor. 
Miraç
gecelerinde Müslümanlar dünyanın her yerinde bir araya gelerek Miraç Kandili’ni
kutlarlar ibadetlerle ve Miraç’ın ima ettiği iyiliği, güzel ahlakı bir kez daha
hatırlarlar, yâd ederler. Esasen, bir araya gelmekten murat: İslamiyette,
Peygamber Efendimiz’in ifade ettiği gibi, “Ben güzel ahlakı tamamlamak için
geldim.” dediği hadiste de işaret ettiği gibi, o güzel ahlaka ilişkin bir araya
gelip toplu ibadetler marifetiyle o güzel ahlakın yolunu açmak bakımından bir
vesile teşkil eder Miraç’ın kendisi de. 
Bir
başka husus: Suriye’de 2011 yılından bu yana, yedi yıldır büyük bir dram
yaşanıyor, yüz binlerce insan hayatını kaybetti. Dünya kamuoyu her gün, hedef
gözetmeksizin uçaklardan atılan, şehirleri hedef alan varil bombalarla
hayatların katledilişine şahit oluyor… 
(Mikrofon
otomatik cihaz tarafından kapatıldı) 
BAŞKAN
– Sayın Bostancı, lütfen tamamlayın.
MEHMET
NACİ BOSTANCI (Amasya) – …kadınların, çocukların, küçük bebelerin nasıl hayatlarının
karartıldığına şahit oluyor. Bunun acısını en yakında olanlar daha fazla
çekiyorlar ki Türkiye Cumhuriyeti, en yakınında olup bu acıyı çeken, bu acıyı
paylaşan ülkelerden biri. En son Doğu Guta’da kimyasal saldırı yaşandı ve bu
çerçevede, dünya önemli bir gerilimin içinde. Kimyasal saldırının asli
faillerinin bulunup -ki bizce, bu, meçhul değildir, kimin ne yaptığı bellidir;
Doğu Guta’da taş üstünde taş bırakmayanlar aynı zamanda bunun failleridir-
geçmişteki cinayetleriyle birlikte cezalandırılmaları gerekir. Dünya kamuoyunun
hakkaniyet ve adalet arayışında bu işi değerlendirirken…
(Mikrofon
otomatik cihaz tarafından kapatıldı)
BAŞKAN
– Tamamlayın siz de Sayın Bostancı. 
Bir
dakika ek sürenizi veriyorum.
MEHMET
NACİ BOSTANCI (Amasya) - …bu katliamların faillerine ilişkin doğru, tutarlı bir
muhakeme, yaklaşım, dünya kamuoyunu tatmin edecek bir adalet anlayışıyla
davranmaları insanlık adına yerinde olacaktır. 
Bir
başka husus: “Şair-i Azam“ olarak bilinen Abdülhak Hamit Tarhan'ın ölüm yıl
dönümüdür. 1852’de doğan Hamit Tarhan 12 Nisan 1937’de vefat etmişti.
Şiirlerini belki herkes bilmeyebilir ama “Makber” şiirini herkes bilir.
Abdülhak Hamit Tarhan “Şair-i Azam“ olarak bilinirdi. “Makber” şiirini de
Hindistan’dan bir deniz yolculuğundan dönerken Beyrut’ta hayatını kaybeden
hanımı için kaleme almıştı. “Her yer karanlık pür nur o mevki?/Mağrip mi yoksa
makber mi Ya Rab!” diye başlayan mısraları… 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Bostancı. 
Buyurun
MEHMET
NACİ BOSTANCI (Amasya) - …şarkıya da çevrildiği için, halkımız çok iyi
bilmektedir. 
Bu
vesileyle büyük şairimizi, kolektif müktesebatımızda çok önemli yeri olan bu
edebiyat insanını anmak istedim.
Teşekkür
ediyorum.
BAŞKAN
- Teşekkür ederim ben de.
Gündeme
geçiyoruz sayın milletvekilleri. 
Başkanlığın
Genel Kurula sunuşları vardır. 
İlk
olarak Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisini görüşeceğiz. Öneriyi okutup işleme alacağım ve
oylarınıza sunacağım.
VI.- ÖNERİLER
A) Siyasi Parti Grubu Önerileri
1.- HDP Grubunun, Batman Milletvekili Saadet Becerekli ve
arkadaşları tarafından, şehir hastanelerinin yapısal sorunlarının araştırılması
amacıyla 12/4/2018 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 12 Nisan
2018 Perşembe günkü birleşiminde yapılmasına ilişkin önerisi
12/4/2018
Türkiye Büyük Millet Meclisi Başkanlığına
Danışma Kurulu
12/4/2018 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Meral
Danış Beştaş
 Adana
 Grup
Başkan Vekili
Öneri: 
12 Nisan 2018
tarihinde, Batman Milletvekili Sayın Saadet Becerekli ve arkadaşları
tarafından, şehir hastanelerinin yapısal sorunlarının araştırılması amacıyla
Türkiye Büyük Millet Meclisine verilmiş olan (10/7478) esas numaralı Meclis
Araştırması Önergesi’nin diğer önergelerin önüne alınarak görüşmelerinin
12/4/2018 Perşembe günkü birleşimde yapılması önerilmiştir.
BAŞKAN –
Önerinin gerekçesini açıklamak üzere, öneri sahibi Halkların Demokratik Partisi
Grubu adına Adıyaman Milletvekili Behçet Yıldırım konuşacak.
Buyurun Sayın
Yıldırım. (HDP sıralarından alkışlar) 
HDP GRUBU ADINA
BEHÇET YILDIRIM (Adıyaman) – Teşekkürler Başkanım. 
Sayın Başkan,
değerli milletvekili arkadaşlarım; Genel Kurulu ve ekranları başında bizleri
izleyen değerli halkımı saygıyla selamlıyorum.
Bu hafta, 7-13
Nisan Dünya Sağlık Haftası. Bu vesileyle barış, özgürlük, demokrasi uğruna,
haksız, hukuksuz bir şekilde cezaevinde tutulan Grup Başkan Vekilimiz Doktor
İdris Baluken ve halk sağlığı uzmanı Profesör Doktor Onur Hamzaoğlu şahsında,
ihraç edilen, tutuklanan, bedel ödeyen tüm meslektaşlarımı da buradan
selamlıyor; sağlıklı bir toplum için mücadele eden tüm sağlıkçıların,
halkımızın Dünya Sağlık Haftalarını kutluyorum. 
Sağlık Haftası
nedeniyle Meclisin gündemine taşıdığımız şehir hastaneleri hem sağlık
çalışanlarının hem de halkın yoğun itirazlarına rağmen, yalan yanlış
bilgilendirmelerle kamuoyuna sunulmaktadır. Sanki sağlıkta devrim yapıyorlarmış
gibi, herkes kolayca ulaşıyormuş gibi, halk çok memnunmuş gibi kamuoyunu
yanıltıyorsunuz. 
Sağlıkta dönüşüm
projeniz çöktü. Kamuda hekim kalmadı. Çoğu akademisyen özele geçti, çoğunu
haksız hukuksuz yere içeri attınız. Sağlık resmen ticarileşti. Altyapıyı,
birinci basamak hekimliği, koruyucu hekimliği yerle bir ettiniz. “Paran kadar
sağlık” dönemi başladı. 
Hep geçmişten
kötü örnekler vererek kendinizi aklamaya çalışıyorsunuz. “Efendim, eskiden
bıçak parası vardı, şimdi yok, kaldırdık.” diyorsunuz. Bakın bu faturaya: Geçen
ay, ben bir A sınıfı hastanede muayene oldum, sadece dâhiliye muayenesi;
radyolojik tetkik yok, tomografi yok, cerrahi girişim yok, bir dâhiliye
muayenesi –lütfen görün- 3.500 TL fatura edildi. Bu, halkımıza fatura edildi,
Meclis ödeyecek ama benim vicdanım sızladı gerçekten yani bir dâhiliye
muayenesi 3.500 lira olur mu? Hani bıçak parası yoktu? Bunun içinde kaç tane
bıçak parası var? Bu parayı Meclis ödeyecek, halkımız ödeyecek. Sağlık
piyasalaşırsa sonuç bu olur.
Yine, geçenlerde
bir vekil arkadaşım bir mide operasyonu geçirdi, fatura 28 bin TL. Meclis
ödeyecek bunu, yazık değil mi? “Efendim, siz de üniversite hastanelerine,
eğitim ve araştırma hastanelerine gidin.” diyeceksiniz. Orada da yoğun iş gücü
nedeniyle, istediğin zaman, istediğin hekime muayene olabilmek için haftalarca,
aylarca beklemek gerekiyor. Onların da dünya kadar sorunu var. 
Şimdi, bugün
gündeme getirdiğimiz şehir hastaneleri ayrı bir isimle yani “sağlık kampüsleri”
diye ifade ediliyor. Kamusal, toplumsal kaynakların çarçur edildiği bir mega
proje olarak görüyoruz biz bunu. Tıpkı ülkenin her köşesini enkaza çeviren,
doğal tahribata yol açan kentsel dönüşüm, termik santraller, HES’ler, alışveriş
merkezleri gibi şehir hastaneleri de doğaya ve sağlığa zararlıdır. Şehir
hastaneleriyle gelişen sağlıklı yaşam hakkı değil başta inşaat, finans, tıp
endüstrisi ve bilişim olmak üzere sermaye çevreleridir. 
Sağlık
sorunlarının çözümünde önceliklerin saptanması, tıbbi bakım hizmetlerinin,
devasa hastanelerin katkısının tartışılması gerekir. Karar süreçlerinde halkın,
sağlık emekçilerinin, akademinin, sağlık, emek ve meslek örgütlerinin yer
alması gerekirken Meclis hatta bizzat AKP’li milletvekilleri dahi karar
süreçlerinin dışında bırakılmıştır. Keza, uluslararası olumsuz deneyimler
görmezden gelinmiştir, kıble sermayeye çevrilmiştir.
Çoğu hastaneden,
yapılacağı bölge için ÇED raporu bile istenmiyor. Bunların denetimi yok,
Sayıştay, Türkiye Büyük Millet Meclisi es geçilmiş, İhale sözleşmeleri şeffaf
değil, ticari sır olarak kabul ediliyor. Projenin tasarı maliyeti dahi Sağlık
Bakanlığı tarafından üstleniliyor. Risk paylaşımı konusunda devletin rolünün
büyük olması, şirketin aldığı finansman kredisini ödemede güçlük çektiğinde
kamu tarafından ödenmesi, yine yirmi beş yıllık işletme süresi boyunca Sağlık
Bakanlığının şirkete yıllık kira ödeyecek olması, bunun yanı sıra Sağlık
Bakanlığı tarafından garanti edilen hizmet ödemelerinin yüzde 70 doluluk
oranına dayalı olması. Biz bunu Osmangazi Köprüsü’nden hatırlıyoruz. Halkın
cebinden günlük ne kadar para çıktığından kamuoyu haberdardır. Aynı sonuç bu
şehir hastanelerinde de geçerlidir. 
Sağlık hizmeti
topluma en yakın yerde, ulaşılabilir, uygun mekânlarda verilmelidir. Sağlığı
geliştirici ve koruyucu hizmetler öncelenmelidir. 
(Mikrofon
otomatik cihaz tarafından kapatıldı) 
BAŞKAN –
Tamamlayın. 
BEHÇET YILDIRIM
(Devamla) – Sağlıkta önceliklerin belirlenmesi ve sağlık kurumu
gereksinimlerinin saptanması çalışmaları toplum, akademi, sendikalar,
demokratik kitle örgütleri, meslek odalarıyla birlikte yürütülmelidir. Bizleri
sağlıksız kılan ekonomik, siyasal, toplumsal, ekolojik sorunları ortadan
kaldırma, sömürüsüz bir dünya, sağlık için olmazsa olmaz şarttır.
Bugün Türkiye’de
öngörülen kent hastaneleri sistemi 1.000 yatak ve daha fazlası şeklinde ve
tamamen şirketlere devredilmiş bir oluşumdur. Oysa hastanelerin Sağlık
Bakanlığına devredilmesi ve sadece sağlık hizmeti verilmesine yönelik olması
gerekmektedir. 
Sonuç itibarıyla
diyoruz ki faaliyete geçen şehir hastanelerinde sürekli aksaklıkların
yaşanması, kamuya maliyeti ve yurttaşların sağlığa erişim hakkına dair ciddi
sorunların artması bu sürecin yeniden değerlendirilmesini gerekli kılmaktadır. 
Bu nedenle,
Türkiye Büyük Millet Meclisi bünyesinde, şehir hastanelerinin yarattığı
sorunların tespiti ve alınacak önlemlerin belirlenmesi amacıyla bir Meclis
araştırması açılması elzemdir diyorum. 
Genel Kurulu
saygıyla selamlıyorum. (HDP sıralarından alkışlar)
BAŞKAN –
Teşekkür ederim. 
Cumhuriyet Halk
Partisi Grubu adına Mersin Milletvekili Sayın Hüseyin Çamak konuşacaklar. 
Buyurun Sayın
Çamak. (CHP sıralarından alkışlar) 
CHP GRUBU ADINA
HÜSEYİN ÇAMAK (Mersin) – Sayın Başkan, değerli milletvekilleri; halkımızın,
altyapısı güçlü ve modern teknolojiyle donatılmış hastanelerde hizmet alması
elbette hepimizin arzusudur. Ancak bazı itirazlarımız var. 
Kalkınma
Bakanlığının raporuna göre 18 şehir hastanesinin toplam yatırım tutarı 10,5
milyar dolar. Yirmi beş yılda devlet tarafından şirketlere ödenecek kira tutarı
ise 30,2 milyar dolar. Birkaç yılda sabit yatırım tutarı karşılanacak
hastaneler için yirmi beş yıl boyunca yüksek miktarlarda ödemeler yapılacaktır.
Yapılan hesaba göre 18 şehir hastanesi için ödenecek yıllık kira miktarı 3
milyar lirayı geçmiştir. Planlanan 31 şehir hastanesi tamamlandığında ise
yıllık kira bedelinin yaklaşık 5 milyar lira olması beklenmektedir. 
31 şehir
hastanesi üzerinden yapılan hesaplamaya göre, şehir hastanesi başına 1.311 yatak
düşmektedir. Oysa araştırmalar, 200 yatağın altında ve 600 yatağın üzerinde
verimliliğin önemli oranda azaldığını göstermektedir. Şehirden uzak büyük
hastanelerin yapılmasının yerine kent içinde 200 ila 600 yatak kapasiteli
hastaneler kapatılmadan, yerinde kalması ve ihtiyaca göre bu kapasiteye sahip
hastanelerin yaygınlaştırılmasının önemine işaret ediyor. 
Şehir
hastanelerinin yapılmasına Başbakanın Başkanlığındaki Yüksek Planlama Kurulu
karar veriyor. Bu kurul şehir hastanelerinin yapılmasına, yapılacak hastanedeki
yatak sayısı kadar yatağın mevcut hastanelerden azaltılması ya da mevcut
hastanelerin kapatılması kaydıyla izin vermektedir. Böylece, şehir hastanesi
kurulan illerde Sağlık Bakanlığı hastanelerinde anlamlı miktarda yeni hasta
yatağı oluşmamaktadır. Örneğin kapatılan Mersin Devlet Hastanesi ile Mersin
Kadın Doğum ve Çocuk Hastanesinin toplam yatak kapasitesi 812’ydi. Mersin Şehir
Hastanesinde belirtilen yatak kapasitesi 1.259. Mevcut hastaneler kapatıldığı
için aslında Mersin’imizde önemli oranda bir yatak artışı söz konusu
olmamıştır. Bütün bu yatırım ve bedellerle kentimiz sadece 447 yatak kazanmış
oldu. Son edindiğim bilgilere göre Mersin Şehir Hastanesinin aylık cirosu 22
ile 24 milyon lira arasında değişmektedir. Oysa devlet yatırımcı firmaya aylık
35-40 milyon lira arasında ödeme gerçekleştiriyor.
(Mikrofon
otomatik cihaz tarafından kapatıldı)
HÜSEYİN ÇAMAK
(Devamla) – Sayın Başkanım, bir dakika daha alabilir miyim?
BAŞKAN –
Buyurun.
HÜSEYİN ÇAMAK
(Devamla) – Hem de doluluk oranı yüzde 90-95 olmasına rağmen. SUT fiyatları
sekiz on yıldır artmadığından böyle bir fark meydana gelmektedir. SUT sabit
kaldığından sağlık çalışanlarının döner sermayeden aldıkları ücret de yıllardır
artmıyor. Çok daha önemlisi, devlet hazine garantisi vermesine karşın şehir
hastanelerine sağlanan krediler bütçede görülmemektedir.
Sonuç olarak,
çok daha az harcama yapılarak vatandaşın kaliteli hizmet alacağı, kolay
ulaşabileceği, sağlık çalışanlarının haklarının korunacağı bir sistem
kurulabilirdi.
Genel Kurulu
saygıyla selamlıyorum. (CHP sıralarından alkışlar)
BAŞKAN –
Teşekkür ederim Sayın Çamak. 
Adalet ve
Kalkınma Partisi Grubu adına Kayseri Milletvekili İsmail Tamer konuşacak.
Buyurun Sayın
Tamer. (AK PARTİ sıralarından alkışlar)
AK PARTİ GRUBU
ADINA İSMAİL TAMER (Kayseri) – Sayın Başkanım, değerli milletvekili
arkadaşlarım; hepinizi saygıyla selamlıyorum.
HDP Grubu
tarafından şehir hastanelerinin yapısal sorunlarının araştırılması ve sağlık
hakkı kapsamında bu sorunların çözümüyle ilgili Meclis araştırması istenmiş. Bu
konuda grubumun görüşlerini ifade edeceğim.
Sağlıkta dönüşüm
kapsamında yapılan projeler çerçevesinde şehir hastanelerini, Sayın
Cumhurbaşkanımızın Başbakanlığı döneminde “Hayalim” dediği, daha sonra da
“Aşkım” diye devam ettiği hastaneler olarak ifade etmek doğru bir terimdir diye
düşünüyorum. Tamamı nitelikli yataklardan oluşan şehir hastaneleri Sağlık
Bakanlığı tarihinde devrim olarak nitelendirdiğimiz, tüm dünyanın da gıptayla
baktığı kurumlar arasında gösterilmektedir. Nitelikli yatak dediğimizde ne
anlaşılıyor? 30 metrekare odalar içerisinde televizyonu, banyosu, tuvaleti,
hasta başı monitörleri ve aynı zamanda da yine hasta başı üniteleriyle birlikte
mükemmel odalar olarak ifade ediliyor. 2002 yılı öncesine baktığımız zaman,
Türkiye'deki bu sayı 6.500 civarındaydı. Tabii, bugün bakıyoruz; yapmış
olduğumuz projelerle 34 şehir hastanemizin bu yatak kapasitelerinin 43 bine
yükseltilmesi öngörülüyor. Şu ana kadar 4 hastanemiz faaliyete geçti. Biraz
önce hatiplerin ifade etmiş oldukları gibi -şehir hastanelerinde zaman
açısından doktor açığı ifade edildi- doktor açığıyla alakalı olmadığını ifade
etmek istiyorum.
“Sürekli
aksamalar vardır.” deniliyor. Tabii ki yeni yapılan yerlerde ufak tefek
aksamalar olacaktır. “Kamu maliyeti” deniliyor. En önemli şey budur. Bakın,
AVM’lerde kapalı alanın kirası 1 metrekare 40 dolar civarındadır. 
SİBEL YİĞİTALP
(Diyarbakır) – AVM’lerle ilgili niye konuşuyorsunuz? AVM ticari bir işletme,
orası hastane.
İSMAİL TAMER
(Devamla) – Sağlık çok pahalı bir sistemdir. Bu hastaneler, aynı zamanda tıbbi
cihazların dâhil olmasıyla birlikte metrekaresi 6 dolardan kiralanmış olarak
karşımıza çıkıyor. 
Burada konuşan
tüm arkadaşlarımız doktor arkadaşlarımız. Siz 2002 yılı öncesinde bu ülkede hiç
çalışmadınız mı? Hastanelerin hangi durumda olduğunu hiç bilmiyor muydunuz? 
MERAL DANIŞ
BEŞTAŞ (Adana) – Oradan buraya sataşıyorsunuz da buradan niye sataşıyorsunuz?
İSMAİL TAMER
(Devamla) – Sataşmıyorum, ifade ediyorum, siz öneri verdiğiniz için size
söylüyorum. (AK PARTİ sıralarından alkışlar)
Değerli
arkadaşlar, bakın, uzaydan gelmediniz. Türk tabipleri olarak siz buralarda
hizmet ettiniz. Özellikle, siz, Adıyaman’da hizmet ettiniz değerli Behçet
kardeşim. O zaman hastanelerde ne yatak ne yatırabileceğiniz oda vardı, koğuş
sistemiydi. Bugün, 43 bin nitelikli yatak sayısını gerçekleştirmiş oluyoruz.
Bundan sonraki dönem içerisinde de Türkiye'de...
(Mikrofon
otomatik cihaz tarafından kapatıldı) 
İSMAİL TAMER
(Devamla) – Değerli Başkanım, sözlerimi bitirme açısından ifade edeyim.
BAŞKAN – Buyurun,
bir dakika.
BÜLENT YENER
BEKTAŞOĞLU (Giresun) – Yoğun bakım yok.
İSMAİL TAMER
(Devamla) – Bakın, şimdi “yoğun bakımlar” dediğiniz zaman orada da
çuvallarsınız. Türkiye’de 2002 öncesindeki yoğun bakımlar ile şimdikiler
arasında dağlar kadar fark var, ben size rakamlarla biraz sonra ifade
edebilirim. 
Değerli
arkadaşlar, şunu ifade ediyoruz: 3P sistemiyle başladığımız, kamu-özel
ortaklığı sistemiyle devam ettiğimiz şehir hastaneleri Türkiye’nin bir
gururudur, Türkiye’nin bir geleceğidir ve bizim, tüm Türk halkının da yatması
gereken, hizmet alması gereken en önemli sağlık hizmetlerinin başında geliyor.
Dolayısıyla şehir hastaneleri devam edecek, 34 tanesi bittiğinde 43 bin
civarında nitelikli yatağa kavuşmuş olacaktır. Amacımız, 135 bin yatağı
nitelikli yatak hâline getirmektir. 
Hepinize
sağlıklı günler diliyorum, teşekkür ediyorum. 
HDP’nin grup
önerisinin, araştırma komisyonu açılmasının karşısında olduğumu ifade ediyor,
saygılar sunuyorum. (AK PARTİ sıralarından alkışlar) 
BAŞKAN –
Teşekkür ederim. 
MERAL DANIŞ
BEŞTAŞ (Adana) – Sayın Başkan…
BAŞKAN –
Buyurun. 
MERAL DANIŞ
BEŞTAŞ (Adana) – Doğrusu, sayın hatip kürsüye çıkarken ilk tepkim şu oldu: Biz
dinleyelim çünkü genellikle sataşıyor ama bu, özellikmiş, kürsüden de bize
sataştı yani demek ki bu, bir tarz hâlinde. 
İSMAİL TAMER
(Kayseri) – Sataşma yok. 
MERAL DANIŞ
BEŞTAŞ (Adana) – Şimdiden bakanlığını kutluyorum yani yakında…
BAŞKAN – Sayın
Danış Beştaş, talebiniz nedir? Bana söylerseniz, ona göre bir karar vereyim. 
MERAL DANIŞ
BEŞTAŞ (Adana) – Yok, ben gerçekten tebrik ediyorum şimdiden bakanlığını.
Oturduğu yerden de kürsüden de direkt bize laf atıyor. 
ERTUĞRUL KÜRKCÜ
(İzmir) – Yani laf sokmak maksadıyla konuşuyor. 
BAŞKAN – Bu
muydu talebiniz?
MERAL DANIŞ
BEŞTAŞ (Adana) – Yok. 
Bir de tabii ki
vekilimizi…
İSMAİL TAMER
(Kayseri) – Zaman olsaydı kanseri de açıklayacaktım ama zaman yok. 
BAŞKAN – Sayın
milletvekilleri…
Sayın Tamer…
MERAL DANIŞ
BEŞTAŞ (Adana) – Bir kere makine alımıyla…
BAŞKAN – Ben
mikrofonunuzu açayım sizin. 
MERAL DANIŞ
BEŞTAŞ (Adana) – Bir açıklama yapacağım. 
BAŞKAN – Sayın
Danış Beştaş, bir dakika süre veriyorum. 
Buyurun. 
V.- AÇIKLAMALAR (Devam)
20.- Adana Milletvekili Meral Danış Beştaş’ın, Kayseri
Milletvekili İsmail Tamer’in HDP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
MERAL DANIŞ
BEŞTAŞ (Adana) – Sayın Başkan, şehir hastaneleri hazine garantisinde ama
maalesef, şehir hastaneleriyle toplumun tüm geleceği ipotek altına alınıyor. 
Makine alımıyla
övündü sayın hatip. Makine alımıyla ilgilenmek, demin söylediğim kanser
hastalarının ilaç yokluğundan ölmesini engellemiyor ve nitelik olarak sağlık
hizmetlerinde somut olarak geriye gitmiş durumdayız. Ben Adana Şehir
Hastanesini ziyarete gittiğimde, şehir hastanesinde bu kadar danışmana ve yol
gösterene rağmen kayboldum. Koca koca binalar… Sağlığa hizmet dışında -sayın
hatip çok iyi tarif etti- makineyle, binayla övünmek anlamına geliyor. Bunun
haricinde, bizim bu eleştirilerimizi haklı kılıyor aslında konuşması, bunun
kayıtlara geçmesini istedim. 
BAŞKAN
– Teşekkür ederim. 
MERAL
DANIŞ BEŞTAŞ (Adana) – Ayrıca, hatibimize Adıyaman’a ilişkin doğrudan sataşmada
bulunmuştur. 
BAŞKAN
– Ne dedi? 
BEHÇET
YILDIRIM (Adıyaman) – Adıyaman’ın 2002 öncesi ve sonrasıyla ilgili yanlış bilgi
vermekle bizi suçladı. 
İSMAİL
TAMER (Kayseri) – “Adıyaman’da görev yaptı.” dedim, sataşmadım, bu sataşma
değil ki ya. 
BAŞKAN
– Bu bir sataşma değil, ben yerinizden size de bir dakika söz vereyim, bir
dakikada toparlayın lütfen. 
Buyurun.

21.- Adıyaman Milletvekili Behçet Yıldırım’ın, Kayseri
Milletvekili İsmail Tamer’in HDP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
BEHÇET
YILDIRIM (Adıyaman) – Evet, keşke İsmail arkadaşım, meslektaşım Adıyaman’ı biraz
bilmiş olsa. Adıyaman’da 3 tane hastane kapatıldı, 400 yataklı tek bir hastane
yapıldı, buraya ulaşım çok zor. 
İSMAİL
TAMER (Kayseri) – 5 yıldızlı otel konforunda bir hastane.
BEHÇET
YILDIRIM (Adıyaman) – 5 yıldız… İçerisini doldurmadıktan sonra… Siz sağlığa
ticari zekâyla bakarsanız, ticaret gözüyle bakarsanız, AVM gözüyle bakarsanız
böyle yanlış işler yapmış olursunuz. 
Kavga
eden iki aile aynı hastaneye, aynı yere gitmek zorunda, ikinci bir hastane yok
Adıyaman’da. Her zaman dile getiriyoruz, ikinci, üçüncü hastanenin mutlaka en
kısa zamanda açılması gerekiyor. 
Siz
hep 2002 öncesinden bahsediyorsunuz, sanki bütün olumsuzlukları siz
düzeltmişsiniz gibi. O zaman internet de yoktu, interneti de mi siz buldunuz? 
BAŞKAN
– Teşekkür ederim Sayın Yıldırım. 
Sayın
Havutça, buyurun, bir dakika.
22.- Balıkesir Milletvekili Namık Havutça’nın, Kayseri
Milletvekili İsmail Tamer’in HDP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
NAMIK
HAVUTÇA (Balıkesir) – Şimdi, sayın konuşmacı tarafından sanki sağlık alanında
Türkiye’de her şey güllük gülistanlık gibi bir tablo ortaya kondu. Oysa, biz
her gün doktorların öldürülme, şiddet haberlerini izliyoruz, yoğun bakım
yetersizlikleri yüzünden insanların hayatını kaybettiğini biliyoruz ve bazı
hastanelerimizin, işte, Balıkesir’de örneğin eski bir tarihî hastanenin
mezbelelik hâle geldiğini, Sağlık Bakanlığı tarafından buna sahip
çıkılmadığını, emeklilerden sağlık hizmetinde “ilaçta katkı payı” adı altında 6
kalem ek hizmet bedeli talep edildiğini biliyoruz ve bu millet artık bunlara… 
Bizi
dinleyen emekli öğretmenler, işçiler, emeklilikte yaşa takılanlar, hastaneye
gittiğinde hizmet alamayanlar bu sorunların çözümünü bekliyor. Siz bunlarla
ilgili bir çözüm ortaya koyuyor musunuz burada?
(Mikrofon
otomatik cihaz tarafından kapatıldı)
BAŞKAN –
Teşekkür ederim Sayın Havutça.
NAMIK
HAVUTÇA (Balıkesir) – Tamamlıyorum.
BAŞKAN
– Bir dakikada tamamlayın lütfen.
NAMIK
HAVUTÇA (Balıkesir) – Teşekkür ederim.
Sayın
konuşmacı arkadaşım, emeklilikte yaşa takılan 3 milyon, hastaneye gittiğinde
sağlık muayenesi olabiliyor mu? Olamıyor. 
İSMAİL
TAMER (Kayseri) – Oluyor.
NAMIK
HAVUTÇA (Balıkesir) - Şu anda olamıyor emeklilikte yaşa takılan 3 milyon. Siz
bu insanların sağlık sorunlarını çözüyor musunuz? Burada lüks hastaneler
yapıyorsunuz -içinde adalet olmayan lüks adalet sarayları yaptığınız gibi-
içinde sağlık olmayan, içinde doktor olmayan hastaneler yapıyorsunuz. 
İSMAİL
TAMER (Kayseri) – Ne zaman o? 2002 öncesinden bahsediyorsunuz herhâlde.
NAMIK
HAVUTÇA (Balıkesir) - Şu anda Balıkesir’de birçok sağlık alanında doktor
yetersizliği olduğunu açarsanız Sağlık Müdürüne size söyler. Biz mi bilmiyoruz
bunları? Lütfen doğruları konuşalım. Sorunlara çözüm bulun. Biz hep pembe
tabloyla insanları kandırmayalım. 
İSMAİL
TAMER (Kayseri) – Türkiye’de genel sağlık sigortası var, hiç kimse sağlıksız
kalmaz Türkiye’de. Bilmiyor musunuz, sizin haberiniz yok mu genel sağlık
sigortasından?
NAMIK
HAVUTÇA (Balıkesir) - Dolayısıyla, çözümü biz size öneriyoruz: Emeklilikte yaşa
takılan 3 milyon şu anda sağlık hizmeti alamıyor, bunların sağlık hizmeti
almasını sağlayın. 
İSMAİL
TAMER (Kayseri) – Onlar da genel sağlık sigortası kapsamındadır. 
VI.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Batman Milletvekili Saadet Becerekli ve
arkadaşları tarafından, şehir hastanelerinin yapısal sorunlarının araştırılması
amacıyla 12/4/2018 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 12 Nisan
2018 Perşembe günkü birleşiminde yapılmasına ilişkin önerisi (Devam)
BAŞKAN
- Halkların Demokratik Partisi grup önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir.
Şimdi
Cumhuriyet Halk Partisi Grubunun grup önerisini görüşeceğiz.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş olan
önerisini okutup işleme alacağım ve oylarınıza sunacağım.
2.- CHP Grubunun, İstanbul Milletvekili Gamze Akkuş İlgezdi
ve arkadaşları tarafından, sağlıkta şiddetin önlenemediği, can kayıplarının
yaşandığı ve hekimler başta olmak üzere sağlık personeli arasında meydan gelen
intihar vakalarının araştırılması amacıyla 12/4/2018 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 12 Nisan 2018 Perşembe günkü birleşiminde
yapılmasına ilişkin önerisi
12/4/2018
Türkiye Büyük Millet Meclisi Başkanlığına
Danışma Kurulu
12/4/2018 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Özkoç
 Sakarya
 CHP
Grup Başkan Vekili
Öneri:
İstanbul
Milletvekili Gamze Akkuş İlgezdi ve arkadaşları tarafından, sağlıkta şiddetin
önlenemediği, can kayıplarının yaşandığı ve hekimler başta olmak üzere sağlık
personeli arasında meydan gelen intihar vakalarının araştırılması amacıyla
12/4/2018 tarihinde Türkiye Büyük Millet Meclisi Başkanlığına verilmiş olan
Meclis Araştırması Önergesi’nin (10/1856 esas numaralı) diğer önergelerin önüne
alınarak görüşmelerinin 12/4/2018 Perşembe günkü birleşimde yapılması
önerilmiştir.
BAŞKAN –
Önerinin gerekçesini açıklamak üzere öneri sahibi, Cumhuriyet Halk Partisi
Grubu adına İstanbul Milletvekili Gamze Akkuş İlgezdi konuşacaklar. 
Buyurun Sayın
Akkuş İlgezdi. (CHP sıralarından alkışlar)
CHP GRUBU ADINA
GAMZE AKKUŞ İLGEZDİ (İstanbul) – Sayın Başkan, hekim intiharlarının
araştırılması amacıyla söz aldım. Yüce Meclisi saygıyla selamlıyorum. 
Anımsayacaksınız,
geçtiğimiz aylarda 2 doktor ve 1 tıp öğrencisi aynı gün içinde intihar etmişti.
Umut dolu, gencecik bir doktor olan Ece “Umarım ölümüm bazı güzel
değişikliklere yol açar.” diyerek hayatına son vermişti. “Sınavım var,
uykusuzum ve hazır değilim.” diyen tıp fakültesi öğrencisi Yağmur da
hayallerinden vazgeçerek ölümü seçmişti. Öte taraftan, KHK’lerle görevinden
alınan bir başka hekim de çalıştığı hastanede kendisini boşluğa bırakmış, geçen
hafta yapılan soruşturma neticesinde suçsuz olduğu ortaya çıkmıştı. Ne acı ki
suçsuzluğunun ispatlandığını göremeden hayatla vedalaşmıştı.
Bu intiharlarla
birlikte, doktorların güvencesiz çalışma koşulları, psikolojik baskılar ve
kangren olan sorunlar yeniden gündeme geldi. Doktor ölümlerinin yüzde 35’inin
kayıtlara intihar olarak geçtiği Türkiye’de, son üç yılda 431 sağlık emekçisi
hayatına son verdi ancak gerçek rakamı bilemiyoruz çünkü Sağlık Bakanlığı
intihar eden sağlık emekçilerine ilişkin kayıt tutmadığını söylüyor. Ne yazık
ki hayat kurtaran hekimlerimizin ölümlerinin bir istatistik değeri olmaması da
acı bir tablo. 
Bakın, tıp
fakültesi öğrencileri arasında antidepresan kullanımının arttığını görüyoruz.
Performans baskısı ve iş yükü fazlalığından dolayı hekimlerde tükenmişlik
sendromu yaygınlaşıyor. Bu yüzden sağlık çalışanları “Bir defa olsun bizleri
dinleyin, değiştirin bu gidişi, kulak verin ölümlerin sessizliğine.” diyorlar.
Dolayısıyla bu vahim tabloyu “Kişisel meseledir.” diyerek örtmeye çalışmak
vicdanlara sığar mı, sizlere soruyorum.
Peki, hayat
kurtaran doktorlar nasıl oluyor da kendi hayatlarından vazgeçiyorlar? Aslında
sorun henüz tıp fakültesinde başlıyor. Ağır bir eğitim sonucu, geceler boyu
uykusuz kalarak sınavlara hazırlanmaları bekleniyor. İnsan bedenindeki her
organı öğrenirken kendi bedenlerinden feragat etmeleri isteniyor. Yoğun ve ağır
eğitim temposu içerisinde sosyal yaşamdan koparılıyorlar. Acil servis
nöbetlerinde insan hayatı ellerinin arasındayken şiddetin gerçek yüzüyle
tanışıyorlar. İntörnler eğitim almak için kurumlara yerleştirilirken ne yazık
ki kan almadan sonda takmaya kadar birçok işin muhatabı olup hizmet vermek
zorunda kalıyorlar. Bu tablo, aslında sürekli kendilerinden fedakârlık
yaptıkları hayatlarının kısa özetidir. Peki, mezun olduktan sonra dertler
bitiyor mu? Hayır, tabii ki bitmiyor. Mecburi hizmetlerini tamamlamadıkça
diplomalarını vermediğiniz pratisyen hekimlerin dertleri ne yazık ki bitmiyor.
Sistemden kaynaklanan bütün sorunları bir anlamda pratisyen hekimlerin üstüne
yüklüyorsunuz. 
Bu arada, uzman
olmak isteyenleri belki de hayatlarında en zor sınavla tanıştırıyorsunuz, tıpta
uzmanlık sınavıyla. Yüzlerce hastaya bakarken uzmanlık sınavına da
hazırlanmalarını istiyorsunuz. Doktorların da insan olduğunu unutuyorsunuz. Öte
taraftan, TUS’u kazanarak asistan olanları üç günde bir gelen nöbetlerle
neredeyse otuz altı saat uykusuz bırakıyorsunuz. Onları ailelerinden ve
sevdiklerinden yani hayattan koparıyorsunuz. Böylece sonun başlangıcını
hazırlıyorsunuz.
Değerli
vekiller, yeri gelmişken hatırlatayım: Artık TUS’ta cerrahi bölümler tercih
edilmiyor. Bilmem tehlikenin farkında mısınız ama cerrahi asistanları ağır
çalışma koşulları yüzünden istifa ediyorlar. Böyle giderse yakın gelecekte en
basit cerrahi operasyonları bile yapacak cerrah bulamayacaksınız. 
Bunlarla
yetinmiyor, doktorları “Ne kadar çok hasta.” “Ne kadar çok puan." ya da
“Ne kadar çok para.” diyerek performans sistemiyle tüketiyorsunuz. Böylece
hastaneleri ticarethaneye, hastaları müşteriye, hekimleri de müşteri
temsilcisine çeviriyorsunuz. 1 doktor günde 30 hasta bakarsa “az”, 60 hasta
bakarsa “eh”, 120 hasta bakarsa “iyi” diyorsunuz. Ancak 1 hekimin günde 100
hasta bakmasının nasıl mümkün olabileceğinin yöntemini göstermiyorsunuz.
Evet, teşhis ve
tedavi için beş dakikanın yeterli olup olmadığını da artık önemsemiyorsunuz,
böylece aslında hastaların da haklarını, iyi hizmet almalarını engellemiş
oluyorsunuz. 
Doktorları pirim
sistemiyle çalıştırdığınız için sağlığa değil, döner sermayeye önem
veriyorsunuz. 30 bin kişiye 1 acil tıp uzmanının düştüğünü görmüyorsunuz. Bütün
bunların sonucunda hasta ile hekim karşı karşıya geliyor ve ne yazık ki
şiddetin kurbanı oluyor. Hastaneleri kameralarla donatmanın altmış dakikada 1
sağlık çalışanının şiddet görmesine engel olmayacağını siz de biliyorsunuz.
Adım adım ölüme yürüyen doktorları “Müşteri her zaman haklıdır.” mantığıyla
SABİM’in insafına bırakıyorsunuz. Öte taraftan, bir de OHAL’le birlikte
karşımıza çıkan güvenlik soruşturmaları var.
(Mikrofon
otomatik cihaz tarafından kapatıldı) 
BAŞKAN –
Tamamlayın Sayın Akkuş İlgezdi.
GAMZE AKKUŞ
İLGEZDİ (Devamla) - Binlerce doktorun, süren soruşturmalar nedeniyle mesleğe
başlamadığını biliyoruz. Suçlu muamelesi görerek atanmayan doktorlar arasında
intihar eğiliminin de gittikçe yaygınlaştığını görüyoruz. Evet, tablo bu,
doktorlarımız süregelen yapısal sorunlarla birlikte geri dönüşü olmayan
duygusal bir kopuşun içindeler.
Değerli
vekiller, “Yaşananlar karşısında suskun kalana, yüreği sızlamayana dert
anlatmak mümkün değil.” diyen acılı ailelerine borcu var hekimlerin. Bu
nedenle, sağlık emekçilerini olumsuz etkileyen mecburi hizmet ve geçici
görevlendirmelere bir an evvel çözüm bulmamız gerekiyor. Kırk saatlik çalışma
süresi, nöbetler de dâhil olmak üzere elli saati geçmesin diyoruz. Tüm sağlık
personelinin nöbet ertesi izin hakkı istisnasız uygulansın istiyoruz ve her
şeyden önemlisi, tıp bir bilimdir, bilimin alternatifi olamaz, hekimini
korumayan bir sağlık sistemi çökmeye mahkûmdur diyoruz. İntiharlara vesile
olan, saatte 1, günde 24, ayda 720 çalışanın şiddet gördüğü, hasta ile hekimi
karşı karşıya getiren bu tablo karşısında suskun kalınmamalı diyor, bu
vesileyle araştırma önergemize desteğinizi bekliyor…
(Mikrofon
otomatik cihaz tarafından kapatıldı) 
GAMZE AKKUŞ
İLGEZDİ (Devamla) – …kendisini halk sağlığına adayan bütün hekim arkadaşlarımın
ve sağlık emekçilerinin önünde saygıyla eğiliyorum. (CHP sıralarından alkışlar)

BAŞKAN –
Teşekkür ederim.
Milliyetçi
Hareket Partisi Grubu adına Antalya Milletvekili Ahmet Selim Yurdakul
konuşacaklar.
Buyurun Sayın
Yurdakul. (MHP sıralarından alkışlar) 
MHP GRUBU ADINA
AHMET SELİM YURDAKUL (Antalya) – Sayın Başkan, değerli milletvekilleri; 2003
yılında uygulamaya konulan Sağlıkta Dönüşüm Programı ve sağlıkta şiddet üzerine
verilen önerge üzerinde grubum Milliyetçi Hareket Partisi adına söz aldım.
Öncelikle, dün
şehadete varan kahraman askerimize ve tüm şehitlerimize Allah’tan rahmet
dilerim. Yaralı askerlerimizin en kısa zamanda iyileşerek aramıza ve
görevlerine dönmelerini Yüce Rabb’imden niyaz ederim.
Sağlık, eğitim
ve savunma gibi siyasetüstü olan ve siyasete üstünlüğü de korunması gereken bir
alandır. Bizler sağlıkla ilgili her türlü mevzuyu hem bilgi hem de
tecrübelerimizle değerlendirerek tüm yapıcılığımızla önerilerimizi Türk
milletine ve Hükûmete sunuyoruz.
Muhterem vatandaşlar,
saygıdeğer milletvekilleri; sağlıklı bir sağlık sistemi hasta memnuniyetinin
yanı sıra çalışan memnuniyetinden de doğrudan etkilenmektedir. Personel
mutluluğu ve huzuru kaliteli bir sağlık sisteminin en önemli ayağıdır.
Çalışanların güvenlik kaygısı içinde verimli bir çalışma ortamının kurulmasının
imkânsızlığı hepimizin malumu. Bu nedenle yıllardır sağlıkta şiddet yasasının
Mecliste görüşülmesi gerektiğini ifade ediyoruz. Bir kez daha tekrar edeyim:
Gelin, hemen şimdi sağlıkta şiddeti sona erdirmek için ortak iradeyle bir
komisyon kuralım ve çözüm yollarını araştıralım. Biz Milliyetçi Hareket Partisi
olarak daha önceden de Meclisimize hem kanun teklifini hem de Meclis önergemizi
sunduk. Bunu dört partiyle birlikte, hep birlikte bir komisyon oluşturarak bir
an önce çıkarırsak sağlık çalışanlarımızın ve Türk milletinin yararına
olacağına inancım tamdır. 
Sayın
milletvekilleri, sağlık memurundan hemşiresine, sağlık teknikerinden hekimine
kadar tüm personelinin huzurunu sağlamadan sistemin iyileşmesi olanaklı
değildir. Bu nedenle Milliyetçi Hareket Partisi olarak sağlık personelinin
özlük haklarının iyileştirilmesini teklif ediyoruz, yıpranma payını bir an önce
Mecliste görüşelim diyoruz, döner sermaye gelirlerinin emekliliğe yansıtılması
gerekmektedir diyoruz; sağlıkçılarımız emekli maaşlarının düşüklüğü nedeniyle
emekli olamıyorlar, bu nedenle emekli sağlıkçıların maaşları yükseltilmelidir
diyoruz. Bunlarla birlikte kamu sağlık kuruluşlarının cazibesini yükseltmek
için mevcut çalışanların maaşları da artırılmalıdır. 
Şu ana kadar
yardımcı sağlık personeli olarak 9 bin atama yapılmıştır, bunun için teşekkür
ediyoruz ancak bu atamanın sayısı yetersizdir ve içindeki dağılım adaletli
değildir. Bu nedenle mayıs ayı içerisinde 18 bin yardımcı sağlık personeli alımı
derhâl yapılmalıdır; haziran ve temmuz ayı için ek bir kadro Maliyeden talep
edilmelidir. 
Sağlık bir temel
haktır, Milliyetçi Hareket Partisi olarak sağlık alanında konulacak her bir
tuğlada elimizden gelen katkıyı yapmak üzere yapıcı eleştirimizi sunmaya devam
edeceğiz. 
Yüce
Allah Türk milletini korusun ve yüceltsin. (MHP sıralarından alkışlar)
BAŞKAN
– Teşekkür ederim Sayın Yurdakul.
Halkların
Demokratik Partisi Grubu adına Diyarbakır Milletvekili Sibel Yiğitalp
konuşacak.
Buyurun
Sayın Yiğitalp. (HDP sıralarından alkışlar) 
HDP
GRUBU ADINA SİBEL YİĞİTALP (Diyarbakır) – Sayın Başkan, değerli
milletvekilleri; CHP Grubu önerisi hakkında söz almış bulunmaktayım. 
İçinde
bulunduğumuz zor günlerden geçiyoruz ve herkes kendi payına düşeni yaşıyor.
Bunlardan da en çok hayatını yaşama ve yaşatmaya adamış hekimler ve sağlık
emekçileri kendi payına düşen zorluğu yaşıyorlar. 
Bu
arada -bu hafta Sağlık Haftası- bütün sağlık emekçilerinin de haftasını
kutluyorum, herkese sağlıklı günler diliyorum. Başta Onur Hocamız, Sayın Onur
Hamzaoğlu, hayatını, yaşamını ve mesleğini insan haklarına ve sağlığa adamış
Onur Hocaya -eğer izliyorsa- saygı ve selamlarımı iletiyorum. İdris Başkana,
aslında bütün sağlık emekçilerine sevgi ve selamlarımı iletiyorum. 
Şimdi,
ülkemizde başta hekimler olmak üzere çok fazla sayıda sorun var ve arkadaşlar
hekimler üzerinden vermiş araştırma önergesini ama aslında bir bütün olarak
sağlık çalışanlarının hemen hemen hepsinin bu tip problemleri var ve intihar
vakası sadece hekimler için değil, o diğer çalışan arkadaşlarımız için de
gerçekleşmiş. Bütün sağlık çalışanları aslında bu sorunu yaşıyor ve sayımız da
aslında oldukça yüksek. Ben size birkaç sayı verip kısaca bir değerlendirme
yapmak istiyorum. 
Bakın,
2015’te 10’u hekim olmak üzere 71 hemşire, 99’u diğer sağlık personelinden
oluşan 180 sağlık emekçisi intihar etmiş. Yine, 2016’da 11’i hekim olmak üzere,
56 hemşire, 62’si diğer sağlık personeli olmak üzere 129 sağlık emekçisi de
intihar etmiş. En son 2017’ye baktığımızda 3’ü hekim, 53’ü hemşire, 66’sı diğer
personelden oluşan 122 sağlık emekçisi intihar etmiş. 
Şimdi,
bunlar çok büyük bir rakam. Yani burada bu rakamlara, bu sonuçlara baktığımızda
aslında sağlığın ne aşamada olduğunu görmek mümkün çünkü insanlar en az sekiz
saat çalışıyor. Biliyorsunuz, performans sistemi var ve bununla birlikte
Sağlıkta Dönüşüm Programı uygulanıyor ve bu performans sisteminde insanlar
neredeyse kazan-kazan-kazana dönüştürülmüş ve çok kısa süre içerisinde çok
hızlıca muayene ve tedavi etmek zorunda. Şimdi, gelen hasta açısından da
problemdir, çalışan sağlık emekçisi için de problemdir. Her iki tarafı da karşı
karşıya getiren bir performans sistemi var. Bu yetmedi; şimdi, Sağlıkta Dönüşüm
üzerinden şehir hastaneleri var. Problemleri kat be kat yükselten ve gittikçe
daha çok zorlayan bir sistemle karşı karşıyayız ve bu sistem de bir an önce
normal, herkesin ulaşabileceği, erişebileceği, ücretsiz sağlık hizmetleriyle
ancak sağlanabilir. Lakin bu nedense olmuyor. Bunu yapmanızı beklemiyorum çünkü
her şeyin özelleştiğini biliyoruz. “A sınıfı, B sınıfı, A-I sınıfı, A-II
sınıfı” diye bir sürü hastaneler tanımlandırıldı ama şehir hastanelerinin
oluşturulduğu yerlerde insanlar şehir merkezindeki hastaneye gidemeyecek. Çünkü
bütün hastaneler kapatılacak, herkes şehir hastanesine gitmek zorunda kalacak.
Nereye gidebilir en fazla? Özel hastaneye gidebilir. Dolayısıyla bu kendi
içindeki adaletsizlik ve dezavantajlı durum da hem sağlık çalışanını hem de
vatandaşı çok zorlayan bir durum.
Şimdi, bunun
dışında da ben kısaca şunu söylemek istiyorum: TTB, biliyorsunuz, 14 Mart Tıp
Bayramı’yla ilgili kısa bir deklarasyon yayımlamıştı, talepleri vardı. O
taleplerin de altını çizerek hem talepleri seslendirmek ve hem de bu taleplere
cevap vermeniz amacıyla seslendirip…
(Mikrofon otomatik
cihaz tarafından kapatıldı)
BAŞKAN – Buyurun
Sayın Yiğitalp.
SİBEL YİĞİTALP
(Devamla) – Şimdi, TTB’nin 14 Martta açıkladığı, acil olarak karşılanmasını
istediği talepler ve biz parti olarak da bu taleplere sahip çıkıyoruz.
Bakın, diyor ki:
“Emekli hekim ve hekim ücretleri artırılsın. Yıpranma payı hakkımız verilsin.
TTB Sağlıkta Şiddet Yasa Tasarısı yasalaşsın. Türk Ceza Kanunu’na ek madde
önerisi sağlık çalışanlarına şiddetle ilgili olarak yasalaşsın.” Aynı zamanda
güvenlik soruşturmaları nedeniyle bekletilen ya da ataması yapılmayan sağlık
emekçilerinin bir an önce atamasının yapılmasını talep ediyorlar. Biz de bu
talebi yineliyoruz. Aynı zamanda bütün sağlık çalışanlarının aynı yıpranma payı
hakkı mutlaka verilmelidir. Bu, radyolojiden tutun, ta nükleer tıpa kadar bütün
birimler için geçerli olmalıdır. Sadece hekimler değil, bütün sağlık
çalışanlarının yıpranma hakkını ve mevcut çalışma koşullarının düzeltilmesi ve
performans sistemi başta olmak üzere ticarileşen sağlık endüstrisine karşı ne
tutum almışız, bunu da belirtmek istiyorum.
Hepinizi
saygıyla selamlıyorum. (HDP ve CHP sıralarından alkışlar)
BAŞKAN –
Teşekkür ederim.
Adalet ve
Kalkınma Partisi Grubu adına Uşak Milletvekili Alim Tunç konuşacaklar.
Buyurun Sayın
Tunç. (AK PARTİ sıralarından alkışlar)
AK PARTİ GRUBU
ADINA ALİM TUNÇ (Uşak) – Sayın Başkanım, değerli milletvekilleri; AK PARTİ
Grubu adına söz almış bulunuyorum. Yüce heyetinizi saygıyla selamlıyorum. 
Sözlerime
başlamadan evvel, büyük bir özveriyle çalışan ve bu uğurda hiçbir fedakârlıktan
kaçınmayan, milletimizin huzur ve güvenliğini sağlayan Türk polis teşkilatının
173’üncü kuruluş yıl dönümünü kutlamak istiyorum. Şehitlerimize Allah’tan
rahmet, gazilerimize de şükranlarımı sunmak istiyorum. 
Sağlık
personeline yönelik şiddet olaylarının kayıt altına alınması ve bununla ilgili
araştırma yapılmasıyla ilgili verilen önergeyle ilgili sizlerle bazı şeyleri
ben de paylaşmak istiyorum. 
Özellikle 2002
öncesinde istatistiklerin olmadığı ve sağlık ocaklarının sadece RPT olarak
çalışma yaptığı, hastanelerimizin muayenehanelerle desteklendiği bir dönemden
bugün, doğrudur, çalışanlarımıza, hekimlerimize, tüm çalışan sağlık
personelimize daha fazla yük binmiştir, daha fazla çalışmak durumundadırlar ve
bununla ilgili çalışmalarda Bakanlığımız ve Hükûmetimiz tarafından gerekli
önlemler alınmaktadır. 
Özellikle
hasta haklarıyla birlikte sağlık personeline karşı şiddet olaylarının artışı
söz konusudur. Bununla ilgili de Bakanlığımızın beyaz kod uygulaması ve hukuki
süreçte hukuki desteklerin verilmesiyle ilgili genelgelerin yapılmasıyla
beraber bunda belirli bir oranda düşüş sağlanmıştır ancak şunu unutmamak
gerekir ki bunların tamamen önlenmesi eğitimle ilgili bir hadisedir.
İnsanlarımızın canı yandığında, hastaneye gittiğinde ve bununla birlikte de orada
istenildiği şekilde hareket edilmediği takdirde onların sabırsızlıklarıyla,
bazen de bizim sağlık çalışanlarımızın o andaki yoğunluktan dolayı
gecikmeleriyle birtakım aksaklıklar yaşanmaktadır. Ama, bununla birlikte,
Sağlık Bakanlığımız özellikle bu konuda çalışan cezaevi görevlilerine,
öğretmenlerimize, hasta yakınlarına, sağlık personelimize, herkese eğitim
çalışmaları başlatmış ve bu konuda da önemli mesafeler katetmiştir. 
Ülkemizdeki
intihar vakaları, özellikle sağlık çalışanlarıyla ilgili intihar vakaları göz
önünde. 2016, 2017’yle ilgili bazı veriler var. Geçmişle ilgili verilerin
olmaması… Biraz önce de söylediğim gibi, doktor sayısını bilmediğimiz, sağlık
personeli sayısını bilmediğimiz bir dönemden beş yıldızlı hastanelerin, aile
hekimliği sisteminin getirildiği ve hasta memnuniyetinin yüzde 78’lere ulaştığı
bir döneme geldik. 
(Mikrofon
otomatik cihaz tarafından kapatıldı) 
BAŞKAN
- Sayın Tunç, tamamlayın lütfen, bir dakika…
ALİM
TUNÇ (Devamla) – O nedenle de son dönemlerdeki istatistiklerde ülkemizdeki
sağlık çalışanları ve hekimlerdeki intihar vakaları genel orana göre, toplamda
100 binde 4,1 olan genel intihar vakalarına göre 100 binde 0,2’dir hekimlerde,
sağlık personelinde bu 1,1’dir.
O
nedenle bu konuda bir araştırma yapılmasından ziyade, beklenilen, diğer
konuşmacılarımızın da söylediği, sağlıkta hekimlerimizin ve sağlık
çalışanlarımızın beklediği yıpranma ve döner sermaye paylarının bir an önce
sağlık çalışanlarımıza iletilmesiyle ilgili kanunu bir an önce çıkarmamız
gerektiğini düşünüyorum. Bu araştırmanın gerekli olmadığını sizlerle paylaşmak
istiyorum.
Hepinizi
saygıyla sevgiyle selamlıyorum. (AK PARTİ sıralarından alkışlar) 
NURETTİN
DEMİR (Muğla) - O zaman “evet” deyin. “Evet” deyin de yapalım şu araştırmayı.
BURCU
KÖKSAL (Afyonkarahisar) – “Evet” deyin, hekimleri üzmeyin.
BAŞKAN
– Teşekkür ederim Sayın Tunç.
Cumhuriyet
Halk Partisi Grubunun grup önerisini oylarınıza sunuyorum: Kabul edenler...
Kabul etmeyenler... Kabul edilmemiştir. 
Birleşime
on beş dakika ara veriyorum.
Kapanma Saati: 15.37
İKİNCİ OTURUM
Açılma Saati:16.05 
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Barış KARADENİZ (Sinop)
----- 0 -----
BAŞKAN – Türkiye
Büyük Millet Meclisinin 85’inci Birleşiminin İkinci Oturumunu açıyorum.
Gündemin “Kanun
Tasarı ve Teklifleri ile Komisyonlardan Gelen Diğer İşler” kısmına geçiyoruz.
1’inci sırada
yer alan, Devlet Su İşleri Genel Müdürlüğünün Teşkilat ve Görevleri Hakkında
Kanun ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ve Tarım, Orman ve Köyişleri Komisyonu Raporu’nun
görüşmelerine kaldığımız yerden devam edeceğiz. 
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/929) ve Tarım, Orman ve Köyişleri
Komisyonu Raporu (S. Sayısı: 548) (x)
BAŞKAN
– Komisyon? Yerinde.
Hükûmet?
Yerinde.
Sayın
milletvekilleri, dünkü birleşimde, İç Tüzük’ün 91’inci maddesine göre temel
kanun olarak görüşülen 548 sıra sayılı Kanun Tasarısı’nın birinci bölümünde yer
alan 14’üncü maddesi kabul edilmişti.
Şimdi
15’inci madde üzerinde iki adet önerge vardır, onları görüşeceğiz. 
Önergeler
aynı mahiyette olduğundan birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 15’inci maddesinin tasarı metninden
çıkarılmasını arz ve teklif ederiz. 
 Meral
Danış Beştaş  Bedia Özgökçe Ertan  Dirayet
Dilan Taşdemir 
 Adana
 Van  Ağrı
 Ayşe
Acar Başaran  Mahmut Celadet Gaydalı  Behçet
Yıldırım
 Batman
 Bitlis  Adıyaman
Aynı mahiyetteki
diğer önergenin imza sahipleri:
 Burcu
Köksal Ömer Fethi Gürer Kamil
Okyay Sındır
 Afyonkarahisar Niğde İzmir
 Ali
Akyıldız Namık Havutça Engin
Özkoç
 Sivas Balıkesir Sakarya
  Orhan
Sarıbal
 Bursa
BAŞKAN – Aynı
mahiyetteki önergelere Komisyon katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz Sayın
Başkanım. 
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım. 
BAŞKAN – Aynı
mahiyetteki önergeler üzerinde Adıyaman Milletvekili Sayın Behçet Yıldırım
konuşacak. 
Buyurun Sayın
Yıldırım. 
BEHÇET YILDIRIM
(Adıyaman) – Teşekkürler Başkanım.
Sayın Başkan,
değerli milletvekili arkadaşlarım; hepinizi partim HDP adına saygıyla
selamlıyorum.
Bu tasarıda
“tarım” “sulama” kavramları geçince en bariz örnek olarak -içinde olduğum,
yaşadığım il Adıyaman- GAP gelir aklımıza. GAP projesinin, doğal olarak bu
projenin en büyük mağduru da maalesef Adıyaman olmuştur.
Adıyaman’da
Bebek 1, Bebek 2 projeleri var, yıllardır bu projeler bir türlü hayata geçmedi.
Sulama projeleri, Atatürk Barajı en çok toprağı Adıyaman'dan almıştır ancak en
az suyu Adıyaman'a vermiştir. Kendimizi bildik bileli, bu ova köylerinin sulu
tarıma geçmesi için Bebek 1, Bebek 2 projeleri var; bu bebekler bir türlü
doğmadılar, bir türlü büyümediler. Her yıl “Bu sene bu sulama projeleri
tamamlanacak.” deniyor ancak ortada bir şey yok. Bu Hükûmet ova köylerinin,
tarım arazilerinin sulanmasına ilişkin maliyetsiz bir projeyi bile hayata
geçirmemiştir.
Adıyaman’da,
dört bir tarafı sularla çevrili bir kent olmasına rağmen, bugün hâlâ büyük
ölçekte susuz tarım yapılmaktadır. Son zamanlarda bırakın sulu tarımı, içecek
su bile bulamıyoruz. Kendi toprağında çalışacak, üretecek Adıyaman halkı
ırgatlığa, işsizliğe, yoksulluğa mahkûm edilmiştir.
Bu yasa
tasarısından sonra anladım ki bu sulama projeleri asla hayata geçmeyecek çünkü
şu an bu projeler hayata geçerse köylü, çiftçi kendi yaşam alanlarında kendi
üretimiyle kazanacak. Bunu istemiyorlar. Ancak bu ve benzeri tasarılar hayata
geçtikten sonra yani tarım alanları çiftçiden, köylüden alınıp sermaye
şirketlerine geçtikten sonra o araziler suya kavuşacak.
Bakın “arazi
toplulaştırması” adı altında toprak yerel üreticiden alınıp “endüstriyel tarım”
adı altında şirketlere devredilecek. İşte, o zaman, bugün o sulama projesini
hayata geçirmeyenler, yarın şirketlere “teşvik” adı altında, köylüden,
çiftçiden aldığı vergileri şirketlere “destek” adı altında aktaracaktır. İşte,
o zaman, bugün yapılmayan Bebek 1, Bebek 2 projeleri “Baby 1” “Baby 2” olarak
hayata geçecek, yabancı şirketlerin hizmetine “teşvik” diye sunulacaktır.
Kamunun tüm
üretim alanları kamudayken hiçbir şekilde desteklenmeyecek, teşvik edilmeyecek.
Ancak bu tasarıların gösterdiği yol haritaları nihayete erince, işte o zaman su
bu topraklarla buluşacak, ancak o zaman, ne o su ne o toprak bu halkın olacak,
o şirketlerin malı olacaktır.
Şu an,
hâlihazırda Atatürk Barajı’nda buharlaşan su tarım arazilerini sulamıyor ama
ilginç bir şekilde, Adıyaman’da hangi dereden iki tas su geçiyorsa oraya bir
HES, bir baraj yapılıyor. Bu baraj ve HES projeleriyle pek çok yerleşim yerinin
suya erişim hakkı engellenmiş, nehir, çay ve derelerin barajlarda toplanmasıyla
başta balık türleri olmak üzere sudaki yaşam da kısmen yok olmuştur. Doğanın
milyarlarca yılda meydana getirdiği doğal yaşam alanları, yapılacak bu projeyle
bir iki yıl içinde yok olacaktır. Bu ülkenin yaylaları, bu ülkenin meraları, bu
ülkenin suları, bu ülkenin ormanları hatta bu ülkenin dağı, taşı, kayalıkları
talana açılmıştır. Biraz önce Adıyaman için verdiğim örnekler, tüm ülke için de
geçerlidir. Bulunduğunuz hangi şehrin deresi, dağı taşı yağmalanmıyor ki.
Su havzalarında
yaşam sadece o havzada var olan şirketler tarafından sürdürülebilir hâle
getirilmektedir. Havzada var olan halkların, orman, mera ve su ekosistemlerinde
yaşayan canlıların yaşam hakkı, geçimlik tarım ve hayvancılık ile ormancılık
sona ermektedir.
Şimdi öyle
zorla, silahla, şiddetle gelmiyorlar; şimdi yasayla geliyorlar hatta yasayla
davet ediliyorlar. Bugün teşviklerini halkın yararına değil, sermaye
şirketlerinin hizmetine sunmuştur bu Hükûmet. “Her şey, ülkenin dereleri,
suları, dağları taşları satılıktır.” durumuna geldik. “Millî ve yerliyim.”
iddiasındaki bir hükûmet Ahmet'in, Mehmet'in taşını toprağını, suyunu, ağacını
satar mı? Kamunun üretim araçlarını, özel şirketlere “yasa” diye pazarlar mı?
İstihdamı arttırmak adına “sermaye şirketlerine teşvik” diye para dağıtırken
kendi çiftçisini, kendi köylüsünü niye teşvik etmez? Üretmeye çalışan yerel
üreticinin elektriğini, suyunu niye keser? Kendi üreticisine, kendi köylüsüne,
kendi çiftçisine bu düşmanlık niye? Bu durumun bir an önce düzeltilmesini
umuyor, Genel Kurulu saygıyla selamlıyorum. (HDP sıralarından alkışlar)
BAŞKAN –
Teşekkür ederim Sayın Yıldırım.
Aynı mahiyetteki
önergeler üzerinde şimdi de Bursa Milletvekili Sayın Orhan Sarıbal
konuşacaklar.
Buyurun Sayın
Sarıbal. (CHP sıralarından alkışlar)
ORHAN SARIBAL
(Bursa) – Sayın Başkan, değerli milletvekilleri; orman yangınlarının
söndürülmesinde gönüllülük esasına dayalı bir yöntem getiriliyor. Yani daha
önce mükellefiyet kavramı vardı, mükellefiyet kavramının özelliği şuydu: 18 ile
50 yaş arasındaki vatandaşların bulundukları bölgede yangın çıktığında yangını
söndürme zorunlulukları, bir çalışma ve çabaları vardı. Bunun yerine şimdi,
gönüllülük esasına dayalı bir yöntem getiriliyor. 
Bir kere, adını
doğru koymak lazım; yangının, orman yangının getirdiği sorunları paylaşmamız
lazım. Birincisi: Orman dediğimiz şeyin, iklim değişikliği ve küresel ısınmaya
çok büyük etkisi var. O yüzden, orman yangını bir küresel sorundur, bunu görmek
gerekiyor. 
İkincisi ve
önemli olan, bizim su kaynaklarımızın en önemli unsuru ormanlardır. Ne kadar
orman varsa, ne kadar dağ, bayır varsa o kadar çok su rezervimiz, o kadar çok
su birikimimiz olacak demektir. 
Diğer bir konu:
Elbette orman, bitki örtüsü açısından, bitkisel olarak çok önemli bir biyolojik
çeşitlilik içerir. Hayvansal varlık olarak da çok çeşitli hayvan türlerini
barındırır, besler ve hayatla, insanlıkla bir bütündür. 
Şöyle bir
hikayeyi sizinle paylaşmak isterim: Örneğin, 1980 ile 2000 yılları arasındaki o
uzunca süreçte yaklaşık olarak hemen hemen 70 bin civarında yangın olup 16
milyon dekar alanın kaybolduğunu, onun yerine kısmen ormanların yenilendiğini
görüyoruz. Geçmişten ve bugünden itibaren en büyük problemimiz de yaşanan orman
yangınlarından sonra yeni ormanların dikilememesi, başka amaçlarla
kullanılması. 2002’den bugüne yani on altı yıllık tarihsel süreçte ise yaklaşık
olarak 35 bin civarında yangın görülüyor ve yaşanmış bu yangınlarda yaklaşık
olarak 146 bin hektar yani 1 milyon 460 bin dekar alanın yandığını görüyoruz.
Eğer böyle, bu hızla devam ederse o altmış yıllık, altmış üç yıllık tarihsel
geçmiş açısından yaklaşık olarak 100 binin üzerinde orman yangını olacak ve o
geride kalan dönemden çok daha fazla bir alanın yanmış olacağını göreceğiz. 
Sadece bu kadar
mı? Bu kıyaslamayı çok net yapmamız gerekiyor. Sayın Bakan bu işin içinde
olduğu için çok net biliyordur. 1980’lerde, 70’li yıllarda eski yöntemlerle
yani klasik köylü yapımız içerisinde, kır insanımız kürekle, kazmayla, çapayla,
testereyle yani var olan imkânsızlıklar üzerinden orman yangınını söndürme
çabası sürdürüyordu. Bir örnek vermek isterim bunun üzerinden: Sene 1980. 1980
yılında yaklaşık 2.500 adet orman yangını oluyor. Bu 2.500 adet orman yangını
nedeniyle 5 bin hektar orman yanıyor ve 2017 yılında -o 5 bin hektar yanan
ormanın söndürülmesinde, biraz önce söyledim, süpürge, kürek, testere, şaplak
kullanılıyor Sayın Bakan- 2.411 yangın oluyor, 11.493 hektar yani 1 milyon 149
bin dekar alan yanıyor. Soruyu şuradan soruyoruz: O gün şaplak vardı, testere
vardı, kürek vardı, kazma vardı, emek vardı; şimdi jetiniz var Sayın Bakan,
uçaklarınız var, arazi araçlarınız var, helikopterleriniz var, her türlü olanak
var ve yangın söndürmede çok daha kötü, hemen hemen 2 kat daha kötü
durumdasınız. Neden? Çünkü o gün ormanlara sahip çıkan bir köylü vardı. On altı
yıldır siz, köylüyü yoksullaştırdınız, ormandan, kırdan boşalttınız, şimdi
orayı sahipsiz bıraktınız. Yani sorun şu: Karnını ormandan doyuran köylü,
ormanı namusu ve işi sayıp orayı koruyordu, şimdi köylü de kalmadı, ormancı da
kalmadı.
BAŞKAN – Genel
Kurula hitap eder misiniz lütfen.
ORHAN SARIBAL
(Devamla) – Bakın, dünyada, gelişmiş toplumlar bir balık için ya da bir tek kuş
için kocaman bir projeyi iptal ediyorlar, kocaman bir projeyi yani ormanlarını
koruyorlar. Bizden örnek vereceğim, mesela Kumluca Adrasan yangını, İzmir
Seferihisar yangını ve Güvercinlik köyü Muğla, Alanya yangını; o yangınlarda
Sayın Bakanın şöyle bir açıklaması var: “Şükürler olsun otelleri kurtardık.”
Şimdi, birinin bir kuş ve bir balık nedeniyle projeyi iptal edip… 
(Mikrofon
otomatik cihaz tarafından kapatıldı) 
ORHAN SARIBAL
(Devamla) - …bu küresel sorunlar nedeniyle ormanları koruma talebi var, koruma
isteği var.
BAŞKAN – Sayın
Sarıbal, bir dakika...
ORHAN SARIBAL
(Devamla) – Teşekkür ediyorum Sayın Başkan.
Biz de
zenginlerin otellerini kurtarmak adına, yangını boş ver, ormanı boş ver, önemli
olan kıyılarımızda, dağlarımızda, ormanlarımızda yani hayatın her alanında,
bize ait olan ormanlarda, kıyılarda haksızca, hukuksuzca, rant ve kâr uğruna
yaptırdığımız otelleri, iyi ki yanmadılar, iyi ki varlar, onları korumanın
telaşına düşüyoruz. O yüzden bu madde ormanlarının yok edilmesine dayalı bir
maddedir. O yüzden ormanları korumak gönüllülük esasına değil, Bakanlığın
doğru, sürekli, sürdürülebilir, yangınların çıkmamasına dayalı bir politika
sürdürmesine bağlıdır. O yüzden bu maddenin iptalini talep ediyoruz.
Teşekkür
ediyorum. (CHP sıralarından alkışlar)
BAŞKAN – Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
16’ncı maddede
iki adet önerge vardır, ikisi de aynı mahiyettedir, birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 16’ncı maddesinin tasarı metninden
çıkarılmasını arz ve teklif ederiz. 
 Meral
Danış Beştaş  Bedia Özgökçe Ertan  Dirayet
Dilan Taşdemir 
 Adana
 Van  Ağrı
 Ayşe
Acar Başaran  Mahmut Celadet Gaydalı  
 Batman
 Bitlis  
Aynı mahiyetteki
diğer önergenin imza sahipleri:
 Burcu
Köksal Ömer Fethi Gürer Tanju
Özcan
 Afyonkarahisar Niğde Bolu
 Ali
Akyıldız Namık Havutça Engin
Özkoç
 Sivas Balıkesir Sakarya
BAŞKAN – Aynı
mahiyetteki önergelere Komisyon katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz Sayın
Başkanım. 
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım. 
BAŞKAN – Aynı
mahiyetteki önergeler üzerinde ilk olarak Adana Milletvekili Sayın Meral Danış
Beştaş konuşacaklar.
Buyurun Sayın
Danış Beştaş. (HDP sıralarından alkışlar) 
MERAL DANIŞ
BEŞTAŞ (Adana) - Teşekkür ederim Sayın Başkan.
Değerli
milletvekilleri, dün Balıkesir’de bir cinsel istismar vakası oldu. Doğrusu, çok
önemli. Haftaya cinsel istismarla ilgili tasarı da KEFEK ve Adalet Komisyonuna
gelecek ama maalesef istismar saldırıları ve cezasızlık politikası da devam
ediyor. Bunu üzülerek paylaşmak isterim. Balıkesir’de lise öğrencisi 15
yaşındaki E. S. 53 yaşındaki K.Ç.’nin cinsel saldırısına uğradığını beyan etti.
Balıkesir Atatürk Devlet Hastanesi 22 Şubatta muayene ettikten sonra “Akut
stres bozukluğunun tam kriterlerini karşıladığı, dolayısıyla ruh sağlığının
bozulduğu yönünde tıbbi kanaat oluşmuştur.” şeklinde bir rapor verdi. Gözaltına
alınan şüpheli ise bildik bir savunma yapmış yine. “Ben saldırmadım E. S.’ye,
annesiyle ilişkim var.” şeklinde bir savunma yapmış. Şimdi, çocuğun maruz
kaldığı taciz nedeniyle ruh sağlığının bozulduğu raporlarla kanıtlanmasına
rağmen Balıkesir 1. Sulh Ceza Hâkimliği, sarkıntılık yapmak suretiyle çocuğa
cinsel istismar suçundan şüpheliyi en yakın karakola imza atmak şartıyla, adli
kontrol şartıyla serbest bırakmış. 
Gerçekten bu
karar yeni bir karar, dün oldu ama buna benzer binlerce kararın olduğunu
biliyoruz. Çocuklara yönelik cinsel istismar suçlarında yargının tutumu
genellikle cezasızlık yönünde oluyor ve -bizim de gündemimizde ülke olarak-
biliyorsunuz, şu anda, gerçekten cinsel istismar ülkemizin büyük utancı olmaya
devam ediyor. Dünyanın en fazla cinsel istismar suçu işlenen ülkelerinin
başında Türkiye geliyor. Ne kadar tepki yükselirse yükselsin, bu suça “artık
yeter” desek de Hükûmet her seferinde cinsel istismar suçlarının cezalarını
artıran bir tasarıyla göz boyamaya çalışıyor. Bu hafta yine Meclis gündemine
böyle bir tasarı geldi. Her zaman olduğu gibi konuyu doğru dürüst tartışmadan,
tartışılmasına olanak vermeden, istismar konusunda çalışan uzman ve kurumların,
muhalefetin önerileri dikkate alınmadan bir oldubitti meselesiyle karşı
karşıyayız. Yine, diğer tasarılarda olduğu gibi, suçun üstünü örtmekten öteye
gidemeyecek bir tasarıyla karşı karşıyayız.
Değerli
milletvekilleri, bu konuda Anayasa Mahkemesi Türk Ceza Kanunu’nun 103’üncü
maddesine ilişkin, sonuçta 15 yaşını tamamlamamış her çocuğa karşı her türlü
cinsel davranışın cinsel istismar sayılacağına ilişkin hükmünü iptal etmişti ve
bu iptal kararının ardından, 2016 yılı Kasım ayında söz konusu maddeyle ilgili
düzenleme kabul edildi. Bu konuda, kadın örgütlerinin, kadınların, sivil
toplumun hiçbir itirazı esas alınmadı ve tüm itirazlara rağmen, 12-15 yaş
arasında rıza aranamayacağını belirten bir ifadenin kanuna eklenmesi talebimiz
karşılık bulmadı.
Şimdi, şu anki
tasarıya yönelik eleştirilerimizi söylemek istiyorum. Daha önce bu suçların
cezası yok muydu? Tabii ki vardı. Mevcut cezalar uygulanmıyor, cezalar
arttırılıyor. Kastrasyon -yani hadım- cezası öngörülüyor. Şimdi, eğer kanunda
“hadım” tanımlanırsa, çıkarılmak istenen yasayla cinsel suç ve suçlu aslında
tıbbileştirilmiş oluyor. Fakat cinsel istismar bir suçtur, bunu işleyen de
suçludur; yani, tedavi edilecek bir hastalık değil, cezalandırılması gereken
ciddi bir suç var ortada. Bununla ilgili, istismarın yaşının olmadığını bir kez
daha ifade etmek istiyorum. Kaç yaşındaki çocuğa karşı işlenirse işlensin ağır
suçtur ve hiçbir çocuğun istismara rızası olamaz, hukuk da rıza arayamaz.
Tasarıya karşı,
şüphesiz, Genel Kurulda da, Komisyonda da sözlerimizi söyleyeceğiz ancak AKP
Hükûmetinin on beş yıllık iktidarında cinsel istismar ve tecavüz suçlarına
karşı samimi ve etkin bir politikasının olmadığını da şimdiden ifade etmek
istiyoruz. İtirazlarımızı dikkate alın. Kadınların, kadın kurumlarının,
Türkiye'nin yarısını oluşturan nüfusun itirazlarını dikkate almadan yapacağınız
her türlü kanunlaşma faaliyetinin sonucunda, maalesef -biraz önce ifade ettiğim
gibi, Balıkesir’deki çocukta gördüğümüz gibi cezasızlıkla- failler, suçlular
dışarıda olmaya devam edecek. 
Teşekkür
ediyorum. 
BAŞKAN –
Teşekkür ederim ben de. 
Aynı mahiyetteki
diğer önerge üzerinde Balıkesir Milletvekili Namık Havutça konuşacaklar. 
Buyurun
Sayın Havutça. (CHP sıralarından alkışlar)
NAMIK HAVUTÇA
(Balıkesir) - Sayın Başkan, değerli milletvekilleri; yüce heyetinizi saygıyla
selamlıyorum. 
Tabii, konumuz
çiftçilik, sulama birlikleri ve Sayın Bakan da burada. Sayın Bakan, öncelikle,
benim bölgemde, Balıkesir Manyas Çakırca köyünde köylülerin bidayetten beri
işledikleri arazilere Orman Bakanlığı el koymuş. Köylüler “Ya Bakanlığa
defalarca müracaat ettik. Bidayetten beri, dedemizden bize, bizden
çocuklarımıza kalan bu arazilere Orman el koydu; ne para veriyor, ne kira
veriyor.” diyor. Manyas Çakırca köyü Sayın Bakanım. Mülkiyetine el konulmuş
Sayın Bakanım. Köylü diyor ki bana, az önce aradı Manyas’tan: “Ya, Namık Bey,
beş yıldan beri biz arazimizi ekemiyoruz, Orman el koydu.” Ee, nasıl el koydu?
El koyduysanız -evet, devlet olarak ihtiyaç hâlinde kamu adına el konulabilir
ama- vatandaşın arazisinin bedelini ödeyelim Sayın Bakanım. Manyas Çakırca köyü
Sayın Bakanım. 
Diğer yandan,
tabii, Bakanlık sulama projeleri yapıyor. Bizim Balıkesir Bandırma Tahirova,
Gönen Çayı’nın Güney Marmara’dan Erdek Körfezi’ne döküldüğü noktada çok güzel
alüvyon bir ovamız var, benim de o köyde ailem çiftçilik yapıyor. Orada Gönen
Sulama Projesi kapsamında ihale edildi, köylülerin arazileri toplulaştırma
yapıldı; ne yol yapıldı ne altyapı yapıldı, müteahhide dünya kadar para ödendi.
Bunu köylüler defalarca dile getirdiler hâlâ çözüm bulunabilmiş değil. Ya, bu
devletin paraları müteahhitlere şey mi yapılıyor, iş yapmasın diye mi
veriliyor? Takibi yapılıyor mu Bakanlık tarafından? Soruyorum işte. Adres
veriyorum, yer veriyorum. Köylüler hâlâ orada, diyorlar ki: “Yolumuz yapılmadı,
altyapımız yapılmadı, ulaşım sağlayamıyoruz.” ve iki senede mağdur edildi
köylüler, topraklarını ekemedi. Bunların derhâl çözülmesi lazım.
Değerli
milletvekili arkadaşlarım, bakın, size Türkiye’nin tarımıyla ilgili birkaç
rakam vermek istiyorum. Adalet ve Kalkınma Partisi iktidara geldiğinde, 2002
yılında Türkiye’de ekilebilir arazi miktarı 26,6 milyon hektar; 2016 yılında
23,8 milyon hektar. Ne oldu bu araziler? Verimsiz mi oldu, kayıp mı ettik? Hayır,
kaybetmedik. Çiftçi toprağını terk ediyor, çiftçi ekim yapamıyor. Neden? Çünkü
dünyanın en pahalı mazotu, en pahalı girdisiyle üretim yapmaya çalışıyor
çiftçi. Çiftçi topraklarını terk ediyor. Neden? Dünyanın en pahalı mazotu.
Bakın, dünyanın en pahalı mazotunun olduğu diğer bir yer de Norveç. Norveç’te
gayrisafi millî hasıladan kişi başına düşen gelir 95 bin dolar, “Türkiye’de 10
bin dolar.” diye övünüyorsunuz. Bırakın 10 bin doları, çiftçinin gayrisafi
millî hasıladan yılda aldığı 2 bin dolar bile değil; buna rağmen çiftçi 5 bin
lira, 6 bin lira mazot parası veriyor. “Mazot desteği” diye getirdiğiniz, Sayın
Hükûmet, sanki köylüler de zannetti ki… Denize çıkan balıkçıya yüzde 50 ucuz
mazot veriyorsunuz, çok haklı olarak, balıkçılarımızı desteklemeliyiz. Yani 5
liranın 2,5 lirası destek anlaşıldı. Yatlara, katlara, Bodrum’da gezen yat
sahiplerine, zenginlere destek veriyorsunuz; benim çiftçim buğday üretecek,
domates üretecek, mısır üretecek, Allah'tan reva mı dönüm başına yaptığınız
şey, 15 lira? Dönüm başına 15 lira ve çiftçi de sevindi, “Aa bize de gene büyük
destek geliyor.” diye sevindi. Verdiğiniz destek dönüm başına 15 TL mazot
desteği. Ayıptır, yazıktır, günahtır ya! Bu köylüler bizi besliyor, bizi.
Bakın, şu anda, en fazla ihracat yaptığımız buğdayı dışarıdan alıyoruz, samanı
dışarıdan alıyoruz. Yazık değil mi bu ülkenin insanlarına? Biz niye
üretmiyoruz? 
Bakın,
Et Balık Kurumunu özelleştirdiniz, Türkiye’de tarım ve hayvancılık bitti.
Angus’un adını bilmiyorduk biz, Angus’u bize öğrettiniz. Dışarıdan kurbanlık
Angus ithal ediyoruz. Süt Endüstrisi Kurumunu özelleştirdiniz, Türkiye’de tarım
bitti. Şimdi de, aynı şekilde şeker fabrikalarını satmaya çalışıyorsunuz. Biz
biliyoruz ki bunun arkasından yine tarımsal dramlar yaşanacak, o köylüler
perişan… Sanmayın ki şeker fabrikaları sadece orada çalışan işçilere iş
sağlıyor. Susurluk Şeker Fabrikası şu anda aktif, bir yıllık total ekonomik
getirisi bölgeye tam 265 trilyon liraydı.
Değerli
arkadaşlarım, Bandırma Belediyesi büyük bir belediyeydi. Susurluk Şeker
Fabrikası bu 265 trilyon total ekonomik getiriyi yaratırken, Bandırma
Belediyesinin sadece 65 trilyonu… Mukayese edin diye söylüyorum. Oradaki şeker
fabrikası sadece işçiye istihdam sağlayan değil…
(Mikrofon
otomatik cihaz tarafından kapatıldı) 
BAŞKAN –
Teşekkür ederim Sayın Havutça. 
NAMIK HAVUTÇA
(Devamla) – Sayın Başkanım, bir tamamlayayım sözümü.
BAŞKAN – Peki,
buyurun, bir dakika ek süre...
NAMIK HAVUTÇA
(Devamla) – Değerli arkadaşlarım, sevgili milletvekili arkadaşlarım, şeker
fabrikaları sadece işçilere iş, istihdam sağlayan yerler değil. Bakın,
Balıkesir Susurluk Şeker Fabrikası yarattığı ekonomik değerle 600’e yakın
insana iş, ekmek veriyor ve o bölge çiftçisinin hepsinin yaşamı için önemli bir
güvence teşkil ediyor. Oradan çıkan pancar küspesiyle Balıkesir tarım ve
hayvancılığın başkenti. Tam 4 tane önemli fabrika var. 
Bakın, bütün
Türkiye’nin et, süt ihtiyacında çok önemli bir potansiyel yaratıyor. Bunu
özelleştirdiğiniz de eminiz ki biz… Daha önce Balıkesir SEKA Fabrikası vardı,
kâğıt fabrikası, özelleştirildi, özelleştirildiği andan itibaren bir tek çivi
çakılmadı, bir makine çalışmadı, bir üretim yok. Bu da öyle olacak, bunu
yapmayın diyoruz. Ve tarım politikalarında da millî tarım politikasını
izlememiz gerekiyor. Bunları lütfen dikkate alın diyorum.
Hepinizi
saygıyla selamlıyorum. (CHP sıralarından alkışlar) 
BAŞKAN -
Teşekkür ederim Sayın Havutça.
Aynı mahiyetteki
önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir.
16’ncı maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
17’nci maddede
iki adet önerge vardır, aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun Hükmünde Kararnamelerde Değişiklik Yapılmasına
Dair Kanun Tasarısı’nın 17’nci maddesinin tasarı metninden çıkarılmasını arz ve
teklif ederiz. 
 Burcu
Köksal  Namık Havutça  Ali
Akyıldız
 Afyonkarahisar
 Balıkesir  Sivas

 Ömer
Fethi Gürer  Levent Gök  Kamil
Okyay Sındır
 Niğde
 Ankara  İzmir
 Tanju
Özcan Engin Özkoç
 Bolu
 Sakarya
BAŞKAN –
Komisyon önergeye katılıyor mu? 
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz Sayın
Başkanım. 
BAŞKAN –
Hükûmet? 
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkan. 
BAŞKAN – Önerge
üzerinde İzmir Milletvekili Kamil Okyay Sındır konuşacak. 
Buyurun. (CHP
sıralarından alkışlar) 
KAMİL OKYAY
SINDIR (İzmir) – Sayın Başkan, değerli milletvekilleri; 548 sıra sayılı Kanun
Tasarısı’nın 17’nci maddesi üzerinde söz almış bulunuyorum.
Değerli
arkadaşlar, Komisyon görüşmelerinde, Komisyona gelen Kanun Tasarısı’nda
olmadığı hâlde, Komisyon çalışmalarının en sonunda, yürürlük maddesine
geldiğimiz sırada Komisyonumuza bir ara verilerek, Bakanlıktan ihdas edilmesi
önerilen birkaç maddenin geleceği ifade edilerek bekledik ve gelen ihdas
maddeleri içerisinde 4081 sayılı Çiftçi Mallarının Korunması Kanunu üzerine bir
madde hükmü vardı ve bu, Meclisimizde birinci bölüm 1’inci maddede bizim itiraz
etmemize rağmen oylanıp geçen bir konu idi. O da Çiftçi Mallarının Korunması
Kanunu uyarınca çiftçi malları korumasının tamamen bir zorunluluk değil, koruma
talebini, ücret ödeme tanımını keyfiyete dayalı bir duruma sokmuş idi. 
Şimdi ben bu
kanun hakkında bazı konuları özellikle belirtmek istiyorum çünkü o 1’inci
maddeyle, Meclisimizden geçen 1’inci maddeyle aslında bundan sonraki süreçte
çiftçi mallarını koruma kurullarının, çiftçi mallarını koruma başkanlıklarının
hayatını sürdürebilmesi, yaşamını sürdürebilmesi, var olabilmesi artık pek
mümkün olmayacak. 
Bilindiği gibi,
2 Temmuz 1941 tarihinde kabul edilen ve 10 Temmuz 1941 tarih ve 4856 sayılı
Resmî Gazete’de yayımlanan 4081 sayılı Çiftçi Mallarının Korunması Hakkında
Kanun birkaç değişiklikle günümüzde hâlen yürürlükte. Özünde, çiftçinin ve
köylünün kendi mallarını kendi aralarından belirleyeceği, resmî nitelikli bir
yapıyla koruyabilmesini hedefleyen bu kanun, günümüze kadar köy sınırları veya
şehir ve kasaba dışında olup belediye sınırları içindeki her türlü ekili,
dikili veya kendiliğinden yetişen bitkisel alanların -ki orman alanları bunun
dışında- tarımla ilgili her türlü taşınır veya taşınmaz malların; su arkları,
setler, bentler, çit, duvar ve benzeri yapılar ile tarla ve bahçe yollarının
korunmasına yönelik işlerliğini sürdüren bir kanun ama uygulamada bu kanunla
ilgili sorunlar var. Kanun metninin dili günümüz itibarıyla anlaşılır olmaktan
çıkmış durumda. 
6360 sayılı Kanun’la
yeni kurulan veya yetki alanı değiştirilen büyükşehir belediyelerinin yetki
sınırları içerisindeki kapatılan beldeler ve mahalleye dönüştürülen köy tüzel
kişiliklerinin değişen idari koşullarına uygun olarak kanunun her bir
maddesinin yeniden ele alınması gerekiyor. 
Burada, çiftçi
mallarını koruma başkanlıkları arasında uygulama farklılıklarının ortadan
kaldırılabilmesi için ülke genelindeki tüm başkanlıklar arasında bir birlik
veya federasyon benzeri bir üst organizasyon yapısına ve ortak bir dile, ortak
bir uygulamaya ihtiyaç var. Çiftçi malları koruma başkanlıkları, hepsi
birbirinden dağınık, farklı farklı uygulamalar gösteren yapılar. Tabii, çiftçi
kayıt sisteminin veri tabanından yararlanamadıkları için sağlıklı verilerle
çalışamıyorlar. Koruma başkanlarının sosyal güvenceleri yok. Kanunun 32’nci
maddesinde “Koruma başkanlığında görevli bekçiler silahlıdır.” diyor, “Silah ve
cephaneleri Devlet tarafından temin edilir.” denilse de uygulamada bunlar
verilmiyor. Koruma başkanları bekçilik görevini yerine getiriyor olmalarına
rağmen bu görevlerinin gereği olan, İş Kanunu’na aykırı uygulamalar ortada. 
“Koruma bedeli”
adı altında ücret alınması, devletin bu görevini bedeli karşılığında yapıyor
olması anlamına gelir ki bu da Anayasa’mızın en temel hükmü olan vatandaşların
can ve mal güvenliğinin korunması ilkesine de tamamen aykırı. Burada koruma
bedelinin alınması yerine aslında bunu ve koruma başkanlıklarının giderlerini
devlet kendi bütçesinden karşılamalı; burada söz konusu olan gine vatandaşın
can ve mal güvenliğinin sağlanması. 
Değerli
arkadaşlar, bu konuda bir talep vardı aslında. 
(Mikrofon
otomatik cihaz tarafından kapatıldı) 
KAMİL OKYAY
SINDIR (Devamla) – Bitiriyorum Sayın Başkanım.
BAŞKAN – Buyurun
Sayın Sındır.
KAMİL OKYAY
SINDIR (Devamla) – Bu getirilen düzenlemeyle çiftçi mallarını koruma
başkanlıklarının artık yaşam şansları ortadan kalkacağı için, bunun en azından
feshedilmesi, daha doğrusu çiftçi mallarını koruma başkanlıkları bünyesinde
çalışan personelin devletin ilgili kadrolarına alınması ve onun üzerinden
istihdamına devam edilmesi, o başkanlıklarda görev yapan bütün personelin bu
mağduriyetinin giderilmesi talep edilmekteydi. Bunu da Sayın Bakanın ve
Hükûmetimizin dikkatine sunmak istiyorum.
Sevgi ve
saygıyla selamlıyorum. (CHP sıralarından alkışlar) 
BAŞKAN –
Teşekkür ederim Sayın Sındır.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 17’nci maddesiyle 6831 sayılı Kanun’da
değiştirilmesi öngörülen ek madde 5’te yer alan “yararlanma karşılığı”
ibaresinin “yararlanma karşılığında” şeklinde değiştirilmesini arz ve teklif
ederiz.
 Meral
Danış Beştaş Dirayet Dilan Taşdemir  Bedia
Özgökçe Ertan
 Adana Ağrı Van
 Ayşe
Acar Başaran Mehmet Emin Adıyaman Mahmut
Celadet Gaydalı
 Batman Iğdır Bitlis
BAŞKAN –
Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde Iğdır Milletvekili Mehmet Emin Adıyaman konuşacak.
Buyurun
Sayın Adıyaman. (HDP sıralarından alkışlar) 
MEHMET
EMİN ADIYAMAN (Iğdır) – Sayın Başkan, değerli milletvekilleri; hepinizi
saygıyla selamlıyorum.
Biz
yine temel bir yasayı görüşürken, halkın iradesiyle oluşmuş olan bu Meclisin
üçüncü büyük partisi Halkların Demokratik Partisi Eş Genel Başkanı Sayın
Selahattin Demirtaş’ın dünden beri Sincan Cezaevinde yargılaması devam
etmektedir. Dün Sincan Cezaevine gittik, süreci izledik, yargılamayı izledik.
Ama buradan açıkça ifade etmek gerekir ki AKP’nin yargıyı nasıl
siyasallaştırdığının, yargıyı muhalefet üzerinde bir baskı aracı, cumhuriyet
savcılarını AKP’nin ilçe başkanları gibi birer tetikçi olarak nasıl
kullandığının aslında deşifre olduğu bir yargılama. 
Öncelikle
belirtmek gerekir ki bu yargılama, tabii hâkim ilkesine aykırı. Normal, mevcut
olan adliyelerde ve tabii olan mahkemede yargılama yerine cezaevlerinde şeklen
bir yargılama yapılıyor. İkincisi, mahkeme salonu bir mahkeme salonu değil,
âdeta cezaevinin bir parçası. Ve üçüncü, daha da önemli bir husus, kutsal olan
savunma hakkının açık ve aleni bir şekilde kısıtlandığı ve engellendiği
gerçeğiyle karşı karşıya kaldık. 
Bakın, sadece
dün dosyayla ilgili tanık olduğumuz ve yargılama süreciyle birlikte bugüne
kadar deşifre olmamış hukuksuzluklardan sadece birkaç örnek vereyim. Dünkü
davada Sayın Eş Genel Başkanımız Selahattin Demirtaş 31 fezlekenin bir araya
getirilmesiyle yargılanıyor. Bu 31 fezlekenin her biri ayrı bir il ve ayrı bir
ilçenin cumhuriyet başsavcılıklarınca hazırlanmış. Yani örneğin biri Bingöl,
biri Hakkâri, biri Silopi, bir başkası Van gibi Türkiye'nin değişik illerindeki
farklı cumhuriyet savcılarınca hazırlanmış fezlekeler; kimisi 2011 yılından
beri hazırlanmış fezlekeler, 2012, 2013 yani çeşitli yıllarda, değişik
tarihlerde hazırlanmış fezlekeler ve Sayın Demirtaş’ın ve diğer milletvekili
arkadaşlarımızın tutuklanmasından sadece iki gün veya üç gün, azami dört gün
önce bir anda bütün bu cumhuriyet savcılıklarının ellerinde yıllardır
beklettikleri bu fezlekelere ilişkin yetkisizlik kararı verilerek bütün bu
fezlekeler Diyarbakır Cumhuriyet Başsavcılığına gönderiliyor. Şimdi, hukukçu
arkadaşlarımız çok iyi bilir, cumhuriyet başsavcılıklarının yürüttükleri bir
soruşturmada bir anda bütün, 31 ayrı il ve ilçedeki cumhuriyet savcısının
birbirinden haberdar olması ve aynı gün gerekçesiz olarak yetkisizlik kararı
vermesi Ceza Muhakemeleri Usul Kanunu’nda düzenlenmemiş bir husus. Ama
gariptir, Sayın Demirtaş tutuklanmadan üç veya dört gün önce birileri düğmeye
basıyor ve bir anda değişik illerdeki cumhuriyet savcıları aynı kararı veriyor
ve hiçbiri bir gerekçe sunmuyor. 
Hatta daha somut
bir örnek: Bu, örneğin 6 ve 8 Ekim olaylarına ilişkin Ankara Cumhuriyet
Başsavcılığınca yürütülen bir soruşturmada farklı illerdeki cumhuriyet
savcılıkları “Ankara Cumhuriyet Başsavcılığı yetkilidir.” diye soruşturma
evraklarını gönderiyor. Bu husus uyuşmazlık nedeniyle ağır ceza mahkemesine
gitmesine rağmen ve 2 tane ayrı ağır ceza mahkemesi, Boğazlıyan ve Ankara Batı
3. Ağır Ceza Mahkemesinin kararlarına rağmen yani kesin yargı kararına rağmen,
Ankara Cumhuriyet Başsavcılığı yetkili olduğu hâlde Ankara Cumhuriyet
Başsavcılığı bile kesin yargı kararına aykırı bir şekilde dosyayı Diyarbakır’a
gönderiyor.
Şimdi, değerli
arkadaşlar, Sayın Demirtaş hakkındaki soruşturmaları yürüten Diyarbakır
cumhuriyet başsavcısı FETÖ’den içeride, tutuklu. Tutuklama kararını veren hâkim
FETÖ davasından tutuklu. Dinleme, telefon dinlemeleri, tape dinlemeleri yapan
polis FETÖ davasından tutuklu. Bunun çözümünü yapan polisler yine FETÖ
davasından tutuklu. Ve AKP’ye dokunan her FETÖ’cü suçlu ama ne hikmetse Sayın
Selahattin Demirtaş hakkında bu kumpası kuran FETÖ’cülerin hepsi haklı. İçeride
ama mesele HDP olunca, mesele Selahattin Demirtaş olunca bütün bu kumpaslar
doğru kabul ediliyor. İşte AKP’nin Halkların Demokratik Partisine yönelik öç
alma, hukuku araçsallaştırma, hukuku ayaklar altına almasının açık bir
teşhiridir bu. FETÖ’cüler eğer hâkim olduğu andan itibaren verdiği kararlar
örgüt çerçevesindeyse o zaman sizin için geçersiz olan...
(Mikrofon
otomatik cihaz tarafından kapatıldı)
MEHMET EMİN
ADIYAMAN (Devamla) – Tamamlayayım Sayın Başkan.
BAŞKAN – Buyurun
Sayın Adıyaman.
MEHMET EMİN
ADIYAMAN (Devamla) - …bir hukuki durumun Selahattin Demirtaş açısından da
geçersiz olması gerekir. Bu ne garabettir ki size dokununca “FETÖ’cüler” diye
içeri tıktırılır ama aynı savcılar, aynı hâkimler Selahattin Demirtaş hakkında
hukuka aykırı fezlekeler düzenleyince, suç delilleri oluşturunca haklı veya
doğru kabul ediliyor. Bu yargılama bugün de devam ediyor, muhtemelen yarın da
devam edecektir ama şunu bir kez daha buradan ifade etmek gerekir ki Selahattin
Demirtaş’ın Sincan yargılamaları aslında AKP siyasal iktidarının tarihsel
yargılanmasıdır ve mahkûm olacak olan emin olun AKP iktidarı olacaktır. Hukuk
tarihi bunun tanıklığını yapacaktır diyorum, hepinizi saygıyla selamlıyorum.
(HDP sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
MEHMET NACİ
BOSTANCI (Amasya) – Sayın Başkan…
BAŞKAN – Sayın
Bostancı, buyurun.
V.- AÇIKLAMALAR (Devam)
23.- Amasya Milletvekili Mehmet Naci Bostancı’nın, Iğdır
Milletvekili Mehmet Emin Adıyaman’ın 548 sıra sayılı Kanun Tasarısı’nın 17’nci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MEHMET NACİ
BOSTANCI (Amasya) – Sayın Başkanım, teşekkürler.
Sayın konuşmacı
hukukun işleyişine ilişkin çeşitli eleştiriler dile getirdi. Aslında demokrasi
tarihimiz boyunca hukuka yönelik eleştiriler her daim dile getirilmiştir,
bunlar da olabilir ama cumhuriyet savcılarının AK PARTİ’nin ilçe başkanları
gibi davrandıkları ve tetikçilik yaptıkları şeklindeki ifadeleri, eleştirinin
ötesinde doğrudan partimize ve onun yürüttüğü siyasete ilişkin kastını aşan,
hiçbir şekilde kabul etmediğimiz, radikal bir şeklide reddettiğimiz
değerlendirmeler olarak görüyorum. 
Türkiye’de hukuk
bağımsızdır ve kendi kuralları çerçevesinde yürür. Cumhuriyet savcıları,
devletin savcılarıdır, millet adına iş görürler; yaptıkları işlere ilişkin
siyasi eleştiriler dile getirilebilir ama delili, ispatı olmayan…
(Mikrofon
otomatik cihaz tarafından kapatıldı)
BAŞKAN –
Tamamlayın Sayın Bostancı lütfen bir dakika içinde.
MEHMET NACİ
BOSTANCI (Amasya) – ...muhal birtakım bağlantıları kurarak buradan siyasal
eleştiriler çıkarılmasını doğru bulmayız. Bu değerlendirmeler hiçbir şekilde
katılmadığımız değerlendirmeler, kastını aşan değerlendirmeler. Ayrıca,
görevini yapan cumhuriyet savcılarına yönelik de kişilikleri bakımından tahkir
anlamı taşıyan ifadeler olarak görüyoruz. Bunları belirtmek için söz aldım. 
Teşekkür ederim.
BAŞKAN –
Teşekkür ederim, sağ olun.
Sayın Gürer,
sisteme girmişsiniz, size de bir dakika süre veriyorum.
Talebiniz nedir?
24.- Niğde Milletvekili Ömer Fethi Gürer’in, Mecliste geçiş
noktalarında görev yapan polis memurlarını hava koşullarından koruyacak bir yer
yapılması önerisinde bulunduğuna ilişkin açıklaması
ÖMER FETHİ GÜRER
(Niğde) – Sayın Başkan, dün polislerle ilgili verilen Meclis araştırma
önergesinin sonunda bir dakikalık söz istemiştim, vereceğinizi söylemiştiniz
ama aradan kırk sekiz saat geçti.
BAŞKAN – Ben
verecektim ama siz Genel Kurulda yoktunuz.
ÖMER FETHİ GÜRER
(Niğde) – Hayır, ben bir de konuşma yaptım. Olmayan adam nasıl konuşur? Dün
Genel Kurulda ben saat dokuzda konuştum. 
BAŞKAN – Siz
Genel Kuruldaydınız ama söz verme anında siz Genel Kurulda yoktunuz, yoksa
Genel Kurulda olduğunuzu biliyorum.
ÖMER FETHİ GÜRER
(Niğde) – Sayın Başkan, Mecliste görev yapan polis memurlarımız var. Özellikle,
Basın, Yayın ve Halkla İlişkiler bölümünde geçiş noktasında duran memur
arkadaşlarımız kışın soğuk koşullardan, yazın da sıcaktan etkileşim altında.
Mecliste görev yapan polis memurlarına bir camekânla da olsa onları koruyacak
yer yapılmasını öneri olarak sunacaktım. 
Başkanlığa
iletirseniz memnun olurum.
Teşekkür ederim.
BAŞKAN – Peki,
teşekkür ederim.
Siz de
yerinizden bir dakika açıklama yapın Sayın Adıyaman.
Buyurun.
25.- Iğdır Milletvekili Mehmet Emin Adıyaman’ın, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
MEHMET EMİN
ADIYAMAN (Iğdır) – Teşekkür ederim Sayın Başkanım.
Sayın Başkan,
cumhuriyet savcıları, hepimizin bildiği gibi Adalet Bakanlığının talimatlarına
göre hareket ediyor. Az önce bir örnek verdim: 31 değişik ilin veya ilçenin
cumhuriyet başsavcısının, Ceza Muhakemesi Kanunu’nda bir hüküm olmamasına
rağmen, tesadüfen, kendiliğinden, hiçbir yerden bir direktif almadan aynı gün
içinde yani Selahattin Demirtaş’ın ve diğer milletvekili arkadaşlarımızın
tutuklanmasından bir veya iki gün önce aynı fezlekeleri Diyarbakır’a
göndermesi, bir. İkincisi, kesin yargı kararına, ağır ceza mahkemesi kararına
rağmen, Ankara Cumhuriyet Başsavcısının 6-8 Ekim olaylarına ilişkin hüküm
olmamasına rağmen, ağır ceza mahkemesi kesin kararıyla “Ankara Cumhuriyet
Savcısı yetkilidir.” demesine rağmen dosyayı Diyarbakır’a yine aynı gün
içerisinde göndermesi açık bir şekilde bir talimatı ifade eder, yoksa hiçbir…
(Mikrofon
otomatik cihaz tarafından kapatıldı)
BAŞKAN –
Teşekkür ederim. 
MERAL DANIŞ
BEŞTAŞ (Adana) – Sayın Başkan, ben de kısa bir açıklama yapacağım. 
MEHMET NACİ
BOSTANCI (Amasya) – Sayın Başkanım, kayıtlara geçsin diye araya…
BAŞKAN – Sayın
Bostancı, Sayın Danış Beştaş’a bir söz vereyim. 
MERAL DANIŞ BEŞTAŞ
(Adana) – Yok, o söyleyebilir. 
BAŞKAN –
Buyurun. 
MEHMET NACİ
BOSTANCI (Amasya) – Cumhuriyet savcıları Adalet Bakanlığına sadece idari yönden
bağımlıdırlar…
BAŞKAN – İdari
ve disiplin işlemleri açısından. 
MEHMET NACİ
BOSTANCI (Amasya) – …yoksa hiyerarşik olarak herhangi bir bağ, adalete ilişkin
işlerini yaparken herhangi bir hiyerarşi, bir bağlılık söz konusu değildir.
Tamamen hukuka göre bağımsız bir şekilde davranırlar ve millet adına işleri
takip ederler. 
BAŞKAN –
Teşekkür ederim. 
Buyurun Sayın Danış
Beştaş, size de bir dakika…
26.- Adana Milletvekili Meral Danış Beştaş’ın, HDP Eş Genel
Başkanı Selahattin Demirtaş hakkındaki 9 soruşturmayla ilgili yetkisizlik
kararı verilmesinin talimat dışında başka bir izahının olmadığına ilişkin
açıklaması
MERAL DANIŞ
BEŞTAŞ (Adana) – Teşekkür ederim Sayın Başkan. 
Sayın
Bostancı’nın söylediği doğrudur, imzamı atıyorum, Ceza Muhakemeleri Usulü
Kanunu bunu emreder; hiçbir siyasi kişi cumhuriyet savcısına talimat veremez.
Biz tam da bunu söylüyoruz; “Siyasi parti talimat veriyor.” diyoruz, “Kanuna
aykırı davranıyor.” diyoruz. Şu anda somut bilgi vereceğim size. Demirtaş
hakkında 23 no.lu fezleke dâhil, 31 no.lu fezlekeye kadar olan 9 fezleke
-gözaltı tarihi 4 Kasımdır, Türkiye halkına söylüyorum- var; somut, numara da
verebilirim. 9 ayrı şehir, 9 ayrı bölge, kimi soruşturmalar dört yıllık, kimisi
beş yıllık, kimisi -beş yıl önce suç tarihi- yeni başlatılmış. Bunların tümünün
soruşturması devam ediyor ve hiçbir yetkisizlik kararı o ana kadar yok. 
(Mikrofon
otomatik cihaz tarafından kapatıldı)
BAŞKAN –
Tamamlayın. 
MERAL DANIŞ
BEŞTAŞ (Adana) – Yani 4 Kasım tarihinden bir hafta öncesine kadar yetkisizlik
kararı yok. Ama bir şey oluyor -tabii, biz buna “talimat” diyoruz, başka bir
izahı yok çünkü, aralarında bir koordinasyon yok- Kızıltepe, Bingöl, Batman,
İstanbul, Diyarbakır savcıları vahiy gelmiş gibi, hepsi yetkisizlik kararı
vererek dosyayı Diyarbakır Cumhuriyet Başsavcılığına gönderiyor. Hatta çok
komik bir şey oluyor; Sayın Demirtaş esprili üslubuyla şöyle dedi: Ankara
Cumhuriyet Başsavcısı Diyarbakır’a gönderiyor, Diyarbakır direniyor, sonra
ikinci kere gönderiyor, tekrar “Ben kabul etmiyorum.” diyor, Ankara “Anla ha.
Ben sana gönderiyorsam sende yapılacak.” demiş. Bu Demirtaş’ın lafı, “Artık
anla.” demiş. Bunun üzerine ikinci kere Diyarbakır Cumhuriyet Başsavcılığı bunu
kabul etmiş. Tek cümle talimatla 9 fezlekeye 4 Kasımdan bir hafta önce
yetkisizlik kararı verilmiş. Eğer bu gerçekten bağımsız ve tarafsız yargının
işiyse biz hiçbir şey diyemeyiz. 
BAŞKAN
– Teşekkür ederim. 
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı (1/929) ve Tarım, Orman ve Köyişleri Komisyonu
Raporu (S. Sayısı: 548) (Devam)
BAŞKAN
– Sayın milletvekilleri, birinci bölümde yer alan maddelerin oylamaları
tamamlanmıştır. 
Şimdi
ikinci bölümün görüşmelerine başlıyoruz. 
İkinci
bölüm, 18’inci maddeye bağlı ek madde 15, ek madde 16, ek madde 17 ve 35’inci
maddeye bağlı ek madde 1, ek madde 2, ek madde 3 dâhil olmak üzere 18 ile
40’ıncı maddeleri kapsamaktadır. 
İkinci
bölüm üzerinde, Halkların Demokratik Partisi Grubu adına Bitlis Milletvekili
Mahmut Celadet Gaydalı konuşacaklardır. 
Buyurun
Sayın Gaydalı. (HDP sıralarından alkışlar) 
Süreniz
on dakika. 
HDP
GRUBU ADINA MAHMUT CELADET GAYDALI (Bitlis) – Sayın Başkan, değerli
milletvekilleri; partim ve grubum adına, görüşülmekte olan Devlet Su İşleri
Genel Müdürlüğünün Teşkilat ve Görevleri Hakkında Kanun ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın ikinci
bölümü üzerine söz almış bulunmaktayım. Hepinizi saygıyla selamlarım. 
Değerli
milletvekilleri, AKP, şirket devletinin en üst noktasına bu tasarıyla ulaşmayı
hedeflemektedir. Daha önce devlete ait birçok kurum, kuruluş ve kaynakları özel
şirketlerin emrine veren iktidar, bu tasarıyla birlikte suyu da bir meta hâline
getirmeyi hedeflemektedir. 
Tarım
ve hayvancılığın yok olmasındaki yegâne sebep, uygulanan yanlış ve yanlı
politikalardır. Yanlış politikalar, bilmeden ve istemeden yapılan politikalardır.
Fakat burada bilerek, isteyerek başta tarım ve hayvancılık olmak üzere birçok
alan şirketlere peşkeş çekilmeye çalışılmıştır. 
Bu
tasarı genel itibarıyla ele alındığında arazi toplulaştırılması, su
birliklerinin feshedilmesi, ormanı sermayenin emrine verme ve ormanların depo
olarak kullanılması gibi pek çok konuyu işlemektedir. Yine, her zaman yapıldığı
gibi çoğulcu ve katılımcı bir yasa hazırlamak yerine bu tasarı pazarlamacı bir
anlayışla hazırlanmıştır. Eski Gıda, Tarım ve Hayvancılık Bakanı Sayın Faruk
Çelik’in özellikle bütçe görüşmeleri sırasında sık sık dile getirdiği husus,
tarım ve hayvancılığın siyasi bir mesele değil, siyasetüstü bir alan olduğu idi
fakat bugün bakıldığında başta tarım olmak üzere üretimin tüm alanları
iktidarın emriyle sermayenin önüne serilmektedir, maalesef siyaset doğayı
sermayenin metasına dönüştürmüştür. 
Değerli
milletvekilleri, bu tasarıyla meralar, toprak toplulaştırmayla tarlalara,
bağlara, bahçelere zorla el konularak endüstriyel tarıma açılmaktadır. İktidar
GDO gerçekliğiyle etkin bir politika belirlememişken endüstriyel tarımın zorla
yaygınlaştırılmasıyla doğal ürüne ulaşımın ütopya olacağı bir döneme
girilmektedir. 
Bakınız,
tarımsal üretim alanları ve tarımsal üretim miktarı her geçen gün biraz daha
azalmakta. Bu tarz tasarılarla yakında tarımın her alanında dışa bağımlı bir
ülke hâline geleceğimiz aşikârdır. Tarımsal üretimde sorunun boyutunu tam
olarak anlamak adına tarımsal üretimin temel ürün grubu olan kuru baklagilleri
incelediğimizde, bu gruptaki ürünlerin üretim alanı ve üretim miktarlarında
sürekli bir azalma görülmektedir. Bu azalma, yüzde 90’ı kuru fasulye üretimi
için uygun olan bir ülkenin kuru fasulye ithal etmesi durumun vahametini
göstermektedir. Son on yılı aşkın bir sürede kuru baklagillerde yüzde 10 üretim
düşüşü yaşanmıştır; kırmızı mercimek yüzde 25, yeşil mercimek yüzde 25 oranında
azalmıştır. Bununla doğru orantılı olarak ise son on yılda genel olarak kuru
baklagillerde üretim alanı yüzde 32 azalmıştır; nohutta yüzde 30, kırmızı
mercimekte yüzde 34, yeşil mercimekte yüzde 48 ve kuru fasulyede yüzde 18
azalmıştır. Sonra “Bu ülkede neden tarım alanları yok oluyor, neden hayvancılık
bitiyor?” diye sorumlu arıyoruz. Sorumlu aslında sorumlu davranması
gerekenlerin sorumsuz politikalarıdır. 
Değerli
milletvekilleri, tarım ve hayvancılık can çekişmeye davam ederken yeni
uygulamalarla ormanlık alanları da şimdilik “depo” adı altında, ileride tamamen
yapılaşmaya açarak yok etmenin önü açılıyor. Tarım yok edildiği gibi, ormanlar
da payına düşeni alıyor. Daha önce güvenlik bahanesiyle yok edilen ormanlar
şimdi de sermayeye kurban edilecek.
AKP
iktidarı iş başına geldiği 2002 yılından bugüne kadar 23 kere Orman Kanunu’nda
değişiklik yapmasına rağmen hâlâ istediğini elde edememiş olacak ki yeniden
düzenleme ihtiyacı duymuştur. Bir yandan evlere mektuplar göndererek
“Milyonlarca ağaç diktik.” propagandası yaparken diğer taraftan orman
ağaçlarının toplu olarak satışının önünü açan uygulamaları getiriyor. Bir
yandan herkese karaçam tohumu yollayıp “Bunu ekin, çevreyi yeşillendirin.”
derken diğer yandan ormandaki dikili ağaca göz diken bir anlayış var.
Hayata
geçirdiğiniz politikalarla sadece ormanları yok etmiyor, orman köylülerini de
yok ediyorsunuz. Sürdürdüğünüz bu politikalarla orman köylülerinin kentlere göç
ettiğinin farkında bile değilsiniz. Bakın, bugün orman köylerinde yaşlılardan
başka kimse kalmıyor çünkü sizler orman kesimlerini özelleştirerek bu köylerde
yaşayan gençlerin çalışma alanlarını da ortadan kaldırdınız. Bu anlayışın ne
tarım ne hayvancılık ne de ormancılıkta sürdürülebilir bir politika uygulaması
mümkün değildir. Sürdürülebilir politika, ülkenin üretim potansiyeli ve coğrafi
şartlarını dikkate alan ve özerk bir yapıda şekillenen bir devlet politikası
anlayışıyla ortaya konabilir. 
Türkiye’nin gıda,
tarım ve hayvancılık alanındaki sorunlarından birisi olan dışa bağımlılık her
yıl artarak devam ederken çiftçinin kullanacağı sudan ücret alarak, geçim
kaynağı olarak devletin kestiği ormanda çalışan orman köylüsünü
taşeronlaştırarak, orman alanlarını yapılaşmaya açarak bu sorunlar üzerine yeni
sorunlar eklemektesiniz. 
Sizler, iktidar
olarak doğa ile sermayeyi birleştirmede sorun görmüyor olabilirsiniz fakat
bizler AKP iktidarının doğa ile sermayenin birleşmesinde neler olduğunu Artvin
Cerattepe’de gördük, Yeşil Yol projesinde gördük, kuzey ormanları yok edilirken
gördük, bir gecede yok ettiğiniz zeytin ağaçlarını gördük. Siz ne zaman sermayeyle
bir araya gelirseniz mutlaka bir yerler yok oluyor. İşte bu tasarıda da
sermaye-AKP iş birliği artık yasa üstü bir konuma oturtulmak istenmektedir,
öyle ki özgür irade ve mülkiyet hakkını ortadan kaldırabilecek yasaları
hazırlama yetkisini kendinizde bulabiliyorsunuz.
Değerli
milletvekilleri, bu Meclisten halk adına, halkın yararına hiçbir şey çıkmadığı
gibi bu yasadan da üretici adına hiçbir şey çıkmayacaktır. Sosyal devlet
anlayışı yerini tamamen ekonomik kazanç anlayışına bırakmıştır. Su, orman, dikili
ağaç, tarım alanı, kayalıklı alan, fark etmez, hepsi satılabilir, tam bir
tüccar anlayışıyla ülke yönetilmeye çalışılıyor. Bugün, kendi iktidarınıza hak
gördüğünüz bütün yıkım ve yağma politikaları gelecek adına bir utançtan öte bir
şey olmayacaktır. Doğayı, yaşamı, tarihi, suyu, meraları ve kıyıları korumakla
mükellef olan sizler üç kuruş parayla küçük bir zümreyi mutlu edebilmek adına
yok ediyorsunuz. En basitinden örnek vermek gerekirse daha önce geçen ek madde
16’da “Orman olarak kıymetli görülmeyen ama tarım alanına dönüştürülmeyen
alanlar orman alanı dışına çıkarılarak üçüncü şahıslara satışı yapılacaktır.”
deniyor. Bu madde birçok yönden icraatla uyuşmamaktadır. Bir yandan var olan
tarım arazileri imara açılıyor, diğer yandan “Tarım alanına dönüştürülmezse
satışını yaparız." diyorsunuz. Bugüne kadar var olan tarım arazilerini
korudunuz mu ki tarım alanına dönüştürülmesinden bahsetmektesiniz. Öncelikle
var olanın korunması ve kollanması gerekir.
Değerli
milletvekilleri, bu kanunun yasalaşmasıyla sular ticarileşecek, doğa alanları
şirketlerin tahribatına sunulacak, DSİ Tarım Bakanlığının yetkisini alacak,
tarımla alakası olmayan bir kurum Bakanlığın yetkisine sahip olacak. İktidara
özellikle yeşil konusunda olan güvenimiz çok az. Tasarıyla getirilmek istenen:
Ormanlık alanların depo olarak kullanılma uygulaması nükleer santral atıklarını
yerleştirecek yer olarak hazırlanmaya çalışıldığının sinyalini vermektedir. Bu
yüzden özellikle sivil toplum kuruluşları ile meslek grupları gibi birçok
alanın fikri alınmadan hazırlanan bu tasarıya karşıyız. Bu tasarının Tarım,
Orman ve Köy İşleri Komisyonunun yanında Çevre Komisyonunda da ciddi anlamda
tartışılması gerekmektedir. Fakat bu Mecliste Çevre Komisyonu tamamen işlevsiz
bir Komisyon olarak yer almakta, her gün doğayı, ekolojiyi tehdit eden yeni bir
tasarı görüşülürken Çevre Komisyonu tali olarak bile görev yapmamaktadır.
Bu duygu ve
düşüncelerle hepinizi saygıyla selamlıyorum. (HDP sıralarından alkışlar)
BAŞKAN –
Teşekkür ederim Sayın Gaydalı.
Cumhuriyet Halk
Partisi Grubu adına İzmir Milletvekili Kamil Okyay Sındır konuşacaklar. 
Sizin de süreniz
on dakika Sayın Sındır. 
Buyurun. (CHP
sıralarından alkışlar)
CHP GRUBU ADINA
KAMİL OKYAY SINDIR (İzmir) – Teşekkür ederim Sayın Başkan.
Sayın Başkan,
değerli milletvekilleri; Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair 548 sıra sayılı Kanun Tasarısı’nın ikinci bölümü
üzerine Cumhuriyet Halk Partisi Grubumuz adına söz almış bulunuyorum.
Değerli
arkadaşlar, bir torba kanun, torba yasa olarak önümüzde bulunan ve yaklaşık
30’a yakın, hatta 30’un üzerinde birbirinden çok farklı alanlarda olan kanun
veya kanun hükmünde kararnamelerde değişiklikler öneren bu tasarının… Aslında
baktığımızda neden bu tasarı var önümüzde? Meclisimizin gündemine hangi
ihtiyaçla ve neden getirildi? Biraz akıl ve mantık süzgecinden geçirdiğimizde,
hepimiz gibi, sizler gibi maddeleri şöyle bir gözden geçirdiğimizde birkaç
konunun öne çıktığını görüyoruz: Bunlardan bir tanesi arazi toplulaştırması,
tarla içi geliştirme hizmetleri. Bir diğeri sulamayla ilgili görev, yetki ve
sorumlulukların yeniden idari anlamda düzenlenmesi ki bunun içerisinde
özellikle sulama birliklerinin ve sulama kooperatiflerinin yer aldığını…
Üçüncüsü: Orman
Kanunu’nun içerisindeki düzenlemelerle eminim Hükûmet üzerinde, Sayın Bakan ve
Bakanlık üzerinde, aynı zamanda Gıda, Tarım ve Hayvancılık Bakanlığımız
üzerinde, orman alanı tanımında olan ama üzerlerine konut yapılmış olan veya
değişik amaçla izinsiz kullanılan, kaçak kullanılan, ruhsatsız kullanılan
birtakım yapıların, birtakım işletmelerin, konut veya herhangi bir anlamda
ticari işletmelerin bakanlıklar üzerindeki baskısına dayalı olarak
ormanlarımızın orman vasfı dışına çıkarılması, ormanlarımızın aynı zamanda
dikili ağaç satışlarıyla ticari bir meta hâline getirilmesi. Aslında Gıda,
Tarım ve Hayvancılık Bakanlığımızın görev, yetki ve sorumluluk alanında olan ve
“Yönetilemiyor.” “İşletilemiyor.” “Yapılamıyor.” denen arazi toplulaştırması
işlemi görevinin, tarla içi geliştirme hizmetlerinin “Bunu Devlet Su İşleri
daha iyi yapar.” “İki bakanlık arasında hangisi daha iyi yapar? Bu yapamadı, bu
yapsın.” anlayışıyla bir bakanlıktan alınıp bir diğer bakanlığa verilmesi ki teşkilatının
buna uygun olmadığı da açıkça ortada olan bir devir işleminin yanı sıra yine
aynı şekilde, Devlet Su İşlerinin yirmi beş yıl önce devrettiği katılımcı,
demokratik yönetim anlayışıyla idare edilen sulama birliklerinin ve yine DSİ
raporlarında bu işi gayet iyi yaptığı da ortada olan ufak tefek bazı… Ki kötü
yönetilen birlik sayısının ve oranının çok düşük olduğu da raporlandırılmış
durumda iken bu birliklerin tekrar Devlet Su İşlerinin denetimine, kontrolüne
ve yönetimi altına alınmaya çalışılması ve tabii ki, bunlara baktığımızda,
aslında, bunlar, Hükûmetin kendi içinde yeniden bir reorganizasyona geçişi ama
belki de, biraz da, tabiri caizse “Görevi daha etkin yaparım.” sözüyle bunların
özelleştirilmesinin önünün açılması, ticarileştirilmesinin önünün açılması ve
hatta bir siyasi tehdit aracı hâline ve siyasi bir araç hâline getirilmesinin
amaçlandığını, bu tasarıya genel olarak baktığımızda görüyoruz. 
Tabii, diğer
yandan, “Devlet kasasına biraz para girsin, bu açığımız gittikçe büyüyor, bu
açığı nasıl kapatırız?” anlayışıyla, çiftçinin cebinden, hele hele tarımsal
destekleme ödemelerinden mahsup edilerek alınması öngörülen, devletin,
milletimizin orman varlıklarından daha çok para, daha çok kazanç elde
edilmesini garantilemek olduğunu da görebiliyoruz ama bir diğeri de su ve orman
gibi doğal varlıklarımızın bir meta gibi, bir kaynak anlayışıyla ranta açılması
ve buradan rant çevrelerinin ihtiyaçlarının karşılanması olduğunu da
görebiliyoruz.
Şimdi, ben şunu
merak ediyorum: Gıda, Tarım ve Hayvancılık Bakanlığımızın doğrudan ve belki de
en can alıcı konularını içinde barındıran ve bunlar üzerinde görev, yetki,
sorumluluk devirlerini öngören bu kanun tasarısında, Sayın Orman ve Su İşleri
Bakanımızın dışında, ben, Gıda, Tarım ve Hayvancılık Bakanımızı görmedim.
Bakanlık bürokrasimiz burada ama Sayın Bakanı da burada, kendi Bakanlığına,
kendi teşkilatına sahip çıkan ve kendi teşkilatının kurumunun sorumluluğunu
üstlenmiş bir kişi olarak, bütün bu bahsettiğim arazi toplulaştırması, tarla
içi geliştirme hizmetleri, sulama birlikleri, kooperatifler, meralar, tarımsal
desteklemeler, hatta çiftçiyi ilgilendiren, toprağımızı ilgilendiren, ekolojiyi
ilgilendiren konularda biraz sorumluluk sahibi olup, burada, bu konulara kendi
Bakanlığını ilgilendiren bir bilinmezlik, bir anlaşılmazlık durumunda en
azından yanıt verebilmek üzere şu sıralarda, Hükûmetimizin sıralarında oturuyor
olmasını arzu ederdim.
Değerli
arkadaşlar, bu ikinci bölümde 18’inci maddeden 40’ıncı maddeye kadarki bölüme
baktığımızda, burada ağırlıklı olarak Orman Kanunu üzerindeki, özellikle
18’inci maddedeki değişikliği görüyoruz ki bu madde hepinizin de bildiği gibi,
bu 18’inci maddenin ek madde 16’sı “Orman ve Su İşleri Bakanlığınca, bilim ve
fen bakımından orman olarak muhafazasında hiçbir yarar görülmeyen ve tarım
alanına dönüştürülmesi de mümkün olmayan yerler ile bu maddenin yürürlüğe
girdiği tarihte üzerinde yerleşim yeri bulunan ya da yerleşim yeri
oluşturulması uygun olan taşlık, kayalık, verimsiz ve fiilen orman vasfı
taşımayan alanlardan…” vesaire vesaire “Bakanlar Kurulunca orman sınırları
dışına çıkartılması ve bu alanın iki katından az olmamak üzere başka yerde ağaç
dikilmesi” falan gibi sözlerle, aslında uluslararası hiçbir hukuki metinde
“bilim ve fen bakımından orman olarak muhafazasında hiçbir yarar görülmeyen”
şeklinde bir tanıma rastlamadığımız hâlde, bu kanunda, ilgili kanun maddesine
isnat edilerek… Ki o ilgili kanun maddesi sadece 2/A ve 2/B üzerine ve bir
milat koymasına rağmen, 31/12/1981 tarihinden önceki alanları kapsayan bir milat
koymasına rağmen, orman vasfının dışına çıkarılma işlemini günümüze kadar ve
bundan sonraki süreçte de kolaylıkla, bakanlığın önerisi ve Bakanlar Kurulunun
kararıyla çıkarılmasını öngören, gerçekten fecaat bir düzenlemeyle karşı
karşıyayız.
Bakın, bu tasarıyla
Orman Kanunu’nda yapılan ve yapılacak bu değişikliklerle, orman vasfı taşımayan
bu alanların bir aldatmaca olduğunu ve bunların, ormanlarımızın tahribatının,
yok edilmesinin, konut, sanayi veya maden işletmelerine ruhsat verilebilmesinin
de önü açılarak, orman ekosistemlerinin yok olma tehdidi altına gireceğini
görmemiz gerekiyor. Bu ormanlık alanlar içindeki taşlık, kayalık olarak
nitelendirilen yerler orman ekosisteminin bir parçası olup bu alanlar
biyoçeşitliliğin en zengin olduğu, yaban hayatının yaşam alanlarının,
meraların, odun dışı ürünlerin zengin olduğu ve su kaynaklarını besleyen,
hukuken ve bilimsel yönden orman sayılan alanlardır. Bu düzenleme bu alanların
tamamen rantiyeye açıldığına, arsa üretilmesine ve ormanların devlet eliyle
tahrip edilmesine, orman alanlarına kurulan yerleşim yerlerini yasal hâle
getirmeye, sahillerde ve ormanların içindeki kayalık alanlardaki lüks
rezidansların yapımına ve devlete sıcak para girişi sağlamaya yöneliktir,
Anayasa’ya da aykırı olarak hazırlanmıştır ve Anayasa Mahkemesine yarın bir gün
itiraz yaptığımızda kapanın elinde kalacak yerler için yasal kılıf
hazırlandığını da söyleyebiliriz, görebiliriz.
Değerli
arkadaşlar, sonuç olarak son cümlemi söylemek istiyorum. 
(Mikrofon
otomatik cihaz tarafından kapatıldı)
KAMİL
OKYAY SINDIR (Devamla) – Bitiriyorum Sayın Başkan.
BAŞKAN
– Buyurun.
Bir
dakika ek sürenizi veriyorum.
KAMİL
OKYAY SINDIR (Devamla) - Cumhuriyet Halk Partisi olarak topraklarımızın,
sularımızın, ormanlarımızın ve ezcümle tüm doğal varlıklarımızın bu siyasetin
kötü amaçları altında tehdit altına girmesini ve ticaretin bir metası hâline
getirilmesini asla kabul etmiyoruz. Yine bu ikinci bölümde önerilen kanun
değişikliklerini de Cumhuriyet Halk Partisi Grubu olarak kabul edemediğimizi
yüce Meclisimiz huzurunda ifade etmek istiyorum.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ediyorum Sayın Sındır.
Birleşime
on dakika ara veriyorum.
Kapanma Saati: 17.14
ÜÇÜNCÜ OTURUM
Açılma Saati: 17.59
BAŞKAN: Başkan Vekili Yaşar TÜZÜN
KÂTİP ÜYELER: Fehmi KÜPÇÜ (Bolu), Barış KARADENİZ (Sinop)
----- 0 -----
BAŞKAN – Türkiye
Büyük Millet Meclisinin 85’inci Birleşiminin Üçüncü Oturumunu açıyorum.
548 sıra sayılı
Tasarı’nın görüşmelerine kaldığımız yerden devam ediyoruz.
Komisyon ve Hükûmet
yerinde.
Sayın
milletvekilleri, gruplar adına, Milliyetçi Hareket Partisi Grubu adına Adana
Milletvekilimiz Sayın Mevlüt Karakaya konuşacaktır. 
Sayın Karakaya,
sizin şahsı adına da konuşma talebiniz var. İkisini birleştiriyorum. Süreniz on
beş dakika.
Buyurun. (MHP
sıralarından alkışlar)
MHP GRUBU ADINA
MEVLÜT KARAKAYA (Adana) – Teşekkür ediyorum Sayın Başkan.
Değerli
milletvekilleri, görüşülmekte olan tasarıyla ilgili olarak Milliyetçi Hareket
Partisi Grubu adına söz almış bulunuyorum. Yüce heyetinizi saygıyla
selamlıyorum.
İkinci bölümde
toplam 23 madde var. Aslında bu kanun tasarısı genel itibarıyla, içerik
itibarıyla bakıldığında arazi toplulaştırması, tarla içi geliştirme
hizmetlerini, 2.500’ün üzerindeki sulama kooperatiflerinin denetimi ve gözetimini,
378 sulama birliğinin tamamının DSİ’ye devrini konu edinmektedir. Tasarı hem
usul hem de esas yönüyle önemli ölçüde tartışmalara konu edildi. Usul yönünden,
her zaman olduğu gibi yine bir torba tasarıyla karşı karşıyayız. Bu da kanun
yapma tekniği ve ilkelerine aykırılığı münasebetiyle eleştirdiğimiz bir husus.
İşin şekil yönünü bir tarafa bırakacak olursak tasarı esas itibarıyla önemli
tartışmalara konu aynı zamanda. Bu açıdan iki ana başlık karşımıza çıkmaktadır.
Birisi arazi toplulaştırması, diğeri de sulama birliklerinin yeniden
yapılandırılması konusu. 
Değerli
milletvekilleri, aslında tarımla ilgili en temel yapısal sorunların başında
tarımsal gelirlerin alt unsurları itibarıyla dengesizliği gelmektedir. Toplam
tarımsal gelirlerimizin yüzde 25’i hayvancılık faaliyetlerinden, yüzde 75’i
bitkisel üretim faaliyetlerinden elde edilmektedir. Bu da günümüz şartlarında
yekûn olarak tarımsal katma değerin düşük olmasına neden olmaktadır.
Hayvancılıktan elde edilen tarımsal gelirlerin bu terkip içerisinde payının
mutlaka en az yüzde 40 seviyelerine çıkarılması gerekmektedir. Küresel rekabet
şartları altında tarımsal katma değerin bir bütün olarak artırılması nispeten
katma değeri daha düşük olan bitkisel üretim çıktılarının hayvanın boğazından
geçirilerek ete, süte tahvil edilmesiyle mümkün olabilir. Hayvancılık
konusundaki ertelenen ve ötelenen temel yapısal sorunların çözüme
kavuşturulamaması ve izlenen yanlış politikaların neden olduğu olumsuzlukları
günlük hayatımızda yaşayarak görüyoruz; bu, sorunun birinci katmanıdır.
Entegrasyonu gerektiren bu yapısal sorun katmanını kaldırdığımızda altında her
bir faaliyet alanıyla ilgili yeni yapısal sorunlarla karşılaşırız.
Değerlendirmemizi üzerinde tartıştığımız tasarıya yoğunlaştırmak için sorunun
hayvancılıkla ilgili kısmını bir kenara bırakmak istiyorum. 
Değerli
milletvekilleri, tarımsal kaynakları maalesef koruyamıyoruz. Tasarı esas
itibarıyla arazi toplulaştırması ve sulama birliklerini konu almaktadır, bu da
çoğunlukla, ağırlıklı olarak bitkisel üretimle alakalıdır. Bitkisel üretimin 2
can alıcı konusu toprak ve sudur. Toprak yaşamın kendisidir, canlıdır, yaşar.
Yaşamın sürekliliği de bu hazinenin varlığına bağlıdır. Bitkisel üretimin
birinci temel sorunu bu kaynağın hoyratça tüketilmesi, yok edilmesidir. Topraklarımız
erozyon ve çölleşme, asitleşme, canlı çeşitliliğinin azalmasıyla ekolojik
dengenin bozulması, çevre kirliliği, kalitenin düşmesi gibi nedenlerle
tükenmekte, yok olmaktadır. Tarım topraklarının amaç dışı kullanımı ise bir
cinayettir. Bir santimetrelik toprağın oluşumu için gerekli olan süre ortalama
beş yüz yıldır. Bugün tarım yapabilmek için ortalama gerekli 35 ilâ 40
santimetrelik toprak oluşumu ancak yirmi bin yılda mümkün olabilmektedir. TÜİK
verileri son on altı yılda tarım alanının 3 milyon hektar azaldığını rapor
ediyor. 
Suyu
koruyabiliyor muyuz? NASA, ülkemizde bundan on yıl önceki raporunda son kırk
yılda Van Gölü’nün tam 3 katı kadar sulak alanın yok olduğunu rapor ediyor.
Erozyon verimli topraklarımızı yok ediyor. Bu topraklar baraj göllerinin dibine
yığılıyor, o da barajları yok ediyor. Can damarımız olan Keban, Karakaya ve
Atatürk Barajlarındaki risk ve tehlikeler artarak devam etmektedir. Aşık ile
Maşuk’u, toprakla suyu buluşturduğumuzda da cinayet işlemek bize özgü olsa
gerek. En son 2015 yılında Suruç Ovası’nda toprağı suya, suyu toprağa
kavuşturduk. Sonuç; gelen haberler çoraklaşmanın başladığı yönünde. 
Arazi
toplulaştırma önemli, bitkisel üretimde yapısal sorunların başında gelmektedir
ve tarım işletmelerimizin küçük olması hep şikâyet ettiğimiz bir konudur.
Tarımsal işletme büyüklüklerinin ne olması gerektiği bütüncül bir yaklaşımla
tartışılması gereken bir konudur. Ben o tarafını bir kenara bırakıyorum. Ancak
bu sorunu önemli ölçüde tetikleyen bir başka bileşen var ki o da tarım
topraklarının parçalı ve dağınık olmasıdır. Bu durum bir taraftan verimi
düşürmekte diğer taraftan da birim alana yapılan maliyetleri anormal
seviyelerde artırmaktadır; bu da bitkisel üretimi ekonomik anlamda
sürdürülebilir olmaktan uzaklaştırmaktadır. Bu sorun önemli ve kadim bir
sorundur, sebepleri de çok çeşitlidir; her ne kadar miras hukuku bu konuda
günah keçisi olarak gösterilmiş olsa da işin kültürel ve eğitim boyutu da son
derece önemlidir. 2014 yılında getirilen asgari tarımsal işletme ölçeği bu
anlamda önemli bir gelişmedir. Bu yönüyle parçalanmaya ve bölünmeye karşı yasal
tedbirler alınmıştır ancak bu düzenlemenin eğitim ve diğer işletmecilik
argümanlarıyla desteklenmesi gerekmektedir. 
Değerli
milletvekilleri, genel anlamda arazi toplulaştırması, dağınık ve yeterli
olmayan tarım arazilerinin herhangi bir yöntemle optimum işletme büyüklüğüne
ulaştırılması olarak tanımlanmaktadır. Söz konusu bu uygulamanın amacı ise
tarım arazilerindeki rasyonel çalışmayı engelleyen teknik, ekonomik ve sosyal sorunları
ortadan kaldırarak tarım sektörü çalışanları ile arazi sahiplerinin refahlarını
yükseltmektir. Bu amaca yönelik olarak yapılan tarım reformu uygulamalarının
bir bölümünü oluşturan arazi toplulaştırması işlemleri, dar anlamda ve geniş
anlamda olmak üzere iki kısımda uygulanabilmektedir. Aynı şahsa veya çiftçi
ailesine ait dağınık ve küçük arazi parçalarının ve ayrıca diğer hisselerinin
bir araya getirilerek muntazam arazi şekilleri hâlinde birleştirilmesi “dar
anlamda arazi toplulaştırması” olarak tanımlanmaktadır. Bu şekilde yapılan bir
arazi toplulaştırması işlemi kısa sürelerde tamamlanabilir olmakla birlikte,
söz konusu bu uygulama tek başına tarımsal yapının ıslahında yeterli ve etkili
değildir. Zira arazi kullanım planlaması -burası çok önemli- tarla içi
geliştirme hizmetleri ve alternatif üretim teknikleri gibi temel altyapı
hizmetleri ve planlamaları düşünülmeden uygulanacak bir toplulaştırma işlemi,
arzu edilen sonuçların alınmasını engellemektedir.
Değerli
milletvekilleri, özellikle arazi toplulaştırmayla ilgili, alakalı bu kadar
hususu şunun için söyledim: Bugün -önümüzde- şu anda bir tasarı üzerinde
konuşuyoruz, tartışıyoruz. Arazi toplulaştırma konusu sulama birlikleri kadar
çok fazla konuşulmadı. Sulama birlikleri konusundaki eleştirilerimiz parti
Adana Milletvekilimiz Muharrem Varlı Bey tarafından, bu kürsüden yapıldı. Bu
konulardaki eleştirileri önemsiyoruz; hakikaten, düzeltilmesi noktasında Genel
Kuruldan bir katkı, destek istiyoruz. Ama arazi toplulaştırması konusu belki
çok fazla konuşulmadı, onun için bu tarafa fazla eğilmeye çalıştım.
Değerli
milletvekilleri, dar ve geniş anlamdaki toplulaştırmayla ilgili tasvirleri,
tanımlamaları biraz önce yaptım. Bugün, önümüze getirilen arazi toplulaştırma
konusu tam anlamıyla dar anlamda yani birleştirme anlamında yapılacak bir arazi
toplulaştırmanın altyapısını oluşturmaktadır. Çünkü geniş anlamda gördüğümüz,
asıl olması gereken anlamı: Planlamasıyla, tarla içi geliştirme hizmetleriyle,
alternatif üretim teknikleriyle tam anlamıyla Tarım Bakanlığının görev ve yetki
alanlarına giren bir uygulamadır; Tarım Reformu Genel Müdürlüğünün de bu konuda
geçmişte çok ciddi tecrübeleri oldu. Bundan bir yıl öncesinde, biliyorsunuz,
Tarım Bakanlığı toprakla ilgili kısmı, arazi toplulaştırmayı bir kenara bırakın,
tarımsal sulamayla ilgili yetkileri kendi bünyesinde toplamaya çalışırken,
talep ederken, bu konuyla ilgili tasarı hazırlamışken bugün olay tamamen
tersine dönüp -toprak, su, tarımsal sulamanın suyu, zaten Devlet Su İşleri
Orman ve Çevre Bakanlığındaydı- şimdi toprağı da bu tarafa veriyoruz. Bu ne
demektir biliyor musunuz? Bu, Tarım Bakanlığına “Topraksız tarım yap.”
demektir. Yani toprağı, tarımsal toprağın yönetimini ve tarımsal faaliyetlerle
alakalı teknik olan birçok konuyu sadece bir arazi birleştirme, dar anlamdaki
birleştirme mantığıyla, gözlüğüyle bakarak bu tarafa devretmek hakikaten bizim
için, Türk tarımı için ciddi bir yara olacaktır, ciddi bir kayıp olacaktır.
Yani gün geçtikçe özellikle Tarım Bakanlığının işlev ve fonksiyonlarının
tamamen yok edilmeye çalışıldığını eski bir Tarım Bakanlığı bürokratı olarak da
buradan çok rahatlıkla ifade edebilirim. Bunu samimiyetle söylüyorum, siyasi
saik ve gerekçelerle söylenmiş bir şey değil. 
Yani hayvancılık
öyle bir hâle geldi ki, bugün hayvancılık konusunu kurlarla, ithalatla
konuşuyoruz. Bunu dış ticarete devrettik. Adından çıkaralım o zaman. 
Peki, toprağı ne
yapıyoruz? Toprağı da bugün alıp Orman ve Çevre Bakanlığına veriyoruz. O zaman
tarımı da çıkaralım. Su Çevre Bakanlığının uhdesinde, Orman Bakanlığının,
DSİ’nin uhdesinde zaten tarımsal sulama. Öyleyse onu da çıkarın, çıkaralım.
Geriye gıda kalıyor. Gıda da ağırlıklı olarak hep öteden beri, eskiden beri
Sağlık Bakanlığıyla tartışmalıdır denetimi, gözetimi vesairesiyle. Gıdayı da
oraya devredelim. Öyleyse Tarım Bakanlığı diye bir Bakanlığa gerek kalmıyor,
bir işlevi kalmıyor, bir fonksiyonu kalmıyor. 
Ha, geriye bir
şey kalıyor, düşündüm acaba ne kalıyor diye: Yasal olarak bütçe üzerinden
ödenecek destekler kalıyor. “Acaba destekler ne olabilir?” dedik. Aslında o da
en kolay. Onun da Maliye Bakanlığı bir şekilde dağıtımını, dağılımını yapar.
Öyleyse Tarım Bakanlığı diye bir Bakanlığa gerek kalmaz. 
Bakın, tarımın
iki can damarı toprak ve sudur. Tarım Bakanlığı eğer toprak ve su üzerinde bir
düzenleme yapamayacaksa, bunlar üzerinde bir yetki kullanamayacaksa öyleyse ne
yapacak? Bu sorunun da cevabını hakikaten bulmamız lazım. 
Sulama
birlikleriyle ilgili söylenecek çok şey var ama özellikle maddelerle ilgili
kısımda arkadaşlarımız ya da bize söz düştüğünde onları da gündeme getirmeye
çalışacağız.
Ben
bu vesileyle, bu tasarının özellikle tarım yönüyle düşünülerek tekrar revize
edilip getirilmesinin daha doğru olacağı konusundaki düşüncemizi Genel Kurulla
paylaşıyor ve hepinize saygılarımı sunuyorum. (MHP sıralarından alkışlar)
BAŞKAN
– Teşekkür ediyorum Sayın Karakaya. 
Sayın
milletvekilleri, gruplar adına konuşmalar tamamlanmıştır.
Şimdi,
şahısları adına ikinci söz Erzurum Milletvekilimiz Sayın Orhan Deligöz’e
aittir.
Buyurun
Sayın Deligöz. (AK PARTİ sıralarından alkışlar)
Süreniz
beş dakika. 
ORHAN
DELİGÖZ (Erzurum) – Sayın Başkan, değerli milletvekilleri; Devlet Su İşleri
Genel Müdürlüğünün Teşkilat ve Görevleri Hakkında Kanun ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’yla ilgili
şahsım adına söz almış bulunmaktayım. 
Öncelikle
bir övgüyle başlamak istiyorum; nasıl ki yolların mimarı Başbakanımız Binali
Yıldırım ise suyun mimarının da Sayın Bakanımız Veysel Eroğlu olduğunu
düşünüyorum. Kendisine saygılarımı sunuyorum çalışmalarından dolayı. 
Değerli
milletvekilleri, yapılan bu kanun değişikliğiyle çiftçimiz ve köylümüzün çok
lehine işler ortaya çıkacaktır, bunu da zamanla anlayacağız hep beraber. 
Şimdi,
bugüne kadar yapılan işlemlerde barajları, su göletlerini Devlet Su İşleri
yapıyor fakat devam eden, tarlaya götürülen suyu Gıda, Tarım ve Hayvancılık
Bakanlığı yapıyordu. Burada bir uyuşmazlık, zaman uyuşmazlığı olabiliyordu; ya
baraj bitiyor sulama kanalı yok ya da sulama kanalı bitiyor baraj bitmemiş ve baraj
bitmemişse sulama kanalları suyun, yağmurun, güneşin altında zayi oluyor, heder
oluyor gibi konular vardı. Bundan sonra tek elde birleşmiş oldu; hem barajı
yapacak, eş güdümlü olarak da tarlaya kadar sulama kanalını, arklarını yapacak
gerek yağmurlama sistemi gerekse yer altından damıtma usulüyle çok verimli bir
şekilde çiftçimize hizmet götürülecektir arkadaşlar. Arazi toplulaştırma ve
tarla içi geliştirme hizmetleri bundan sonra Devlet Su İşleri Genel
Müdürlüğünce yapılacaktır ve uyum da sağlanacaktır.
Şimdi, 6200
sayılı Devlet Su İşleri Genel Müdürlüğü Teşkilat ve Görevleri Hakkında Kanuna
göre inşa edilen sulama tesislerinin meydana getirilmesi için harcanan bedeller
eskiden çiftçiden alınıyordu; bundan sonra çiftçiden herhangi bir bedel
alınmayacaktır. Sulama tesislerinin işletme ve bakım hizmetlerinin yerine
getirilmesini sağlamak maksadıyla mahallî idarelere görev ve yetki verilmekte.
Mahallî idareler sözü edilen tesislerin işletme ve bakım hizmetlerini
üstlenmesi hâlinde çiftçimize de bu yönde katkı sağlanacaktır, bir nebze yerel
bir yönetim olacak. Ayrıca zirai sulama maksadıyla kurulacak olan sulama
kooperatiflerinin kuruluşu, denetimi, sonlandırılmasında Devlet Su İşleri Genel
Müdürlüğüne yetki verilmektedir.
Tarla İçi Sulama
Sistemleri Desteği adı altında yeni bir destekleme geliştirilmekte, bu da
çiftçimizin lehine olacaktır değerli milletvekilleri. Sulama birlikleri
tarafından işletilen sulama tesislerinde su kullanıcısı çiftçilerden intikal
eden şikâyetler dikkate alınarak bu birliklerin yeniden dizayn edilmesi ve
başlarına bir kamu görevlisi atanması planlanmıştır, asla ve asla kapatılma söz
konusu değildir, yeni bir sistem geliştirilmektedir. Böylece 6172 sayılı Sulama
Birlikleri Kanunu da yeniden düzenlenmiş olacaktır.
Yine, zirai
maksatlı sulama tesislerinde elektrik ihtiyacının karşılanması için kurulacak
enerji tesislerinde Devlet Su İşlerine yetki verilmekte ve böylece daha rantabl
bir şekilde elektrik sağlanacaktır. Kaldı ki şimdiye kadar sulama birliklerinin
çoğunun, yüzde 70’inin üzerinde, elektrik borcu vardı ve para tahsil
edemiyorlar, ödeyemiyorlardı. Bundan sonra elektrik sorunu da ortadan kalkmış
olacaktır.
Getirilen
düzenlemeyle... Değer takdir komisyonlarınca yapılan kamulaştırma mahkemeye
taşındığı zaman yıllarca, beş yıl, on yıl, belki yirmi yıl süren bir süreç
içerisinde paralar ödenemiyordu hak edenlere. Bu şekilde takdir komisyonunun
değer biçmiş olduğu miktar çiftçimize ödenecektir yer sahibine, kalan kısmı
mahkeme sonucunda ödenecektir veyahut da karşılıklı sayışma yapılabilecektir. 
Değerli
arkadaşlar, şimdi bir şeyden bahsetmek istiyorum: Kıbrıs’a su götürüldü, asrın
projesi olarak değerlendirildi, Türk mühendisliğinin bir harikası olarak
değerlendirildi. Geçen ay Kuzey Kıbrıs’taydım, gittim, yerinde de gördüm.
Sadece deniz mesafesi 80 kilometre olmak üzere, 107 kilometrelik bir isale
hattıyla su gidiyor. Yıllık 75 milyon ton su veriliyor ve bunun yarısı şu anda
evlere bağlanmış, musluklardan akmakta; kalan yarısı da inşallah oradaki
arazilerde çiftçilerin hizmetine sunulacak. Kuzey Kıbrıs Türk Cumhuriyeti’nin
bundan sonraki elli yıllık bir su sorunu çözülmüş oldu. Burada da Hükûmetimizin
ne denli gayretli çalıştığı ve yeryüzündeki bütün ihtiyacı olan herkese hizmet
etmiş olduğu ortaya çıkmaktadır, bu da Devlet Su İşlerinin bir başarısıdır.
(Mikrofon
otomatik cihaz tarafından kapatıldı) 
ORHAN DELİGÖZ
(Devamla) – Lütfen, bir dakika daha…
BAŞKAN – Buyurun
Sayın Deligöz. 
ORHAN DELİGÖZ
(Devamla) – Bu kadar başarılı işler yapan bir kurum, yani basit bir ulaştırma
ve su kanallarının yapılmasında niye başarısız olsun, onu anlamak mümkün değil,
çok başarılı çalışmalar yapmaktadırlar.
Bir konuya daha
değineceğim, şeker fabrikalarının satışıyla ilgili günlerdir konuşuluyor
burada. Değerli arkadaşlar, şeker fabrikalarında araziler satılmamakta. Daha
dün Erzurum Şeker Fabrikası ihale edildi, arazisi ayrılıyor ve işçiler asla
mağdur olmuyor, 4/B’li oluyorlar. Üç aylık mevsimlik işçiler bile on iki aya
çıkarılıyor. İsteyen işçi şeker fabrikasında çalışabilecek, istediği zaman da
kamuya dönebilecek. Böyle çok büyük avantajlar getirilmekte. 
Ve son cümlemi
söylüyorum: Son on beş yılda sadece Orman ve Su İşleri Bakanlığının Erzurum’a
yapmış olduğu yatırımların miktarı 2 milyar TL civarıdır, hele diğer
bakanlıkları saymıyorum, onlarla beraber 30 milyarı buluyor. 
Sayın Bakanımıza
teşekkür ediyorum, kanunun hayırlı olmasını diliyorum. (AK PARTİ sıralarından
alkışlar) 
BAŞKAN –
Teşekkür ederim Sayın Deligöz. 
Sayın
milletvekilleri, şahısları adına konuşmalar da tamamlanmıştır. 
Şimdi on beş
dakika süreyle soru-cevap işlemine başlayacağım, sisteme giren
milletvekillerine söz vereceğim sırasıyla. 
Sayın Türkmen,
buyurun. 
ELİF DOĞAN
TÜRKMEN (Adana) – Teşekkür ederim Başkanım. 
Sayın Bakan,
Adana’mızın birçok ilçesi -Ceyhan, Yüreğir gibi- sulama birlikleri kapatıldığı
için Devlet Su İşlerinden sulama hizmeti alıyor. Yanı başlarında sulama
birliğinden hizmet alan çiftçilerimizin ödedikleri rakamların çok çok üzerinde
para ödemek zorunda kalıyorlar ve bu nedenle de birçok çiftçimiz şu anda
borçlu, tarlalarında ve diğer mallarında hacizler var. Çiftçilerimiz,
üreticilerimiz bu konuda sizlerden acil çözüm bekliyor. Bu birincisi. 
İkincisi: Sizi
doğrudan ilgilendirmiyor ama yine Adana’da hazineden ecrimisil yoluyla taşınmaz
kiralayarak üreticilik, çiftçilik yapanlar, ne yazık ki buraların kendilerine
ihale yoluyla satılmasından önce belli rakamlarla verilmesi söz konusu ama çok
yüksek rakamlar çıktığı için bu çiftçilerimiz buraları alamıyorlar ve dışarıdan
üçüncü şahıslara ihaleyle veriliyor. 
(Mikrofon
otomatik cihaz tarafından kapatıldı)
BAŞKAN – Devam
edin, kayıtlara geçsin sorunuz. 
ELİF DOĞAN
TÜRKMEN (Adana) – Hükûmetinizin bir projesi var, diyor ki: Biz köylüleri
yeniden köyüne döndürmek istiyoruz. Tarlayı ecrimisil yoluyla işleyen
çiftçilerin tarlaları ihale yoluyla üçüncü şahıslara satıldığında tarlasız
kalıyorlar ve işsiz kaldıkları için şehirlere göçmek zorunda kalıyorlar. Bu
durum projenize çok ters bir uygulama. Bu konuda neler yapacaksınız? 
BAŞKAN –
Teşekkür ederim Sayın Türkmen. 
Sayın Tümer, buyurun.

ZÜLFİKAR İNÖNÜ
TÜMER (Adana) – Sayın Bakan, nesli tükenmekte olan flamingolar ve caretta
caretta kaplumbağaların yaşam alanı olan, ayrıca her sezon 700 tona yakın balık
üretimine karşılık kirlilik ve bakımsızlık nedeniyle balık üretiminin 60 tona kadar
düştüğü Adana’nın Karataş ilçesindeki Ağyatan ve Akyatan Lagünlerine akan pis
suların temizlenmesi beklenmektedir. Lagün etrafında 40 bin dönümlük arazide
tarım yapılmaktadır. Karataş yolundaki Doğankent, Solaklı, Havutlu ve Yunusoğlu
Mahallelerinde tüm yerleşim birimlerinin atık suları lagüne dökülmektedir.
Tarım Bakanlığı, Devlet Su İşleri, çiftçi birlikleri ve üniversiteler
lagünlerin atık sulardan temizlenmesi için ortak hareket etmeli, lagüne temiz
su akışı sağlanmalıdır. Kuşların ve balıkların yaşam alanlarının yok edilmesine
izin verilmemelidir. Göller, akarsu ve denizlerimiz belli aralıklarla denetim
altında tutulmalı, lagün etrafında kuşaklama kanalı düzenlenmelidir. Pompaj
nedeniyle dolan lagünü derinleştirmede azot ve fosfor oluşumu dikkatle takip
edilmeli, üniversitelerin bu konudaki seslerinin daha gür çıkmasına olanak
sağlanmalıdır.
Teşekkür ederim.
BAŞKAN –
Teşekkür ederim Sayın Tümer.
Sayın Gürer,
buyurun.
ÖMER FETHİ GÜRER
(Niğde) – Sayın Bakan, Çiftçi Mallarını Koruma Başkanlık ve çalışanları
aleyhinde bir düzenleme getirdiniz. İsteğe bağlı koruma uygulamasında görev
yapan bekçi hangi tarlanın korumadan çıkıp çıkmadığını, korumasını yapması
gerektiği tarlanın hangisi olduğunu nasıl bilecek? Ayrıca, çıkmayan için
gezilen mıntıkada çıkanların arazileri varsa onların da korunması yapılmış
olmayacak mı? Aynı mahalde bazıları koruma isterken bazıları istemediğinde
koruma hizmeti sağlıklı verilebilir mi? Zarar gören bir tarlada “Biz bu
tarlanın korumasını yapmıyoruz.” deyip bekçi müdahale etmeden geçebilir mi?
Koruma istemeyen çiftçi zarar gördüğünde tekrar koruma isterse ne yapılacak?
Bir iki aylık koruma isterse Çiftçi Mallarını Korumanın bütçesi nasıl
ayarlanacak? Saat kavramı olmadan bölgede görev yapan bekçiler için alınan cüzi
ücrete rağmen neden koruma isteği ortadan kaldırıldı? Bu düzenleme Çiftçi
Mallarını Koruma Kurulu yapılarının da ortadan yok edilmesi demek değil midir?
Teşekkür ederim.
BAŞKAN –
Teşekkür ederim Sayın Gürer.
Sayın
Gaytancıoğlu, buyurun.
OKAN
GAYTANCIOĞLU (Edirne) – Teşekkür ederim Sayın Başkan. Hoş geldiniz. 
Geçtiğimiz hafta
Uzunköprü Çakmak köyündeydim. Sayın Bakanım, biliyorsunuz, Çakmak’ta bir
barajımız var. Gençlerden bir mektup geldi bana, gençler şunu soruyorlar:
Barajın seti için toprak almak için istimlak edilen yerlerin gelecekteki
akıbeti ne olacak?
Baraj hakkında
birçok dedikodu mevcut: Sulama suyu olarak İstanbul’a mı gidecek? Elektrik
santrali mi kurulacak? Etrafı imara mı açılacak? “Su ürünleri” adı altında
başkalarına mı satılacak? Barajla birlikte köyün durumu ne olacak?
Toplulaştırmalarda adaletsizlikler mevcut. Yabancıların köyümüz ve çevrelerinde
yer satın almalarının sebepleri nelerdir? Ovadaki kumlar yıllardır
temizlenmedi. Ne zaman temizlenecek? Kuma müşteri çıkıyor ama özel idare
sattırmıyor. 
Gençlik
olarak piknik alanı yaptırdık, ancak bir çeşme yaptıramıyoruz. Artık bir
çeşmeyi de siz yaptırırsınız diyorum. 
Teşekkür
ediyorum. 
BAŞKAN
– Teşekkür ederim Sayın Gaytancıoğlu.
Sayın
Tekin, buyurun. 
HAYATİ
TEKİN (Samsun) – Sayın Başkan, teşekkür ediyorum.
Sorum
Sayın Bakanımıza. 
Sayın
Bakanım, geçen yıl yani 2017’de Samsun Çarşamba Ovası’nda kılçık kanalların ve
dere yataklarının çok dar olması nedeniyle selde Çarşamba Ovası battı, üretici
mağdur oldu. Burada bir proje revizyonu yaparak kanalların genişletilmesini
düşünüyor musunuz? Ayrıca Tekkeköy Deresi hâlâ Tersane Limanı’na akıyor.
ORMAN
VE SU İŞLERİ BAKANI VEYSEL EROĞLU (Afyonkarahisar) – Hangi dere?
HAYATİ
TEKİN (Samsun) – Tekkeköy Deresi hâlâ gemi tersanesi limanının içine akıyor.
Yani aynen Temel fıkrası gibi Sayın Bakanım. Burada bunu temizleyip boşaltmak
için şu anda milyarlar gerekiyor. Bu dere yatağının senelerdir dışarıya
alınacağı söyleniyor, hâlâ limanın içine akıyor. 
Ayrıca
Ladik Gölü çok tarihî bir göl, Akdağ’dan beslenen bir gölümüz. Yazın ortasında
Devlet Su İşleri o gölü sulama maksatlı açıyor, açınca su çekiliyor, 500 metre
civarında su çekilmesi oluşuyor, içinde yıllara sâri o turna balığıyla meşhur
olan o göl büyük sıkıntı yaşıyor. Ayrıca bunun içindeki turna balıklarına, onun
içindeki…
(Mikrofon
otomatik cihaz tarafından kapatıldı) 
HAYATİ
TEKİN (Samsun) – …İsrail sazanı da bunun düşmanı. Kısacası, bu göl, DSİ ile
İsrail sazanından çektiğini kimseden çekmiyor. Lütfen çare!
BAŞKAN
– Teşekkür ederim Sayın Tekin.
Sayın
Sarıbal, buyurun.
ORHAN
SARIBAL (Bursa) – Çok teşekkür ederim.
Sayın
Bakan, Gemlik’le ilgili KHK’yle alınan o kötü karar bir miktar düzenlendi,
Gemlik’in yerinde dönüşümü sağlandı. Bu olumlu bir gelişme. Ama yine Gemlik’te
çok önemli bir problemle karşı karşıyayız. “Dürdane köyü diken üstünde.” diye
bir açıklama geldi. Gerekçe şu: 320 tapu, yaklaşık bin dekar arazi, 1986
yılında, önceki kadastrolarda çiftçinin malı olarak tapuları tescil edilmiş,
verilmiş, daha sonra 1991’de yapılan yeni kadastro sürecinde bunun orman alanına
ait olduğu söylenen yaklaşık bu bin dekar yer, tamamı zeytinlik olan, parça
parça olan bu araziler Dürdane köyünün yaklaşık yüz yıllık geçim alanları.
Elbette ormanın başka amaçla kullanılmasına hiçbir zaman razı değiliz ama şu
gerçeği de görmek zorundayız: Daha önce Orman tarafından onaylanmış, Tapu
Kadastro tarafından da tapuları verilmiş ve şu anda bu insanların yaşam, geçim
kaynağı yüz yıllık zeytin ağaçları olan bu alanlarda bir çözüme mutlaka ve
mutlaka ihtiyaç vardır.
(Mikrofon
otomatik cihaz tarafından kapatıldı) 
ORHAN SARIBAL
(Bursa) – Şu anda davalar açılıyor. 320 tapuyla ilgili 20 tapu dava açabildi
ama ekonomik meseleler yüzünden dava açılamıyor. Bu yüzden, burası için yine
bir çalışmaya ihtiyaç var, bu düzenlemenin yapılmasına ihtiyaç var. Bunu bu
Meclisten bekliyor Dürdane halkı. 
BAŞKAN -
Teşekkür ederim Sayın Sarıbal.
Sayın Erdem,
buyurun.
EREN ERDEM
(İstanbul) - Sayın Başkanım, İstanbul üçüncü havalimanı inşaatının alt taşeronu
olan İlktay İnşaat Limitet Şirketinde çalışan 100 işçi, yaklaşık üç yıllık
çalışmalarının sonunda, şirketin iflas ettiği, alt taşeronun iflas ettiği
gerekçesiyle işinden çıkarılıyor ve bu işçi arkadaşlarımızın ifadesine göre,
içeride alacakları olmasına rağmen alacaklarını talep ettiklerinde güvenlik
güçleriyle karşı karşıya getirilmek suretiyle sıkıntı yaşıyorlar. Bu konuda bir
çözüm bulmak, bu arkadaşlarımızın mağduriyetini gidermek, bu sorunu ortadan
kaldırmak gerekiyor.
Buradan Çalışma
ve Sosyal Güvenlik Bakanı başta olmak üzere Hükûmet yetkililerine sesleniyorum:
Üçüncü havalimanı alt taşerondaki işçilerin bu mağduriyetini giderin, bu sorunu
ortadan kaldırın.
Teşekkür
ediyorum.
BAŞKAN -
Teşekkür ederim Sayın Erdem.
Son söz Sayın
Bektaşoğlu, buyurun.
BÜLENT YENER
BEKTAŞOĞLU (Giresun) - Çok teşekkür ederim Sayın Başkanım.
Ordu Giresun
Havaalanı’yla ilgili sorun ve şikâyetler bir türlü bitmek bilmiyor. Şimdi de
sorunumuz sis. Havaalanına bir haftadır aralıklarla, son üç gündür ise uçaklar
sis gerekçesiyle iniş kalkış yapamıyor, yolcular çevredeki havaalanlarına yönlendiriliyor.
Sis o havaalanlarını neden etkilemiyor? Oysa uçuş, iniş ve pist güvenliğini
sağlayan bütün teknik araç ve gereçler eksiksiz olarak Ordu Giresun
Havaalanı’nda da mevcut. Yetkililerden aldığım bilgiye göre, Ordu Giresun
Havaalanı için uçakların pisti görüş mesafesinin sınır değerleri yüksek
tutuluyor. 680 fit yükseklikten görüş mesafesi varsa iniş yapılıyor. Oysa
Trabzon ve Samsun’da bu değerin yarısı ölçü olarak kabul ediliyor. 
Buradan
Ulaştırma Bakanına sesleniyorum: Bu yanlış uygulamayı bir an önce değiştirin ve
yaşanan mağduriyete son verin diyorum.
Teşekkür ederim
Sayın Başkan. 
BAŞKAN -
Teşekkür ederim Sayın Bektaşoğlu.
VIII.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu teşrif eden Moldova
Parlamentosu Dış Politika ve Avrupa ile Entegrasyon Komisyonu Başkanı Violeta
Ivanov ve beraberindeki heyete “Hoş geldiniz.” denilmesi
BAŞKAN - Sayın
milletvekilleri, Türkiye Büyük Millet Meclisini ziyaret etmekte olan Moldova
Parlamentosu Dış Politika ve Avrupa ile Entegrasyon Komisyonu Başkanı Violeta
Ivanov ve beraberindeki heyet Genel Kurulumuzu teşrif etmişlerdir. Kendilerine
Başkanlık Divanımız ve Türkiye Büyük Millet Meclisi Genel Kurulu adına “Hoş
geldiniz.” diyorum. (Alkışlar)
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/929) ve Tarım, Orman ve Köyişleri
Komisyonu Raporu (S. Sayısı: 548) (Devam)
BAŞKAN –
Cevaplar için buyurun Sayın Bakan. 
ORMAN VE SU
İŞLERİ BAKANI VEYSEL EROĞLU (Afyonkarahisar) - Sayın Başkanım, değerli
milletvekilleri; evvela suallerden dolayı çok teşekkür ediyorum. 
Önce Adana'dan
başlayayım. Adana’da sadece Lokman Hekim Sulama Birliği Meclisin kendi
kararıyla feshedildi. Bu sebeple de DSİ 6’ncı Bölge Müdürlüğümüz 2016, 2017 ve
2018 yıllarında Misis pompa sulamasını işletmiş, bakım onarımını yapmıştır.
İnşallah, yeni, bugünkü görüştüğümüz kanuni düzenlemeyle sulamalarda işletme ve
bakım ücretleri sulama birlikleri seviyesine çekilecek, bir adalet sağlanacak.
Bir de
Karataş’taki lagünün korunması maksadıyla eylem planı hazırlandı. Haklısınız,
hakikaten bu lagünü ben de çok iyi biliyorum, korumak lazım. Adana Valiliğince
ve Orman Su İşleri 7’nci Bölge Müdürlüğünce eylem planını takip edeceğim,
değerli milletvekilim de bunu takip ederse seviniriz.
Ayrıca, tabii ki
bir de çiftçilere destek açısından orman köylülerine biz gereken desteği
veriyoruz. Bakın, anlayışı değiştirdik, Orman teşkilatı orman köylerinin
kalkınmasında bir lokomotif vazifesi görmeye başladı. Eskiden hiç olmayan…
Mesela, 36 tane eylem planı var: Ceviz, badem, kestane, fıstık çamı, tıbbi
aromatik bitkiler… Her türlü desteği veriyoruz; hatta bunları biz dikiyoruz,
yerini veriyoruz, üç yıl bakımı, masrafları Orman teşkilatına ait. Kura
çekerek, herkesin gözü önünde eşit bir şekilde, adil bir şekilde çiftçiye
dağıtıyoruz yani özelde orman köylülerine. 
Sayın Tümer,
durum bu; lagünü inşallah koruyacağız ve etrafına da –arkadaşlara talimat
verdim- bir kanal açmak gerekir mi yani lagünün özellikle atık sulardan
kirlenmemesi gerekiyor, bu lagün çok önemli. İnşallah ben de ona dikkat
edeceğim, bu dediğim hususlar dikkate alınacak.
Sayın Gürer,
Çiftçi Mallarının Korunması Hakkında Kanun’la ilgili bir teklif var, bu
görüşülecek, tabii ki bu çerçeve kanun; bununla ilgili yönetmelik çıkarıldığı
zaman çok detaylı şekilde, kimseyi mağdur etmeden belli esaslar çerçevesinde
bu, tamamen Gıda, Tarım ve Hayvancılık Bakanlığı tarafından kontrol ve denetim
altına alınacak.
Efendim, Sayın
Gaytancıoğlu, biliyorsunuz daha önce Çakmak Barajı diye bir baraj yoktu.
Hakikaten, bu barajla alakalı olarak İstanbul’a su götürme veya başka maksatla
kullanma gibi bir düşünce söz konusu değildir. Bu baraj, bilhassa benim
özenerek yaptığım bir barajdır. Sulama sistemleri, projeleri şu anda
hazırlanıyor büyük ölçüde. Ayrıca şu anda sulamaya da çok hızlı şekilde
başladık; hatta şu anda, bu yıl yüzde 5’e yükseldi. Artık baraj bittiği için
projeler bitti, ama imkânlar elverdikçe hızlı şekilde sulamaya açacağız. Başka
maksat kati suretle söz konusu değildir. 
Tabii, malzeme
sahası olarak… Biliyorsunuz bazı seddeler yapmak için kil gibi bazı malzemeleri
aracıdan aldık. Ancak bu başka projeler için ihtiyaç duyulmayacaksa -arkadaşlar
bakacak- geri alma hakkı değerlendirildikten sonra kalan taşınmazların,
özellikle 2886 sayılı Devlet İhale Kanunu kapsamında satışı da mümkün hâle
gelecek. Yani biz, onlar vatandaşlar tarafından değerlendirilsin istiyoruz,
ihtiyaç dışındakileri kesinlikle iade edeceğiz. İmara açılması söz konusu
değil. Toplulaştırmayla ilgili hususlar, biliyorsunuz, zaten toplulaştırmada
DSİ de devreye girecek. İnşallah, biz bu konuda da oradaki toplulaştırma
problemini...
OKAN
GAYTANCIOĞLU (Edirne) – Çeşme... Bir çeşme istiyoruz.
BÜLENT TURAN
(Çanakkale) – Onu da kendi vekili yapsın Sayın Bakan.
ORMAN VE SU İŞLERİ
BAKANI VEYSEL EROĞLU (Afyonkarahisar) – Vekilimiz çeşmeyi de kendisi yaptıracak
herhâlde.
Sayın Tekin,
Çarşamba’daki taşkını biliyoruz, takip ettik hakikaten fakat orada,
biliyorsunuz, bazı menfezler maalesef galerisi yeterli olmadığı için...
(Mikrofon
otomatik cihaz tarafından kapatıldı) 
ORMAN VE SU
İŞLERİ BAKANI VEYSEL EROĞLU (Afyonkarahisar) – Başkanım, müsaade edersiniz
değil mi?
BAŞKAN – Buyurun
Sayın Bakan.
ORMAN VE SU
İŞLERİ BAKANI VEYSEL EROĞLU (Afyonkarahisar) – Burada denize çıkış ağızında modelleme
çalışmaları yapıyoruz. Pompajlı tahliye ve kanal genişletmeyle ilgili ihale
yapıldı, bu müjdeyi veriyorum buradan, yakında inşaata başlayacağız. Efendim,
özellikle bunu da söyledik.
Ladik Gölü’nü
bizzat inceleyeceğim.
Sayın Sarıbal,
sizlerin de desteklerine teşekkür ediyoruz. Biliyorsunuz, Gemlik’le ilgili bir
problem vardı hakikaten, kanunun yanlış anlaşılmasından kaynaklanan bir husus
vardı. Neredeyse bütün Gemlik’te -köy, mahalleleri dâhil- tamamen her şey
durmuştu, sigorta, alım satım işlemleri... İşte, burada sizlerin de gayretiyle
bu kanunda düzeltme var, gelecek; dolayısıyla o problem çözülecek.
Sayın Erdem,
tabii, konuyu bilmiyorum. Özel sektör yani üçüncü havaalanıyla ilgili müteahhit
firmaya sorup taşeronlarla ilgili bir problem varsa onları ben de takip
edeceğim ama tabii ki alacakları hakkında ilgililerin mutlaka dava açmaları
gerekir. Eğer taşeron ücret ödemiyorsa... Mesela bizim DSİ işlerinde
müteahhidin istihkakından kesilir. Dolayısıyla, özel sektörde böyle bir şey var
mı, şu anda bilemiyorum, onu da araştırıp size de bilgi sunarız efendim. Tabii,
alın teri hakkının verilmesi lazım, bunu burada özellikle vurgulamak istiyorum.
Teşekkür
ediyorum, sağ olun efendim.
BAŞKAN –
Teşekkür ediyorum Sayın Bakan.
Sayın
milletvekilleri, ikinci bölüm üzerindeki görüşmeler tamamlanmıştır. 
Şimdi ikinci
bölümde yer alan maddeleri ve varsa o maddeler üzerindeki önerge işlemlerini
yaptıktan sonra ayrı ayrı oylarınıza sunacağım. 
Sayın
milletvekilleri, 18’inci maddeye bağlı ek madde 15 üzerinde üç önerge vardır.
Aynı mahiyetteki bu önergeleri birlikte işleme alacağım, talepleri hâlinde
önerge sahiplerine ayrı ayrı söz vereceğim veya gerekçelerini okutacağım. 
Şimdi aynı
mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 18’inci maddesiyle 6831 sayılı Kanun’a
eklenmesi öngörülen ek madde 15’in tasarı metninden çıkarılmasını arz ve teklif
ederiz. 
 Meral
Danış Beştaş Dirayet Dilan Taşdemir Bedia
Özgökçe Ertan
 Adana Ağrı Van
 Ayşe
Acar Başaran Mahmut Celadet Gaydalı Mehmet
Emin Adıyaman
 Batman Bitlis Iğdır

Aynı mahiyetteki
diğer önergenin imza sahipleri:
 Muhammet
Rıza Yalçınkaya Erkan Aydın Ömer
Fethi Gürer
 Bartın Bursa Niğde
 Hilmi
Yarayıcı Dursun Çiçek Ali
Akyıldız
 Hatay İstanbul Sivas
 Okan
Gaytancıoğlu Utku Çakırözer
 Edirne Eskişehir
Aynı mahiyetteki
diğer önergenin imza sahipleri:
 Muharrem
Varlı Mustafa Mit Mehmet
Erdoğan
 Adana Ankara Muğla
 Baki
Şimşek Erkan Haberal
 Mersin Ankara
BAŞKAN –
Komisyon aynı mahiyetteki önergelere katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz Sayın
Başkanım. 
BAŞKAN – Hükûmet
aynı mahiyetteki önergelere katılıyor mu? 
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım. 
BAŞKAN – Sayın
Mehmet Emin Adıyaman, Iğdır Milletvekilimiz. 
Buyurun Sayın
Adıyaman. (HDP sıralarından alkışlar) 
Süreniz beş
dakika. 
MEHMET EMİN
ADIYAMAN (Iğdır) – Teşekkür ederim Sayın Başkan. 
Değerli
milletvekilleri, hepinizi saygıyla selamlıyorum. 
Değerli
milletvekilleri, az önce, Sayın Selahattin Demirtaş’ın yargılanmasının haksız
ve hukuksuzluğuna ilişkin bir değerlendirme yapmıştım. Tabii, iktidar partisi
yargının bağımsız olduğunu, savcıların bağımsız hareket ettiğini ifade ettiler.
Ama çok iyi biliyoruz ki kuvveti elinde bulunduran, erki elinde bulunduranların
Türk siyaset tarihinde dönem dönem doğrudan yargıyı etkiledikleri açıktır.
Mesela, Yassıada uygulamalarında -hepinizin hafızasında vardır- dönemin Mahkeme
Başkanı Selim Başol’un o dönemde yaptığı usulsüzlüklere, hukuksuzluklara
Menderes’in itirazına karşılık verdiği cevap aynen şudur: “Sizi buraya tıkan
kuvvet böyle istiyor.” 
80
yargılamalarını da biliyoruz, cuntanın o dönemde yargıyı nasıl bir silah olarak
kullandığını biliyoruz. 90’lı yıllarda Leyla Zanaların, Hatip Diclelerin
yargılanma sürecinde nasıl bir yargılama, siyasal yargılama sürecini
yaşadığımızı yine hepimiz hatırlıyoruz. Bugün de aynı süreci yaşıyoruz. 
Bakın, az önce
Sayın Bostancı benim yaptığım konuşmaya itirazda bulundu “Yargı bağımsız,
tarafsız.” dedi. Peki, bağımsız ve tarafsız, kabul edelim bir an için. Peki,
cezaevleri kime bağlı? Adalet Bakanlığına bağlı, Ceza ve Tevkifevleri Genel
Müdürlüğüne. Doğrudan doğruya sizin Hükûmetinizin talimatlarıyla hareket eden cezaevleri.

Bakın, dün Sayın
Selahattin Demirtaş’ın savunmasında dile getirdiği bir hususu aynen burada
ifade ediyorum. On beş aylık tutuklamadan sonra, mahkeme, kendisine iddianame
eki olan bir CD veriyor ve cezaevinde kendisine verilen bir bilgisayarla haftada
dört saat -bütün hafta boyunca sadece dört saat- mahkemenin iddianame ekleri
olarak verdiği CD’deki dosyayı incelediğinde… Bu 11.772 sayfa ve Sayın Demirtaş
mahkemede şunu söyledi: “Ben yemeden, içmeden ortalama yirmi dört saat sadece
okusam, evrakları karşılaştırmadan, inceleme yapmadan, mukayese yapmadan sadece
okusam bu beş yıl dört ay eder.” 
Bu, mahkemeye
bağlı bir kurum değil, sizin Hükûmetinize bağlı, Adalet Bakanlığına bağlı bir
kurum Sayın Bostancı. Dolayısıyla, bir suç isnat edilen ki bu Parlamentonun bir
üyesi olan, bu Parlamentonun 3’üncü büyük partisinin ve 6,5 milyon seçmenin
oyunu almış olan Sayın Demirtaş’a sizin reva gördüğünüz savunmasının
kısıtlanması işte tam da budur. Beş yıl dört ay o evrakları okuyacak. Bunun
anlamı şudur: Savunma yapılmasın; tıpkı Başol’un Menderes’e “Sizi buraya tıkan
kuvvet böyle emretti.” dediği gibi, tıpkı Hasan Polatkan’ın savunmasına
Başol’un “Kes, az konuş. Daha fazla konuşma, on beş dakikadan fazla izin
vermiyorum.” demesi gibidir. 
Bakın, bunu,
yargıya müdahalenizi nereden anlıyoruz? Sayın Erdoğan Almanya’da yargısız infaz
yaptı; daha mahkeme başlamadan, Sayın Erdoğan Almanya’da Sayın Demirtaş için “O
bir teröristtir.” dedi. Bunu söyleyen bu ülkenin tarafsız olması gereken
Cumhurbaşkanıdır. Daha yargılama başlamadan bu söz kullanıldı. 
Adalet
Bakanlığının Diyarbakır Ağır Ceza Mahkemesine, Sayın Selahattin Demirtaş’ın
mahkeme huzuruna çıkarılmaması gerektiğine, SEGBİS üzerinden ifadesinin
alınması gerektiğine ilişkin gizli belge olarak dosyada verdiği talimatı
burada, bu kürsüden bizzat ben okudum. Dolayısıyla sadece bir algı
operasyonuyla, yandaş kalemlerinizle ta iki buçuk yıldır partimiz ve
milletvekillerimiz üzerinden yarattığınız suçluluk algısı veya işte -tırnak
içinde- terörist algısı sizin doğrudan doğruya mahkemeleri etkilediğinizin,
yönlendirdiğinizin, talimat verdiğinizin açıkça ortaya konmuş hâlidir. Bu
türden yüzlerce örnek veririz. Sizin kalemşorlarınız hâlâ, hâlâ, şu anda bile
-yargılama devam ediyor- Sayın Demirtaş’a “terörist” diyorlar, “katil” diyorlar;
toplumda bir algı yaratılıyor. 
Bakın, Başollar
nasıl unutulduysa, Menderesleri tarih nasıl haklı çıkardıysa, adalet nasıl…
(Mikrofon
otomatik cihaz tarafından kapatıldı)
MEHMET EMİN
ADIYAMAN (Devamla) – Bir dakika alabilir miyim Sayın Başkan?
BAŞKAN –
Sözlerinizi tamamlamak üzere bir dakika ek süre veriyorum Sayın Adıyaman,
buyurun.
MEHMET EMİN
ADIYAMAN (Devamla) – Teşekkür ederim Sayın Başkan.
Adalet mutlaka
tecelli edecektir. Mahkemelerde olmayabilir, mahkemeler sizin güdümünüzde, etki
alanınızda olabilir ama vicdanlarda, halkın vicdanında bu tecelli edecektir.
Hukuksuzluk, adaletsizlik de -hep dile getirdiğimiz gibi- bumerang gibidir,
dönüp dolaşıp haksızlığı, hukuksuzluğu, adaleti yok edenleri de vurur.
Dolayısıyla iki gündür devam eden, yarın da devam edecek yargılamada biz bire
bir tanık oluyoruz. Siz, bu Parlamentonun en az sizler kadar burada olmaya
hakkı olan milletvekillerinin yargılama sürecini bir parlamenter
sorumluluğuyla, bir tarafsızlık, bir adalet duygusuyla hiç yokladınız mı, sorguladınız
mı, gözlemlediniz mi? Hayır; burada oturup işte, Sayın Erdoğan’ın yargısız
infazı gibi hepiniz yargısız infaz yapıyorsunuz çünkü siyasi saiklerle, siyasi
hesaplarla bir öç alma, bir intikam alma duygusu peşindesiniz. Adaletten ve
hukuktan, bu kürsüden ne kadar bahsedersek edelim sonuç alamayacağımızı
biliyoruz. 
Teşekkür ederim.
(HDP sıralarından alkışlar)
BAŞKAN –
Teşekkür ediyorum Sayın Adıyaman. 
Sayın Bostancı,
sisteme girmişsiniz. 
Buyurun. 
V.- AÇIKLAMALAR (Devam)
27.- Amasya Milletvekili Mehmet Naci Bostancı’nın, Iğdır
Milletvekili Mehmet Emin Adıyaman’ın 548 sıra sayılı Kanun Tasarısı’nın 18’inci
maddesine bağlı ek madde 15’le ilgili önerge üzerinde yaptığı konuşmasındaki
bazı ifadelerine ilişkin açıklaması
MEHMET NACİ
BOSTANCI (Amasya) – Sayın Başkanım, teşekkür ediyorum. 
Türkiye’de hukuk
sistemi siyasi eleştiriler, burada ifade edilen diller çerçevesinde işlemez.
Hukuk kendi referansları, kendi kuralları ve suç, ceza ilişkisine dair illiyet
bağlarının varlığı üzerinden işler. 
ERTUĞRUL KÜRKCÜ
(İzmir) – Her zaman mı Sayın Bostancı? 
MEHMET NACİ
BOSTANCI (Amasya) – Siyasi eleştiri repertuvarına bakacak olur isek bu geniş
repertuvarda herkesin neler söylediğine ilişkin bir doküman çıkarsak herhâlde
mütekabil bir şekilde sevimsiz bulacağımız birçok ifadeye rastlamak mümkün.
Diğer taraftan,
tabii ki savunma hakkı kutsaldır. Eminim Sayın Demirtaş’ın savunmasına ilişkin,
iddianamesine ilişkin belgeler, bilgiler avukatlarına intikal ettirilmiştir.
Kendisinin de okuma ve takip etme hakkı vardır. Buna ilişkin eğer
sınırlandırmalar varsa bunların muhakkak şikâyet edilmesi ve savunma hakkının
kutsallığı çerçevesinde gerekenin yapılmasını şahsen biz de gözetiriz. 
Teşekkürler. 
BAŞKAN –
Teşekkür ederim Sayın Bostancı. 
TEKİN BİNGÖL
(Ankara) – Ya, kime şikâyet edecek kime, kime?
GARO PAYLAN
(İstanbul) – Marslılara mı yapacak? 
MEHMET EMİN
ADIYAMAN (Iğdır) – İdare size bağlı, talimat verin.
MERAL DANIŞ
BEŞTAŞ (Adana) – Sayın Başkan…
BAŞKAN – Buyurun
Sayın Danış Beştaş. 
28.- Adana Milletvekili Meral Danış Beştaş’ın, Parlamentonun
9 üyesinin hâlâ hapiste tutulduğuna, hukuka uygun bir yargılama yapılmadığına
ve HDP milletvekilleri olarak hapisteki arkadaşlarını ziyaret etmelerinin
engellendiğine ilişkin açıklaması
MERAL DANIŞ
BEŞTAŞ (Adana) – Sayın Başkan, teşekkür ediyorum. 
Doğrusu
hatibimizin, milletvekilimizin açıklamaları oldukça sarihti yani somut
verilerle somut olayı net anlattı yani tartışılacak bir mesele yok. Eğer siyasi
eleştirilerden söz edeceksek bir siyasi parti liderinin, liderlerinden birinin,
muhalefet partisi liderlerinden birinin sadece yapmış olduğu konuşmalar
sebebiyle bugün hapiste tutulmasını tartışalım. Şu anda bu Parlamentonun 9
üyesi hâlâ hapiste tutuluyor ve savunma hakkının adil bir şekilde yerine
getirilmesi bir yana bir yıldan fazla bir süre mahkeme karşısına çıkarılmadı,
SEGBİS sistemiyle ifade vermesi için Adalet Bakanlığının yazısı ortaya çıktı ve
defalarca sormamıza rağmen bu konuda bir açıklama yapılmadı. Yani gerçekten
ortada hukuka uyarlı, hukuka uygun ne bir yargılama ne bir savunma hakkı
verilmesi ne de cezaevinde tutulma koşulları vardır. Bu konuda bizim itirazımız
tam da hukuka uymak noktasındadır. Biz, bu yargılamaların hukukla hiçbir
illiyetinin olmadığını, tümüyle siyasi bir…
(Mikrofon
otomatik cihaz tarafından kapatıldı) 
MERAL DANIŞ
BEŞTAŞ (Adana) – Lütfen, çok önemli.
BAŞKAN – Lütfen
sözlerinizi tamamlayınız Sayın Danış Beştaş.
Buyurun.
MERAL DANIŞ
BEŞTAŞ (Adana) – Sayın Başkan, yani olayın vahameti o kadar büyük ki sekiz yıl
eş genel başkanlık yapmış bir şahsiyetten söz ediyoruz, şu anda hapiste -4
Kasımdan bu yana- ve biz iddianamesinin hepsini biliyoruz. Dün yaptığı
savunmada dediği gibi, haftada iki saat bilgisayar kullanma hakkı veriliyor.
Haftada iki saatle nasıl savunma hazırlanır? Yani dört buçuk yıl… “Okuyamıyorum.”
diyor. Bunun karşı çıkılacak bir boyutu yok, Meclistir… Adalet Bakanı bizi
duyuyor, buna yanıt versin. 
Son olarak da
şunu söyleyeyim: Biz milletvekilleri olarak hapisteki milletvekili
arkadaşlarımızı ziyaret edemiyoruz, ziyaret etmemiz engelleniyor ve üstüne
üstlük iktidar partisinin yetkilileri çıkıp diyor ki: “CHP’den 17 kişi gitti,
HDP’den 7 kişi gitti.” Biz de bütün Türkiye’ye söylüyoruz: Bizim gidişimiz
engelleniyor, gitmeyen biz değiliz, engelleniyoruz. Bu da büyük bir haksızlık,
hukuksuzluk ve adaletsizliktir.
BAŞKAN –
Teşekkür ediyorum Sayın Danış Beştaş.
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/929) ve Tarım, Orman ve Köyişleri
Komisyonu Raporu (S. Sayısı: 548) (Devam)
BAŞKAN – Sayın
milletvekilleri, aynı mahiyetteki diğer önerge üzerinde konuşmacı, Eskişehir
Milletvekilimiz Sayın Utku Çakırözer.
Buyurun Sayın
Çakırözer.(CHP sıralarından alkışlar)
Süreniz beş
dakika.
UTKU ÇAKIRÖZER
(Eskişehir) – Sayın Başkan, değerli milletvekilleri, bizleri televizyonlarından
izleyen değerli yurttaşlarımız; hepinizi saygıyla selamlıyorum.
Bir kez daha,
Maltepe Cezaevinde 303 gündür özgürlüğünden mahrum olan İstanbul
Milletvekilimiz Enis Berberoğlu’na özgürlük dileğimizi, diğer tutuklu milletvekili
arkadaşlarımıza da tutuksuz yargılama çağrımızı yinelemek istiyorum.
Bugün tarımımızı
ve vefakâr, cefakâr Anadolu çiftçimizi yakından ilgilendiren bir kanunu
görüşmekteyiz. Bu kanun neler getiriyor? Bu kanunla çiftçilerimizin demokratik
birlikteliği olan, bugüne kadar hiçbir zarar etmeden çalışan 378 sulama
birliğimiz lağvedilecek yani 1,5 milyon çiftçimizin üyesi olduğu birlikler.
Aileleriyle birlikte milyonlarca yurttaşımız bu kanundan etkilenecek. Önce
Devlet Su İşlerine, belediyelere devredilecek; sonra da özel sektörün eline
geçecek. Yaşam kaynağımız sularımız önce siyasete, sonra ticarete alet
edilecek.
Değerli
arkadaşlarım, sulama birliklerini yok etmenin ne tür olumsuz sonuçlar
yaratacağını biz Seyitgazi ilçemizde, Eskişehir’imizde yaşadık, hâlâ da
yaşıyoruz. Battalgazi Sulama Birliğimiz vardı, Türkiye’nin örnek sulama
birliğiydi, devletten bir kuruş yardım almazdı, borcu yoktu, hatta devlete para
ödemekteydi; başında, seçilmiş başkanı, Doğançayırlı çiftçi kardeşimiz Hayati
Uğur ve yine çiftçilerin kendi seçtikleri meclis vardı. Onların elinden bu
birlik usulsüz biçimde alındı. 3 kez aldılar, her seferinde Hayati kardeşimiz
yargı kararlarıyla döndü; dördüncü seferde artık birliği feshettiler, AKP’li
belediyeye devrettiler. Şimdi, gidin, sorun Seyitgazi’ye; çiftçi memnun mu
hâlinden. Çiftçi su alamıyor değerli arkadaşlarım, su alamıyor. “Bu yıl mahsul
ekmeyin.” diye kahvehanelere yazı asmışlar, köy hoparlörlerinden anons
yapıyorlar her gün “Sakın ekim yapmayın.” diye. Sulama birliği varken 1996’dan
beri her sene yeten ve artan bu Allah’ın suyu şimdi ne hikmetse artık yetmez
olmuş. Kanallar bakımsız; çiftçi sulama yapamıyor, tarlasını kullanamıyor,
borcunu ödeyemiyor, köyden kente göç etmek zorunda kalıyor. 
Değerli
arkadaşlarım, bu kanun tasarısı hayata geçerse çiftçimiz bugüne kadar
kullanmakta olduğu suya çok yüksek bedeller ödemek zorunda bırakılacak,
ödeyemez ise aldığı tarım desteğinden su parası otomatik tahsil edilecek.
Tahsildar ise devlet olacak. Tahsil edilemezse icraya verilecek. Ayrıca, sulama
tesislerinden yararlanma hakkı siyasi ayrımcılığa tabi tutulacak. Zaten çiftçi
perişan. Çiftçiye kanunen vermek zorunda olduğunuz yüzde 1’lik desteği dahi
vermiyorsunuz. On yılda toplam 100 milyar lira borcunuz var çiftçiye. Üstüne
üstlük mazot fiyatı aldı başını, gidiyor; gübre öyle, ilaç öyle. Her şeye
rağmen üreten çiftçimize son darbeyi ithalatla vuruyorsunuz; buğday ithal,
saman ithal, hayvan ithal. Çiftçimizin ürettiği arpa, buğday ve beslediği
hayvan ise para etmez oluyor. Şimdi hepsinin üstüne bu çiftçinin sırtına bir de
özelleşen suyun bedelini yükleyeceksiniz. Çiftçiyi artık tarımdan çekilmeye
zorluyorsunuz. Çiftçi tarımdan çekilecek; işin özü budur. Bu hatanın kaybedeni
sadece çiftçimiz olmayacak; daha az tarım yapılacak, daha az ürün alınacak.
Aslında, siz, biz, hepimiz, tüm Türkiye kaybedecek değerli arkadaşlarım. 
Değerli
milletvekilleri, bu kanun tasarısının ormanlarla ilgili maddeleri de son derece
ürkütücüdür; orman kıyımına neden olacaktır. Bakın, şöyle bir ifade var 19’uncu
maddede: “Bilim ve fen bakımından orman olarak muhafazasında hiçbir yarar
görülmeyen yerler” diyor. Ne olacak? Bakanlar Kurulunca orman sınırları dışına
çıkarılarak satılacak. Değerli arkadaşlarım, dünyanın hiçbir yerinde böyle bir
hukuki kavram yok: “Bilim ve fen bakımından orman olarak muhafazasında hiçbir
yarar görülmeyen yerler...” 
Ayrıca, kanun
değişikliğinde taşlık, kayalık, verimsiz ve fiilen orman vasfı taşımayan
alanlardan bahsediliyor. Bunlar da yine yağmaya, konuta, sanayiye, madenciliğe
açılacak olan yerler. Bilmeyenlerimiz olabilir, bu orman içi açıklıklar aslında
orman ekosistemlerinin parçası; onları zenginleştiren, biyolojik çeşitliliği
artıran alanlar. Şimdi bu alanların yağmalanmasının önü açıldığında sonu orman
alanlarının daralması olacaktır. Sahillerdeki ve ormanların içindeki kayalık
alanların yağmasının önü açılacaktır.
Yine bu
tasarıyla orman alanlarında toprak üstünün yanı sıra toprak altı da kullanıma
açılmakta, yer altında depolama tesisleri kurulmasına izin verilmektedir, hem
de hiçbir kısıtlama olmaksızın bunun önü açılmaktadır.
Değerli
arkadaşlarım, ormanlar yerleriyle birlikte ormanlardır yani ormanın asli
unsurlarından biri ormanı oluşturan ağaçların üzerinde bulunduğu topraktır. O
toprağı ormandan, o ormanı da üzerinde bulunduğu topraktan ayıramazsınız.
(Mikrofon
otomatik cihaz tarafından kapatıldı) 
UTKU ÇAKIRÖZER
(Devamla) – Sayın Başkanım, bitirmeme izin verir misiniz?
BAŞKAN – Buyurun
Sayın Çakırözer.
UTKU ÇAKIRÖZER
(Devamla) – Teşekkür ederim.
Orman altı
topraklarda yapılacak her türlü depolama tesisi ekosisteme hiç şüphesiz zarar
verir. Bu madde, başta nükleer santraller olmak üzere çeşitli zehirli atıkların
ormanların altına depolanması riskini beraberinde getirmekte. Bunun
olmayacağının hiçbir güvencesi yoktur. Ayrıca bu depolamadan su kaynaklarımız
da olumsuz etkilenecektir. Hem ormanlar su üretemeyecek hem de depolamadan
kaynaklı suya sızmalar olacaktır. 
Değerli
arkadaşlarım, bu saydıklarım dâhil bu kanun tasarısıyla getirilen düzenlemeler,
değişikliklerle çiftçiye zarar veriyorsunuz; doğaya, ormana zarar veriyorsunuz,
ekosistemi bozarak içindeki canlılara zarar veriyorsunuz, orman içindeki yer
üstü ve yer altı sularına zarar veriyorsunuz, orman yıkımlarının önünü açıp
hızlandırıyorsunuz. Çiftçinin, besicinin, ormancının yararına tek bir madde
yok. Hem kendimizin hem de gelecek kuşakların yeşil, sağlıklı bir doğada
yaşayabilmesi için bu acımasız kanundan vazgeçelim.
Yarın gece
kutlayacağımız Miraç Kandili’mizin ülkemize ve tüm dünyaya kardeşlik ve huzur
getirmesini dileyerek yüce Meclisimizi saygıyla selamlıyorum. (CHP sıralarından
alkışlar) 
BAŞKAN –
Teşekkür ediyorum Sayın Çakırözer.
Aynı mahiyetteki
diğer önerge üzerinde konuşmacı Mersin Milletvekilimiz Sayın Baki Şimşek. 
Buyurun Sayın
Şimşek. (MHP sıralarından alkışlar) 
Süreniz beş
dakika.
BAKİ ŞİMŞEK
(Mersin) – Teşekkür ediyorum Sayın Başkan.
Sayın Başkan,
değerli milletvekilleri; orman kadastrosu yapılmayan veya orman kadastrosu
yapılıp da orman sınırları dışında bırakılan ama üzerine erozyon veya
ağaçlandırmayla ilgili çalışmalar sırasında vatandaşın tapulu yerlerine ağaç
ekimi sonucu oluşan problemlerin çözümü maksadıyla bu alanların karşılığında o
bölgede bulunan 2/B arazilerinden veya hazine arazilerinden bu vatandaşın ikna
edilerek bu vatandaşa karşılığında yer verilmesiyle ilgili bir tasarı.
Tasarının bu yönüne elbette olumlu bakmaktayız. Yalnız şimdi ben buradan
soruyorum Orman Bakanlığının değerli bürokratlarına: Bu vatandaş orman işletme
müdürlüklerine başvuru yapsa “Ben tapulu kesim yapacağım, üzerindeki ağaçları
kestireceğim.” dese acaba ne cevap verebileceksiniz, buna verebileceğiniz bir
cevap var mı? “Madem burası orman dışında, orman sınırları dışarısında,
üzerinde de ağaçlar var ama orman değil, ben tapulu kesim yapacağım.” dese buna
verebileceğiniz bir cevap var mı acaba? 
Bu yasayla
beraber tabii, ormanla ilgili, hazine arazileriyle ilgili çok sayıda problemle
karşı karşıya gelmekteyiz. Vatandaşlar 2/B arazileriyle ilgili birçok bölgede
konulan fiyatlardan şikâyetçiler. Yani biz bu sorunları her gün burada konuşuyoruz
ama çözüme dönük adımlar maalesef atılmıyor. Seçim bölgem olan Erdemli’de
sahilden 30-40 kilometre, 50 kilometre yukarıdaki köylerde metrekaresine 50
lira fiyat konuyor. Köyde yaşayan bir insanın metrekaresi 50 lira yazılan bir
araziyi satın alma şansı yok, araya simsarlar giriyor, “Madem sen burayı
alamayacaksın, hakkını devret.” diyor, büyük şirketler, büyük firmalar
geliyorlar, vatandaşın elindeki arazileri alıyorlar ve küçük çiftçiyi bu arada
tüketiyoruz. 
Sayın Bakanım,
bu yasalar çıkarken keşke masa başında çıkarmasak, bu yasaları çıkarmadan önce
gidip köylüyle konuşsak; çiftçiyle konuşsak; hayvancılıkla ilgili bir yasa
çıkarıyorsak gidip çobanla, Yörük’le, hayvancılıkla uğraşan insanlarla konuşsak
mutlaka daha doğru sonuçlar ortaya çıkacaktır. 
Şimdi, tarım
arazileriyle ilgili herkes şunu söylüyor seçim dönemleri gidildiği zaman:
“İllaki bu arazileri çiftçiye vereceğiz, köylüye vereceğiz.” Ama bugün köylü
burayı işgal etmiş, ekiyor, dikiyor yalnız hazineye müracaat ettiği zaman “Ben
burayı ihale yoluyla satacağım.” diyor. Şimdi, ihale yoluyla satılan bir yere o
köyden olmayan, parası olan başka bir vatandaş gelecek, o köydeki sosyal dokuya
da zarar verecek, oradaki insanlar birbirine düşecek, birinin elindeki malı
başka bir vatandaş satın alacak. Bununla ilgili, şartsız ve süresiz olarak
üzerinde işgal bulunan şahıslara hazine arazilerinin bedeli komisyon tarafından
konularak mutlaka satışının yapılması lazım yoksa bu belirsizlik yıllar boyu
sürer. Ne Millî Emlak bu konuyu çözebilir ne Orman Bakanlığı çözebilir; hiç
kimsenin bu sorunu çözme şansı yok, yıllarca bu sorunları konuşmaya devam
ederiz. İmar rantı olmayan… Yani şimdi, İstanbul’da boğazlarda veya Antalya’da,
Mersin’de, Ege’de imar rantı olan araziler var. Elbette imar rantı olan
arazilerin birilerine peşkeş çekilmesi doğru bir düşünce değil. Ama imar rantı
olmayan bölgelerde tarım arazisi olarak kullanılan veya köylerdeki vatandaşın
başını sokabileceği bir ev yaptığı küçük hazine arazilerini işgal edenlere veya
üzerine bina yapanlara direkt satışının yapılabilmesinin önü açılmalıdır. Buna
herhangi bir kısıtlama, tarih konulmamalıdır. Bu yetkiler de mutlaka iller
bazında defterdarlıklara verilmelidir. Bunun Ankara bürokrasisi devre dışı
bırakılmalıdır. Yoksa burada komisyon kurulacak, fiyat konacak, Ankara’ya
yazılacak. Ankara'da Milli Emlak Genel Müdürlüğünde benim seçim bölgemde ilgili
yıllardır bekleyen dosyalar var. Sorduğumuz zaman “Burasında şu problem var,
ona müfettiş gitti, buna başka bir şey gidecek.” Bu sorunlar bu mantıkla
çözülmez. Yine önümüzdeki her seçim döneminde siyasetçiler gider, seçim
bölgesine söz verirler “Biz bu sorunları çözeceğiz.” derler, “Vatandaşın
tapusunu vereceğiz.” derler ama bugünler gelir geçer ve hiç kimse tapusunu
alamaz, biz bu sorunları konuşmaya devam ederiz.
Yine, son olarak
da seçim bölgemde yaşanan başka bir problemi -Sayın Bakanım, Kalkınma Bakanımız
da burada- sizlere aktarmak istiyorum. Pamukluk Barajı'yla ilgili sel felaketi
yaşandı tünel kapaklarına vanaların takılmaması sebebiyle. Burada çok sayıda,
yüzlerce dönüm arazi sular altında kaldı. İnsanların ürün zararı İlçe Tarım
Müdürlüğü tarafından gönderilen heyetlerce -Sayın Bakanım bizi dinlemiyor ama
Kalkınma Bakanımız burada, sağ olsun o dinliyor- tespit edildi. Yalnız
vatandaşların zararı sadece ürünle ilgili değil. Adamın bahçesi kökünden
söküldü veya tünelden çıkan su yüzlerce dönüm arazinin üzerine binlerce ton
hafriyat getirdi. Yani insanlar şimdi mahkemeden tespit yaptırıyorlar, bunların
tespitine göre dava açacaklar. Bu insanlar zaten fakir fukara insanlar. Benim
kendi köyüm burası, burada herkesin 10 dönüm, 20 dönüm arazisi var. Bu
insanları mahkemelere mecbur etmeyin, anında zarar tespitini yaparak köylünün
zararı ne kadarsa bunu telafi edin. Burada Cenab-ı Allah korudu, bu afette 30’a
yakın insan ölebilirdi. Tünelin 2 kilometre içerisinde sele yakalanıyorlar ve…
(Mikrofon
otomatik cihaz tarafından kapatıldı)
BAŞKAN – Buyurun
Sayın Şimşek.
BAKİ ŞİMŞEK
(Devamla) – …10 işçi kepçenin bomuna binerek 4 metre kaldırıyorlar ve -4,80
genişliğindeki tünelin içerisi 4 metre suyla doluyor- 2 kilometre kepçenin
bomunda geliyorlar. Son 200 metrede kepçe de istop ediyor, insanlar kepçenin
üzerinde o şekilde mahsur kalıyorlar ama tünelden gelen suyun şiddetiyle
kepçeyle beraber bunlar tünelin dışına atılıyorlar ve 10 insan burada -Cenab-ı
Allah koruyor- burnu bile kanamadan kurtuluyor.
Şimdi, ben
buradan soruyorum: Burada iş güvenliği nerede? Burada alınan tedbirler nerede?
Allah aşkına, Almanya’da böyle bir kaza olur mu? Fransa’da böyle bir kaza olur
mu? Yani bir tünel inşaatında böyle bir tedbirsizlik olabilir mi? Tünelin
kapağı açık, mart-nisan ayı Mersin’de her zaman sel gelmesi beklenen aylar ve
tünelin kapağından giren su 10 insanın neredeyse ölümüne sebebiyet verecek.
Mucizevi şekilde saniyelerle bu insanlar kurtuluyor. 
Şimdi yaralar
sarılmaya çalışılıyor. Sayın genel müdür yardımcımız devreye girdi; burada su
altında kalan pompaların, içme suyu şebekelerinin tamiratıyla ilgili talimatlar
verildi ama insanların maddi kayıplarıyla ilgili de gerekli tedbirlerin
alınmasını ve zararın en kısa zamanda telafi edilmesini bekliyor, saygılarımı
sunuyorum. (MHP sıralarından alkışlar)
BAŞKAN –
Teşekkür ediyorum Sayın Şimşek.
Sayın
milletvekilleri, Komisyonun ve Hükûmetin katılmadığı aynı mahiyetteki
önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir.
18’inci maddeye
bağlı ek madde 15’i oylarınıza sunuyorum: Kabul edenler… Kabul etmeyenler… Ek
15’inci madde kabul edilmiştir.
Sayın
milletvekilleri, 18’inci maddeye bağlı ek madde 16 üzerinde üç adet önerge
vardır. Aynı mahiyetteki bu önergeleri birlikte işleme alacağım, talepleri
hâlinde önerge sahiplerine ayrı ayrı söz vereceğim veya gerekçelerini
okutacağım.
Şimdi, aynı
mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 18’inci maddesiyle 6831 sayılı Kanun’a
eklenmesi öngörülen ek madde 16’nın tasarı metninden çıkarılmasını arz ve teklif
ederiz.
 Meral
Danış Beştaş Bedia Özgökçe Ertan Mahmut
Celadet Gaydalı
 Adana Van Bitlis
 Behçet
Yıldırım Ayşe Acar Başaran Dirayet
Dilan Taşdemir
 Adıyaman Batman Ağrı
Aynı mahiyetteki
diğer önergenin imza sahipleri:
 Muhammet
Rıza Yalçınkaya Erkan Aydın Ömer
Fethi Gürer
 Bartın Bursa Niğde
 Ali
Akyıldız Dursun Çiçek Orhan
Sarıbal
 Sivas
 İstanbul Bursa
 Kamil
Okyay Sındır Hilmi Yarayıcı Okan
Gaytancıoğlu
 İzmir Hatay Edirne
Aynı mahiyetteki
diğer önergenin imza sahipleri: 
 Fahrettin
Oğuz Tor Mehmet Necmettin Ahrazoğlu Mevlüt
Karakaya
 Kahramanmaraş
 Hatay Adana
 Muharrem
Varlı Baki Şimşek
 Adana Mersin
BAŞKAN –
Komisyon aynı mahiyetteki önergelere katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz Sayın
Başkanım. 
BAŞKAN – Hükûmet
aynı mahiyetteki önergelere katılıyor mu? 
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım. 
BAŞKAN – İlk
söz, Adıyaman Milletvekilimiz Sayın Behçet Yıldırım’a aittir. 
Buyurun Sayın
Yıldırım. (HDP sıralarından alkışlar) 
Süreniz beş
dakika.
BEHÇET YILDIRIM
(Adıyaman) – Teşekkürler Başkanım.
Sayın Başkan,
değerli milletvekili arkadaşlarım; 548 sıra sayılı Yasa Tasarısı’nın 18’inci
maddesi üzerine grubum HDP adına söz almış bulunmaktayım. Genel Kurulu saygıyla
selamlıyorum.
İki gündür HDP
lideri Sayın Selahattin Demirtaş’ın Sincan’da görülen davalarına katılıyoruz,
duruşmalarına katılıyoruz. Öyle savunmalar yapıyor ki -keşke yaygın medya
verse- herkesin çıkaracağı dersler olmalı. Kendisine yöneltilen suçlamalara o
kadar net yanıtlar veriyor ki etkilenmemek elde değil. Kendisiyle HDP olarak
gurur duyuyoruz; halkın gönlünde gün geçtikçe yüceldiğini görüyoruz. En kısa
zamanda halkımızın arasına katılacağını umuyoruz.
Kendisinin yine
bu konuyla, ormanla ilgili bir sözü vardı, hiç unutmam: “AKP ormana bakınca
aklına yalnızca odun geliyor.” Bence bu görüşünüzü değiştirin. Orman
gelecektir, orman sağlıktır, orman hayattır diyorum. 
Mecliste şu ana
kadar, insan istihdam edecek diye iş dünyasına, zengine, sermayeye teşvik
üstüne teşvik getiriyorsunuz ancak kendi çiftçinizi ırgatlığa mahkûm
ediyorsunuz. Çiftçi bitmiş durumda, maliyeti sattığı fiyatı geçmiş durumda;
üretemez duruma gelmiştir. Tarım bitirilmiş; AKP iktidarı döneminde çiftçiler
hiçbir şekilde gün yüzü görmemiştir, hiçbir zaman ciddi bir gelir elde
edememiştir. Ancak masrafını çıkarsa bile çiftçi kendi toprağından üretmekten
vazgeçmedi, kendi toprağına bütün bu olumsuz koşullara rağmen sahip çıktı.
Ancak siz o çiftçinin, yerel üreticinin toprak sahibi olmasını çok gördünüz,
yasal kılıfı hazırlayarak açıkça o toprağa göz diktiniz. O toprağı köylüden,
çiftçiden alıp zengine, şirketlere vermeye çalışıyorsunuz. Bu, açıkça fakirden
alıp zengine vermektir. 
Çiftçinin
elektriğini kesiyorsunuz, çiftçinin suyunu kesiyorsunuz, sanırım bu da yetmedi,
şimdi de tasarıyla çiftçinin toprağına el koyuyorsunuz. Liberal ekonomilerde
mülkiyet hakkı kutsallık derecesinde korunur ancak söz konusu çiftçi, üretici
olunca o kutsal saydığınız mülkiyet hakkını bile ihlal ediyorsunuz. Açıkça
çiftçinin, küçük üreticinin toprağını sermaye şirketlerine peşkeş çekmenin
altyapısını hazırlıyorsunuz. Her şeyi özelleştirdiniz, her şeyi sattınız,
yetmedi şimdi de ülkenin toprağını, havasını, suyunu, dağını, taşını
satıyorsunuz. Kamunun yararına değil, birkaç özel şirkete yol yapıyorsunuz.
İnsanlar üretebilecek bir toprak parçası bulamayacak. İnsanlar gölgesinde
oturabileceği bir ağaç bulamayacak. İnsanlar bırakın sulu tarımı, içecek su
bulamayacak. İnsanları bıraktım, kayalık alanları bile satarak tüm canlılara,
ekosisteme zarar veriyorsunuz. Hani siz yerli ve millîydiniz? 
Bugüne kadar
getirdiğiniz teşvik yasalarıyla, tasarılarıyla milyarlarca dolar sermaye
şirketlerine âdeta bağışlanırken, bu alanlar her yıl talana açılırken
üreticinin, emekçinin mağduriyetini giderecek, bu üreticiyi destekleyecek
bir uygulama içerisine girdiniz mi? Hayır, girmediniz, tam tersi uygulamalara
yol verdiniz. Nerede yoksulu, çoğunluğu ilgilendiren bir üretim alanı varsa
orayı ya sattınız ya da üretimini engellediniz. Bunun doğal sonucu olarak
büyüme rakamlarımız geniş çoğunluğa küçülme rakamı olarak döndü. Üretemeyen,
kazanamayan bir toplumun altyapısını hazırladınız. Türkiye'de en zengin yüzde 1
ile en yoksul yüzde 50 arasında gelir makası özellikle 2007 yılından sonra
gittikçe açılmaktadır. Ekonomi batmış, dolar almış başını gidiyor, mazot,
benzin her gün zamlanıyor. Hükûmetin savaş ekonomisinde vatanın bekası için
değil kendi bekasını korumak için paraya ihtiyacı var. Bunu da şimdi köylünün
toprağını, ormanını, suyunu satarak yapmaya çalışıyor. Çiftçiyi, geçimlik
üretimleri devre dışı bırakacak, topraklara el koyacak, toplulaştıracak,
endüstriyel tarımı öne alan bu düzenlemelerle ürünler GDO’lu, genetiği
değiştirilmiş ürünler olarak önümüze gelecektir. Beş yıl, on yıl sonra küçük
üreticinin, çiftçinin ürettiği ürünleri değil şirketlerin ürettiği zehri
tüketeceğiz. İnsanlar bugün sadece toprağından oluyor ancak inanın bana yarın
tüm ülke canından olacak. Sadece insanların üretim alanları değil, kamunun malı
değil, elden gidecek olan her şeyin başı dediğimiz halkın sağlığıdır. 
Siz bu
yasalarınızla kamunun tüm üretim ve yaşam alanına el koyuyor, birkaç şirkete
dağıtıyorsunuz. Ancak doğanın yasaları ekosisteme verdiğiniz zararın bedelini
size çok ağır ödetecektir ama ne yazık ki bunun bedelini siz değil tüm toplum,
tüm canlılar ödemek zorunda kalacaktır.
Genel Kurulu
saygıyla selamlıyorum. (HDP sıralarından alkışlar)
BAŞKAN –
Teşekkür ediyorum Sayın Yıldırım. 
Diğer söz
sahibi, Bursa Milletvekilimiz Sayın Orhan Sarıbal.
Buyurun Sayın
Sarıbal. (CHP sıralarından alkışlar)
Süreniz beş
dakika. 
ORHAN SARIBAL
(Bursa) – Çok teşekkür ederim Sayın Başkan.
Anayasa’nın 169
ve 170’inci maddelerine aykırı bir düzenleme getiriliyor. Açık bir şekilde
“Ormanlar amaç dışı kullanılamaz.” diyor ilgili yasa; yine başka bir şey daha
söylüyor “Ormanlar daraltılamaz.” diyor. 
Bugüne kadar
Bakanın hep iyi niyetli olduğunu düşünmeye çalıştım ısrarla ama artık bu
tasarıdan sonra Bakanın iyi niyetli olmadığını çok net bir şekilde bu Meclisten
söylemek isterim çünkü elimde çok bariz, çok net gerekçeler var. 
Değerli
milletvekilleri, çıkarılmak istenen tasarı aynen şöyledir: “Kum, taş, kayalık,
çakıl, orman vasfını yitirmiş yerlerde yerleşim alanları varsa onları
genişletmek ya da yeni yerleşim alanları oluşturmak.” 
Değerli
arkadaşlar, dünyada bilim, fen açısından “Orman niteliğini yitirmiştir.” diye
bir kavram yoktur. Her zaman olduğu gibi, AKP yine bu gökyüzü altında kendi
modelini yaratmaya çalışıyor, bilimle, akılla, mantıkla alay geçiyor. Böyle bir
tanımlama dünya literatüründe yok, olması da mümkün değil. Neden? Çünkü “orman”
dediğiniz şey, bir ekosistemdir, içinde 20 metrelik, 30 metrelik ağaç da
vardır, elbette boş alanlar da vardır. Faunası, florası yani bitki çeşitliliği,
hayvan varlığı, bunların hepsi bir bütündür, içinde bir canlı hayat vardır ama
ne yazık ki siyasal iktidar, canlının olduğu her yere düşman. Ormanın en güzel
yeri olan toplanma alanlarına, hayvanların, faunanın, floranın özellikle
canlıların toplanacakları açık alanlara “Buralarda orman olmuyor, onun için
buraları ben imara açacağım." diyor. Merak şu: “Orman” tanımı içerisinde
bu alanların tümü var ve orman dışına çıkarılamaz, bu mümkün değil. 
Bakın,
dünyada çok yoğun ve sık orman olan bölgelerde kesim yapılır, o kesim yerleri
açılır, oralarda hayvanların buluşması, birikmesi, toplanması sağlanır. Biz ne
yapıyoruz? O faunanın, o ekolojinin ortak bir alanı olan o bölgeyi oradan
kaldırıp rezidanslara, yandaşlara, Hükûmete sıcak para olsun diye aktarıyoruz.
Hani şu fen ve bilim açısından orman vasfını yitirmiş arazilerin ormanlıktan
çıkarılması var ya... 
Bakın
değerli arkadaşlar, burası 2004 yılında Orman Bakanlığı tarafından çam fıstığı
olarak inşa edilmiş 1.100 dönüm olan bir yer, Bursa Mustafakemalpaşa Yalıntaş
bölgesi. Yine aynı Bakanlıktan -orada bürokratlar oturuyor, muhtemelen orman mühendisleri
de vardır- elbette buna onay verenlerden ciddi anlamda şikâyetçi olduğumu ve
onların cumhuriyet tarihine ve insanlık tarihine bir kara leke olarak
kalacaklarını burada ifade ederek bu 8 yaşındaki çam ormanını devlet, Orman
Bakanlığı kendi mühendisleri ve bir komisyon aracılığıyla orman vasfından
çıkarıp orada 404 villa yapılması için olanak sağlıyor. Defalarca Bakana tekrar
ettim, bütün bilgileri ve dosyayı gönderdim, tek tek üzerinde ısrarla durdum.
Tekrarın gücüne inanarak sürekli tekrar ediyorum çünkü bu “taş, kum, çakıl,
kayalık” adı altında nitelendirilmiş, sözüm ona “Orman vasfını yitirdi.” dediği
alanların da aşağı yukarı olacağı hâl bu değerli arkadaşlar. Ve evet, orada
TOKİ, AKP belediyesi, AKP milletvekilleri ve AKP’li Orman Bakanı tarafından
tamamen ranta, talana, bir grup sermayeye 404 villa olarak aktarılmış bir yer.
Sayın Bakanım,
neyine inanacağız, neyine güveneceğiz? Belli ki bürokratları da belli ki
mühendisleri de sonuna kadar teslim almışsınız. Elbette buna rızalık
göstermiyoruz.
Bir de şunu
söylemek istiyorum: Sayın Bakan, siz ağaç dikmeyle ormanı karıştırıyorsunuz.
Eğer siz ormanla ağaç dikme arasındaki o farkı bilmiyorsanız, lütfen gelin bunu
birlikte tartışalım. Neden?
Değerli
arkadaşlar, “orman” dediğiniz şey yüzyıllarla oluşur; kardeşlik içerisinde,
barış içerisinde. Elbette biliyorum; biz ormana bakınca yeşili görüyoruz, biz
ormana bakınca kardeşliği görüyoruz, biz ormana bakınca Nazım’ın dostluğunu
görüyoruz. Elbette siz ormana bakınca yeşil doların rengini görüyorsunuz, itiraz
yok, bunu biliyoruz zaten. Ama mesele şu: O iki yüz yıl, üç yüz yıl üzerinden
oluşan orman, su rezervimizdir bizim; canlıdır, canlılıktır.
(Mikrofon
otomatik cihaz tarafından kapatıldı) 
ORHAN SARIBAL
(Devamla) - Sayın Başkanım bir dakika alabilir miyim sizden. 
BAŞKAN – Buyurun
Sayın Sarıbal. 
ORHAN SARIBAL
(Devamla) – Çok teşekkür ediyorum, sağ olun Sayın Başkan. 
Bir canlılığı
ifade eder. Ama sizin poşetlerle diktiğiniz, yol kenarlarına diktiğiniz
ağaçlarla üç yüz yıllık, iki yüz yıllık, beş yüz yıllık ormanlar arasında fark
vardır. Nedir fark? Söyler misiniz, hangi ormanı bugüne kadar suladınız? Hangi
ormana gübre attınız mesela? Hangi ormanı budamaya gittiniz? Onlar kendini
budar, kendi gübresini yapar, kendi yağışını alır, kendini besler. Ama sizin
yol kenarlarına diktiğiniz, hem ağaç üzerinden rant hâline getirdiğiniz
karayolları hem ağaç üzerinden kâr ve rant üzerinden baktığınız her yerde, bir
de onların bakımı için bir yıl boyunca milyonlarca lira para harcıyorsunuz.
Ağaçları getiriyorsunuz, sulamak zorunda kalıyorsunuz, budamak zorunda
kalıyorsunuz, ilaçlamak zorunda kalıyorsunuz. 
Sayın Bakanım,
ağaç dikmek ile ormanı karıştırmayalım. Ormanları ellemeyelim, ormanları
katletmeyelim. Ormanlar bu dünyanın en önemli fauna, flora ve ekolojik yapılardır.
Orman yoksa hayat yoktur, orman yoksa insanlık yoktur, orman yoksa elbette
insanlığın sonu gelecek demektir.
(Mikrofon
otomatik cihaz tarafından kapatıldı) 
ORHAN
SARIBAL (Devamla) - Buradan dün bir arkadaşımız söyledi ama tekrarda yarar var.
Kızılderili’nin söylediği gibi: “Ormanda son ağaç kesildiğinde, nehirde son
balık öldüğünde beyaz adam paranın yenmeyeceğini anlayacaktır.” 
Bir ormanda
kardeşçe yaşamayı becerebilmeliyiz. 
Saygılar
sunuyorum. (CHP sıralarından alkışlar)
BAŞKAN –
Teşekkür ediyorum Sayın Sarıbal. 
ORMAN VE SU
İŞLERİ BAKANI VEYSEL EROĞLU (Afyonkarahisar) – Sayın Başkan…
BAŞKAN – Sayın
Bakanım, şimdi mi cevap vereceksiniz, önerge işlemlerini tamamlayalım mı?
Hepsine beraber mi verirsiniz?
ORMAN VE SU
İŞLERİ BAKANI VEYSEL EROĞLU (Afyonkarahisar) – Siz nasıl derseniz. 
BAŞKAN – Önerge
işlemlerini tamamlayalım, sonra cevap hakkınızı kullanırsınız. 
Evet, aynı
mahiyetteki diğer önerge sahibi Mersin Milletvekilimiz Sayın Baki Şimşek. 
Buyurun
Sayın Şimşek. (MHP sıralarından alkışlar)
Süreniz beş
dakika. 
BAKİ ŞİMŞEK
(Mersin) - Sayın Başkan, değerli milletvekilleri; “Orman ve Su İşleri
Bakanlığınca, bilim ve fen bakımından orman olarak muhafazasında hiçbir yarar
görülmeyen ve tarım alanına dönüştürülmesi de mümkün olmayan yerler ile bu maddenin
yürürlüğe girdiği tarihte üzerinde yerleşim yeri bulunan -buraya dikkatinizi
çekiyorum- ya da yerleşim yeri oluşturulması uygun olan kayalık, verimsiz ve
fiilen orman vasfı taşımayan alanların Orman ve Su İşleri Bakanlığının teklifi
ve Bakanlar Kurulu kararıyla orman dışına çıkarılması...” 
Şimdi, değerli
milletvekilleri, bu madde tasarıdan bütün milletvekillerinin desteğiyle
çıkarılması gereken bir madde. Bu tasarının en önemli maddesi bu. Üzerinde
yerleşim yeri bulunan alanların bir nebze olsun iyi araştırılıp yine Bakanlar
Kuruluna değil, bu yetkinin yüce Meclise verilmesi lazım, burada tartışılarak.
Ama üzerinde yerleşim yeri bulunmayan bir yerin yerleşime açılması kabul
edilebilecek bir şey değildir, bunu hiç kimsenin makul bulması mümkün değildir.
Bu Meclis bütün siyasi partilerin uzlaşmasıyla, İstanbul Şile örneğinde olduğu
gibi… Şile’de üzerinde yüz elli, iki yüz yıllık binaların bulunduğu
köylerimizde orman sınırları içerisinde kalan araziler Mecliste bütün
partilerin vermiş olduğu destekle yeri belirtilerek, koordinatları belirtilerek
orman dışına çıkarıldı ve oradaki köylülerin problemi çözüldü. Gelin, bu
tasarıda yine aynı şekilde -üzerinde sadece yerleşim yeri bulunan yerlerle
ilgili diyorum- bununla ilgili yetki Meclise verilsin. Bakanlar Kuruluna
verilecek bir yetkiyi asla kabul etmiyoruz. Bakanlar Kurulu bunu bugün iyi
niyetli düşünebilir, yarın birileri bunu art niyetli düşünebilir. Deniz
sahillerindeki taşlık, kayalık, makilik alanlara “Buralar nasılsa verimsiz,
orman dışına çıkaralım, burayı yerleşime açalım.” diye yaklaşabilir ve
Türkiye'nin ormanları, geleceğimiz kirli emellere alet edilebilir. Onun için,
bütün Meclisin bu tasarıya karşı çıkması gerekiyor. 
Problem olan
yerler yok mu? Var. Erdemli Arpaçbahşiş’te 1.670 dönüm arazi Erzincan’daki
Başbağlar katliamından sonra Başbağlarlı köylülere tahsis ediliyor. Başbağlarlı
köylüler de Erdemli Arpaçbahşiş beldesine gelip yerleşmeyi -kendileri yeri
gelip görüyorlar- uygun bulmuyorlar, daha sonra gidiyorlar, Bursa’ya
yerleşiyorlar. Buranın içerisinde, 1.670 dönümün içerisinde şu anda 400, 500’e
yakın konut var yetmiş, seksen yıllık; üzerinde limon bahçeleri var, orman
vasfı yok. Şimdi, bu tip yerler Mecliste tartışılarak, komisyonda tartışılarak
ele alınabilir, bu değerlendirilebilir. Türkiye'nin birçok yerinde yine ormanla
ilgili buna benzer sıkıntılar var. 
Yine,
Erdemli’nin Üçtepe köyünde, burada 2007 yılında vatandaşlara tapu veriliyor,
vatandaşlar tapularını alıyorlar, kadastrodan sonra üzerine sera yapıyorlar, ev
yapıyorlar, bahçe yapıyorlar. Daha sonra Hazine dava açıyor, dava sonraki
yıllarda neticeleniyor ve vatandaş tapulu yerini kaybediyor. Şu anda da Hazine
diyor ki: “Burası benim. Ben burayı ihale yoluyla satacağım.” Üzerinde
vatandaşın serası var, üzerinde vatandaşın bahçesi var. Orman Bakanlığı orman
içerisinde bulunan yerleri çıkartıp imara açacağına, ranta açacağına, gelsin,
vatandaşın bu tip sorunlarıyla uğraşsın. Hazine arazilerinin vatandaşa…
Milliyetçi Hareket Partisinin seçim beyannamesinde var; “Tarım amaçlı olan
arazilerin tamamını köylü vatandaşa, orman köylüsüne bedava vereceğiz” diye
Milliyetçi Hareket Partisinin seçim vaadinde var. Burada herhangi bir imar
rantı yok, başka türlü bir rant yok. Köylü burayı ekecek, dikecek -zaten ekip
diktiği, babasından, dedesinden kalan yerler, yıllardır kullandığı yerler- ve
ekonomiye bir katkı sağlayacak. Ama maalesef, Bakanlık bunların hepsine para
gözüyle bakıyor, başka bir gözle bakmıyor. Ondan sonra da diyorlar ki: “Biz
tarıma bu kadar yatırım yaptık, ormanları bu kadar çoğalttık, tarım bu kadar
kalkındı.” Ama köylerde yaşayan nüfus AK PARTİ iktidarı döneminde yüzde
40’lardan yüzde 20’lere düştü bugün. Önümüzdeki yıllarda bu oran daha da
aşağılara çekilecek. Gelin, insanların köye geri dönüşünü hızlandıracak
tedbirler alalım, köylünün kalkınabileceği tedbirler alalım; köyde yaşayan
insanlara, orman köylülerine destek olalım. Yoksa bu mantıkla gittiğimiz zaman
Türkiye üreten bir ülke olmaktan çıkacak. Tüketici bir toplum olduk, tüketim
toplumu olduk. 
Bu
konularda tekrar bu tasarının gözden geçirilmesini, bu yanlışlıklara bir an
önce son verilmesini ben talep ediyorum. 
Yine
benzer bir şekilde, İstanbul Pendik Çınardere’den gelen vatandaşlarımız gelip
Mecliste bütün siyasi parti gruplarını ziyaret ettiler. Her seçim dönemi bütün
siyasi partilerin belediye başkan adayları bu sorunu çözeceğine gidip söz
vermiş -şu anda Mecliste milletvekili olarak bulunan o zamanın belediye
başkanları ve adayları da var ama- vatandaşın sorunu çözülmemiş. Vatandaşlara
tapu tahsis verilmiş…
(Mikrofon
otomatik cihaz tarafından kapatıldı) 
BAKİ
ŞİMŞEK (Devamla) – …sonra da tahsis belgeleri iptal edilmiş.
Gelin,
suni gündemlerle uğraşmayın, orman arazisine göz dikmeyin, vatandaşın sorununu
çözmekle uğraşalım diyorum. Hepinizi saygıyla selamlıyorum. (MHP sıralarından
alkışlar) 
BAŞKAN
– Teşekkür ederim Sayın Şimşek.
Sayın
milletvekilleri, Komisyonun ve Hükûmetin katılmadığı aynı mahiyetteki
önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir.
18’inci
maddeye bağlı ek madde 16’yı oylarınıza sunuyorum: Kabul edenler… Kabul
etmeyenler… Kabul edilmiştir.
Sayın
Bakan, buyurun.
ORMAN
VE SU İŞLERİ BAKANI VEYSEL EROĞLU (Afyonkarahisar) – Sayın Başkanım, değerli
milletvekilleri; bu 18’inci maddenin ek 16’ncı maddesiyle alakalı bir
açıklamada bulunmak istiyorum, anlaşılması, kayıt altına alınması için. 
Şimdi, efendim,
buradaki “bilim ve fen bakımından orman olarak muhafazasında yarar görülmeyen”
tarifini, tamamen Anayasa’nın 169’uncu maddesinden aldık; bir. 
İkincisi:
Anayasa’da biliyorsunuz “orman alanları dağıtılamaz” hükmü var. Buradaki
arazileri şahıslara vermiyoruz, Millî Emlake devrediyoruz ama onun karşılığında
en az 2 katı kadar yer alıyoruz ve bunu ağaçlandırmak suretiyle ormana dâhil
ediyoruz.
Bir kere şunu
ifade edeyim: Hükûmetimiz döneminde 1 metrekare dahi hiçbir şekilde peşkeş
çekilmemiştir ve hatta orman alanları, Hükûmetimiz döneminde 1,5 milyon hektar
–yani 15 milyon dekar- artmıştır. Eskiden ormanların tapusu dahi yoktu, şimdi
artık ormanların yüzde 90’ının tapusu var. Tapusu olan bir yeri hiç kimse işgal
edemez. Asla işgal ettirmiyoruz. 
Buradaki husus
şu: Birtakım problemler var. Esasen teklifler geldi, denildi ki: Mesela bir
yerleşim yerinde sokağın bir tarafı, 31 Aralık 1981 tarihinden önce yapılaşmış,
o 2/B kapsamında orası vatandaşlara satılmış hep birlikte çıkarılan 2/B Kanunu
mucibince. Ama sokağın öbür tarafı belki altı ay sonra işgal olmuş, burada
yerleşim yerleri var, su verilmiş, elektrik verilmiş, binalar kurulmuş fakat
burasıyla alakalı bir işlem yapılamıyor; orman vasfı da yok, tamamen
şehirleşmiş, hatta beldeler kurulmuş bu maksatla. Hükûmet hatta bazı kişileri
–az önce vekilimizin de ifade ettiği gibi- oraya yerleştirmiş, altmış-yetmiş
senedir oradalar. Bunları tabii ki çözmek gerekir. Bunun çözüm yolu budur;
diyoruz ki biz: Bu alanları biz Millî Emlake devredelim, Millî Emlak bunun
karşılığında bize en az 2 katı kadar alan versin. Böylece orman alanı
daralmasın; bu bir.
Bunun ikinci
faydası şu: Mesela Gemlik’te yaşadık. 
(Mikrofon
otomatik cihaz tarafından kapatıldı) 
ORMAN VE SU
İŞLERİ BAKANI VEYSEL EROĞLU (Afyonkarahisar) – Müsaade eder misiniz, çok önemli
olduğu için…
BAŞKAN – Buyurun
Sayın Bakan.
ORMAN VE SU
İŞLERİ BAKANI VEYSEL EROĞLU (Afyonkarahisar) – Efendim, biliyorsunuz, şehirler,
ormanlık alan taşlık kayalık da olsa ormana giremiyor, girilmesi mümkün değil,
biz de çok hassasız. Ne oluyor? Şehirler mümbit tarım arazilerine kayıyor.
Hâlbuki orada altyapı problemi var, deprem riski var, pek çok riskler var.
Mümbit zirai araziler elden çıkıyor. Dolayısıyla biz diyoruz ki bu şekilde,
hakikaten bilim ve fen bakımından orman vasfını kaybetmiş olan alanları Millî
Emlake verelim. Hem depreme dayanıklı, tarım arazilerini kurtaracak, aynı
zamanda büyük bir fayda sağlıyor.
Bir de şunu
söylemek istiyorum: Bu bir kişinin imzasıyla değil, neticede Bakanlar Kurulu
karar verecek Gemlik’te olduğu gibi. Bakanlar Kurulu karar verecek, bunun
koordinatları belirlenecek. Ona göre herkese açık, şeffaf bir şekilde
yapılacak. Bunun sözünü veriyoruz. Burada bir rant söz konusu değildir. Dediğim
gibi, belki altmış, yetmiş senedir problem olan problemlerin çözümü ve aynı
zamanda deprem açısından, altyapı açısından son derece sağlıklı alanların,
şehirlere yakın alanların da bu şekilde kazanılması, orman olmayan alanların neticede
daha güzel bir şekilde, uygun bir alanda orman olarak kazanılması. Böylece, hem
devlet kazanıyor hem orman teşkilatı hem millet kazanıyor. Maksadımız budur.
Bunu özellikle arz etmek istiyorum. 
Sağ olun
efendim.
BAŞKAN -
Teşekkür ederim Sayın Bakan.
Sayın Çakırözer,
sisteme girmişsiniz, buyurun.
UTKU ÇAKIRÖZER
(Eskişehir) – Eskişehir’le ilgili bir talebi iletmek istiyorum Sayın Başkan.
BAŞKAN – Buyurun
Sayın Çakırözer.
V.- AÇIKLAMALAR (Devam)
29.- Eskişehir Milletvekili Utku Çakırözer’in, Eskişehir’de
Kanlıpınar Göleti, Şehri Derya Piknik Alanı ve Fidanlık Tesislerinin durumuna
ilişkin açıklaması
UTKU ÇAKIRÖZER
(Eskişehir) – Teşekkür ederim Sayın Başkan.
Sayın Bakan,
sizin bildiğiniz bir husus var. Eskişehir’den aradılar sizi de televizyonda
görünce. 23 Ekim 2017 tarihinde Eskişehir’e geldiniz, Kanlıpınar Göleti ve
Şehri Derya Piknik Alanı’nı 2’nci kez, evet, 2’nci kez hizmete açtınız. Aslında
orası 2010 yılında, biliyorsunuz, Odunpazarı Belediyemize tahsis edilmişti. O
dönem belediye Adalet ve Kalkınma Partisindeydi, ismi “Şehri Derya Piknik
Alanı.” Daha sonra, hatırlarsanız, 2015 yılında sözleşme doldu. O dönem
belediye başkanı olan Cumhuriyet Halk Partili Sayın Kazım Kurt -Meclisten de
arkadaşınız aynı zamanda- sizden istedi ama önce bir süre izin verdiniz, daha
sonra geri istediniz. Mahkeme kararı… Aslında mahkeme yürütmeyi durdurma verdi,
daha sonra tekrar mahkeme ve DSİ’ye geri alındı. Siz o dönem, 23 Ekim 2017’de
orada o ikinci açılışı yaparken siz ve bürokratlarınız dediniz ki: “Bu piknik
alanı ve gölet Eskişehirlilere hizmet vermeye devam edecek.” Bu sözü verdiniz.
Ancak bugün arayan, soran vatandaşlarımız, hemşehrilerimiz, onun kapısında
kilit olduğunu, aylardır kullanılmadığını söylüyorlar. 
(Mikrofon
otomatik cihaz tarafından kapatıldı)
UTKU ÇAKIRÖZER
(Eskişehir) - Lütfen bu konuda talimat veriniz. Madem bu sözü verdiniz, yerine
getiriniz ya da belediyeye geri veriniz Sayın Bakanım. Aynı şekilde
Eskişehir’de Fidanlık Tesisleri bu şekilde kullanılamamakta. Benzer şekilde
Musaözü Piknik Alanı da aynı şekilde Tepebaşı Belediyemiz tarafından sizden
istenmekte ama bir türlü…
BAŞKAN –
Teşekkür ediyorum Sayın Çakırözer.
Sayın Kılıç,
sisteme girmişsiniz. Buyurun, talebinizi alayım önce.
İMRAN KILIÇ
(Kahramanmaraş) – Bir bilgilendirme yapmak istiyorum.
BAŞKAN – Neyle
ilgili efendim?
İMRAN KILIÇ
(Kahramanmaraş) – Orman ve Su İşleri Bakanlığıyla ilgili.
BAŞKAN – Buyurun
Sayın Kılıç.
30.- Kahramanmaraş Milletvekili İmran Kılıç’ın, Orman ve Su
İşleri Bakanlığınca Kahramanmaraş’ta son on dört yılda yapılan yatırımlara
ilişkin açıklaması
İMRAN KILIÇ
(Kahramanmaraş) – Teşekkür ederim Sayın Başkanım.
Değerli
milletvekilleri, Orman ve Su İşleri Bakanlığınca Kahramanmaraş’ta son on dört
yılda 3 milyar 75 milyon TL’lik yatırım yapıldı. 5 baraj, 3 gölet inşa edildi.
Yıllık 26,88 milyon metreküp memba kalitesinde içme suyu temin edildi. 130 bin
dekar arazi sulamaya açıldı ve çiftçilerimize yıllık 56 milyon TL zirai gelir
artışı sağlandı. 80 derenin ıslahı tamamlandı. 127 milyon fidan toprakla
buluşturuldu. 2 şehir ormanı, 18 mesire yeri ve 3 bal ormanı tesis edildi.
Orman köylülerimiz, mahallelerimiz için yeni gelir kapıları açıldı. 15 adet
otomatik meteoroloji gözlem istasyonu, 1 adet hava otomatik meteoroloji gözlem
istasyonu, 1 adet yıldırım tespit ve takip sistemi kuruldu. Kahramanmaraş böyle
muazzam yatırımları bu dönemde gördü. 
Teşekkür
ediyorum. 
BAŞKAN –
Teşekkür ediyorum Sayın Kılıç.
ORHAN SARIBAL
(Bursa) – Sayın Başkan…
BAŞKAN - Buyurun
Sayın Sarıbal.
ORHAN SARIBAL
(Bursa) – Sayın Başkanım, özür dilerim.
Sayın Bakanın
yaptığı açıklamalar doğrultusunda kendi iktidarları döneminde bir tek metrekare
bile ormanlık alanın amaç dışı kullanılmadığını, hatta ormanlık alanlara ciddi
bir miktar da ilave ettiklerini söylediler. Bir kere şunun adını doğru koymak
lazım: Yoktan var edilen bir şey yok. Sadece, bu topraklarda var olan ormanlar
kadastro çalışmaları sonucu orman alanına alındı yani bir şeyi yoktan var edip
yeni orman alanları yaratmadılar, bu birincisi.
Sadece
iki örnek vermek isterim: Biraz önce fotoğraflarla ifade ettiğim
Mustafakemalpaşa Yalıntaş bölgesindeki 1.100 dekar arazi ve Alarko Holdingin
yapmış olduğu bir işletme ormanlık alanın üzerine yapılmasına rağmen, önce
komisyon “Burası ormanlık alan.” deyip izin vermemiştir. Sonra komisyon değişip
başka bir şirket ortak olunca -çok bilinen bir şirket, halka küfretmeyi beceren
bir şirket- yeni gelen komisyon orayı tekrar orman alanı dışına çıkarıp işletme
yapmıştır. 
Bunu,
açıkça zabıtlara geçmesi açısından ifade etmek istedim.
BAŞKAN –
Teşekkür ederim Sayın Sarıbal.
Sayın Yılmaz,
sisteme girmişsiniz.
SEYFETTİN YILMAZ
(Adana) – Sayın Başkan, konuyla ilgili bir açıklamam olacak Sayın Bakanın
açıklamalarının karşılığında.
BAŞKAN – Buyurun
Sayın Yılmaz.
31.- Adana Milletvekili Seyfettin Yılmaz’ın, Orman ve Su
İşleri Bakanı Veysel Eroğlu’nun 548 sıra sayılı Kanun Tasarısı’nın 18’inci
maddesine bağlı ek madde 16’yla ilgili bazı ifadelerine ilişkin açıklaması
SEYFETTİN YILMAZ
(Adana) – Teşekkür ediyorum Sayın Başkan.
Tabii, biraz
önce Sayın Bakanın açıklamalarını dinlediğimizde, gerçekten, bir Orman
Bakanının yapmaması gereken açıklama. Şimdi gidiyor ama... Bana, bilimsel
olarak bir Orman Bakanı... Orman yetiştirilemeyecek hiçbir alan yoktur, çok net
ifade ediyorum. 
Bakın,
Anayasa’dan bahsediyor. Anayasa 31/12/1981’le kısıtlamış ve çıkan bu yasa 1
milyon hektar orman alanının tahribatına neden olmuş. Şimdi, bu getirilen
maddeyle sonsuza kadar önü açılıyor yani bir orman mühendisi olarak çok açık ve
net ifade ediyorum: Bu, bu ormanların idam fermanıdır, bu ormanların köküne
kibrit suyu dökmektir. Bir Orman Bakanı veya bir Orman bürokratı bilimsel
olarak hiçbir şekilde “Bir yerde orman yetişmez.” diyemez. Türk ormancısı
Toroslarda milyonlarca sedir tohumu ekerek o taşlık, kayalık alanlarda -şu anda
gidin bakın- 100 yaşında, 200 yaşında, 300 yaşında, 500 yaşında sedir ağacı
ormanlarını görürsünüz.
BAŞKAN –
Teşekkür ederim Sayın Vekilim.
Sayın Sındır,
sizin talebinizi alayım.
KAMİL OKYAY
SINDIR (İzmir) – Sayın Bakanın söylediği konuda, açıklama yaptığı konuda bir
düzeltme yapmak istiyorum.
BAŞKAN – Buyurun
Sayın Sındır.
32.- İzmir Milletvekili Kamil Okyay Sındır’ın, Orman ve Su
İşleri Bakanı Veysel Eroğlu’nun 548 sıra sayılı Kanun Tasarısı’nın 18’inci
maddesine bağlı ek madde 16’yla ilgili bazı ifadelerine ilişkin açıklaması
KAMİL OKYAY
SINDIR (İzmir) – Sayın Başkan, az önce Sayın Bakan Anayasa'nın 169’uncu
maddesine atıfta bulundu ancak Anayasa'nın 169’uncu maddesi orman olarak
muhafazasında bilim ve fen bakımından hiçbir yarar görülmeyen tanımlara iki
istisna koymuştur: Bir, aksine tarım alanlarına dönüştürülmesinde kesin yarar
olduğu tespit edilen alanlar yani tarım alanına dönüştürülmesinde yarar olan
alanlar; ikinci istisna, 31/12/1981 tarihinden önceki o 2/A ve 2/B alanları.
Bunun dışında, Anayasa, tarım alanına dönüştürülmesinde yarar olmayan tarım
alanı dışındaki alanların bu amaçla dönüştürülmesine, daraltılmasına izin
vermiyor. Anayasa’ya aykırı bir hükümdür. Bizatihi bu maddenin kendisi
Anayasa’nın üzerinde bir kanun hükmü ve değişikliği de Meclisimizin
takdirinedir. 
Teşekkür
ediyorum. 
BAŞKAN –
Teşekkür ederim Sayın Sındır. 
Birleşime beş
dakika ara veriyorum. 
Kapanma Saati: 19.38
DÖRDÜNCÜ OTURUM
Açılma Saati: 19.50
BAŞKAN: Başkan Vekili Yaşar TÜZÜN
KÂTİP ÜYELER: Fehmi KÜPÇÜ (Bolu), Barış KARADENİZ (Sinop)
----- 0 -----
BAŞKAN – Türkiye
Büyük Millet Meclisinin 85’inci Birleşiminin Dördüncü Oturumunu açıyorum.
548 sıra sayılı
Tasarı’nın görüşmelerine kaldığımız yerden devam ediyoruz. 
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/929) ve Tarım, Orman ve Köyişleri
Komisyonu Raporu (S. Sayısı: 548) (Devam)
BAŞKAN -
Komisyon, yerinde. 
Hükûmet,
yerinde. 
Sayın
milletvekilleri, 18’inci maddeye bağlı ek madde 17 üzerinde iki adet önerge
vardır, önergeleri aykırılık sırasına göre işleme alacağım. 
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 18’inci maddesine bağlı ek 17’nci
maddesinin aşağıdaki şekilde değiştirilmesini arz ve teklif ederiz. 
 Muhammet
Rıza Yalçınkaya Ömer Fethi Gürer Erkan
Aydın
 Bartın Niğde Bursa
 Kamil
Okyay Sındır Okan Gaytancıoğlu Dursun
Çiçek
 İzmir Edirne
 İstanbul
 Ali
Akyıldız  Hilmi Yarayıcı
 Sivas Hatay
“EK MADDE 17-
Orman köyü veya orman köylüsüne tanınan hak, sorumluluk ve imtiyazlardan
istifade eden belde iken; 12/11/2012 tarihli ve 6360 sayılı Kanun ile 20/2/2014
tarihli ve 6525 sayılı Kanun kapsamında mahalleye dönüşen yerler, büyükşehir
belediyesi kapsamında olmayan yerlerdeki köy ve beldelerle aynı hak, sorumluluk
ve imtiyazlardan faydalanmaya devam ederler.”
BAŞKAN
– Komisyon önergeye katılıyor mu? 
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım. 
BAŞKAN
– Hükûmet önergeye katılıyor mu? 
SAĞLIK
BAKANI AHMET DEMİRCAN (Samsun) – Katılmıyoruz Başkanım. 
BAŞKAN
– Önerge hakkında konuşmak isteyen Edirne Milletvekilimiz Sayın Okan
Gaytancıoğlu. 
Buyurun
Sayın Gaytancıoğlu. (CHP sıralarından alkışlar) 
Süreniz
beş dakika. 
OKAN
GAYTANCIOĞLU (Edirne) – Teşekkür ederim Sayın Başkan. 
Değerli
milletvekilleri, “Ormansız vatan yurt değildir.” diyen Gazi Mustafa Kemal
Atatürk’ü saygıyla anarak sözlerime başlıyorum.
Cumhuriyeti
kuran Mustafa Kemal Atatürk ve silah arkadaşları yani o bilge insanlar
cumhuriyetin ilanından hemen sonra 1924 yılında orman başmüdürlüklerini
oluşturmuşlar ve 8 yerde orman başmüdürlüğü oluşturulmuş ve 1937 yılında hemen
Orman Kanunu’nu çıkarmışlar ve “Ormanlar devletindir.” demişler. 
Şimdi,
bu maddeyle orman köyüne veya orman köylüsüne tanınan hak, sorumluluk ve
imtiyazlardan istifade eden kasabalar iken yine sizin döneminizde çıkan bir
yasayla bunlar büyükşehir belediyelerine verilmişti. Yani büyükşehir
belediyelerinde olan, onların alanlarına giren bütün köyler biliyorsunuz
mahalle olmuştu, şimdi bu orman köyleri de yine aynen o şekilde mahalle
olacaklar. 
Türkiye’de en
fakir köylüler orman köylüleridir. Peki, bu orman köylülerinin siz yaşam
standartlarını düzelttiniz mi? Hayır. Bugün mazota yeniden bir zam yaptınız, 13
kuruş. El insaf, dün 17 kuruştu, bugün 13 kuruş daha geldi. Nereye gidiyoruz?
Türkiye nereye gidiyor? Ne oluyor böyle? Sürekli benzin istasyonlarında
rakamlar değişiyor. 
Bütün umudunuzu
acaba bu yasaya mı bağladınız? Her şeyi, ormanları mı satmak istiyorsunuz, ne
yapmak istiyorsunuz? Bu yasa, bakın, Komisyona ne zaman geldi? Biz yaklaşık bir
ay önce Komisyonu topladık, Tarım ve Orman Komisyonunu. 21 Mart gününde konuşmaya
başladık, o gün Dünya Ormancılık Günü’ydü. Ormancılık Günü’nde siz ormanları
talan etmeye çalışıyorsunuz, yazıktır, günahtır. Sulama birliklerini kapatmaya
çalışıyorsunuz, yazıktır, günahtır. Sulama birliklerini ne zaman
kapatıyorsunuz? Su Günü’nde, 22 Mart Dünya Su Günü’nde sulama birliklerini
kapatmaya çalışıyorsunuz. 
Yaklaşık 22
milyon hektar orman varlığımız var. Şimdi Sayın Bakan diyecek ki –Sayın Bakan
da gitmiş, Sağlık Bakanımız gelmiş, kendisine “Hoş geldiniz.” diyoruz- “Ama
orman varlığımız arttı.” Evet, artmış. Bakın, çok güzel bir çalışma var, 60
ilde orman varlığımız artmış. Merak ettim, baktım, orman varlıkları nerelerde
artmış biliyor musunuz? Köyden kente göçün olduğu yerlerde orman varlıkları
artmış, 19 ilde de orman varlıkları azalmış. Nerelerde azalmış? İstanbul’da
azalmış. İstanbul’u talan ediyorsunuz, arazilerini rezidanslara açıyorsunuz,
AVM’lere açıyorsunuz, her yerden yollar geçirmeye çalışıyorsunuz, 5-6 milyon
nüfus olması gereken İstanbul’u 17-18 milyona taşıyorsunuz, rant sağlamaya
çalışıyorsunuz. Buralarda orman varlıkları azalmış, su kaynakları azalmış. 
Bu arada,
aylardan beri söz verdiğiniz hâlde atanamayan bir sürü ziraat mühendisi, orman
mühendisi, su ürünleri, gıda mühendisi, veteriner hekimler… Telefonlarımız
kilitleniyor “Ne zaman atama yapacaksınız veya yapmayacaksınız?” diye bir
açıklama bekliyorlar. Soru soruyoruz, cevap alamıyoruz. Bu ne kadar
ciddiyetsizlik. Devleti siz yönetiyorsunuz, bari “Biz atama yapmayacağız.” veya
“Şu kadar atama yapacağız.” diye bir açıklamada bulunun.
En zor durumda
olan orman köylüsünü siz daha da zor hâle getiriyorsunuz, onların köyden kente
göç etmelerine neden oluyorsunuz. Yani meraları korumuyorsunuz, meraların
üzerine artık her şey yapılmaya başlandı. Buralarda söz alıyoruz, diyoruz ki:
“Yapmayın.” Meralara termik santral kurmaya çalışıyorsunuz, uydu baz
istasyonları kurmaya çalışıyorsunuz, kamu yararı kararı varsa “Ne olursa
olsun.” diyorsunuz, ormanlar için de aynısını söylüyorsunuz. Ormanın kenarında
biraz ağaç varsa, başka yerlerinde yoksa “Burası orman alanı değildir.”
diyorsunuz, orayı ağaçlandırmaya çalışmıyoruz, siz orayı AVM’lere, rezidanslara
açmaya çalışıyorsunuz. Bu kadar betonlaşma artık yeter. Birazcık geleceğimizi
düşünelim, gelecek çok önemli. Cumhuriyet “Ormanlar devletindir.” demiş. Lütfen
buna sahip çıkalım, yoksa geleceğimiz gerçekten karanlık. (CHP sıralarından
alkışlar) 
BAŞKAN –
Teşekkür ederim Sayın Gaytancıoğlu.
Sayın
milletvekilleri, şimdi önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 18’inci maddesinin ek 17’nci maddesi
kapsamında “Büyükşehir kapsamında olmayan” ifadesinden sonra “yerlerindeki” ifadesi
yerine “iller kapsamındaki” iadesinin eklenmesini arz ve talep ederiz.
 Seyfettin
Yılmaz Muharrem Varlı Mevlüt
Karakaya
 Adana Adana Adana
 Baki
Şimşek Ahmet Kenan Tanrıkulu
 Mersin İzmir
BAŞKAN –
Komisyon önergeye katılıyor mu? 
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz Sayın
Başkanım. 
BAŞKAN – Hükûmet
önergeye katılıyor mu? 
SAĞLIK BAKANI
AHMET DEMİRCAN (Samsun) – Katılmıyoruz Başkanım. 
BAŞKAN – Önerge
hakkında konuşmak isteyen Adana Milletvekilimiz Sayın Seyfettin Yılmaz.
Buyurun Sayın
Yılmaz. (MHP sıralarından alkışlar) 
Süreniz beş
dakika.
SEYFETTİN YILMAZ
(Adana) – Teşekkür ediyorum Sayın Başkan. 
Sayın Başkan,
değerli milletvekilleri; 548 sıra sayılı Kanun Tasarısı’nın 18’inci maddesinin
ek 17’nci maddesiyle ilgili vermiş olduğumuz önerge üzerinde Milliyetçi Hareket
Partisi Grubu adına söz almış bulunuyorum. Hepinizi saygıyla selamlıyorum.
Değerli
arkadaşlar, tabii, biraz önce burada birtakım tartışmalar oldu. 18’inci
maddenin ek 16’ncı maddesi burada kesinlikle ve kesinlikle çıkmaması gereken
bir maddedir, çok açık ve net ifade ediyorum. Yani az önce Sayın Orman Bakanını
dinledik -bir orman mühendisiyim, arkada ormancı bürokratlar da vardır- bilim
ve fen bakımından orman yetiştirilemeyecek hiçbir alan mevcut değildir. Bakın,
ormancılık tarihine bir bakın; Adana Akyatan, kumul ağaçlandırmaları vardır
binlerce hektar; Antalya Belek, kumul, kumul; nedir? Deniz kumunun olduğu
yerlerde kum fırtınasından yerleşim yerlerini ve tarım arazilerini korumak adına
orman oluşturulmuştur. İzmir Menderes’te, çöl alanlarda, bataklık alanlarda,
bakın, okaliptus ormanları yetiştirilmiştir. Sayın Bakan törenler düzenledi.
Ben de Orman Bölge Müdürüydüm, törenler düzenledik. Ne diye düzenledik biliyor
musunuz? Toroslarda taşlık, kayalık alanlara helikopterlerle sedir karpelleri
ektik. Yani bugün gidin, o taşlık, kayalık alanlarda, binlerce hektar alanda
gepgenç sedir ormanlarını görürsünüz. Taşlara bakın, taşın içinden ormanın,
ağacın çıktığını görürsünüz.
Şimdi, değerli
arkadaşlar yani bunu sıradan birisi yapsa açıklayacağım, anlayacağım. Ya, bilim
ve fen bakımından orman niteliğini kaybetmiş bir yer olabilir mi? Bakın,
Anayasa’dan bahsediyoruz, Anayasa’nın 170’inci maddesi 31/12/1981’i milat kabul
etmiş. Bakın, o da bundan önce konulan yasa, ormanlara yapılan bir ihanetti.
Ama burada 24’üncü Dönemde de olan milletvekilleri var. Hep beraber demedik mi
Sayın Grup Başkan Vekili, Sayın Doğan Kubat? “2/B bir milat olacaktır.
Ormanların bundan sonra önü açılmayacaktır. Gelin, şu 2/B bir cenaze, bu cenaze
bizden önce oldu, bu cenazeyi hep beraber kaldıralım.” diye 24’üncü Dönemde
burada hep beraber konuşmadık mı değerli milletvekilleri? Ama şimdi yeniden bir
cenazeyi ortaya çıkarıyoruz. 
Bakın, o çıkan
yasada 31/12/1981 vardı. Burada ucu açık. 2095, 3000’lere gidecek ve o kadar
açık ki… Kadastro yapmakla övünüyor Sayın Bakan, evet, ben de övünüyorum,
teşekkür ediyorum, orman kadastrosu tamamlandı. Ama burada bir madde
getiriyorsunuz. Orman kadastrosu geçmiş, orman ilan etmiş. Ne demiş?
“Kesinleşen ormandır burası.” demiş. Buraya bu maddeyi eklemişsiniz. Bu yapılan
orman kadastrolarını da yeniden açmışsınız ve “’Orman’ dediğimiz yerleri
yeniden orman dışına çıkarabiliriz.” Kim verecek bu kararı? Orman Bakanı bir
talimat verecek.
Bakın değerli
arkadaşlar, ormanlar geleceğimizdir. Buralara rezidans yapabiliriz, buralara
oteller yapabiliriz -inşaat, her taraf inşaat- ama yeniden bu ormanları
getiremeyiz. Yarın sel felaketi olduğunda, heyelan felaketi olduğunda… Niğde
Milletvekili bilir, Çakıt Vadisi vardır bizim, taşlık, kayalık bir alandı.
Pozantı, Çamardı’ya kadar, Adana’ya kadar bütün alanlar baskı altındaydı, sel
baskısı altındaydı. Ama Türk ormancısı orada 17 bin hektar alanı; taşlık,
kayalık alanı, ormanları korudu ve bugün Seyhan Barajı o çalışma sayesinde
ayakta duruyor. Şimdi biz bu alanları çıkararak neye hizmet ediyoruz? Bakın, bu
tarih noktasında yapılan işleri doğru kabul ederiz ama bu, Türk ormancılığına
ihanettir. Bakın, açık ifade ediyorum: Ormanlara ihanettir, ormanların köküne
kibrit çakmaktır. Ormancı arkadaşlarımız bilir, Türkiye’de 21 milyon, 22 milyon
hektar -tartışılır- orman varlığımız var. Ne diyor? “Bunun 10,5 milyon hektarı
bozuk vasıflı orman.” diyor. Değerli arkadaşlar, “bozuk vasıflı orman”
dediğiniz… “Taşlık, kayalık” deyip geçmeyin. Bakın, Amerika ve Avrupa’da üç
kapalı ormanlar yeniden düzenlenerek yaban hayatının, floranın, su
kaynaklarının sağlanması açısından gündeme getiriliyor. Sizin “taşlık, kayalık”
dediğiniz alanlar yaban hayatının barınma alanlarıdır, meralardır, su
kaynaklarıdır. Yani bunları siz nereye çıkaracaksınız? Bunları yeniden
sağlayamazsınız. Değerli arkadaşlar, orman mühendisi kimliğimle konuşuyorum,
bir ormanın oluşması için yüz yıl gerekiyor, yüz yıl. Ben üzülerek ifade
ediyorum. Orman işletme şefiyken binlerce fidan dağıttık. Şimdi Sayın Bakan
çıkıyor “Afyon’da 10 bin tane ağaç verdim.” diyor. Sayın Orman Bakanı veya
orman yetkilileri okullara, şehir kenarlarına, yollara dağıttıkları fidanlarla
oluşturulan bir tane orman göstersinler bana. 
(Mikrofon
otomatik cihaz tarafından kapatıldı) 
ÖMER FETHİ GÜRER
(Niğde) – Bir dakika daha ver Başkanım, çok güzel anlatıyor. 
BAŞKAN – Buyurun
Sayın Yılmaz. 
SEYFETTİN YILMAZ
(Devamla) – Yani, değerli arkadaşlar, bunun siyasi bir bakış açısı yok. Değerli
arkadaşlar, bu madde geçerse ormancılık tarihine ihanet edebiliriz. 
Şunu
yapabilirsiniz… Sayın Orman Bakanımız veya Adalet ve Kalkınma Partisi Hükûmeti
çok iyiniyetlidir, biraz önce Sayın Bakanın ifade ettiği gibi, “Bu maddeyi,
işte, yerleşim yerinde, şurada, burada, ufak tefek yerlerde kullanacağım.”
diyebilir ama yarın birisi geldiği zaman… Nasıl bu ülkede on yıl içinde, on beş
yıl içinde 1,5 milyon hektar orman alanı yok edildiyse, işte burada, 2/B’de
satış tartışması yaptıysak yarın birileri gelerek -başka hükûmet gelir, o
gelir, bu gelir- siyasi baskılardan dolayı Muğla’da, Adana’da, İzmir’de,
sahillerde, ranta açık yerlerde baskılarla “Ben burada bilim ve fen
bakımından…” Orman kadastro komisyonunu gönderip baktınız; taşlık, kayalık. Bu
geçirdiğiniz madde buna elveriyor. “Ben bunları çıkardım.” dediniz. On binlerce
hektar alanı çıkardığınız zaman... Birileri çıkarır, siz çıkarmazsınız ama
bunun altında bizim imzamız olacak, bizim parmağımız olacak. 
(Mikrofon
otomatik cihaz tarafından kapatıldı) 
SEYFETTİN
YILMAZ (Devamla) – Lütfen, bir orman mühendisi olarak bu yasayı tekrar gözden
geçirmenizi talep ediyorum.
Teşekkür
ediyorum. (MHP ve CHP sıralarından alkışlar)
BAŞKAN
– Teşekkür ederim Sayın Yılmaz.
MEHMET
NACİ BOSTANCI (Amasya) – Sayın Başkan...
BAŞKAN
– Sayın Bostancı, söz talebiniz mi var?
MEHMET
NACİ BOSTANCI (Amasya) – Evet.
BAŞKAN
– Buyurun.
V.- AÇIKLAMALAR (Devam)
33.- Amasya Milletvekili Mehmet Naci Bostancı’nın, 2002-2015
yılları arasında Türkiye'nin orman varlığının 22 milyon hektara çıktığına
ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
2002-2015
arasında Türkiye’nin orman varlığı 20,8’den 21,9’a, 22 milyon hektara çıkmış.
Orman varlığı azalmamış, artmış. Bizim yaklaşımız orman varlığını azaltmak
değil, artırmak istikametinde; sözle değil, ağaçla bunu göstermişiz. 
Teşekkürler.
BAŞKAN
– Teşekkür ederim Sayın Bostancı.
ORHAN
SARIBAL (Bursa) – Sayın Başkan...
BAŞKAN
– Sayın Sarıbal...
ORHAN
SARIBAL (Bursa) – Özür dilerim, orman alanlarıyla ilgili bir açıklama yapmam
gerekiyor.
BAŞKAN
– Niçin?
ORHAN
SARIBAL (Bursa) – Sayın grup başkan vekilinin yaptığı açıklama...
BAŞKAN
– Tamam, önergeyi işleme aldıktan sonra sisteme girersiniz, talebinizi
iletirsiniz.
OKAN
GAYTANCIOĞLU (Edirne) – Sayın Başkan...
BAŞKAN
– Talebiniz nedir Sayın Gaytancıoğlu, önce onu alayım?
OKAN
GAYTANCIOĞLU (Edirne) – Ben de aynı şekilde... Sayın Bostancı doğru söylüyor
ama eksik söylüyor. Az önce ben söyledim, burada, kürsüde anlattım; orman
varlığı arttı ama 60 tane ilde arttı, 19 tane ilde de korkunç derecede azaldı,
bunu anlattım.
BAŞKAN
– Teşekkür ediyorum Sayın Gaytancıoğlu, kayıtlara geçmiştir.
Sayın
Yılmaz, sizi de dinleyelim. 
SEYFETTİN
YILMAZ (Adana) – Tabii, sayın grup başkan vekili benim konuşmamdan sonra bir
açıklama yaptı. Burada bir yanlış anlaşılma var. Eğer uygun görürseniz 69’a
göre...
BAŞKAN
– Yerinizden bir dakika söz veriyorum.
Buyurun
Sayın Yılmaz.
34.- Adana Milletvekili Seyfettin Yılmaz’ın, orman
alanlarının yeni orman alanları kazandırılarak değil orman kadastro çalışmaları
yapılarak arttığına ilişkin açıklaması
SEYFETTİN
YILMAZ (Adana) – Şimdi, ben bir orman mühendisiyim, 2002-2009 yılları arasında
da orman bölge müdürlüğü yaptım. 
Son
yıllarda orman kadastro çalışmaları hızlandı kadastro komisyonlarının
artmasıyla beraber. Sadece Adana Bölge Müdürlüğünde 68 bin hektar civarında bir
orman alanı arttı ama bu yeni orman alanları dikimiyle değil, orman kadastrosu
geçmediği için orman alanlarının tespiti yapılmadı. Bugün sayın grup başkan
vekilinin yanıldığı nokta da o. Orman kadastroları yapıldıkça ormanların
tespiti yapılıyor. Yani sizin 1.000 dönüm araziniz var, tapu burada çalışma
yapmamış, 300 dönümün size tapusunu vermiş ama yaptıkça tapuyu alıyorsunuz yani
ormanlarda da orman kadastro çalışmaları yapıldıkça orman alanı arttı, yoksa
yeni orman alanları kazandırılarak rakamlar artırılmadı. Bunu ifade etmek
istedim. 
Teşekkür
ediyorum. 
BAŞKAN –
Teşekkür ederim Sayın Yılmaz. 
Konuşmalar
amacına ulaşmıştır.
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/929) ve Tarım, Orman ve Köyişleri
Komisyonu Raporu (S. Sayısı: 548) (Devam)
BAŞKAN – Şimdi,
sayın milletvekilleri, Komisyonun ve Hükûmetin katılmadığı önergeyi oylarınıza
sunuyorum: Kabul edenler… Kabul etmeyenler… Önerge kabul edilmemiştir. 
Sayın
milletvekilleri, 18’inci maddeye bağlı ek madde 17’yi oylarınıza sunuyorum:
Kabul edenler… Kabul etmeyenler… Kabul edilmiştir. 
Sayın
milletvekilleri, 19’uncu madde üzerinde iki adet önerge vardır, önergeleri
aykırılık sırasına göre işleme alacağım. 
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su işleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı'nın 19'uncu maddesinin aşağıdaki şekilde
değiştirilmesini arz ve teklif ederiz. 
 Okan
Gaytancıoğlu Ömer Fethi Gürer Orhan
Sarıbal
 Edirne Niğde Bursa
 Namık
Havutça Kamil
Okyay Sındır
 Balıkesir İzmir
Değişiklik
Teklif Edilen Maddenin Yeni Şekli
MADDE 19 - 6831
sayılı Kanunun 70’inci ve 73'üncü maddeleri yürürlükten kaldırılmış ve 77'nci
maddesinin birinci fıkrası aşağıdaki şekilde değiştirilmiştir.
"Madde 77-
Orman memurları, bu Kanunda tanımlanan suçların işlenmesinin önlenmesi veya
işlenen suçlarla ilgili olarak başlatılan soruşturmadaki görevleri kapsamında
kolluk görevlisi sıfatını taşırlar ve kolluk kuvveti haklarından
yararlanırlar."
BAŞKAN –
Komisyon önergeye katılıyor mu? 
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz Sayın
Başkanım. 
BAŞKAN – Hükûmet
önergeye katılıyor mu? 
SAĞLIK BAKANI
AHMET DEMİRCAN (Samsun) – Katılmıyoruz Başkanım.
BAŞKAN – Önerge
hakkında konuşmak isteyen Bursa Milletvekilimiz Sayın Orhan Sarıbal. 
Buyurun Sayın
Sarıbal. (CHP sıralarından alkışlar) 
Süreniz beş
dakika. 
ORHAN SARIBAL
(Bursa) – Çok teşekkür ediyorum. 
Bu maddenin
aslında bir önceki yasadan çıkarılması, onun yerine başka bir ikamenin
yapılması gerektiğini düşünmekteyiz. Çünkü orman memurları bu ülkede birçok
zorluklarla mücadele eden, yangınları söndürmekten tutun da ormanla ilgili her
türlü muhafaza işlemlerini yapan insanlar. Yine, orman memurları ormanda
çalışan işçiler. Bu insanlar aslında kolluk kuvvetleri görevini yapıyorlar.
Yasaya baktığınızda, uygulamalara baktığınızda kolluk kuvvetlerinin yaptığı
işleri yaparak o sorumluluğu üstlenmiş durumdalar. Ama kendilerine, yaşadıkları
sorunlardan sonra, kolluk kuvvetlerine verilen haklar verilmiyor. Mesela orman
söndürülme sırasında, yakın tarih açısından, bugüne kadar 800’ün üzerinde
insanın öldüğü bilinir, yine onlarca yaralı var. Ne yazık ki onlarca insanımızı
bu anlamda, bu yolda kaybetmiş durumdayız. Bu insanlar silahlı çatışmaya
giriyorlar, orman kaçakçılarına karşı mücadele ediyorlar, yaz kış ormanı
bekliyorlar, özellikle yangın dönemi olan mayıs ve eylül ayları arasında gece
gündüz ormanlarda nöbette duruyorlar ama baktığınızda özlük hakları açısından
bu arkadaşlarımıza hiçbir zaman gerekli kıymet, gerekli önem verilmiyor. Bunu
Bakanla konuştuğumuzda ve ısrarla önerdiğimizde “Biz onların maaşını
iyileştirdik.” diyerek işin içinden çıkıveriyor, aynen taşeron meselesinde
olduğu gibi.
Değerli
arkadaşlar, değerli milletvekilleri; bu insanlar günlerce, aylarca evlerinden
uzak yaşıyorlar. Bu insanlar her türlü çatışma ortamındalar. Sokakta gezen
herkesin gidip silah alma hakkı var, bin mermi taşıma hakkı var, pompalılarla
sokakta gezme hakkı var ama bu insanların, her türlü zorluğa rağmen, her türlü
tehlikeye rağmen, her türlü kaçakçıyla, hırsızla mücadele etmesine rağmen silah
taşıma hakları bile yok. Bu insanlar mağdur, bu insanlar perişan. Bu insanların
mutlaka ve mutlaka özlük haklarının iyileştirilmesi, geçici olan, özellikle
mevsimlik çalışanların ciddi anlamda iş güvencesinin sağlanması, mutlaka ve
mutlaka güvenlik güçleri, güvenlik kuvvetleri, güvenlik memurlarının, güvenlik
personelinin özlük haklarından yararlanmaları, onların yıpranma paylarından
-yaşam avantajlarından- bunların da mutlaka ve mutlaka yararlanması
gerekmektedir. Çünkü bu insanlar gerçekten bizler evlerimizde yatarken, bizler
sokakta gezerken ne yazık ki onlar ormanları beklemekteler, yangınla
boğuşmaktalar, yangınla; dumanla, ateşle bir şekilde mücadele etmekteler. O
yüzden onların bu haklarının verilmesi için bu önergenin sizlere sunulması
gerektiğine inandık ve bu Meclisin burada olumlu bir karar verebileceğine
inandık çünkü böyle bir talepleri var, böyle bir rahatsızlıkları var. Bu
insanlar bizim insanlarımız, dışarıdan gelmiyorlar. O yüzden bu insanlara
mutlaka ve mutlaka bu haklarının verilmesi gerekmektedir. 
Tam bu süreçle
ilgili bir açıklama da şuradan yapmak isterim: Biraz önce grup başkan vekilimiz
söyledi ormanlık alanların arttığını, bir milletvekili arkadaşımız da ifade
ettiler. Doğru, gerçekten yoktan var olmadı, sadece kadastro çalışmaları
üzerinden ormanlık alanlar yeniden tescil edildiği için bir artış görünüyor.
Elbette kıymetli, olumlu, hiç itirazımız yok ama biliniz, 42 milyon hektar
orman ve tarım arazisi şu anda 38 milyon hektara düşmüş durumda yani yaklaşık
olarak 40 milyon dönüm arazi şu anda ormandan, tarımdan çıkmış durumda. Sadece
AKP döneminde 10 milyon dönüme yakın arazi -orman, tarım vesaire arazi-
üretimden çıkmış, şu anda üretim dışında kalmış durumda. O yüzden hep birlikte
buna çözüm üretebiliriz, en azından kalanları koruma şansımızın olduğunu
düşünüyoruz. Bu hepimizin meselesi, bugün biz, yarın çocuklarımız, öbür gün
torunlarımız yaşayacak bu topraklarda. Bu coğrafyayı tertemiz bırakma imkânımız
ve olanağımız var ama bir tek şeye itiraz etmemiz lazım. Rantı mı parayı mı
ormanı mı doğayı mı toprağı mı tarımı mı ziraatı mı köylüyü mü bizim
üreticimizi mi ithalatçıyı mı uluslararası lobileri mi kartelleri mi
destekleyeceğiz; bütün mesele bu.
(Mikrofon
otomatik cihaz tarafından kapatıldı)
ORHAN SARIBAL
(Devamla) – Bütün mesele insan olmak, öz olmak, gerçekten Mustafa Kemal
Atatürk’ün bize bırakıp emanet ettiği bu topraklara sahip çıkmak ve oradan bir
başarı öyküsü yaratmak yoksa merak etmeyin, sizin de gidebileceğiniz bir yer
yok. Bu coğrafyanın altında, bu gökyüzünün altında ama küresel ısınma, ama
başka yoksulluklar, ama kuraklık er geç sizi de bulacaktır. 
Hepinize
teşekkür ediyorum. (CHP sıralarından alkışlar)
Teşekkür ederim
Sayın Başkanım.
BAŞKAN –
Teşekkür ediyorum Sayın Sarıbal.
Sayın
milletvekilleri, şimdi önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 19’uncu maddesinde yer alan “70 inci ve
73 üncü” ibaresinin “70 inci ile 73 üncü” şeklinde değiştirilmesini arz ve
teklif ederiz.
 Meral
Danış Beştaş Bedia Özgökçe Ertan Mahmut
Celadet Gaydalı
 Adana Van Bitlis
 Dirayet
Dilan Taşdemir Ayşe Acar Başaran Sibel
Yiğitalp
 Ağrı Batman Diyarbakır
BAŞKAN – Komisyon
önergeye katılıyor mu? 
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz Sayın
Başkanım. 
BAŞKAN – Hükûmet
önergeye katılıyor mu?
SAĞLIK BAKANI
AHMET DEMİRCAN (Samsun) – Katılmıyoruz Sayın Başkanım.
BAŞKAN – Önerge
hakkında konuşmak isteyen Diyarbakır Milletvekilimiz Sayın Sibel Yiğitalp. 
Buyurun Sayın
Yiğitalp. (HDP sıralarından alkışlar)
Süreniz beş
dakika. 
SİBEL YİĞİTALP
(Diyarbakır) – Sayın Başkan, değerli milletvekilleri; orman vasfını yitirmiş
alanların yerleşim alanı olarak değiştirilmesi üzerinden bir kanun tasarısı
geçiyor burada ama nasıl geçiyor? İşte, 9 milletvekilinin tutuklandığı, hatta
10 milletvekilinin tutuklandığı, 9’unun vekilliğinin düşürüldüğü, 94 belediye
başkanının tutuklandığı, yerine kayyum atandığı, aslında Türkiye'nin nereden
bakarsanız yüzde 30’unun temsiliyetinin olmadığı bir Meclisten bahsediyoruz.
Böyle bir Meclisin alacağı kararlar ne kadar meşrudur, bence onu tartışmamız
gerekiyor. Elbette ki ormanlara karşı bizim söyleyecek sözlerimiz var; elbette
ki buna karşı ekosistem, ekolojik denge üzerinden hazırlıklarımız var ama bu
hazırlıkları ifade edecek 9 milletvekilimiz şu anda cezaevinde. Bu,
meşruiyetini tamamen yitirmiş anlamına gelir ki biz bu konuda sözümüzü
söylemekten asla ve asla vazgeçmeyeceğiz.
Bakın, biz
Halkların Demokratik Partisi olarak 2012’de kurulan bir partiyiz, çok genç bir
partiyiz ama ardıllarımızın çok büyük bir direniş kültürünün mirasıyla gelmiş
bir partiyiz. Bu kadar ağır saldırılara rağmen 1 Kasım 2015’te seçime girmiş,
demokratik siyasetten vazgeçmemiş ve sözünü demokratik siyasette söyleme
konusunda kararlı davranmış bir partiden bahsediyoruz ve milyonlarca insanın
iradesinden bahsediyoruz. Ama bu milyonlarca insanın iradesinin -iki gündür
devam eden ifadesi var- yargılanması devam ediyor, 9’unun milletvekilliği
düşürüldü ve yüzde 80 oy aldığımız yerlere de kayyumlar atadınız. Şimdi, böyle
bir yaklaşımın hangisini anlatabilirsiniz ki? Nerede bunun haklı olduğunu
anlatabilirsiniz? Hiçbir yerde anlatamazsınız. Seçmenlere hele hiç
anlatamazsınız. 
Bakın,
Diyarbakır patlaması olduğunda insanlar bu şekilde gidip oy verdiler. Bakın,
nasıl verdiler? Tekerlekli sandalyelerle, elleri yanık bir şekilde oy verdiler.
İyi bakın, bizim seçmenlerimiz bunlardır ve bu seçmenler hiçbir zaman
vazgeçmeyecek insanlardır. O hâliyle, hasta hâliyle gelip oy veriyorsa sizin bu
iradeye saygı duymanız gerekir. Her türlü baskıyı gördü, silahların gölgesinde,
baskı gördü, zarar gördü ama vazgeçmedi çünkü haklıydı ve haklıdır. Bakın, bu
insanları siz yok sayıyorsunuz ya! Bu insanların iradesini yok sayıyorsunuz ve
açıklama bile yapamıyorsunuz. Bu yetmiyor; bu kadar ağır baskılar, OHAL’ler,
neredeyse sıkı yönetimlerin olduğu bir dönemden geçiyoruz. Diyarbakır’da 2
kilometrede bir kimliğe tabi tutulursunuz, her türlü baskıyı yaşarsınız ama
asla ve asla o insanlar vazgeçmedi. Nasıl vazgeçmedi biliyor musunuz? Ben size
bunu öyle kendi bireysel duygularımla veya siyasi duygularımla söylemiyorum,
ben olgularla konuşuyorum. Bakın, burası “Nevroz” alanı; yüz binlerce insanın
bulunduğu, sirkülasyonu da saydığınızda 1 milyon insanın geldiği bir Diyarbakır
“Nevroz” alanından bahsediyorum. İyi bakın buna! Basın göstermedi, kimse bunu
görmek istemedi ama biz buradan size göstereceğiz. Buradaki insanların hepsi
yine aynı yerde, aynı davranış biçiminde, aynı yaklaşım içerisinde; vazgeçmedi,
her türlü baskıya rağmen vazgeçmedi. Bu 1 milyon insan da oraya gelirken
mesajların zoruyla gelmedi, tam tersi, işinden olma kaygısı, işinden olabilme
riskine rağmen geldi, gözaltına alınabilme riskine rağmen geldi, tutuklanma
riskine rağmen geldi. 1 milyon insan bu şekilde Diyarbakır’da “Nevroz” alanına
geldi. Hâlen neyi yok sayıyorsunuz ya? Hâlen neyi yok sayıyorsunuz? Bu insanlar
size demokratik siyaset için ısrar ediyor, bunu görmüyor musunuz? Demokratik
siyasetin… Bakın, 2018’indir bu, hem de 2018’in; bir buçuk ay, yirmi gün önce
oldu sanırım, yirmi gün önceki fotoğraftır bu. Batman böyleydi, İstanbul
böyleydi, Ankara böyleydi, her yer böyleydi ve buna rağmen bunu görmek istemeyen,
duymak istemeyen, resmen üç maymunu oynayan karşımızda bir akıl var ve şunu
soracağım ben size. Bizi ötekileştiriyorsunuz, bizi bölüyorsunuz, bizi yok
sayıyorsunuz ama biz yine buralardayız ve biz biz değiliz, yani ben Sibel
Yiğitalp, bir başkası değil, biz gideriz bu milyonlarca insandan biri gelir,
yine burada sözünü söyler. Ne değişecek? Sadece zaman kaybı, can kaybı,
ekonomik kayıp. Başka? Hiçbir şey değişmeyecek ve bunu söylerken de… 
Ormanlardan
bahsediyorsunuz, peki, neden Lice’de yakılan ormanlardan bahsetmiyorsunuz?
Dersim’de… Bakın siz CHP’li vekillerin de söylemesini beklerdim, Dersim’deki
ormanların yakıldığını da söyleyebilseydiniz keşke, Lice’nin ormanlarının
yakıldığını da söyleyebilseydiniz, oranın ormanlarının da yok edildiğini söyleyebilseydiniz
keşke ve her yerden bölmeye gerek yok. Siz bizi bölmeye çalışıyorsunuz biz
bölünmemek için mücadele ediyoruz farkında mısınız? Siz bölüyorsunuz ama biz de
bölünmek istemiyoruz. Siz ötekileştiriyorsunuz, biz yok diyoruz. Siz bizi her
türlü alanda, platformda yok sayıyorsunuz ve yanımızda bulunmaktan imtina eder
gibi bir hâl de taşıyorsunuz. Kusura bakmayın, haksızlığa uğrayan biziz, yok
sayılan biziz ve hâlen siz bizimle bir arada görünmeme gibi bir kaygı
yaşıyorsanız bence oturup insanlık değerlerinizi bir gözden geçirin yani. Her
şeye rağmen bir arada yaşamaktan ve ortak yaşamaktan, eşitler hukukunda
yaşamaktan bahsediyoruz. Hiç vazgeçmeyeceğiz, hiçbir zaman da
vazgeçmeyeceğiz...
(Mikrofon
otomatik cihaz tarafından kapatıldı) 
BAŞKAN
– Buyurun Sayın Yiğitalp.
SİBEL
YİĞİTALP (Devamla) – ...çünkü vazgeçtiğimiz an, sözün bittiği an daha büyük can
kayıpları anlamına gelir, biz bunları asla göze almayacağız. 
Dün
Diyarbakır’da kayyum bütün Kürtçe tabelaları indiriyor ama başka yerde Arapça
yazılıyor, İngilizce yazılıyor; orada Arapça, İngilizce yazılması bölmüyor ama
Kürtçe yazmak bölüyor. Bu, insanın doğasına aykırı değil midir; bu, insanın
ahlakına aykırı değil midir; bu, insanlığa aykırı değil midir? Siz bir insanın
dilini yok sayıp, kimliğini yok sayıp zorun gücüyle her şeyi denediğiniz hâlde
eğer kabul etmiyorsa bence bir oturup kendinizi değerlendirin yani. Hiç kimse
bizi yok sayamaz. Burada olmayabiliriz, 9 kişi olmasın, 50 kişi de olmasın, bu
milyonlarca insan ne olacak, şu milyonlarca insan ne olacak, bu insanlar ne
olacak? Siz bu insanları nerede göreceksiniz? Bu insanlar var, var; “Yok”
deseniz de var, görmek istemeseniz de var, basın göstermek istemese de var, kim
ne derse desin var; vardık, varız ve var olacağız. Bu varlığımızı da demokratik
siyaset zemininde götüreceğiz. Siz ne yaparsanız yapın, sözümüzü söylemekten de
asla ve asla vazgeçmeyeceğiz.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Yiğitalp.
Sayın
milletvekilleri, önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
19’uncu
maddeyi oylarınıza sunuyorum: Kabul edenler... Kabul etmeyenler... 19’uncu
madde kabul edilmiştir. 
20’nci
madde üzerinde iki adet önerge vardır, önergeleri aykırılık sırasına göre
işleme alacağım.
Türkiye Büyük Milet Meclisi Başkanlığına
Görüşülmekte
olan 548 sıra sayılı Kanun Tasarısı’nın 20’nci maddesinin tasarı metninden
çıkarılmasını arz ve teklif ederiz.
 Meral
Danış Beştaş Bedia Özgökçe Ertan Mehmet
Ali Aslan
 Adana Van Batman
 Mahmut
Celadet Gaydalı Ayşe Acar Başaran Dirayet
Dilan Taşdemir
 Bitlis Batman Ağrı
BAŞKAN –
Komisyon önergeye katılıyor mu? 
TARIM, ORMAN VE
KÖY İŞLERİ KOMİSYONU BAŞKANI MEHMET BABAOĞLU (Konya) – Katılamıyoruz Sayın
Başkanım.
BAŞKAN – Hükûmet
önergeye katılıyor mu? 
SAĞLIK BAKANI
AHMET DEMİRCAN (Samsun) – Katılmıyoruz Başkanım. 
BAŞKAN – Önerge
üzerinde söz isteyen Batman Milletvekilimiz Sayın Mehmet Ali Aslan. 
Buyurun Sayın
Aslan. (HDP sıralarından alkışlar)
Süreniz beş
dakika.
MEHMET ALİ ASLAN
(Batman) – Teşekkürler. 
Sayın Başkan ve
Sayın Genel Kurulu saygıyla selamlıyorum. 
Arkadaşlar, iki
gün önce, hatırlarsanız, Adana’daki öğrenci evlerinin mühürlenmesiyle ilgili
hem fotoğraf göstermiştim hem belge sunmuştum. “Bu görüntüler Türkiye’ye yakışmıyor.
Öğrenciler dışarıda yiyor, içiyor, yatıyor gördüğünüz gibi. Bunlar Suriye
görüntüleri değil, Türkiye görüntüleri.” demiştim. Ne oldu? Sonra, bugünkü
Akşam gazetesi, maalesef, akıllara ziyan, yalan, iftira dolu bir başlık atarak,
işte: “FETÖ- PKK-Furkan ihanet üçgeni” “HDP’liden Mecliste ihanet.” diyerek,
benim fotoğrafımı da şu sol tarafta, gördüğünüz gibi, yayınladılar. 
Şimdi bakalım kim yalancı,
kim ihanetçi, kim iftiracı, kim halkı kandırıyor, şimdi göreceğiz. Ben
tutanaktan okuyorum, buradaki konuşmamdan: “Bazı öğrenci evleri ve aile evleri
‘Furkan Vakfının eğitim evleri, yurt evleri’ diye mühürlendi, kapatıldı ve hem
öğrenciler hem aileler maalesef dışarı atılmış durumda.” dedim konuşmamda. Ve
öğrenciler bunun üzerine BİMER’e müracaat ediyor. BİMER de, Adana Valiliği de
Çukurova Kaymakamlığı İlçe Millî Eğitim Müdürlüğüne yönlendiriyor. Bakın, İlçe
Millî Eğitim Müdürü ne demiş? “BİMER müracaatınızın incelenmesi sonucunda, Adana Valiliği
İl Millî Eğitim Müdürlüğünün işte falan sayılı yazıları doğrultusunda, kaçak
eğitim öğretim, öğrenci barınma yerlerinin tespiti için Huzurevleri Mahallesi
Sadakat Apartmanı’nda Valilik onayıyla inceleme yapılmış olup işte şu sayılı
Valilik oluruyla tamamen mesken olarak kiraya verildiğinden mühürleme işlemi
yapılmayacaktır.” diye Adana’daki Millî Eğitim Müdürlüğü öğrencilere yazı
veriyor ve bu yazı bende. Ama Akşam gazetesi bunu görmekten ziyade kalkıp bize
iftira atacak haberler yapıyor. Şimdi ben de onları deşifre edeceğim, ifşa
edeceğim. Aslında havuz medyasının, bir kısım çirkin, iftiracı medyanın muhalif
milletvekillerine nasıl davrandığının da en somut göstergesidir bu. Ne demiş?
“Adana’da kapatılan Furkan Vakfına ait kaçak 6 öğrenci yurdu mühürlendi.”
Oysaki burada “Kesinlikle mühürlenmeyecek, öğrenci evi” deniyor. 
Şimdi,
ben, esas ihanetçi, esas yalancı kimmiş işte nazarlarınıza sunuyorum. Bu haberi
kim yapmış? Soner Kan. Takke düştü ve kel göründü; gördüğünüz gibi takkesi
düştü, keli de göründü. Şimdi, çıkıp insanca, medenice özür dileyecek mi yoksa
yarın bir iftira haberle daha bizi hedef mi gösterecekler? Siz en başta kendi
medya etiğinize, ilkelerinize ihanet ediyorsunuz. Siz, yurttaşların, kamuoyunun
doğru bilgi edinme hakkını gasbediyorsunuz, yalan haber yapıyorsunuz. Halka
ihanet eden, kamuoyuna ihanet eden, yalan söyleyen sizlersiniz. Tıpkı Eş
Başkanımız Sayın Selahattin Demirtaş, tıpkı Sayın Figen Yüksekdağ, tıpkı diğer
milletvekillerimiz ve belediye eş başkanlarımıza yaptığınız işte o çirkin
iftiraları, yalan haberleri herkese yapmaya çalışıyorsunuz. İktidar 28 Şubatta
bundan muzdaripti. Zamanın gazeteleri yine Ahmet Kaya’ya “şerefsiz” demişti
-kendileri şerefsiz, bunu da buradan söyleyeyim- ve bugün iktidarı arkalarına
alarak bu haberleri yapıyorlar, iktidar sessiz kalıyor ve yiyecek bulmuş tilki gibi
bize saldırıyorlar. Peygamber (AS) demiş ki… 
(Hatip
tarafından hadis söylenmesi) 
MEHMET ALİ ASLAN
(Devamla) – “Bizi aldatan bizden değildir.” İşte, bu ve bunun gibi zavallı
gazeteciler halkı ve kamuoyunu işte bu şekilde aldatıyor.
Yine, bir ayeti
okuyacağım. Âl-i İmrân 61’de diyor ki… 
(Hatip
tarafından Âl-i İmrân suresinden bir ayet okunması) 
MEHMET ALİ ASLAN
(Devamla) – “Allah’ın laneti yalancıların üzerine olsun.” Kim kendine
güveniyorsa çıkar belgeyle, bilgiyle konuşur, böyle masa başında haber hazırlamaz.
(Mikrofon
otomatik cihaz tarafından kapatıldı) 
MEHMET ALİ ASLAN
(Devamla) – Sayın Başkan, sizden ek süre talep edeceğim çünkü zaman zaman bütün
milletvekilleri bu iftiralara maruz kalıyor.
BAŞKAN – Buyurun
Sayın Aslan.
MEHMET ALİ ASLAN
(Devamla) – Yine, rahmetli Malcolm X ne demiş? “Eğer dikkat etmezseniz medya
mazlumlardan nefret etmenizi, zalimleri de sevmenizi sağlar.” Bugün de olan
maalesef ama maalesef budur. 
Bu takkesi düşen
ve keli görünen Soner Kan geçen yıl Adana'da en iyi foto muhabir ödülünü almış,
en iyi muhabir ya. En iyi muhabir buysa vay Türkiye'nin basınının hâline. Ben
bu anlamda Basın Konseyini, Türkiye Gazeteciler Cemiyetini de göreve davet
ediyorum ve Sayın Meclis Başkanımızı, sayın Meclis başkan vekillerimizi, grup
başkan vekillerini de bu konuda birkaç kelam etmeye, gerçekten, davet ediyorum.
Buna hepimizin ihtiyacı var. 
Merak ediyorum,
İslam dini yalanı yasaklamış, iftirayı yasaklamış, Peygamber demiş ki “Müslüman
yalan söylemez.” siz hangi dinin mensubu ve hangi peygamberin ümmetisiniz?
Çıkıp bunu lütfen açıklayınız.
Teşekkürler.
(HDP sıralarından alkışlar) 
BAŞKAN –
Teşekkür ederim Sayın Aslan.
MEHMET NACİ
BOSTANCI (Amasya) – Sayın Başkanım…
BAŞKAN – Buyurun
Sayın Bostancı.
V.- AÇIKLAMALAR (Devam)
35.- Amasya Milletvekili Mehmet Naci Bostancı’nın, Batman
Milletvekili Mehmet Ali Aslan’ın 548 sıra sayılı Kanun Tasarısı’nın 20’nci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MEHMET NACİ
BOSTANCI (Amasya) – Gazetecilerin, televizyonların yalan yanlış kimi haberlerin
olduğunu düşünüyorsak kendimizle ilgili, başka konularla ilgili, bunun yolu
hukuk zemininde tekzip müessesi, tazminat kurumu marifetiyle hukuk üzerinden
gitmektir. Bu hukuk yolları açıktır. Sayın Aslan da buna müracaat edebilir. Bu
bir.
İkincisi,
bir haberden yola çıkıp genelleştirerek, âdeta, haksız bir biçimde “bu tür
haberlerin arkasında iktidar vardır” algısı doğuracak tarzda kullandığı
cümleler de var. Kastı o mudur bilemiyorum ama bunu şiddetle reddediyorum.
Sonuçta o gazeteler kendi haberlerini yaparlarken herhâlde gelip bize
sormuyorlar. Varsa bir problem hukuk yoluna gitmesini öneririm. 
Teşekkürler.
BAŞKAN
– Teşekkür ederim Sayın Bostancı.
MEHMET
ALİ ASLAN (Batman) – Sayın Başkan…
BAŞKAN – Buyurun
Sayın Aslan.
MEHMET
ALİ ASLAN (Batman) – Yani bizim avukat arkadaşlarımız zaten suç duyurusunda
bulundu. Ama bu bir Parlamento üyesine yapılıyor. Bütün partilerin bu anlamda
ortak bir tavır alması gerekiyor ve bu birinci değil, onuncu değil, yüzüncü
değil. Benim iktidara söylediğim şudur: Şu anda ben bunları anlattım ve
ispatladım. İktidar sorunları, haksızlıkları çözmek üzere iktidar olmuştur. Bu
tür yanlışları, bu tür iftiraları gördüğü zaman gerekeni yapmalıdır. Hatta
benim bir önerimdir: Bu tür yalan yanlış, iftira haberlere yönelik bir kanun
düzenlemesi yapılmalı. Böyle gazeteci kimliğiyle istediği iftirayı, istediği
yalanı, istediği hakareti halkımıza, milletimize, milletvekillerine yapamazlar.

Teşekkür
ederim.
BAŞKAN
– Teşekkür ederim Sayın Aslan.
Sayın
Danış Beştaş, buyurun. 
36.- Adana Milletvekili Meral Danış Beştaş’ın, iftira,
yalan, manipülasyon, algı yaratma üzerinden medyacılık yapıldığına ve Doğan
Medyayı Demirören grubunun değil Hükûmetin satın aldığına ilişkin açıklaması
MERAL
DANIŞ BEŞTAŞ (Adana) – Teşekkürler Sayın Başkan.
Doğrusu
medyanın bu konudaki dili sadece bu haberle sınırlı değil. Yani özellikle dün
Demirören Grubunun Doğan Medyayı satın almasıyla ilgili görüşlerimizi ifade
ettik. Şu anda medyada ne medya etik ilkeleri ne hukuk ne de siyasete saygı…
Yani genel olarak böyle bir durum ortadan kalkmış vaziyette. İftira, yalan,
manipülasyon, algı yaratma üzerinden bir medyacılık yapılıyor ve zaten Doğan
Medya da havuza düştükten sonra objektif habercilik ve hakikatleri açıklayan
medyanın sayısı beş parmağı geçmiyor. Daha hâlâ gazeteciler içeride. Bu konuda
biz parti olarak her zaman basın ve yayın özgürlüğünden yana tutumumuzu koruduk
ve Hükûmetin de gerçekten bu konuda açıklama yapması, bu konuda tutum alması
tabii ki önemli. 
Ama
bizim dün de ifade ettiğimiz gibi, Doğan Medyayı zaten Demirören almadı Hükûmet
satın aldı. Yani Demirören Grubu ilişkisini biliyoruz. 
Bence
de diğer partilerin de bu iftiracılığa bir “son” demesi gerekiyor. 
BAŞKAN
– Teşekkür ederim Sayın Danış Beştaş.
MEHMET
NACİ BOSTANCI (Amasya) – Sayın Başkanım, “Doğan Medyayı onlar almadı, Hükûmet
aldı.” iddiası yanlış bir iddiadır. Bunu reddediyorum. 
Bunu
ortaya koymakla mükellef olursunuz Meral Hanım. Böyle bir iddia olmaz. Bu bir
siyasi eleştiri de değil. Siz doğrudan doğruya “Hükûmet satın aldı.”
diyorsunuz. Olur mu böyle bir şey?
MERAL
DANIŞ BEŞTAŞ (Adana) – Ben dün manşetleri gösterdim Sayın Bostancı. Satıldıktan
sonra sekiz sütuna manşet…
MEHMET
ALİ ASLAN (Batman) – Sayın Başkan… Sayın Başkan… 
BAŞKAN
– Teşekkür ederim sayın grup başkan vekillerimiz.
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/929) ve Tarım, Orman ve Köyişleri
Komisyonu Raporu (S. Sayısı: 548) (Devam)
BAŞKAN
– Sayın milletvekilleri, Komisyonun ve Hükûmetin katılmadığı önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük
Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun Hükmünde Kararnamelerde Değişiklik Yapılmasına
Dair Kanun Tasarısı’nın 20’nci maddesinin aşağıdaki şekilde değiştirilmesini
arz ve teklif ederiz.
 Muhammet
Rıza Yalçınkaya  Erkan Aydın  Nurhayat
Altaca Kayışoğlu
 Bartın
 Bursa  Bursa

 Ali
Akyıldız  Okan Gaytancıoğlu  Kamil
Okyay Sındır
 Sivas
 Edirne  İzmir
 Ömer
Fethi Gürer Hilmi Yarayıcı Dursun
Çiçek
 Niğde Hatay İstanbul
MADDE 20-
15/5/1959 tarihli ve 7269 sayılı Umumi Hayata Müessir Afetler Dolayısıyla
Alınacak Tedbirlerle Yapılacak Yardımlara Dair Kanunun geçici 25 inci
maddesinin birinci fıkrasının birinci cümlesinde yer alan "Bursa İli
Gemlik İlçesinin deprem tehlikesi altında bulunması ve İlçe sakinlerinin
hâlihazırdaki yerleşim yerlerinden nakledilmesinin zorunlu bulunması
sebebiyle,” ibaresi "Bursa İli Gemlik İlçesinde deprem tehlikesi altında
bulunan ve ruhsatsız yapıların dönüştürülebilmesi ve yeni yerleşim yerlerinin
belirlenmesi için” şeklinde ve ikinci fıkrasının ikinci cümlesi aşağıdaki
şekilde değiştirilmiştir. 
“Bu madde
kapsamında yapılacak iş ve işlemler Çevre ve Şehircilik Bakanlığının
koordinasyonunda yürütülür.”
BAŞKAN –
Komisyon önergeye katılıyor mu? 
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz Sayın Başkanım.

BAŞKAN – Hükûmet
önergeye katılıyor mu?
SAĞLIK BAKANI
AHMET DEMİRCAN (Samsun) – Katılmıyoruz Başkanım.
BAŞKAN – Önerge
hakkında konuşmak isteyen Bursa Milletvekilimiz Nurhayat Altaca Kayışoğlu.
Buyurun Sayın
Kayışoğlu. (CHP sıralarından alkışlar) 
Süreniz beş
dakika.
NURHAYAT ALTACA
KAYIŞOĞLU (Bursa) – Teşekkür ediyorum Sayın Başkanım.
Değerli
milletvekilleri, ekranları başında bizi izleyen milletimiz ve saygıdeğer
Gemlikliler; öncelikle hepinizi saygıyla selamlıyorum. 548 sıra sayılı Kanun
Tasarısı’nın 20’nci maddesi üzerinde vermiş olduğumuz önerge hakkında söz almış
bulunuyorum.
Evet değerli
milletvekilleri, Gemlik’in bir sorunu var, önemli bir sorun; o da, deprem
riskiyle karşı karşıya. Peki, bununla ilgili uzun zamandır konuşuluyor,
görüşülüyor. Hatta Gemlik’te üç ilçe başkanı, AKP, CHP ve MHP ilçe başkanı bu
konuda bir araya geldiler ve sonra Meclise geldiler. Mecliste başka kanunlar
görüşülürken bu sorunu ilettiler ve birlikte çözüm aradılar. Bu mesele hiçbir
zaman siyasi rant konusu yapılmadı yani bunu öncelikle vurgulamak istiyorum.
Sonra ne oldu? Sonra 24 Aralıkta bir gece vakti KHK’yle “Gemlik taşınacak.”
diye bir düzenleme yaptınız. 
Şimdi, bu
sorunun FETÖ’yle mücadeleyle, OHAL’le bir ilgisi var mı? Yok. Ama sizin
yönteminiz maalesef her konuda olduğu gibi bu konuda da hukuksuz. Ülkeyi
yönetemediğiniz gibi bu konudaki beceriksizliğinizi maalesef Gemlik’in sorununu
çözme konusunda da çok açık bir şekilde ortaya koydunuz Sayın Bakan. Nasıl
yaptınız, süreci anlatayım.
O gece KHK’yle
Gemlik’i taşıma kararı aldınız. Ertesi gün Gemlik Belediye Başkanı Gemliklilere
bunu “Müjde.” diye duyurdu. “Müjde, Gemlik taşınıyor, kurtuluyoruz depremden.”
dedi ama işin hiç de öyle olmadığı hemen bir gün sonra anlaşıldı. Gemlikliler
isyan etti, çünkü Gemlik’te hayat durdu, krediler durdu, ticaret durdu, inşaat
durdu -bakın, yakın zamanda Gemlik’e gittim, dolaştım, Giresunlular Derneğine
gittim ki çoğunlukla oradaki bu hemşehrilerimiz inşaat sektöründe çalışıyorlar-
işsizlik baş gösterdi. (CHP sıralarından alkışlar) 
Giresun
Milletvekilimiz de alkışlıyor, tekrar buradan selam gönderiyoruz.
Evet, vekillere,
bakanlara teşekkür edildi ama Gemlik’te hayatın durduğu görülünce bir hafta
sonra hemen çark edildi. 3 Ocakta bir açıklama, dendi ki: “Hayır yanlış
anladınız, biz Gemlik’i taşımıyoruz, dönüştüreceğiz orayı, yerinde dönüşüm
yapacağız, basın yanlış anlamış.” Hakikaten, bizimle dalga geçiyor gibi
açıklamalar yapıldı. Bankalara yazılar yazıldı, yalvarıldı “Aman kredi verin,
hayat durmasın.” Emlak sektörü durdu, inşaat sektörü durdu, insanlar kaygılı,
ne yapacağını bilemiyorlar. Derken, bir hafta sonra ancak onların görüşlerini
almak aklınıza geldi, odaları, işte mimarlar odasını, jeoloji mühendislerini,
sivil toplum kuruluşlarını, esnaf odalarını, ticaret, sanayi odasını
çağırdınız. Hepsi dedi ki: “Dönüşüm yapılsın.” Ondan sonra tekrar bu konu ele
alındı ama bu arada Gemlik, zeytinin başkenti olmaktan çıkıp kaosun başkenti
olmuştu.
Bu arada da
bakanlardan ikisi, Sayın Özhaseki ve Akdağ açıklama yaptı “Gemlik taşınacak.” dedi.
Gemlikliler yine diken üstünde; derken, bir hafta sonra bir açıklama daha
“Gemlik’in nakledilmesi” kelimesini çıkaracağız deyip işte bu tasarıya bu madde
eklenerek tekrar dönüşüme geçildi. 
Gemlik’te
-tekrar hatırlatayım- bir FETÖ kumpasıyla yerel yönetimi bizden almıştınız ama
biz 2019’da Gemlik’e uğurlu gelecek olan Mehmet Uğur Sertaslan Başkanımızla
Gemlik’i yine alacağız, Gemlik’e uğurlu gelecek. Onun da sık anlattığı bir
hikâye var, onu buradan tekrar anlatmak istiyorum: Ağa ile maraba köyden şehre
gidiyorlar; ağa at üstünde, maraba yanında. Yolda bir tezeğe rastlıyorlar. Ağa
muziplik yapıyor, diyor ki: “Sen bunun yarısını yersen sana atı veririm, ata da
sen binersin, ben de yanında yürürüm.” Daha sonra “Tamam.” diyor, kabul ediyor
maraba. Yorulmuş, tezeğin yarısını yiyor. Attan iniyor ağa, veriyor atı, şehre
gidiyorlar. Dönüyorlar, ağa yorulmuş yürümekten, pişman. Maraba aynı şekilde,
yemiş tezeği, onun acısını çıkarmak istiyor. Dönüşte aynı noktaya geliyorlar,
diyor ki: “Ağam, sen bu tezeğin yarısını yersen ben atı geri veririm.” 
(Mikrofon
otomatik cihaz tarafından kapatıldı)
NURHAYAT ALTACA
KAYIŞOĞLU (Devamla) – Özür dilerim, tamamlamak için...
BAŞKAN –
Buyurun.
NURHAYAT ALTACA
KAYIŞOĞLU (Devamla) – Ağa tabii kabul ediyor yorulduğu için. Tezeğin geri kalan
yarısını yiyor. Dönüyorlar köye. Maraba diyor ki: “Ağam, giderken bu at
senindi, üstünde de sen oturuyordun. Döndük geldik köye, bu at yine senin,
üstünde yine sen oturuyorsun. Peki, biz bu tezeği niye yedik?”
Bu Gemlik
hikâyesi de gerçekten tam da böyle oldu. Gemlik’i dönüştürelim dedik. Bir gece
KHK’siyle hukuksuz bir şekilde, kimseye sormadan, danışmadan, katılımcı bir
irade göstermeden bir nakil cümlesi koydunuz, sonra döndünüz dolaştınız, şimdi
tekrar dönüştürüyorsunuz ama Gemliklileri de mahvettiniz çünkü Gemlikliler...
Hani Orhan Veli’nin şöyle mısraları var, diyor ki: “Gemlik’e doğru denizi
göreceksiniz, sakın şaşırmayın.” Şimdi Gemlikliler diyorlar ki: “Gemlik’e doğru
kaosu göreceksiniz, sakın şaşırmayın.” Geç de olsa döndünüz ama Gemlikliler de
bu arada kaybetti. 
Genel Kurulu
saygıyla selamlıyorum. (CHP sıralarından alkışlar)
BAŞKAN –
Teşekkür ediyorum Sayın Altaca Kayışoğlu.
Sayın Başkan,
buyurun.
MEHMET NACİ
BOSTANCI (Amasya) – Buradaki örnek çok çirkin bir örnek olmuştur, çok ayıptır ve
yakışıksızdır. 
ERTUĞRUL KÜRKCÜ
(İzmir) – Teşbihte hata olur. Rica ederim...
MEHMET NACİ
BOSTANCI (Amasya) – Bunun üzerine aynı örnek üzerinden verilecek bir cevap var
ama Meclise yakıştıramadığım için bunu söylemeyeceğim.
Teşekkürler. (AK
PARTİ sıralarından alkışlar)
BAŞKAN –
Teşekkür ederim Sayın Bostancı.
Sayın
milletvekilleri, Komisyonun ve Hükûmetin katılmadığı önergeyi oylarınıza
sunuyorum: Kabul edenler... Kabul etmeyenler... Önerge kabul edilmemiştir.
20’nci maddeyi
oylarınıza sunuyorum: Kabul edenler... Kabul etmeyenler... 20’nci madde kabul
edilmiştir.
Sayın Bakan,
buyurun.
V.- AÇIKLAMALAR (Devam)
37.- Sağlık Bakanı Ahmet Demircan’ın, Adana Milletvekili
Meral Danış Beştaş’ın yaptığı açıklamasındaki bazı ifadelerine ilişkin
açıklaması
SAĞLIK BAKANI
AHMET DEMİRCAN (Samsun) – Sayın Başkan, değerli milletvekilleri; az önce, HDP
Grup Başkan Vekilinin Hükûmeti zikrederek yapmış olduğu ithamı ve iftirayı
şiddetle kınıyorum, kabul etmiyorum. 
ERTUĞRUL KÜRKCÜ
(İzmir) – İftira yok, itham var. 
SAĞLIK BAKANI
AHMET DEMİRCAN (Samsun) – Böyle bir şey iftiradan öte bir şey değil ve bunun
üzerinden algı oluşturmaya kalkışmanın ne derece yanlış olduğunu kendilerinin
de bilmesi lazım. Bunu söylemek istedim Sayın Başkan. 
BAŞKAN –
Teşekkür ederim Sayın Bakan. 
MERAL DANIŞ
BEŞTAŞ (Adana) – Sayın Başkan…
BAŞKAN – Sayın
Başkan, buyurun. 
38.- Adana Milletvekili Meral Danış Beştaş’ın, Sağlık Bakanı
Ahmet Demircan’ın yaptığı açıklamasındaki bazı ifadelerine ilişkin açıklaması
MERAL DANIŞ
BEŞTAŞ (Adana) – Teşekkürler. 
Sayın Bakan, ben
bir iftirada bulunmadım, belki “itham” diyebilirsiniz, hani teknik olarak en
azından. Ama ortada basın-yayın organlarının gerçekten iktidarın ağır tahakkümü
altında olduğu bir dönemi yaşıyoruz. İki buçuk yıldır hiçbir medya organında
haberleri geçmeyen, grup toplantıları yayınlanmayan, TRT’de sıfır saniye yer
verilen bir partiyi temsil ediyorum ben. Biz, 7 Hazirandan sonra HDP’nin bütün
tartışma programlarında tartışıldığı, suçlandığı ve iktidarı savunan konukların
ağırlıkta olduğu bir dönemden geçiyoruz. Doğan medyası bizi savunduğu için biz
“Hükûmet satın aldı.” demiyoruz, “Özgürlükçü bir yayın politikası izliyor.”
demiyoruz ama Demirören Grubunun iktidara yakınlığı her türlü izahtan
varestedir. Bu nedenle biz bu işin arkasında iktidarın olduğunu dün de
söyledik, bugün de söylüyoruz, yarın da söyleyeceğiz. 
SAĞLIK BAKANI
AHMET DEMİRCAN (Samsun) – Sayın Başkan…
MEHMET NACİ
BOSTANCI (Amasya) – Sayın Başkan…
BAŞKAN – Sayın
Bakan cevap verecek Sayın Başkan. 
Sayın Bakan,
buyurun. 
39.- Sağlık Bakanı Ahmet Demircan’ın, Adana Milletvekili
Meral Danış Beştaş’ın yaptığı açıklamasındaki bazı ifadelerine ilişkin tekraren
açıklaması
SAĞLIK
BAKANI AHMET DEMİRCAN (Samsun) – Kendi partilerinin medyayla olan sorunlarını…
SİBEL
YİĞİTALP (Diyarbakır) – Ne sorunumuz olacak!
ERTUĞRUL
KÜRKCÜ (İzmir) – Medyayla değil, Hükûmetle sorunumuz var Sayın Bakan. 
SAĞLIK
BAKANI AHMET DEMİRCAN (Samsun) – …burada Hükûmete dönük iftirayla
karıştırmasınlar. Bu, tamamıyla bir iftiradır, Hükûmete karşı yöneltilmiş
iftiradan öte bir şey değildir, bunu reddediyorum. (AK PARTİ sıralarından
alkışlar) 
NİHAT
AKDOĞAN (Hakkâri) – Ya Sayın Bakan, TRT de mi aynı şey ya?
BAŞKAN
– Sayın Bostancı, talebiniz geçerli mi? 
Buyurun.

MEHMET
NACİ BOSTANCI (Amasya) – Sayın Başkanım, sadece kayıtlara geçsin diye söz
aldım. 
BAŞKAN –
Buyurun. 
MEHMET NACİ
BOSTANCI (Amasya) – Demirören’in iktidara yakın olduğunu söyledi. İktidara
Türkiye’deki seçmenlerin yüzde 50’si yakın ve iktidar, gücünü halktan alıyor.
Bu, halktan, habercilik üzerine pay almak isteyen bir müteşebbis, hepsi bu. 
ERTUĞRUL KÜRKCÜ
(İzmir) – Bu kadar basit mi ya Naci Bey? Rica ederim. 
MEHMET NACİ
BOSTANCI (Amasya) – Bunu böyle farklı bir illiyet bağı varmış gibi takdim
etmeyi yanlış buluruz. 
MERAL DANIŞ
BEŞTAŞ (Adana) – Sayın Başkan… Sayın Başkan…
BAŞKAN –
Efendim, bir saniye, vereceğim, acele etmeyin. 
Teşekkür ederim
Sayın Bostancı. 
Sayın Beştaş,
buyurun. 
40.- Adana Milletvekili Meral Danış Beştaş’ın, Sağlık Bakanı
Ahmet Demircan’ın yaptığı açıklamasındaki bazı ifadelerine ilişkin tekraren
açıklaması
MERAL DANIŞ
BEŞTAŞ (Adana) – Sayın Başkan, teşekkür ediyorum. 
Doğrusu hayretle
izliyorum. 675 milyon dolar bir devlet bankasından kredi alınıp iki yıl geri
ödemesiz şekilde Doğan Medya gibi Türkiye’nin en büyük medya organı satın
alınıyor. Devlet bankası çiftçiye kredi vermiyor…
İSMAİL TAMER
(Kayseri) – Niye vermesin? Ona da veriyor.
ORHAN DELİGÖZ
(Erzurum) – Kim diyor vermiyor? Veriyor ya. Çiftçiye kim veriyor krediyi?
Tarihin en yüksek kredisini almakta.
İSMAİL TAMER
(Kayseri) – Her isteyen çiftçi Ziraat Bankasından kredi alır.
MERAL DANIŞ
BEŞTAŞ (Adana) – …fakat 675 milyon dolar Doğan Medyayı satın almak için kredi
alınıyor. Ziraat Bankasının işi Doğan Medyayı satın almak değildir. 
SALİH ÇETİNKAYA
(Kırşehir) – Doğan Medyacı mı oldunuz?
MERAL DANIŞ
BEŞTAŞ (Adana) – Bir de TRT devletin televizyonudur. TRT’de bizim grup
toplantılarımız bile sıfır saniyede kalmıştır, bir dakika bile yayımlanmıyor.
Ben basın-yayın organları derken devletin kanallarından bahsediyorum. 
ORHAN DELİGÖZ
(Erzurum) – Bölücülük yaparsanız vermez.
İSMAİL TAMER
(Kayseri) – Doğan Medya mı veriyordu sizin haberlerinizi?
BAŞKAN – Sayın
milletvekilleri, lütfen. 
Buyurun Sayın
Başkan. 
MERAL DANIŞ
BEŞTAŞ (Adana) – Bizim medya organlarıyla bir sorunumuz yok. Medya organları Hükûmetin
emrinden çıkamadıkları için bize yer veremiyor, vermiyor, sorun oradadır.
HALİL ELDEMİR
(Bilecik) – Kanalda artık saz çalamayacağız diye mi üzülüyorsunuz?
SİBEL YİĞİTALP
(Diyarbakır) – Ne ayıp şey!
ERTUĞRUL KÜRKCÜ
(İzmir) – Hee ondan!
MERAL DANIŞ
BEŞTAŞ (Adana) – Yoksa biz… 
(Mikrofon
otomatik cihaz tarafından kapatıldı) 
BAŞKAN –
Teşekkür ederim Sayın Beştaş. 
Birleşime beş
dakika ara veriyorum. 
Kapanma Saati: 20.49
BEŞİNCİ OTURUM
Açılma Saati: 21.02
BAŞKAN: Başkan Vekili Yaşar TÜZÜN
KÂTİP ÜYELER: Fehmi KÜPÇÜ (Bolu), Barış KARADENİZ (Sinop)
----- 0 -----
BAŞKAN
– Türkiye Büyük Millet Meclisinin 85’inci Birleşiminin Beşinci Oturumunu
açıyorum. 
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/929) ve Tarım, Orman ve Köyişleri
Komisyonu Raporu (S. Sayısı: 548) (Devam)
BAŞKAN - 548
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon? Yok.
Ertelenmiştir.
2’nci sırada yer
alan 112 sıra sayılı Kanun Tasarısı’nın görüşmelerine başlayacağız. 
2.- Türkiye Cumhuriyeti Hükümeti ile Kamerun Cumhuriyeti
Hükümeti Arasında Güvenlik Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı (1/449) ve Dışişleri Komisyonu Raporu (S. Sayısı: 112) 
BAŞKAN
– Komisyon? Yok. 
Ertelenmiştir.

Bundan
sonra da komisyonların bulunmayacağı anlaşıldığından, alınan karar gereğince
kanun tasarı ve teklifleri ile komisyonlardan gelen diğer işleri sırasıyla
görüşmek için 17 Nisan 2018 Salı günü saat 15.00’te toplanmak üzere birleşimi
kapatıyorum.
Kapanma Saati: 21.03




(x) 548 S. Sayılı Basmayazı 10/4/2018
tarihli 83’üncü Birleşim Tutanağı’na eklidir.




