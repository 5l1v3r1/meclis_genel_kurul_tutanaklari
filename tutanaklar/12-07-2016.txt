



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

111’inci Birleşim
12 Temmuz 2016 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Bursa Milletvekili Hakan Çavuşoğlu’nun,
Bosna Hersek Srebrenitsa’da yaşanan soykırımın 21’inci yıl dönümü münasebetiyle
yaptığı gündem dışı konuşmasına, Başbakan Yardımcısı Yıldırım Tuğrul Türkeş'in
cevabı
2.- Uşak Milletvekili Özkan Yalım’ın,
ülkemizde bulunan mülteci ve göçmenlere Türkiye Cumhuriyeti vatandaşlığı
verilmesi haberleriyle ilgili gündem dışı konuşmasına, İçişleri Bakanı Efkan
Ala'nın cevabı
3.- Afyonkarahisar Milletvekili Mehmet
Parsak'ın, kiraz üreticilerinin sorunlarına ilişkin gündem dışı konuşması
V.- USUL HAKKINDA GÖRÜŞMELER
1.- Başbakan Yardımcısı Yıldırım Tuğrul
Türkeş’in gündem dışı konuşmaya verdiği cevabın İç Tüzük’ün 59’uncu maddesinin
ikinci fıkrası çerçevesinde değerlendirilmesi gerektiği iddiaları sonucunda
gruplara onar dakika söz hakkı verilip verilemeyeceği hakkında

VI.- AÇIKLAMALAR
1.- MHP Grubu adına Kocaeli Milletvekili
Saffet Sancaklı'nın, Srebrenitsa soykırımının 21’inci yıl dönümü ilişkin
açıklaması
2.- HDP Grubu adına İstanbul Milletvekili
Celal Doğan'ın, Srebrenitsa soykırımının 21’inci yıl dönümü ilişkin açıklaması
3.- CHP Grubu adına İstanbul Milletvekili
Mustafa Sezgin Tanrıkulu'nun, Srebrenitsa soykırımının 21’inci yıl dönümü
ilişkin açıklaması
4.- AK Parti Grubu adına Bursa Milletvekili
Hakan Çavuşoğlu'nun, Srebrenitsa soykırımının 21’inci yıl dönümü ilişkin
açıklaması
5.- İçişleri Bakanı Efkan Ala'nın, Manisa
Milletvekili Özgür Özel’in sataşma nedeniyle yaptığı konuşmasındaki bazı
ifadelerine ilişkin açıklaması
6.- Manisa Milletvekili Özgür Özel'in,
İçişleri Bakanı Efkan Ala’nın yaptığı açıklamasındaki bazı ifadelerine ilişkin
açıklaması
7.- Bursa Milletvekili Erkan Aydın'ın,
Srebrenitsa katliamının 21’inci yıl dönümüne ve 50’den az çalışanı olan iş
yerlerinde iş sağlığı uzmanı ve doktor çalıştırma zorunluluğuna ilişkin
açıklaması
8.- Manisa Milletvekili Tur Yıldız
Biçer'in, Suriyelilere vatandaşlık verilmesi meselesine ilişkin açıklaması
9.- Denizli Milletvekili Cahit Özkan'ın,
Srebrenitsa katliamının 21’inci yıl dönümüne ve geçmişte olduğu gibi bugün de
zalimlere karşı bir ve beraber olduğumuza ilişkin açıklaması
10.- Şanlıurfa Milletvekili Kemalettin
Yılmaztekin'in, Srebrenitsa katliamının 21’inci yıl dönümüne ilişkin açıklaması
11.- Hatay Milletvekili Serkan Topal'ın,
Hatay’da, İstanbul’da ve Ankara’da meydana gelen patlamalara ve bunlara karşı
Hükûmetin sessiz kalmasına ilişkin açıklaması
12.- Niğde Milletvekili Ömer Fethi
Gürer'in, Türk Bayrağı Kanunu’nun 7’nci maddesine uymada gerekli hassasiyetin
gösterilmediğine ilişkin açıklaması
13.- İstanbul Milletvekili Onursal
Adıgüzel'in, İstanbul’un doğası, tarihi ve kültürel mirasının talan ekonomisine
teslim edildiğine ilişkin açıklaması
14.- Ordu Milletvekili Metin Gündoğdu'nun,
Srebrenitsa katliamının 21’inci yıl dönümüne ilişkin açıklaması
15.- Mersin Milletvekili Baki Şimşek'in,
Cumhurbaşkanının Suriyelilerin Türk vatandaşı yapılacağına dair açıklamasına
ilişkin açıklaması
16.- İstanbul Milletvekili Mahmut Tanal'ın,
Şanlıurfalı çiftçilerin sorunlarına ilişkin açıklaması
17.- İstanbul Milletvekili Didem Engin'in,
28 Haziran tarihli Bakanlar Kurulu kararıyla İstanbul’un Beyoğlu İlçesinde
riskli alan ilan edilen mahallelere ilişkin açıklaması
18.- Ankara Milletvekili Murat Emir'in,
Ankara’nın Beypazarı ilçesinde 27 Haziranda meydana gelen sel felaketine
ilişkin açıklaması
19.- Konya Milletvekili Mustafa Hüsnü
Bozkurt'un, Başbakanın bayramda acil servise giden vatandaşlara ilişkin
sözlerine ilişkin açıklaması
20.- Eskişehir Milletvekili Utku
Çakırözer'in, “Barış İçin Akademisyenler” metnine imza atan 35 öğretim üyesinin
durumuna ilişkin açıklaması
21.- Giresun Milletvekili Bülent Yener
Bektaşoğlu'nun, Giresun’un Dereli ilçesinde teröristler tarafından polislere
gerçekleştirilen saldırıya ilişkin açıklaması
22.- Denizli Milletvekili Kazım Arslan'ın,
Denizli’nin Acıpayam ilçesinde Dalaman Çayı’nın sanayi atıkları nedeniyle
kirlendiğine ilişkin açıklaması
23.- Aydın Milletvekili Hüseyin Yıldız'ın,
29 Aralık 2015 tarihinde Aydın’da düzenlenen yürüyüşe katılan EĞİTİM-SEN
üyeleri hakkında açılan soruşturmaya ilişkin açıklaması
24.- Hatay Milletvekili Birol Ertem'in,
Hatay’ın Reyhanlı ilçesinde 6 Temmuzda 3 Suriyeli mültecinin yaşadığı evde
meydana gelen patlamaya ilişkin açıklaması
25.- İzmir Milletvekili Musa Çam'ın,
İzmir’in Urla İlçesi Demircili mevkisindeki balık çiftliklerinin çevreyi
kirlettiğine ilişkin açıklaması
26.- Mersin Milletvekili Serdal
Kuyucuoğlu'nun, trafik ışıklarında dilenen yoksul sığınmacı çocuklara ilişkin
açıklaması
27.- Kayseri Milletvekili Çetin Arık'ın,
Srebrenitsa katliamını kınadığına ve bayramın üçüncü günü Kayseri’nin
Yeşilhisar ilçesinde meydana gelen sel felaketine ilişkin açıklaması
28.- Adıyaman Milletvekili Adnan
Boynukara'nın, elinde binlerce insanın kanı olan bir teröristin öldürüldüğüne
ilişkin çıkan haberlere ilişkin açıklaması
29.- Çanakkale Milletvekili Bülent Öz'ün,
Çanakkale’nin ilçelerini birbirine bağlayan yolların inşasına ne zaman
başlanacağına ilişkin açıklaması
30.- Kayseri Milletvekili Sami
Dedeoğlu'nun, 7 Temmuz günü Kayseri’nin Yeşilhisar ilçesinde meydana gelen sel
felaketine ilişkin açıklaması
31.- Ankara Milletvekili Şenal Sarıhan'ın,
Srebrenitsa katliamının 21’inci yıl dönümüne ilişkin açıklaması
32.- İzmir Milletvekili Atila Sertel'in,
bayramda ziyaret ettiği şehit ailelerinin durumuna ilişkin açıklaması
33.- Balıkesir Milletvekili Mehmet Tüm'ün,
Rusya’yla yapılan görüşmeler ve Hükûmetin dış politikadaki stratejik derinlik
anlayışına ilişkin açıklaması
34.- Ordu Milletvekili Seyit Torun'un,
bayramın birinci günü Ordu’nun Perşembe, Fatsa ve Altınordu ilçelerinde meydana
gelen sel felaketine ilişkin açıklaması
35.- Uşak Milletvekili Özkan Yalım'ın,
Uşak’ın Sivaslı İlçesi Payam alanı bölgesinde elektrik olmadığına ve
ülkemizdeki terör olayları nedeniyle bakanların tutumuna ilişkin açıklaması
36.- Gaziantep Milletvekili Mahmut
Toğrul'un, Kahramanmaraş’ın Sivricehüyük köyünde yüz dokuz gündür sürdürülen
direnişe ilişkin açıklaması
37.- Manisa Milletvekili Erkan Akçay'ın,
geçmiş Ramazan Bayramı’nı kutladığına, bayram süresince meydana gelen terör
olayları ile trafik kazalarına ve Başbakanın bayramda acil servis ziyaretlerine
ilişkin açıklaması
38.- Diyarbakır Milletvekili İdris
Baluken'in, Ramazan Bayramı’nı kutladığına, Srebrenitsa katliamının 21’inci yıl
dönümüne ve Ramazan Bayramı süresince AKP Hükûmetinin uygulamalarına ilişkin
açıklaması
39.- Manisa Milletvekili Özgür Özel'in,
Srebrenitsa katliamının 21’inci yıl dönümüne, Yargıtay ve Danıştay
mensuplarının eylemine ve Başbakanın acil servislerle ilgili sözlerine ilişkin
açıklaması
40.- Amasya Milletvekili Mehmet Naci
Bostancı'nın, geçmiş Ramazan Bayramı’nı kutladığına, Srebrenitsa katliamının
21’inci yıl dönümüne ve Türkiye’de vatandaşlık konusundaki kurallara ilişkin
açıklaması
41.- Diyarbakır Milletvekili İdris
Baluken'in, Başbakan Binali Yıldırım’ın acil servislerle ilgili sözlerine ilişkin
açıklaması
42.- Manisa Milletvekili Özgür Özel'in,
Soma faciası sonrası mağdur ailelere verilen sözlerin yerine getirilmediğine
ilişkin açıklaması
43.- Kayseri Milletvekili Mustafa
Elitaş'ın, Manisa Milletvekili Özgür Özel’in yaptığı açıklamasındaki bazı
ifadelerine ilişkin açıklaması
44.- Maliye Bakanı Naci Ağbal'ın, sataşma
nedeniyle yapılan konuşmalara ilişkin açıklaması
VII.- OTURUM BAKŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan'ın, Başkanlık Divanı olarak Srebrenitsa soykırımında yaşamını
yitirenlere Allah’tan rahmet, yakınlarına başsağlığı dilediklerine ilişkin
konuşması
2.- Oturum Başkanı TBMM Başkan Vekili
Pervin Buldan'ın, herkesin geçmiş Ramazan Bayramı’nı kutladığına ilişkin
konuşması
VIII.- SATAŞMALARA İLİŞKİN KONUŞMALAR
1.- Manisa Milletvekili Özgür Özel'in,
İçişleri Bakana Efkan Ala’nın gündem dışı konuşmaya cevabı sırasında CHP
Grubuna sataşması nedeniyle konuşması
2.- Diyarbakır Milletvekili İdris
Baluken'in, Gaziantep Milletvekili Mehmet Erdoğan’ın MHP Grup önerisi üzerinde
yaptığı konuşma sırasında Halkların Demokratik Partisine sataşması nedeniyle konuşması
3.- Osmaniye Milletvekili Ruhi Ersoy'un,
Diyarbakır Milletvekili İdris Baluken’in sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
4.- İstanbul Milletvekili Aykut
Erdoğdu'nun, Gaziantep Milletvekili Mehmet Erdoğan’ın MHP Grup önerisi üzerinde
yaptığı konuşması sırasında CHP Grubuna sataşması nedeniyle konuşması
5.- Kayseri Milletvekili Mustafa Elitaş'ın,
İzmir Milletvekili Aytun Çıray’ın MHP grup önerisi üzerinde yaptığı konuşması
sırasında AK PARTİ Grubuna sataşması nedeniyle konuşması
6.- Gaziantep Milletvekili Mehmet
Erdoğan'ın, İzmir Milletvekili Aytun Çıray’ın MHP grup önerisi üzerinde yaptığı
konuşması sırasında şahsına sataşması nedeniyle konuşması
7.- İzmir Milletvekili Aytun Çıray'ın,
Gaziantep Milletvekili Mehmet Erdoğan’ın sataşma nedeniyle yaptığı konuşması
sırasında şahsına sataşması nedeniyle konuşması
8.- Manisa Milletvekili Erkan Akçay'ın,
İstanbul Milletvekili Hüda Kaya’nın MHP grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması
9.- Manisa Milletvekili Özgür Özel'in,
İstanbul Milletvekili Hüda Kaya’nın MHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
10.- Bursa Milletvekili Ceyhun İrgil'in, Gaziantep Milletvekili Mehmet Erdoğan’ın MHP grup önerisi üzerinde yaptığı
konuşması sırasında şahsına sataşması nedeniyle konuşması
11.- Şanlıurfa Milletvekili İbrahim
Ayhan'ın, Gaziantep Milletvekili Mahmut Kacar’ın HDP grup önerisi üzerindeki
konuşması sırasında Halkların Demokratik Partisine sataşması nedeniyle
konuşması
12.- Manisa Milletvekili Özgür Özel'in,
Kayseri Milletvekili Mustafa Elitaş’ın AK PARTİ grup önerisi üzerinde yaptığı
konuşması sırasında şahsına sataşması nedeniyle konuşması
13.- Samsun Milletvekili Erhan Usta'nın,
Maliye Bakanı Naci Ağbal’ın 404 sıra sayılı Kanun Tasarısı’nın tümü üzerinde
Hükûmet adına yaptığı konuşması sırasında MHP Grubuna sataşması nedeniyle
konuşması
14.- Muş Milletvekili Ahmet Yıldırım'ın,
Maliye Bakanı Naci Ağbal’ın 404 sıra sayılı Kanun Tasarısı’nın tümü üzerinde
Hükûmet adına yaptığı konuşması sırasında HDP Grubuna sataşması nedeniyle konuşması



15.- İzmir Milletvekili Zekeriya
Temizel'in, Maliye Bakanı Naci Ağbal’ın 404 sıra sayılı Kanun Tasarısı’nın tümü
üzerinde Hükûmet adına yaptığı konuşması sırasında şahsına sataşması nedeniyle
konuşması
IX.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, Konya Milletvekili Ahmet Sorgun'un Akdeniz için Birlik
Parlamenter Asamblesi Türk Grubu üyeliğinden istifa etmesiyle boşalan üyelik
için; 28/3/1990 tarihli ve 3620 sayılı Türkiye Büyük Millet Meclisinin Dış
İlişkilerinin Düzenlenmesi Hakkında Kanun'un 2'nci maddesine göre Adalet ve
Kalkınma Partisi Grubu Başkanlığınca bildirilen ve mezkûr Kanun'un 12'nci
maddesi uyarınca Başkanlık Divanında yapılan incelemede uygun görülen Bursa
Milletvekili Hüseyin Şahin'in üyeliğine ilişkin tezkeresi (3/805)
2.- Türkiye Büyük Millet Meclisi
Başkanlığının, Türkiye Büyük Millet Meclisi Dışişleri Komisyonu ve
Türkiye-İtalya Parlamentolararası Dostluk Grubu üyelerinden oluşan bir heyetin
İtalya Temsilciler Meclisi Dışişleri Komisyonu Başkanı Fabrizio Cicchito'nun
vaki davetine icabetle İtalya'ya resmî ziyarette bulunmasına ilişkin tezkeresi
(3/806)
B) Meclis Araştırması Önergeleri
1.- Artvin Milletvekili Uğur Bayraktutan ve
25 arkadaşının, Artvin Sarp Sınır Kapısı'nda yaşanan olumsuzlukların
belirlenmesi, fiziki koşullarının araştırılıp modernize edilmesi araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/255)
2.- Artvin Milletvekili Uğur Bayraktutan ve
24 arkadaşının, Ardanuç-Yalnızçam-Ardahan kara yolu inşaatının 1993 yılından
beri tamamlanamamasının nedenlerinin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/256)
3.- İstanbul Milletvekili Ali Özcan ve 25
arkadaşının, Kamu ihalelerinin amacına uygun hâline getirilmesi için mevzuatın
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/257)
C) Önergeler
1.- Zonguldak Milletvekili Şerafettin
Turpcu’nun (2/833) esas numaralı Sosyal Sigortalar ve Genel Sağlık Sigortası
Kanununda Değişiklik Yapılması Hakkında Kanun Teklifi'nin doğrudan gündeme
alınmasına ilişkin önergesi (4/49)




X.- ÖNERİLER
A) Siyasi Parti Grubu Önerileri
1.- MHP Grubunun, Grup Başkan Vekili Manisa
Milletvekili Erkan Akçay tarafından, Nisan 2011'de başlayan Suriye iç savaşı sonrasında
ülkemize gelen Suriyelilerin Türk vatandaşlığına geçirilmesinin sebep olacağı
toplumsal ve ekonomik sorunlar ile Suriyelilerin ülkemizde yaşadıkları
sorunların araştırılarak alınması gereken önlemlerin belirlenmesi amacıyla
verilmiş olan Meclis araştırması önergesinin, Genel Kurulun bilgisine sunulmak
üzere bekleyen diğer önergelerin önüne alınarak 12 Temmuz 2016 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi 
2.- HDP Grubunun, 20/6/2016 tarihinde Siirt
Milletvekili Kadri Yıldırım ve arkadaşları tarafından verilen, KESK'e bağlı ve
muhalif sendikaların yaşadığı baskıların araştırılması amacıyla verilmiş olan
Meclis araştırması önergesinin, Genel Kurulun bilgisine sunulmak üzere bekleyen
diğer önergelerin önüne alınarak 12 Temmuz 2016 Salı günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
3.- CHP Grubunun, Hatay Milletvekili Hilmi
Yarayıcı ve arkadaşları tarafından, "Suriye'de faaliyet gösteren cihatçı
örgütlerin ülkemizi geçiş güzergâhı ile örgütlenme merkezi olarak görmelerinin
ve tüm bunlara göz yummanın başta güvenlik olmak üzere yaratacağı diğer
sorunların araştırılması" amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak 12 Temmuz 2016 Salı günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi
4.- AK PARTİ Grubunun, Genel Kurulun çalışma gün ve saatlerine, bastırılarak dağıtılan 404 sıra sayılı
Kanun Tasarısı'nın kırk sekiz saat geçmeden gündemin "Kanun Tasarı ve
Teklifleri ile Komisyonlardan Gelen Diğer İşler" kısmının 1'inci sırasına,
yine bu kısımda bulunan 403, 396, 145, 249, 141, 213, 42, 130, 155 ve 135 sıra
sayılı kanun tasarılarının ise yine bu kısmın sırasıyla 2, 3, 4, 5, 6, 7, 8, 9,
10 ve 11'inci sıralarına alınmasına, diğer işlerin sırasının buna göre teselsül
ettirilmesine ve 404 ve 405 sıra sayılı Kanun Tasarılarının İç Tüzük’ün 91’inci
maddesine göre temel kanun olarak bölümler hâlinde görüşülmesine ilişkin
önerisi 
XI.- SEÇİMLER
A) Başkanlık Divanında Açık Bulunan
Üyeliklere Seçim
1.- Başkanlık Divanında açık bulunan
Türkiye Büyük Millet Meclisi İdare Amirliğine seçim
XII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Yatırım Ortamının İyileştirilmesi
Amacıyla Bazı Kanunlarda Değişiklik Yapılmasına Dair Kanun Tasarısı (1/728) ile
Plan ve Bütçe Komisyonu Raporu (S.Sayısı 404)
XIII.- YAZILI SORULAR VE CEVAPLARI
1.- Çanakkale Milletvekili Muharrem
Erkek'in, Çanakkale'de bir izcilik kampına dair çeşitli iddialara ilişkin
sorusu ve Gençlik ve Spor Bakanı Akif Çağatay Kılıç’ın cevabı (7/5419)
2.- İstanbul Milletvekili Mustafa Sezgin
Tanrıkulu'nun, Başbakanlık personeli ile ilgili mobbing iddialarına ilişkin
Başbakandan sorusu ve Başbakan Yardımcısı Nurettin Canikli’nin cevabı (7/5730)
3.- Konya Milletvekili Mustafa Hüsnü
Bozkurt'un, 2016 Tarımsal Destekleme Kararnamesine ilişkin sorusu ve Gıda,
Tarım ve Hayvancılık Bakanı Faruk Çelik’in cevabı (7/5778)
4.- Eskişehir Milletvekili Utku
Çakırözer'in, tarımsal yayım ve danışmanlık hizmetleri ile ilgili bir
düzenlemeye ilişkin sorusu ve Gıda, Tarım ve Hayvancılık Bakanı Faruk Çelik’in
cevabı (7/5779)
5.- Niğde Milletvekili Ömer Fethi Gürer'in,
Niğde'nin Ulukışla ilçesinde soğuk hava deposu kurulmasına ilişkin sorusu ve
Gıda, Tarım ve Hayvancılık Bakanı Faruk Çelik’in cevabı (7/5780)
6.- Niğde Milletvekili Ömer Fethi Gürer'in,
Narlıgöl bölgesinde sıcak su seracılık bölgesi yapılmasına ilişkin sorusu ve
Gıda, Tarım ve Hayvancılık Bakanı Faruk Çelik’in cevabı (7/5781)
7.- Niğde Milletvekili Ömer Fethi Gürer'in,
Niğde'nin Ulukışla ilçesindeki endemik bitkilere ilişkin sorusu ve Gıda, Tarım
ve Hayvancılık Bakanı Faruk Çelik’in cevabı (7/5782)
8.- İstanbul Milletvekili Mustafa Sezgin
Tanrıkulu'nun, ülkemizdeki fast food restoranlarının denetimlerine ilişkin
sorusu ve Gıda, Tarım ve Hayvancılık Bakanı Faruk Çelik’in cevabı (7/5785)
9.- Aydın Milletvekili Metin Lütfi
Baydar'ın, 2016 yılında Nevşehir ili için ayrılan bütçeye ilişkin sorusu ve
Gıda, Tarım ve Hayvancılık Bakanı Faruk Çelik’in cevabı (7/5786)
10.- Aydın Milletvekili Metin Lütfi
Baydar'ın, 2016 yılında Aydın ili için ayrılan bütçeye ilişkin sorusu ve Gıda,
Tarım ve Hayvancılık Bakanı Faruk Çelik’in cevabı (7/5787)
11.- Denizli Milletvekili Kazım Arslan'ın,
parçalı arazilerin üzerindeki hisse satışına yönelik düzenlemelere ilişkin
sorusu ve Gıda, Tarım ve Hayvancılık Bakanı Faruk Çelik’in cevabı (7/5788)
12.- Niğde Milletvekili Ömer Fethi
Gürer'in, Niğde'nin Ulukışla ilçesindeki kiraz üreticilerinin sorunlarına
ilişkin sorusu ve Gıda, Tarım ve Hayvancılık Bakanı Faruk Çelik’in cevabı
(7/5789)
13.- Adana Milletvekili Mevlüt
Karakaya'nın, tarım sektörünün sorunlarına ve bunların çözümüne yönelik
çalışmalara ilişkin sorusu ve Gıda, Tarım ve Hayvancılık Bakanı Faruk Çelik’in
cevabı (7/5790)
14.- İstanbul Milletvekili Mahmut Tanal'ın,
Düzce'nin Çilimli ilçesindeki tarım arazilerine ve OSB kurulması için alınan
karara ilişkin sorusu ve Gıda, Tarım ve Hayvancılık Bakanı Faruk Çelik’in
cevabı (7/5791)
15.- Adana Milletvekili Elif Doğan
Türkmen'in, et fiyatlarının düşürülmesine ve hayvan kaçakçılığına ilişkin
sorusu ve Gıda, Tarım ve Hayvancılık Bakanı Faruk Çelik’in cevabı (7/5792)
16.- Adana Milletvekili Zülfikar İnönü
Tümer'in, Adana'nın Karataş ilçesinde yaşanan dolu afetinden etkilenen
çiftçilerin mağduriyetlerine ilişkin sorusu ve Gıda, Tarım ve Hayvancılık
Bakanı Faruk Çelik’in cevabı (7/5953)
17.- Çanakkale Milletvekili Muharrem
Erkek'in, 2008-2015 yılları arasında Çanakkale'de ve Türkiye genelinde
kullanılan kredilere ilişkin sorusu ve Gıda, Tarım ve Hayvancılık Bakanı Faruk
Çelik’in cevabı (7/5954)
18.- Adana Milletvekili Elif Doğan
Türkmen'in, tarımsal ilaçlar nedeniyle zarar gören arıcıların mağduriyetlerine
ilişkin sorusu ve Gıda, Tarım ve Hayvancılık Bakanı Faruk Çelik’in cevabı
(7/5955)
19.- Adana Milletvekili Elif Doğan
Türkmen'in, Adana'da çiftçilerin tarımsal desteklerinin ödenmediği iddiasına
ilişkin sorusu ve Gıda, Tarım ve Hayvancılık Bakanı Faruk Çelik’in cevabı
(7/5956)
20.- Adana Milletvekili İbrahim Özdiş'in,
Adana'da yaşanan dolu felaketine ve çiftçilerin mağduriyetlerine ilişkin sorusu
ve Gıda, Tarım ve Hayvancılık Bakanı Faruk Çelik’in cevabı (7/5957)
21.- Niğde Milletvekili Ömer Fethi
Gürer'in, olumsuz hava şartları nedeniyle mağdur olan çiftçilere ilişkin sorusu
ve Gıda, Tarım ve Hayvancılık Bakanı Faruk Çelik’in cevabı (7/5958)
22.- İstanbul Milletvekili Mahmut Tanal'ın,
Bakanlar Kurulunun görüşme usullerine ilişkin Başbakandan sorusu ve Başbakan Yardımcısı
Nurettin Canikli’nin cevabı (7/5999)
23.- Diyarbakır Milletvekili Altan Tan'ın,
Yayladağ Sınır Kapısı'ndan yapılan araç ve şahıs giriş çıkışlarına ilişkin
sorusu ve Gümrük ve Ticaret Bakanı Bülent Tüfenkci’nin cevabı (7/6048)
24.- İzmir Milletvekili Tacettin Bayır'ın,
bağlı kurum ve kuruluşlar tarafından İzmir'e yapılan yatırımlara ilişkin sorusu
ve Başbakan Yardımcısı Yıldırım Tuğrul Türkeş’in cevabı (7/6124)
25.- İstanbul Milletvekili Mustafa Sezgin
Tanrıkulu'nun, 2010-2016 yılları arasında bağlı kurum ve kuruluşlarca yapılan
kiralamalara ilişkin sorusu ve Ekonomi Bakanı Nihat Zeybekci’nin cevabı
(7/6279)
26.- İstanbul Milletvekili Mustafa Sezgin
Tanrıkulu'nun, Bakanlığa bağlı birimlere ait gayrimenkullere ilişkin sorusu ve
Gümrük ve Ticaret Bakanı Bülent Tüfenkci’nin cevabı (7/6292)
12 Temmuz 2016 Salı
BİRİNCİ OTURUM
Açılma Saati: 15.03
BAŞKAN: Başkan Vekili PervinBULDAN
KÂTİP ÜYELER: Mücahit DURMUŞOĞLU (Osmaniye), Ali Haydar
HAKVERDİ (Ankara)
----- 0 -----
BAŞKAN
– Türkiye Büyük Millet Meclisinin 111’inci Birleşimini açıyorum.
Sayın
milletvekilleri, toplantı yeter sayısı vardır.
Görüşmelere
başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Bosna Hersek Srebrenitsa’da yaşanan soykırımın yıl dönümü
münasebetiyle söz isteyen Bursa Milletvekili Sayın Hakan Çavuşoğlu’na aittir. 
Sayın
Çavuşoğlu, süreniz beş dakikadır. 
Buyurun.
(AK PARTİ sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Bursa Milletvekili Hakan Çavuşoğlu’nun,
Bosna Hersek Srebrenitsa’da yaşanan soykırımın 21’inci yıl dönümü münasebetiyle
yaptığı gündem dışı konuşmasına, Başbakan Yardımcısı Yıldırım Tuğrul Türkeş'in
cevabı
HAKAN
ÇAVUŞOĞLU (Bursa) – Sayın
Başkan, değerli milletvekilleri; Bosna Hersek’in Srebrenitsa kentinde 11 Temmuz
1995 tarihinde yaşanan soykırımın 21’inci yıl dönümü münasebetiyle gündem dışı
söz aldım. Genel Kurulu saygıyla selamlıyor, bu vesileyle, Srebrenitsa
soykırımında hayatını kaybedenleri rahmetle anıyorum. 
Sayın milletvekilleri, bildiğiniz gibi, 1990 yılında
Sovyet Bloku’nun parçalanması sürecinde Yugoslavya’da da etnik gruplar
bağımsızlıklarını ilan etmeye başlamışlar, nitekim 5 Nisan 1992 tarihinde Bosna
Hersek de bağımsızlığını ilan etmiştir. 
BAŞKAN – Sayın Çavuşoğlu, bir saniye lütfen. 
Genel Kurulda çok uğultu var. Sayın hatibin ne dediği
gerçekten anlaşılmıyor değerli milletvekilleri. 
Sayın Çavuşoğlu, ek süre ilave edeceğim. 
Buyurunuz, devam ediniz. 
HAKAN ÇAVUŞOĞLU (Devamla) – Bosna Hersek’in bağımsızlığı
Birleşmiş Milletler tarafından tanınmış olmasına rağmen, devam eden süreçte
Sırplar ile Boşnaklar arasında savaş baş göstermiş ve bu savaş beraberinde 250
bin Boşnak nüfusunun hayatını kaybetmesine yol açmıştır. 
Sayın milletvekilleri, Bosna’da
savaşın devam ettiği günlerde, Birleşmiş Milletler, 16 Nisan 1993 tarih ve 819
sayılı Kararı’yla Srebrenitsa’yı kendi koruması altında olan güvenli bölge
olarak ilan etmiştir. Ancak, Birleşmiş
Milletler tarafından güvenli bölge olarak ilan edilen ve bu nedenle
silahsızlandırılan Srebrenitsa kentinde gerçekleşen olaylarla, bu bölge,
güvenli bölge olmak bir yana, âdeta ölüm tarlasına dönüşmüştür. 
Savaş sırasında güvenli bölge olarak ilan edilen ve
Birleşmiş Milletler koruması altına alınarak silahsızlandırılan Srebrenitsa
kenti, 6 Temmuz 1995 tarihinde Sırp paramiliter gruplar tarafından kuşatma
altına alınmıştır. Kuşatma esnasında, Boşnaklar, Sırpların kıyımından korunmak
için Birleşmiş Milletler askerlerine sığınmıştır. Birleşmiş Milletler
askerlerinin, ne yazık ki nedensizce bölgeden çekilmesiyle Sırplar karşısında
savunmasız kalan 8.372 çocuk, genç, yaşlı Boşnak erkek, Sırpların soykırımına
uğramıştır. Avrupa’nın, İkinci Dünya Savaşı’ndan sonra gördüğü bu en büyük
trajedi, ne yazık ki uluslararası kamuoyunun gözleri önünde cereyan etmiş ve
bugün dahi, faillerinden başka hiç kimsenin savunamadığı bir utanç olmuştur. 
Nitekim, Birleşmiş Milletler nezdinde kurulan eski
Yugoslavya Uluslararası Ceza Mahkemesinde görülen davada elde edilen
delillerden, soykırımın, ayrıntılı bir şekilde, önceden tasarlandığı anlaşılmaktadır.
Katledilecek olan Boşnakların taşınması için otobüslerin önceden temin
edildiğine, soykırımın gerçekleşeceği yerlerin önceden tespit edildiğine, bazı
toplu mezarların önceden kazıldığına, daha fazlası için kazı makinelerinin
hazır bulunduğuna dair kanıtların olduğu tespit edilmiştir.
Bununla birlikte, geçmiş mart ayında, “Bosna Kasabı”
olarak anılan Sırp Radovan Karadziç, anılan mahkeme tarafından, Srebrenitsa’da
soykırım yapmak ve insanlığa karşı suç işlemekten dolayı kırk yıl hapis
cezasına çarptırılmıştır.
Sayın milletvekilleri, Srebrenitsa soykırımıyla ilgili
olarak, Sırplar dışında Hollanda’yı, Fransa’yı, Birleşmiş Milletleri ve diğer
bazı Batılı devletleri suçlayan değişik raporlar da bugün tarih sayfalarındaki
yerini almıştır. Bütün bu raporlar, uluslararası topluluğun, Boşnaklara yönelik
bu kıyım karşısında ne kadar sorumsuz ve vurdumduymaz davrandığını gözler önüne
sermiştir. 
20’nci
yüzyılın sonunda yaşanan bu trajedi, Batı’nın, ölenlerin Müslüman olması
karşısındaki ikiyüzlülüğünü göstermesi bakımından da ibret vericidir. Nitekim
Batı’nın bugün Suriye ve diğer İslam coğrafyasında yaşananlara ilişkin tutumu
da Srebrenitsa’daki tutumundan farklı değildir. Değerler silsilesi üzerine bina
edildiği söylenen Avrupa Birliği ve Birleşmiş Milletler gibi kuruluşlar, dün
Bosna’da bugün Suriye’de olduğu gibi kendi değerlerini aşındırmaya devam
ettikçe tarih sahnesinden silinmeleri ve iflas etmeleri mukadderdir.
Sayın
milletvekilleri, bundan yirmi bir yıl önce Srebrenitsa’da işlenen soykırım
nedeniyle hayatını kaybeden kurbanları bir kez daha rahmetle anıyor,
yakınlarının ve ailelerinin acılarını paylaşıyorum. 8.372 Boşnak’ın
katledilmesiyle sonuçlanan bu insanlık suçunu şiddetle lanetliyorum.
Uluslararası toplumu ve bölge ülkelerini, Srebrenitsa’da yaşananlardan gerekli
dersleri çıkararak aşırı milliyetçilik, dinî, siyasi ve etnik nefretin sonucu
olan benzer olayların bir daha yaşanmaması için gerekli önlemleri almaya davet
ediyorum. 
Bu
soykırımın unutulmaması ve benzeri olayların tekrar yaşanmaması için
Srebrenitsa annelerinin acılarından ve gözyaşlarından ilmek ilmek dokuyarak
ördükleri bu çiçeği bugün milletvekilleri olarak yakamızda bulunduracak
olmamız, onlara yaşadıkları acıları bir nebze olsun unutturacaktır. Tüm
milletvekili arkadaşlarıma bu çiçeği yakalarında taşıma noktasında
gösterecekleri hassasiyet için teşekkür ediyorum. 
Bu
duygu ve düşüncelerle Genel Kurulu saygıyla selamlıyorum, hepinize ayrı ayrı
teşekkür ediyorum. (AK PARTİ sıralarından alkışlar)
BAŞKAN
– Teşekkür ederiz Sayın Çavuşoğlu.
Sayın
milletvekilleri, gündem dışı konuşmaya Hükûmet adına Sayın Tuğrul Türkeş’in
cevap verme talebi var.
Sayın
Bakan, buyurun. (AK PARTİ sıralarından alkışlar)
Süreniz
yirmi dakika. 
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Sayın Başkan, değerli
milletvekilleri; bundan yirmi bir yıl önce Avrupa’nın ortasında Srebrenitsa’da
yaşanan insanlık dramı ve vahşet konusu üzerine Hükûmet adına söz almış
bulunuyorum. Bu vesileyle, Meclisin bayram sonrası ilk çalışma günü olması
nedeniyle, geçmiş ramazanışerifi ve bayramınızı tekrar kutluyorum, ettiğiniz
duaların Yüce Rabb’imiz katında karşılık bulmasını temenni ediyorum.
Ayrıca,
bugün Türk Dil Kurumunun ya da kurulduğu zamanki adıyla Türk Dili Tetkik
Cemiyetinin de kuruluşunun 84’üncü yıl dönümüdür. Bugüne kadar Türk Dil Kurumu,
güzel Türkçemize birçok katkılarda bulunmuştur, bundan sonra da bu doğrultuda
çalışmalarını sürdürmeye devam edecektir, zaten de etmektedir. 
11
Temmuz 1995 tarihinde Bosna Hersek’in Srebrenitsa şehrinde büyük bir insanlık
ayıbı yaşandı, yüzyılımızın en büyük insanlık ayıbı burada gerçekleşti. Masum
insanları korumak için görevlendirilmiş olan Birleşmiş Milletler Barış Gücünün
komutanı Thom Karremans, bilemediğimiz bir nedenden, belki de bir dinî
dayanışma duygusuyla, kendisine sığınan 25 bin Boşnak Müslüman ve şehri,
silahsızlandırıp Sırplara teslim etti. Bundan cesaret bulan Sırp lider Radovan
Karadziç ve kasap Mladiç, sistematik olarak 12 yaş üzeri bütün erkekleri
katletti. Srebrenitsa’da 8.372 Boşnak Müslüman katledildi. Lahey Mahkemeleri
bunu “soykırım” olarak tarif etti ve kabul etti. 
Burada
zaman zaman gözden kaçan bir detayı da dikkatinize sunmak isterim. O da,
Balkanların çoğu yerinde ve Avrupa’da olduğu üzere, öldürülenlere “Müslüman
Boşnak” yerine “Türkler” denmesidir. Maalesef oralarda genel algı da bu
doğrultudadır.
Değerli
milletvekilleri, aradan yirmi bir yıl geçmesine rağmen vahşetin boyutu o kadar
büyük ve vahimdir ki hâlâ öldürülenlerin kimlikleri tespit edilmeye,
yakınlarını kaybedenlerin acıları bir nebze olsun dindirilmeye ve hiç değilse
bir mezar taşına kavuşturulmaya çalışılıyor. 8.372 olarak ifade edilse de
öldürülen Müslüman Boşnak sayısı hâlâ tam olarak bilinemezken, aradan geçen
bunca zaman içinde kaybedilen eşlerinden, çocuklarından bir haber bekleyen acılı
Bosna Hersek vatandaşları bekleyişlerini sürdürüyor. Bu yıl dahi, daha kimliği
yeni tespit edilen 127 kişi ayrı mezarına katledildikten yirmi iki yıl sonra
kavuştu. Bu arada Boşnak kadınların maruz kaldığı alçakça muameleler de en az
bu katliam kadar iç yakıcı.
Değerli
milletvekilleri, andığımız bu acı olayın 21’inci yılında, 20’nci yüzyıl başında
ve ortalarında kurulmuş olan çok uluslu kuruluşların gerçekten kuruluş
amaçlarındaki veya mevcut durumlarında kendilerine tarif edilen görevlerini tam
ve layıkıyla yerine getirip getirmediğine bir göz atmak istiyorum. 
Birleşmiş
Milletler, dünyadaki birçok ihtilaf noktasına barış gücü göndermektedir. Bu
birliklerin barış ve huzuru temin etmesi gerekirken, Srebrenitsa örneğinde
olduğu gibi, oradaki bir yetkilinin veya sorumluların siyasi tercihleri ve
inançlarıyla, maalesef, yanlı ve yanlış kararlar alınmaktadır. Keza, Sudan’da
aynı milleti farklı dinlere mensup diye ikiye bölen zihniyet ile Kıbrıs’taki
iki farklı milletin beraber yaşamasında ısrar eden de aynı yönetim
kademeleridir. 
Yine, NATO, Avrupa Birliği ülkeleri veya
ABD’ye yaklaştığı üslupla, kurulduğundan bu yana ikinci en büyük silahlı güce
sahip olan Türkiye’ye ve Türkiye’nin problemlerine acaba aynı hassasiyette
davranmakta mıdır? Srebrenitsa’da bu katliamlar
yapılırken Birleşmiş Milletler Barış Gücü Komutanı Thom Karremans, Bosnalı
Müslümanları Sırplara sattığında NATO’nun, olay yeri üzerinden üç beş jet
uçurmanın ötesinde hiçbir faaliyet yapmadığı artık resmî belgelerle de sabit
olmuştur. Burada dinî bir karşıtlık ve düşmanlık
arayışı içinde konuşmuyorum, sadece dikkatinize sunmak istediğim, 21’inci
yüzyılın bu ilk çeyreğinde dünyada yaşanan olaylarda demokrasi havariliği yapan, gelişmişliği ve
medeniyeti temsil ettiğini iddia eden yapıların bazen ne kadar yanlı olduğuna
dikkatinizi çekmektir. Çok uluslu kuruluşların 21’inci yüzyıla göre
uygulanabilir ve gerçek kriterler üzerinden fonksiyon icra etmeleri
gerekmektedir.
Sayın Başkan, kıymetli milletvekilleri; 21’inci
yüzyılın medeniyetini ayakta tutan 3 temel sütun vardır. Bunlar, ifade
özgürlüğü, hukukun üstünlüğü ve demokrasidir ama bunlardan da önde gelen, İnsan
Hakları Evrensel Beyannamesi’nin en temel maddesi olan yaşama hakkıdır. 21’inci
yüzyılda çok uluslu kuruluşlar başta olmak üzere, gelişmiş ülkelerin,
medeniyeti ve demokrasiyi hakkıyla temsil ettiğini söyleyen ülkelerin
gözlerinin önünde, Avrupa’da, Srebrenitsa’da bu soykırımın yaşanmış olmasının
ayıbı bütün bu kuruluşlara ve ülkeleredir. İnsanlar dili, dini, ırkı nedeniyle
saldırıya maruz kalıyorsa dünyanın hiçbir yerinde gerçekten insan hakları,
hukukun üstünlüğü veya ifade özgürlüğü olduğundan bahsetmek mümkün değildir.
Değerli
milletvekilleri, bu konuşmada Batı’daki dostlarımızın ve müttefiklerimizin
düştüğü hataya düşmeyeceğim. Yani, mesela, Norveç’in Utoyo Adası’nda çoğu
mülteci 77 kişiyi öldüren Breivik’i “Hristiyan bir katil” olarak tarif
etmeyeceğim. Keza, Hollandalı komutan Thom Karremans’ı -üçüncü defadır tekrar
ediyorum bunu ki bu ismi iyi hatırlayınız diye- ülkesi sebebiyle -inancını
bilmiyorum ama- “Hristiyan bir katliam destekçisi” veya Karadziç veya Mladiç’i
de “Hristiyan soykırımcılar” olarak da tarif etmemek gerektiğine inanıyorum.
Ama gerçek şudur ki, 21’inci yüzyılda dünyanın her yerinde bangır bangır
bağırarak İslami terörden bahsedilirken ne gariptir ki mağduriyetlerin çok
büyük bir ekseriyeti, Müslüman ülkelerinde veya Müslüman topluluklarında
yaşanmaktadır. Hepimizin malumu olduğu üzere yüce dinimiz İslam, barış ve
hoşgörü dinidir; şiddet ihtiva etmez. Tarikatlar ve mezhepler iyiyi, doğruyu,
güzeli bulmak için arayışları düzenleyen yollardır. Bunları göre göre bugünün
dünyasında uluslararası yayın kuruluşlarında, batıda, doğuda, her yerde bir
dinî terör örgütünden bahsederken görülmesi gereken, terörden gerçekten kimin
zarar gördüğüdür. “İslami terör” diyerek yüce dinimizi terörle yan yana
getirmeye çalışanlar, bu terör örgütlerinin verdiği bütün zararın Müslümanlara
olduğu gerçeğini gözardı ediyor. Dünyanın ve özellikle Batı medyasının da artık
bağnazlığı bir yana bırakması gerekmektedir. 
Değerli
milletvekilleri, Batı’da gelişen İslamofobi ve yabancı düşmanlığı da dikkat
çekici boyuttadır. Almanya’da döner satan Türklere saldırılar yapılırken, aynı
işi yapan Yunanlılara dokunulmaması dikkat çekicidir. 
Son
Avrupa Parlamentosu seçimlerinde aşırı sağcı, daha doğrusu ırkçı partilerdeki
oy artışının üzerinde de mutlaka durulması gerekmektedir. 
Bütün
bunlar yaşanırken geçtiğimiz ay Alman Federal Meclisinde 1915 olaylarıyla
alakalı alınan karar ise tam bir kara mizah örneğidir, âdeta “Bizden önce de bu
ayıp işlenmişti, tarihteki ilk örnek biz değiliz.” dercesine alınan bu yanlı
karar, umuyoruz yeni hataların yapılmasına zemin oluşturmaz. 
İngiltere’nin
Avrupa Birliğinden ayrılmak için yaptığı referandum neticesinde konuşulan
konuların başında Balkanların güvenliği gelmektedir. Umuyorum ve diliyorum ki
bütün ülkelerin ve özellikle Avrupa ülkelerinin liderleri, bu yeni dalga
üzerinde sörf yapmak yerine tehlikeyi görürler ve gerekli adımları atarlar. 
En önemli insan hakkı, tüm insanların hiçbir ayrım
gözetilmeksizin yalnızca insan oluşlarından dolayı eşit, özgür ve onurlu yaşama
hakkına sahip olmasıdır. Herkes, cinsiyet, ırk, renk, din, dil, yaş, tabiiyet,
düşünce farkı, ulusal veya toplumsal köken, zenginlik gibi farklar olmaksızın kanun
karşısında eşittir.
Bu vesileyle, Bosna Hersek halkına ve Balkanlarda
katliamlarla karşılaşmış, etnik temizliğe maruz kalmış, acılar yaşamış tüm
milletlere bir kez daha acılarını paylaştığımızı ve daima yanlarında olduğumuzu
hatırlatıyorum. Srebrenitsa’da hayatını kaybetmiş, hâlen kimlikleri bile
belirlenememiş, hâlen bulunamamış tüm mazlumları rahmetle anıyorum, yakınlarını
kaybedenlere, yakınlarını arayanlara Allah’tan sabır diliyorum.
Bu
vesileyle de, başta büyük devlet adamı Aliya İzzetbegoviç olmak üzere ebediyete
intikal eden tüm kahramanlarını da saygıyla anıyor, “Bosna size emanettir.”
sözünü hatırladığımızı tekrar ediyorum.
Saygılarımla.
(AK PARTİ sıralarından alkışlar)
BAŞKAN
– Teşekkür ederiz Sayın Bakan.
ÖZGÜR
ÖZEL (Manisa) – Sayın Başkanım…
BAŞKAN
- Sayın Özel, buyurunuz.
ÖZGÜR
ÖZEL (Manisa) – Sayın Başkanım, saygılar sunuyorum.
Elbette
bu konuda yerimizden söz haklarında da görüşlerimizi dile getireceğiz. Sayın
Bakanın konuşması da içerik olarak son derece önemli, bir ortak acıya parmak
basıyor. Ancak burada usul yönünden, hele hele konunun içeriğine bakıldığında
iki haftadır yapılmaması gereken bir iş yapılıyor.
Şimdi,
Sayın Bakan, gündem dışı konuşmada 59’uncu maddenin ilk paragrafına göre söz
aldı. Yani milletvekillerinden bir tanesinin gündem dışı konuşmasına Hükûmet
cevap verme gereği duyarsa…
Şimdi,
konuşmanın içeriği ve cevap niteliğindeki konuşmanın özüne bakarsanız, İç
Tüzük'ün verdiği böyle bir hakkın kötüye kullanımı anlamına gelir bu çünkü
cevap niteliğinde bir konuşma değil. Oysa, Sayın Bakanın bu konuda söyleyecek
sözü varsa, İç Tüzük onu düzenlemiş, 59’un ikinci paragrafı diyor ki: Böyle bir
durumda Hükûmet söz talep ederse karşılanır, bu durumda tüm parti gruplarının
da on dakikayı geçmemek üzere, takdir size ait olmak üzere cevap hakkı vardır.
“Söz söyleme hakkı vardır.” diyor, cevap da değil.
Şimdi,
bu mesele kendi grubunun bir konuşmasına cevap veren bir parti ki, Adalet ve
Kalkınma Partisi, her seferinde Hükûmete yapılan sataşmalarda “Grubumuz
mensubudur.” diyerek illiyet, bağlılık, iç içelik bağını kuruyor ve genelde de
Meclis başkan vekillerimiz de bu söz hakkını veriyorlar. Bu durumda, kendi
kendisine cevap vererek birinci paragraftan yararlanma, eğer ikinci paragraf
olmasaydı elbette kullandırılabilirdi ama bu durumda Sayın Bakana düşen, çıkıp
ikinci paragrafa göre “Bosna meselesi son derece önemli, söz söyleyeceğim.”
der, konuşur, sonra tüm partiler sizin takdir ettiğiniz sürede bu konuya katkı
sağlarlar; yakışanı budur. Bu yüzden, ben özellikle de geçen hafta Sayın İçişleri
Bakanının terör konusunda aynı şeyi yapıp diğer parti gruplarını dinlemeden
ayrılmasının da tartışma konusu ve kamuoyunda bir rahatsızlık yarattığından da
hareketle, sizin, Sayın Bakanın söz talebini 59’un ikinci fıkrası kapsamında
değerlendirerek tüm siyasi parti gruplarına takdir edeceğiniz bir sürede bu
konuda söz hakkı vermenizin İç Tüzük’ün lafzından ve ruhuna en uygun davranış
olacağını düşünüyorum. Bu konuda bir yaklaşım bekliyoruz efendim.
BAŞKAN
– Teşekkür ederiz Sayın Özel.
RAMAZAN
CAN (Kırıkkale) – Sayın Başkan…
BAŞKAN
– Buyurunuz Sayın Can.
RAMAZAN
CAN (Kırıkkale) – Sayın Başkanım, Sayın Bakanımız bugün gündem dışı konuşmaya
cevap niteliğinde değil, gündemin önemine binaen bir katliamı, bilgilendirme
babında Genel Kurula cevap verdi.
ÖZGÜR
ÖZEL (Manisa) – Tamam, olur o zaman, olur.
RAMAZAN
CAN (Kırıkkale) – Fakat bu yetkisini İç Tüzük’ten kaynaklanan… 
BAYRAM
ÖZÇELİK (Burdur) – Özgür, teamüller her zaman olmuştur, her zaman yapılmıştır
yani, sanki hiç olmamış gibi şey yapıyorsun.
ÖZGÜR
ÖZEL (Manisa) – Hayır, hayır; biz katılıyoruz.
BAŞKAN
– Bir saniye sayın vekiller…
Buyurunuz
Sayın Can.
RAMAZAN
CAN (Kırıkkale) – İç Tüzük’ten kaynaklanan bir yetkiyi Hükûmeti temsilen,
sadece AK PARTİ anlamında değil, bütün Meclis adına bir kamuoyuna taşıma bildirisi
şeklinde beyanda bulundu…
ÖZGÜR
ÖZEL (Manisa) – Tamam, yani “İkinci paragrafı kullandı.” diyor, o zaman biz de
konuşacağız.
RAMAZAN
CAN (Kırıkkale) - …ve yirmi dakika cevap süresinin de tamamını kullanmadı, bir
cevap niteliğinde değil, bilgilendirme niteliğindedir.
Arz
ederim.
ÖZGÜR
ÖZEL (Manisa) – Tamam cevap değilse, doğru…
Sayın
Başkanım, özür dilerim; eğer cevap niteliğinde değilse ki doğru; cevap
niteliği, birinci paragrafı düzenliyor, konunun önemine binaen açıklama yapma,
ikinci paragraftır. Tam da bunu söylüyorum, o zaman diğer grupların da konu
hakkında sizin takdir edeceğiniz sürede cevap hakkı oluyor efendim, katkı hakkı
oluyor.
ORHAN
DELİGÖZ (Erzurum) – O paragrafların, hepsini değiştireceğiz, merak etmeyin;
hepsini değiştireceğiz.
BAŞKAN
– Teşekkürler Sayın Özel.
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurunuz.
ERKAN
AKÇAY (Manisa) – Sayın Başkan, Sayın Ramazan Can’ın da ifade ettiği üzere,
konuşmasının başında Sayın Özel de gayet iyi bir şekilde açıklama yaptı ve İç
Tüzük’ün 59’uncu maddesinin ikinci paragrafına göre, bir bilgi vermek
maksadıyla Hükûmetin Sayın Bakanı 20 dakikalık konuşmayı gerçekleştirdi,
kendisine teşekkür ederiz. Sayın Ramazan Can’ın da ifade ettiği gibi, Sayın
Çavuşoğlu’nun konuşmasına cevaben de bir konuşma yapmadığı çok açık, çünkü
kendisine, Hükûmete bir soru yöneltmiş değil, Sayın Bakan da bir cevap vermiş
değil, Adalet ve Kalkınma Partisi Grubu da yine aynı şekilde; bütün gruplara da
ikinci paragrafa göre onar dakikalık söz hakkı düşer. Bunu bu şekilde
değerlendirmenizi istirham ediyorum.
BAŞKAN
– Peki, Sayın Akçay.
Teşekkür
ederim.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken buyurunuz, sizin talebiniz ne?
İDRİS
BALUKEN (Diyarbakır) – Sayın Başkan, Sayın Özel’in yapmış olduğu itirazın son
derece isabetli olduğu kanaatindeyiz, çünkü İç Tüzük’ün 59’uncu maddesinde iki
fıkra düzenlenmiş. Şimdi, geçen hafta da, daha doğrusu bayramdan önceki hafta
da bu konuyla ilgili burada bir tartışma yaşanmıştı. Sayın İçişleri Bakanı da
yine Atatürk Havalimanı’ndaki katliam saldırısından sonra, burada bir
bilgilendirme ve muhalefet partilerinin bu konudaki görüşlerini öğrenme yerine,
İç Tüzük’ü yandan dolanarak, 59’uncu maddenin birinci fıkrasına göre, AKP’li
bir milletvekiline cevaben söz hakkını kullanmıştı. Şimdi, bugün, yine Sayın
Türkeş’in de aynı yönteme başvurmasının etik olmadığı kanaatindeyiz. 
Bir
kere, Srebrenitsa katliamıyla ilgili herhâlde burada ortak bir duygu birliği
var ve muhalefet partileri de insanlığa karşı işlenmiş bu suça karşı,
Avrupa’nın orta yerinde işlenmiş bu soykırıma karşı, kürsüden kamuoyuna bu
konunun önemi ve soykırıma karşı bütün insanlığa çağrı mesajlarını iletmek
isteyeceklerdir. Dolayısıyla, AKP Grubunun da Sayın Bakanın da bu konuda bir
itirazının olmaması gerektiği kanaatindeyiz. Bu konuyu da AKP’li bir
milletvekiline cevaben değil, AKP Hükûmetinin sorumlu bir bakanı olarak,
dediğim gibi, tarihe not düşmek üzere burada Meclis kürsüsünde bir
değerlendirme yaptığınızı kabul ederek ben de Sayın Özel’in itirazının doğru
olduğu ve bu konuda muhalefet partilerine de söz verilmesi gerektiği
kanaatindeyim.
MUSTAFA
ELİTAŞ (Kayseri) – Sayın Başkan…
BAŞKAN
– Buyurun Sayın Elitaş.
MUSTAFA
ELİTAŞ (Kayseri) – Sayın Başkan, bir karar mı vereceksiniz bu konuyla ilgili?
BAŞKAN
– Evet, bir karar vereceğim Sayın Elitaş. Bir talep var. Sayın Bakanın gündem
dışı konuşmaya cevap niteliğinde, aslında istediği bir talebi vardı ve çıkıp
bir konuşma yaptı Sayın Bakan.
MUSTAFA
ELİTAŞ (Kayseri) – Evet, doğru.
BAŞKAN
– Ancak, cevap niteliğinde değil, aslında bir değerlendirme yaptı konuyla
ilgili.
MUSTAFA
ELİTAŞ (Kayseri) – Sayın Başkan, izin verir misiniz. Buyurun, siz tamamlayın…
BAŞKAN
– Evet, bu konuda muhalefet partilerinin kendilerine onar dakikalık söz hakkı
vermem konusunda bir talepleri var. Ben bunu değerlendireceğim ve kendilerine
onar dakika, konuya ilişkin sadece, konuyu değerlendirmek amacıyla söz hakkı
vereceğim. 
Size
de verebilirim Sayın Elitaş.
MEHMET
MUŞ (İstanbul) – Böyle bir şey yok.
MUSTAFA
ELİTAŞ (Kayseri) – Sayın Başkan, usul tartışması açmak istiyorum tutumunuzla
ilgili. Şu anda, siz yapacağınız konuyla ilgili kararınızı deklare ettiniz. 
BAŞKAN
– Evet.
MUSTAFA
ELİTAŞ (Kayseri) – Ben de İç Tüzük’ün 59’uncu maddesine göre böyle bir hakkınız
olmadığını ifade etmek istiyorum. Bu konu, daha önce de gündeme geldi, geçen
hafta da gündeme geldi. Bir usul tartışması çerçevesinde bunu değerlendirelim,
takdir ederseniz Türkiye Büyük Millet Meclisinin onayına sunalım ve bundan
sonra bu konuda usul tartışmasına ihtiyaç duyulmayacak hâle gelmiş olsun.
ÖZGÜR
ÖZEL (Manisa) – Onaya sunma Başkanın takdiri; sunar, sunmaz.
MUSTAFA
ELİTAŞ (Kayseri) – Çünkü şu anda siz beyan ettiğiniz için bunu yapıyorum,
tutumunuzla ilgili usul tartışması açmak istiyorum.
BAŞKAN
– Evet, evet.
MUSTAFA
ELİTAŞ (Kayseri) – Beyan etmeseydiniz “Açtım.” dediğiniz anda usul tartışması
isteyecektim. Tutumunuz aleyhinde usul tartışması arz ediyorum Sayın Başkan.
BAŞKAN
– Peki, o zaman şunu netleştirelim: Önce usul tartışması yapıp daha sonra mı…
ÖZGÜR
ÖZEL (Manisa) – Evet, doğru.
MUSTAFA
ELİTAŞ (Kayseri) – Sayın Başkan, zaten ben, size “Söz veremezsiniz.” diyorum.
RAMAZAN
CAN (Kırıkkale) – Söz veremezsiniz ki ya.
MUSTAFA
ELİTAŞ (Kayseri) – Yaptığınız, “Veriyorum.” demeniz, usule aykırı diyorum.
BAŞKAN
– Peki, o zaman usul tartışması açıyoruz Sayın Elitaş.
MUSTAFA
ELİTAŞ (Kayseri) – Tabii, tabii.
HAKAN
ÇAVUŞOĞLU (Bursa) – Aleyhte.
RAMAZAN
CAN (Kırıkkale) – Aleyhte.
MEHMET
MUŞ (İstanbul) – Aleyhte.
MUSTAFA
ELİTAŞ (Kayseri) – Aleyhte.
ÖZGÜR
ÖZEL (Manisa) – Tutumunuzun lehinde Sayın Başkan.
İDRİS
BALUKEN (Diyarbakır) – Lehinde.
ERKAN
AKÇAY (Manisa) – Lehte ama yani…
BAŞKAN
– Tamam, iki lehte, iki aleyhte alacağız.
MUSTAFA
ELİTAŞ (Kayseri) – Sayın Başkan, aleyhte olanları da…
BAŞKAN
– Sayın Akçay…
ERKAN
AKÇAY (Manisa) – Lehte Sayın Başkan.
BAŞKAN
– Lehte.
Sayın
Baluken… Mecburen aleyhte.
Sayın
Özel…
ÖZGÜR
ÖZEL (Manisa) – Lehte.
BAŞKAN
– Sayın Elitaş, aleyhte.
Buyurun
Sayın Elitaş. (AK PARTİ sıralarından alkışlar)
Süreniz
üç dakika.
V.- USUL HAKKINDA GÖRÜŞMELER
1.- Başbakan Yardımcısı Yıldırım Tuğrul
Türkeş’in gündem dışı konuşmaya verdiği cevabın İç Tüzük’ün 59’uncu maddesinin
ikinci fıkrası çerçevesinde değerlendirilmesi gerektiği iddiaları sonucunda
gruplara onar dakika söz hakkı verilip verilemeyeceği hakkında
MUSTAFA
ELİTAŞ (Kayseri) – Sayın Başkan, değerli milletvekilleri; işte asıl mesele,
hani konuşuyoruz -Sayın Başbakanımız da bugün siyasi parti gruplarına bir çağrı
yaptı ya- asıl mesele bu İç Tüzük’ün yeniden yapılması. Şu anda 59/1’i sayın
grup başkan vekili istediği şekilde yorumluyor, muhalefet partisinden
arkadaşlarımız da buna katılıyorlar. Siz de Meclis Başkan Vekili olarak İç
Tüzük’ü korumak ve kollamakla, buna uymakla mükellef olmanıza rağmen ben bu
arkadaşlarımın… “Gündemin ehemmiyetine binaen ve Sayın Bakanın da bir iktidar
partisi milletvekiline cevap vermesi usule uygun olmadığından dolayı bu bir
açıklama niteliğindedir, onun için 59/1’e göre bu işi uyguluyorum.” demek İç
Tüzük’e tamamen aykırı bir durumdur; biz bunu söylüyoruz, ifade ediyoruz.
Diyoruz ki: Şu anda Türkiye Büyük Millet Meclisinde “İç Tüzük” diye bir kavram
kalmamıştır. Sayın grup başkan vekilleri ayağa kalktığı an kendileri bir İç
Tüzük oluyor; iktidar partisini de söylüyorum, genel anlamda söylüyorum. Bir
grup başkan vekili bir söz istediği zaman diğer siyasi parti grup başkan
vekilleri de aynı söz hakkına sahip olduklarını ifade etmeye çalışıyorlar ve
işin enteresan tarafı, Sayın Meclis Başkan Vekili Meclis Başkanı adına burada
Türkiye Büyük Millet Meclisini idare ederken herhangi bir milletvekilinin veya
bir siyasi parti grup başkan vekilinin ayağa kalkmasıyla birlikte Meclis
Başkanının sözünün kesilmesi mecburiyeti hissettirilmeye çalışılıyor. 
Bakın,
değerli arkadaşlar, bir grubu, bir Meclisi… Ki 550 milletvekilinin, bu milletin
yüce oylarıyla seçilmiş milletvekillerinin burada sağlıklı bir şekilde
görevlerini ifa edebilmeleri için bir disiplin içerisinde, bir kurallar
manzumesi içerisinde bu işleri devam ettirmesi gerekir. O anlamda, şu anda
ifade ettiğimiz ve şu anda Sayın Meclis Başkan Vekilinin “Ben bu konuda onar
dakika söz veriyorum.” demesi Türkiye Büyük Millet Meclisi İçtüzüğü’nün
59/1’inci maddesine aykırı bir durumdur ve eylemli İç Tüzük ihdasıdır. 
BAYRAM
ÖZÇELİK (Burdur) - Aynen öyle. 
MUSTAFA
ELİTAŞ (Devamla) - 59/1’inci madde yazıyor: “Meclis Genel Kuruluna
duyurulmasında zaruret görülen olağanüstü acele hâllerde -ki bu da olağanüstü
acele hâller de değil, Sayın Meclis Başkan Vekilinden geçen hafta alınan
sözler; bu, gelenek hâline gelmiş, geçen hafta alınan sözlerle ilgili- beş dakikayı
geçmemek üzere, Başkanın takdiriyle en çok üç kişiye gündem dışı söz
verilebilir. Hükûmet bu konuşmalara cevap verebilir.” Yani, bunun, konuşmanın
cevap veya açıklama olduğuyla ilgili konunun takdiri Meclis başkan vekiline ait
bir konu değildir. Hükûmetin, 59/1’e karşılık, gündem dışı söz alan
milletvekiline burada yaptığı cevap niteliğindeki bir açıklamadır. Bu
çerçevede, Sayın Meclis Başkan Vekilinin böyle değerlendirmesi İç Tüzük’e
aykırı bir durumdur. İnşallah siyasi parti grup başkan vekillerimizle bugünkü
görüşmelerimiz sonucunda behemehal…
(Mikrofon
otomatik cihaz tarafından kapatıldı) 
MUSTAFA
ELİTAŞ (Devamla) – …bu İç Tüzük’le ilgili çalışmalarımızı nihayete erdiririz;
aksi hâlde, bu kuralsızlığı kural hâline getirmekten kurtulamayacağımızı ifade
etmek istiyorum. 
Sayın
Başkan, 59/1’e göre açmanız usule aykırıdır, İç Tüzük’e aykırıdır. 
Saygılar
sunuyorum. (AK PARTİ sıralarından alkışlar) 
BAŞKAN
– Teşekkür ederiz Sayın Elitaş. 
Lehte
Sayın Erkan Akçay, buyurunuz. (MHP sıralarından alkışlar) 
Süreniz
üç dakika. 
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum. 
Geçen
hafta yaptığımız bir tartışmayı biraz daha tartışmasız ve polemiksiz
götürüyoruz bugün ama maalesef tekrarlanıyor. İçişleri Bakanı geçen haftaki
konuşmasına yine “AKP’li sözcünün konuşmasına cevap niteliğinde” gerekçesiyle
çıktı. Aslında, tek kelimeyle dahi cevap da verilmedi, kaldı ki konuşmacı
Hükûmete bir soru yöneltmiş de değildi biraz evvel olduğu gibi ve tartışmalar,
polemiklerden sonra, sorulara bile cevap vermeden, İçişleri Bakanı Genel Kurulu
terk etti ve açıkçası kaçtı. (AK PARTİ sıralarından gürültüler) 
Şimdi,
Sayın Bakan yirmi dakika cevap verdi. 
MUSTAFA
ELİTAŞ (Kayseri) – Kim? 
MEHMET
MUŞ (İstanbul) – Ya, uçağı vardı, ondan gitti ya. Sayın Akçay, yapmayın ya! 
ÖZGÜR
ÖZEL (Manisa) – Geçen seferi diyor, geçen haftayı.
ERKAN
AKÇAY (Devamla) – Evet, rahatsız olabilirsiniz ama değerlendirme o şekildedir. 
MEHMET
MUŞ (İstanbul) – Kimsenin rahatsız olduğu yok. Sen rahatsız olmaya devam et. 
ÖZGÜR
ÖZEL (Manisa) – Doğruyu söylüyor.
İÇİŞLERİ
BAKANI EFKAN ALA (Bursa) – Senin neyinden kaçacağım? 
ERKAN
AKÇAY (Devamla) – Benim neyimden mi kaçacaksın? 
ÖZGÜR
ÖZEL (Manisa) – Sen milletten kaçıyorsun. 
ERKAN
AKÇAY (Devamla) – Bizim sorularımızdan, milletvekillerinden kaçacaksın. 
Üslubuna
bakın İçişleri Bakanının da ondan sonra şey yapın. Attığı lafları görüyor
musunuz? 
MUSTAFA
ELİTAŞ (Kayseri) – Ama sen “kaçtı” diyorsun ya. Olacak iş mi bu ya? 
MEHMET
MUŞ (İstanbul) – Sen diyorsun ya! Erkan Bey, kendi üslubuna baksana.
ERKAN
AKÇAY (Devamla) – Hep kaçıyor, evet. 
MEHMET
MUŞ (İstanbul) – İstanbul’a gitti, köprünün açılışı vardı. 
ERKAN
AKÇAY (Devamla) – Muhalefetin sorularından ve sorgulanmaktan kaçıyor; Genel
Kurula, Meclise, millete hesap vermekten kaçıyor. 
İÇİŞLERİ
BAKANI EFKAN ALA (Bursa) – Ayıp ya!
MUSTAFA
ELİTAŞ (Kayseri) – Sayın Başkan, bakın, 66’ya göre konuya davet etmeniz gerekir
sayın grup başkan vekilini. 
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Konuşuyoruz, kabahat; konuşmuyoruz,
o da kabahat. 
ERKAN
AKÇAY (Devamla) – Şimdi, değerli arkadaşlar, Sayın Elitaş’ın biraz evvelki
konuşması da bu İç Tüzük’e bir eleştirinin, bir polemiğin bahanesi şeklinde
yani buna gerekçe olmuş. Konuşmasından anladığımız şudur ki sayın AKP grup
başkan vekili İç Tüzük’te bir teamül tanımak istemiyor, Meclis Genel Kurulunda
bir gelenek de tanımak istemiyor, hatta “Bu İç Tüzük’e de uyulmasın, bunu da
değiştirelim, muhalefet de hiç konuşmasın.” diyor. Zaten parlamento “konuşulan
yer” demektir değerli arkadaşlar. Elbette ister iktidar partisinden bir sözcü
isterse muhalefet partilerinden herhangi bir konuşmacı söz aldığında -diğer
muhalefet partilerinin de, aynı şekilde iktidar partisinin de cevap hakkı veya
söz hakkı olduğu- illa cevap vermek için de konuşma olmaz yani konuşmak ve
düşüncesini ifade etmek maksadıyla da söz alınabilir ve dünyanın bütün
demokratik parlamentolarında görüşme, konuşma, tartışma usulü bu şekildedir. 
Şimdi,
Sayın Çavuşoğlu gayet güzel konuştu, Hükûmete bir soru da yöneltmedi. Ayrıca,
biz burada bu Srebrenitsa soykırımıyla ilgili hiçbir milletvekilinin bir
tartışma açacak, bir polemik yaratacak düşüncesi olduğu kanaatinde değiliz.
Belki de nadir konulardan birisi. Herkesin ortak duygu ve düşüncesini ifade
edeceği bir platformu sırf zaman kazanma adına gereksiz bir mecraya…
(Mikrofon
otomatik cihaz tarafından kapatıldı) 
ERKAN
AKÇAY (Devamla) - …sokunca aslında zaman kaybı daha da fazla oluyor. Neticede
dakika dakika tutalım, netice zaman bakımından kayba tekabül edecektir.
Teşekkür
ederim.
BAŞKAN
– Sayın Akçay, teşekkür ederiz.
MUSTAFA
ELİTAŞ (Kayseri) – Sayın Başkan…
BAŞKAN
- Buyurun Sayın Elitaş.
MUSTAFA
ELİTAŞ (Kayseri) – Bakın, eğer muhalefet partilerinin de bu konuda
hassasiyetleri varsa gündem dışı söz alan milletvekillerini bu hassas konuda
konuşma yapmak üzere davet edebilirler. Bu hassasiyeti sadece AK PARTİ Grubu
göstermiş, o bölgeden seçilen bir arkadaşımız, o bölge doğumlu bir arkadaşımız
burada o hassasiyeti dile getirmiş ve Sayın Hükûmet de o konuyla ilgili açıklamalarını
genişletmiş. Eğer muhalefet de böyle yapacaksa o arkadaşlarımız da gündem dışı
sözü alıp yapabilirdi yani bizim hatırlatmamıza gerek yoktu 11 Temmuzu.
MUHARREM
VARLI (Adana) - Bu konuda herkesin hassasiyeti var Sayın Elitaş. Srebrenitsa
hepimizin yarası. 
ERKAN
AKÇAY (Manisa) – Sayın Başkan…
BAŞKAN
– Buyurun Sayın Akçay.
ERKAN
AKÇAY (Manisa) – Sayın Başkan, Sayın Elitaş’ın konuşması da bu konuyu bir
polemik ve demagoji konusu yapma eğilimi gösteriyor. Ben de Milliyetçi Hareket
Partisi grup başkan vekili olarak yerimden söz aldığımda aynı konuya zaten
temas edecektim yani etmemiz mümkündü. Fakat Hükûmetin yerinde bir tutumla bu
sözü alıp konuşmayı yapması İç Tüzük gereği de onar dakika gruplara konuşma
hakkı vermiştir. Bütün mesele de bundan ibarettir. Aslında gereksiz
polemiklerle zaman daha da boşa harcanıyor, şimdiye kadar bu konuşmalar
tamamlanmıştı. 
MUSTAFA
ELİTAŞ (Kayseri) – Muhalefet konuşsun diye yapıyoruz bu işi.
BAŞKAN
– Peki, teşekkür ederiz Sayın Akçay.
Aleyhte
Sayın İdris Baluken.
Süreniz
üç dakika.
Buyurun.
MUSTAFA
ELİTAŞ (Kayseri) – Sayın Başkan, İç Tüzük konuşuyoruz biliyorsunuz. Usulle
ilgili aleyhte konuşması gerekiyor herhâlde, hatırlatırım onu size.
BAŞKAN
– Usulen…
MUSTAFA
ELİTAŞ (Kayseri) – Ama Sayın Başkan, siz Bakanı uyardınız, Sayın Bakanı
uyardınız.
MEHMET
MUŞ (İstanbul) – Konuşmasına müdahale ettiniz.
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; ben de hepinizi saygıyla selamlıyorum. Tabii,
usulen aleyhte söz aldım ama tahmin edeceğiniz gibi lehte konuşacağım.
MUSTAFA
ELİTAŞ (Kayseri) – Ama Sayın Bakanı uyardınız Sayın Başkan.
BAŞKAN
– Sayın Elitaş, lütfen…
MUSTAFA
ELİTAŞ (Kayseri) – Hoşunuza gitmiyor bunlar. 
İDRİS
BALUKEN (Devamla) – Bir kere, Sayın Elitaş, AKP Grubu adına Sayın Ramazan Can
değerlendirme yaptığında burada değildi sanırım. Sayın Can da yaptığı
değerlendirmede, Sayın Bakanın yapmış olduğu konuşmanın AKP’li milletvekiline
bir cevap niteliğinde olmadığını, konunun önemine binaen Hükûmetin yapmış
olduğu bir açıklama olduğunu söyledi. Dolayısıyla, açık bir şekilde aslında İç
Tüzük’ün 59’uncu maddesinin ikinci fıkrasına göre bu konuşmanın yapıldığını
tutanaklara geçecek şekilde belirtmiş oldu. 
MEHMET
MUŞ (İstanbul) – Yok böyle bir yorum.
İDRİS
BALUKEN (Devamla) – Şimdi, Sayın Elitaş, bakın bu yaklaşımdan vazgeçmeniz
lazım. Bu kadar önemli bir katliamla, Avrupa’nın orta yerinde bir soykırım
uygulamasıyla ilgili Meclis, Türkiye Büyük Millet Meclisi bu konuda
konuşmayacak da, muhalefet partileri bu konuda gelip kürsüden gerekli mesajları
vermeyecekler de hangi konuda konuşacaklar? 
MUSTAFA
ELİTAŞ (Kayseri) – Gündem dışında niye istemedi?
İDRİS
BALUKEN (Devamla) – Bugün getireceğiniz hangi kanun tasarısı bundan daha
önemlidir?
MUSTAFA
ELİTAŞ (Kayseri) – Gündem dışında niye istemedi diyorum.
İDRİS BALUKEN (Devamla) – Bakın, bugün burada Hükûmet
adına gelen Sayın Bakan eğer Hükûmetin duyarlılığı üzerinden burada yirmi
dakikalık bir konuşma yapmışsa, doğal olarak aynı duygu üzerinden -ki bu konuda
ortak bir görüş birliği var, bugün siyasi parti gruplarında parti liderleri de
bu doğrultuda değerlendirmeler yaptılar- burada bütün siyasi partilerin ortak
bir mesaj vermiş olması son derece önemlidir. Dolayısıyla, sizin İç Tüzük’ü
esneterek kendinize göre yorumlamanız doğru değildir. Etik olmayan yaklaşım,
sizin İç Tüzük’ü esneterek kendinize göre burada realize etme çabanızdır. 
Bakın, geçen hafta da aynı şey oldu. Yani, ben
utanıyorum, geçen hafta bu Meclisin pratiğinden ben utanıyorum. Atatürk
Havalimanı’nda patlama olmuş, 44 cenaze yerde, bu Meclis sadece yargıyı saraya
bağlamak için sabaha kadar mesai yaptı ve defalarca itiraz etmemize rağmen bu
konuda milletvekillerinin olaya müdahil olma hakkı bile gasbedildi. Evet, siz
duyarsız olabilirsiniz belli konularda, 44 cenazenin yerde olduğu saatlerde
davullu zurnalı köprü açılışları yapabilirsiniz ya da bu Mecliste, 44 cenazenin
olduğu bir ortamda bir dakikalık bir saygı duruşunu bile çok görebilirsiniz.
Düşünün ki Kanada Parlamentosu Atatürk Havalimanı için saygı duruşuyla
başlıyor, Polonya-Portekiz maçından tutun da Eurocup’taki bütün maçlar saygı
duruşuyla başlıyor ama bu Meclis kendi topraklarındaki kendi halkının
gündeminden tamamen kopuk bir şekilde bir gündem işletiyor. 
ORHAN DELİGÖZ (Erzurum) - Senin Başkanın başlatsaydı.
Kim engel olacaktı? Konuşuyorsunuz öyle!
İDRİS BALUKEN (Devamla) - Şimdi, bugün de mevcut durum
aynı.
(Mikrofon otomatik cihaz tarafından kapatıldı) 
İDRİS BALUKEN (Devamla) - Yani, bugün de bu şekilde
böyle İç Tüzük’ü dolanmanıza falan gerek yok, bırakın Bosna katliamını bütün
partiler buradan lanetlesin, insanlığa da gerekli mesajları versin diyorum. 
BAŞKAN – Teşekkür ederiz Sayın Baluken.
MUSTAFA ELİTAŞ (Kayseri) – Konuşun. Nerede grup
öneriniz? Gündem dışı niye söz almadınız da burada bizim gündem dışımız hatırlatıyor
size, bizimki niye hatırlatıyor size?
İDRİS BALUKEN (Diyarbakır) – Siz Ramazan Bey’in
konuşmasına bakın, bizim haklı olduğumuzu görürsünüz.
BAŞKAN – Son olarak, lehte Sayın Özgür Özel. 
Süreniz üç dakika.
Buyurun. (CHP sıralarından alkışlar)
ÖZGÜR ÖZEL (Manisa) – Sayın Başkan, çok teşekkür
ederim.
Değerli milletvekilleri, hepinizi saygıyla selamlarım. 
Aslında Sayın Elitaş gelmeden önce biz yerimizden,
süreyi de kısa kısa kullanarak bu usul tartışmasını fiilen yapmıştık zaten ve
Sayın Başkan da bir kanaate varmıştı. Sayın Elitaş salonda değildi, herhangi
bir grup başkan vekili salonda değildi. Bu durumda yazılı ya da sözlü olarak
vekâleten devredebilir. Biz sormadık bile, Sayın Ramazan Can’ın fiilen grup
başkan vekilliğine vekâlet ettiğini düşündük. Kendisi çıktı, burada bizim
tezlerimizi destekler bir şekilde… Sayın Elitaş duymamış olabilir, Sayın
Ramazan Can burada. “Yapılan konuşma İç Tüzük’ün 59’uncu maddesine göre bir
cevap konuşması değil- tam da ikinci paragrafı aynıyla tekrar ederek; -tutanaklarda
vardır- Hükûmetin olağanüstü acele hâllerde Mecliste gündem dışı söz
istemesidir.” dedi. Bu durumda zaten gruplara söz hakkı düşüyor ve süreyi de
Sayın Başkan takdir ediyor. Ama biz burada bir usul tartışmasına ihtiyaç
duymazken, siz, vekâleti verdiğiniz arkadaşınızı da rencide edecek şekilde
geldiniz, tekrar söz istediniz, o tezden geri döndünüz, bir usul tartışması
açarak, hep önem verdiğiniz “Bir an önce müzakereye geçilsin.” iddianızı
kendiniz terk ederek yeni bir tartışmaya sebebiyet verdiniz. 
Şimdi, burada, İç Tüzük’e, hukuka, akla, vicdana değil
polemiğe sığınıyorsunuz. Önce şunu söyleyelim: Böyle bir konuda sadece kendi
grubundan bir milletvekilini konuşturup, sonra “Buna cevap veriyorum.” diyerek
birinci paragrafı kullanmak meselenin ruhuna ve gündeme dair, Srebrenitsa’da
yaşanan katliama ilişkin Genel Kurulun ortak duygu durumuna karşıdır bir kere;
yanlış bir iş, bunu yapmamanız lazım. 
İki, polemik derseniz size şunu sorarlar: “Srebrenitsa
katliamı ne zamandan beri bu Meclisin gündeminin dışında da gündem dışı
konuşturuyorsun?” derler. Ama biz bekleriz ki Hükûmet gündem dışı konuşmaya
cevaben değil de gündeme dair çıkıp takır takır konuşsun ve ona karşı da
gruplara söz hakkı verilsin. 
Sayın Başkan Meclisi yöneten bir kişi olarak sadece İç
Tüzük’ün lafzıyla değil -ki bu durum İç Tüzük’ün lafzıyla da uyumludur-
meselenin ruhuyla ve Meclisin kendi gündemine hâkimiyeti ana kuralına uygun
olarak da bu konuda kendi görüşünü belirtti. Açtığınız usul tartışması İç
Tüzük’e ve usule uygundur. Bu durumda Sayın Başkanın vereceği karara da hep
beraber uyarız ama şunu bir kez daha ifade etmem gerekiyorsa çok net bir
durumla karşı karşıyayız. Eğer sizin dediğiniz İç Tüzük uygulansa, evet bizi
susturursunuz size kalsa. Demin söylediniz, bu mesele gündem dışı olarak geçen
haftadan alındığı için Çavuşoğlu’nun konuşmasına da karşısınız. Ortak
olmadığınız duygu -bu Mecliste Çavuşoğlu’nu birçoğumuz alkışladık- onun
getirdiği bunları, böyle yaptık -Bosnalı kadınlardan- taktık.
(Mikrofon otomatik cihaz tarafından kapatıldı)
MUSTAFA ELİTAŞ (Kayseri) – Aklınız başınıza o anda
geldi. 
ÖZGÜR ÖZEL (Devamla) – Genel başkanlar bugün bunları
taktılar, konuştular. 
MUSTAFA
ELİTAŞ (Kayseri) – Aklınız başınıza Çavuşoğlu o çiçeği verince geldi, o anda
hatırladınız siz Srebrenitsa’yı.
ÖZGÜR
ÖZEL (Devamla) – Siz bu işi gündem dışı görüyorsanız…
MUSTAFA
ELİTAŞ (Kayseri) – Çavuşoğlu çiçeği verince hatırladınız zaten.
ÖZGÜR
ÖZEL (Devamla) – …bu polemikten sadece bu milletin vicdanından size ret çıkar,
o kadar söylüyorum. (CHP sıralarından alkışlar)
BAŞKAN
– Teşekkür ederiz Sayın Özel.
Sayın
milletvekilleri…
MUSTAFA
ELİTAŞ (Kayseri) – Sayın Başkan…
BAŞKAN
– Buyurun Sayın Elitaş.
MUSTAFA
ELİTAŞ (Kayseri) – Sayın Başkanım…
BAŞKAN
– Ben kararımı açıklayacağım ancak sizi mi dinleyeyim önce?
MUSTAFA
ELİTAŞ (Kayseri) – Buyurun, açıklayın kararınızı.
BAŞKAN
– Sayın milletvekilleri, usul tartışması söz talepleri bitti. 
Tutumumda
herhangi bir değişiklik yoktur.
MUSTAFA
ELİTAŞ (Kayseri) – Sayın Başkan… 
BAŞKAN
– Buyurunuz.
MUSTAFA
ELİTAŞ (Kayseri)– Sayın Başkanım, şu anda İç Tüzük’e aykırı bir durum
gerçekleştiriyorsunuz, bunu yapma hakkınız mevcut değildir. 
Şunu
ifade etmeye çalışıyorum: Srebrenitsa katliamı İslam coğrafyası için, Türk
dünyası için çok önemli günlerden biridir. 
BAŞKAN
– Evet.
MUSTAFA
ELİTAŞ (Kayseri) – Lanetlenmesi gereken bir konudur.
BAŞKAN
– Evet.
MUSTAFA
ELİTAŞ (Kayseri) – Bu konuyla ilgili, milletvekili arkadaşlarımız gündem dışı
sözlerini alabilir; on beş dakikalık, birer dakikalık verilen durumlarda da
yapabilirler. 
Bakın,
şu anda siyasi parti grupları adına milletvekillerinin yaptığı gündem dışı
konuşmalar bu konuyla hiç alakası olmayan… 
ÖZGÜR
ÖZEL (Manisa) – Bu konu gündemin ta kendisi kardeşim. 
MUSTAFA
ELİTAŞ (Kayseri) – Mesela “Afyonkarahisar kiraz üreticisinin sorunları” diyor.
İDRİS
BALUKEN (Diyarbakır) – Bütün dünyanın gündemi.
ÖZGÜR
ÖZEL (Manisa) – Bütün dünyanın gündemi bu, nasıl gündem dışı diye konuşursunuz?
MUSTAFA
ELİTAŞ (Kayseri) – Afyonkarahisar kiraz üreticisinin sorunlarının yerine bugün
Srebrenitsa katliamının 21’inci yıl dönümünde gelip de isyan etseydik, o
konuyla ilgili meseleleri tarihe gömmek yerine bunları millete hatırlatsaydık
daha uygun olurdu. 
Biz
burada Türkiye Büyük Millet Meclisi üyelerinin konuşmasına karşı değiliz ama şu
anda İç Tüzük’ün maalesef bu dönemde sürekli olarak ihlal edilmesine karşıyız.
Alırız, gideriz, grup başkan vekillerini çağırırsınız, grup başkan vekillerine
eğer “Bu konunun önemine binaen şöyle bir şey yaparız.” derseniz amenna. Fakat
siz İç Tüzük’ü aykırı bir şekilde uygulamaya kalktığınız takdirde biz buna
itiraz ederiz. 
Nitekim,
geçen hafta da Sayın Levent Gök bu konuyla ilgili bir açıklama yaptı. Grup
başkan vekilimiz dedi ki: “Hükûmet bilgilendirsin, bilgilendirmeye karşılık siz
de onar dakika konuşma yapın.” Fakat bunu kabul etmediler. Bunun üzerine sayın
bakanlar da gündem dışı konuşmalara cevap vermek adına bu işi yaptı. 
ÖZGÜR
ÖZEL (Manisa) – Oooo! Bu doğru değil.
MUSTAFA
ELİTAŞ (Kayseri) – Ben bu İç Tüzük’le ilgili konunun uygulanması mecburiyetinin
olduğunu ifade etmek istiyorum. 
Saygılar
sunuyorum. 
ÖZGÜR
ÖZEL (Manisa) – Sayın Başkanım…
BAŞKAN
– Teşekkürler Sayın Elitaş.
MUSTAFA
ELİTAŞ (Kayseri) – Sayın Başkan, eğer böyle bir karar verecekseniz Türkiye
Büyük Millet Meclisi Genel Kurulunun onayına sunmanız gerekir çünkü…
ÖZGÜR
ÖZEL (Manisa) – Kararını verdi, önceden yapabilirdi de verdi. 
MUSTAFA
ELİTAŞ (Kayseri) – …usule aykırı bir durum. Aksi hâlde, Türkiye Büyük Millet
Meclisi Başkanına bu konuyu da şikâyet edeceğiz.
BAŞKAN
– Şikâyet edebilirsiniz Sayın Elitaş. Sizin zaten göreviniz bu sanıyorum,
sürekli Meclis başkan vekillerini Meclis Başkanına şikâyet etmek. 
MUSTAFA
ELİTAŞ (Kayseri) – Doğru. 
MEHMET
MUŞ (İstanbul) – Sizi İç Tüzük’ü uygulamaya davet ediyoruz. Kafanıza göre
burayı yönetemezsiniz, burayı yönetemezsiniz kafanıza göre.
MUSTAFA
ELİTAŞ (Kayseri) – Burada hiçbir Meclis başkan vekili terör örgütünü övemez,
terör örgütünü övücü konuşma yapamaz. Eğer terör örgütünü övücü konuşma
yaparsa… 
MEHMET
MUŞ (İstanbul) – …orada oturamazsınız.
MUSTAFA
ELİTAŞ (Kayseri) – …onu Türkiye Büyük Millet Meclisi Başkanına şikâyet ederim.
İDRİS
BALUKEN (Diyarbakır) – Ne alakası var ya?
BAŞKAN
– Şu anda ne alakası var Sayın Elitaş?
İDRİS
BALUKEN (Diyarbakır) – Sayın Başkan, takdir hakkınızı nasıl kullandıysanız o
şekilde devam edin.
MUSTAFA
ELİTAŞ (Kayseri) – Şikâyet ettiğimi söylüyorsunuz siz bana.
BAŞKAN
– Evet, ediyorsunuz sürekli.
MUSTAFA
ELİTAŞ (Kayseri) – Niye şikâyet ettim sizi? Siz terör örgütünü övdüğünüz için,
ramazan ayının gelişiyle ilgili bir konuda terör örgütünü övdüğünüzden dolayı
Türkiye Büyük Millet Meclisi Başkanına, yüce Mecliste, bu milletin vekillerinin
olduğu bir yerde terör örgütünü övecek bir konuşmayı Meclis Başkan Vekilliği
makamında yapamazsınız diye şikâyet ettim.
İDRİS
BALUKEN (Diyarbakır) – Öyle bir beyanı yok Başkanın. Nereden çıkarıyorsunuz?
Kendi yorumunuzu katmayın.
BAŞKAN
– Sayın milletvekilleri…
OSMAN
AŞKIN BAK (Rize) – Genel Kurula sorun efendim.
BAŞKAN
– Sayın milletvekilleri, İç Tüzük’ün 59’uncu maddesine göre hükûmetin söz
taleplerinin, talebin şekli ve içeriği dikkate alınarak karşılanacağı yani
hükûmetin talebinin gündem dışı konuşmaya cevap mahiyetinde bulunması
durumunda, talebi de bu yönde ise (59/1) kapsamında değerlendirileceği; eğer
hükûmetin konuşması cevap niteliğinde değil, yeni bir gündem dışı konuşma
mahiyetinde ise (59/2) kapsamında değerlendirileceğine ilişkin tutum takındım.
ÖZGÜR
ÖZEL (Manisa) – 2003 Anayasa Mahkemesi kararı.
BAŞKAN
– Hükûmetin konuşması gündem dışı değildir, tutumumu değiştirmeyi gerektirecek
bir husus görmüyorum. 
MUSTAFA
ELİTAŞ (Kayseri) – “Gündem dışı değildir.” diyor ama Sayın Başkan.
BAYRAM
ÖZÇELİK (Burdur) – Yapıldı mı şimdiye kadar? Ya, şimdiye kadar oldu mu böyle
bir şey?
BAŞKAN
– O nedenle...
MUSTAFA
ELİTAŞ (Kayseri) – Sayın Başkan, müsaade eder misiniz.
BAŞKAN
– …İç Tüzük’ün 59’uncu…
MUSTAFA
ELİTAŞ (Kayseri) – Sayın Başkan, müsaade eder misiniz.
BAŞKAN
– Sayın Elitaş, lütfen… Sözümü tamamlayayım, ben konuşuyorum şu anda. 
MUSTAFA
ELİTAŞ (Kayseri) – Sayın Başkan, ama siz Kanunlar Kararların verdiği şeyin
hilafında bir uygulama yapıyorsunuz.
BAYRAM
ÖZÇELİK (Burdur) – Yanlış yapıyorsunuz Başkan, yanlış yapıyorsunuz. 
MEHMET
MUŞ (İstanbul) – İç Tüzük’e uymaya davet ediyorum sizi.
BAŞKAN
– Ben İç Tüzük’e uygun hareket ediyorum sayın milletvekilleri.
MEHMET
MUŞ (İstanbul) – İç Tüzük’e, (59/1)’e uyacaksınız.
MUSTAFA
ELİTAŞ (Kayseri) – Sayın Başkan…
BAYRAM
ÖZÇELİK (Burdur) – Peki, her şehrin kurtuluşunda aynı şeyi…
MUSTAFA
ELİTAŞ (Kayseri) – Bayram, bir dakika…
BAYRAM
ÖZÇELİK (Burdur) – …Hükûmet ve gruplar yapmak zorunda mı?
MUSTAFA
ELİTAŞ (Kayseri) – Bayram, bir dakika, sus.
BAŞKAN
– 59’uncu maddenin…
MUSTAFA
ELİTAŞ (Kayseri) – Sayın Başkan, müsaade eder misiniz.
BAŞKAN
– Buyurun.
MUSTAFA
ELİTAŞ (Kayseri) – Kanunlar Kararlar size “Hükûmet (59/1)’e göre cevap vermiştir.”
diyor…
BAŞKAN
– Evet.
MUSTAFA
ELİTAŞ (Kayseri) – …siz (59/2)’yi uyguluyorsunuz.
ÖZGÜR
ÖZEL (Manisa) – Hayır, “Vermemiştir.” diyor ya, dinlememişsin ya! 
MUSTAFA
ELİTAŞ (Kayseri) – Sayın Başkan, bakın, orada Kanunlar Kararlar size yazmış,
onu yanlış okuyorsunuz; lütfen, bir daha okuyun.
ÖZGÜR
ÖZEL (Manisa) – Ya, bu nasıl hakaret ya? Meclis Başkan Vekiline hakaret ediyor
ya!
BAŞKAN
- BAŞKAN – Yanlış okumuyorum Sayın Elitaş.
MUSTAFA
ELİTAŞ (Kayseri) – Bir daha okuyun, bakın.
BAŞKAN
- Sayın Elitaş, lütfen oturur musunuz.
Sayın
milletvekilleri, biraz önce açıklama yaptım.
MEHMET
MUŞ (İstanbul) - İç Tüzük ihlali yapıyorsunuz.
BAŞKAN
– O nedenle, İç Tüzük’ün 59’uncu maddesinin ikinci fıkrasına göre siyasi parti
grup temsilcilerine onar dakika söz vereceğim.
MEHMET
MUŞ (İstanbul) – Sayın Başkan, konuşmayı neye göre istedi Hükûmet? 
BAYRAM
ÖZÇELİK (Burdur) – Başkan, uygulanmadı şimdiye kadar, yanlış yapıyorsunuz.
MEHMET
MUŞ (İstanbul) – Konuşmayı Hükûmet neye göre istedi? Neye göre istedi, söyler
misiniz bize? 
BAŞKAN
– Sayın milletvekilleri, bakın, Srebrenitsa katliamıyla ilgili… 
MEHMET
MUŞ (İstanbul) – Gündem dışı konuşmaya cevap vermek üzere istedi. 
BAŞKAN
– Değerli arkadaşlar…
MEHMET
MUŞ (İstanbul) – Bakın, İç Tüzük’ü ihlal ediyorsunuz, size bunu yaptırtmayız.
İDRİS
BALUKEN (Devamla) – Nasıl yani ya? Tehdit mi ediyorsun Başkanı? Nasıl yani?
MEHMET
MUŞ (İstanbul) – Gündem dışına cevap vermek üzere söz istiyor Hükûmet, gündem
dışına cevaben istiyor.
ÖZGÜR
ÖZEL (Manisa) – Nasıl yani?
İDRİS
BALUKEN (Diyarbakır) – Başkan tartışmaları dinledi, kanaatini oluşturdu.
MEHMET
MUŞ (İstanbul) – İç Tüzük’ü uygulayacaksınız. 
MUSTAFA
ELİTAŞ (Kayseri) – Sayın Başkan, bakın, çok yanlış bir yola gidiyorsunuz. 
MEHMET
MUŞ (İstanbul) – Böyle şey olmaz!
MUSTAFA
ELİTAŞ (Kayseri) – Kanunlar Kararlara…
OSMAN
AŞKIN BAK (Rize) – Genel Kurula sorun o zaman.
BAŞKAN
– Sayın milletvekilleri, birleşime on dakika ara veriyorum. 
Grup
başkan vekillerini arkaya davet ediyorum.
Kapanma Saati: 15.51
İKİNCİ OTURUM
Açılma Saati: 16.10
BAŞKAN: Başkan Vekili PervinBULDAN
KÂTİP ÜYELER: Mücahit DURMUŞOĞLU (Osmaniye), Ali Haydar
HAKVERDİ (Ankara)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 111’inci Birleşiminin
İkinci Oturumunu açıyorum.
Biraz
önceki oturumda Srebrenitsa soykırımıyla ilgili Sayın Bakanın gündem dışı
konuşmaya cevap verdiği konuşmasından sonra oturuma ara verdik. Grup başkan
vekilleriyle bir toplantı yaptık ve bir uzlaşma sağladık. Bu nedenle, bu
soykırımla ilgili gruplara beş dakika söz vereceğim.
Sayın
Akçay, grubunuz adına…
ERKAN
AKÇAY (Manisa) – Sayın Saffet Sancaklı konuşacak.
BAŞKAN
– Sayın Sancaklı, buyurunuz. 
Süreniz
beş dakikadır.(MHP sıralarından alkışlar) 
VI.- AÇIKLAMALAR
1.- MHP Grubu adına Kocaeli Milletvekili
Saffet Sancaklı'nın, Srebrenitsa soykırımının 21’inci yıl dönümü ilişkin
açıklaması
MHP
GRUBU ADINA SAFFET SANCAKLI (Kocaeli) – Sayın Başkan, saygıdeğer
milletvekilleri; biraz önce, bu usul tartışmasını en arkadan seyrettim ve
maalesef, gerçekten çok üzüldüm. Bugün Bosna’da ve Balkanlarda en çok
seyredilen televizyonlar Türk televizyonları ve şu Meclis TV açık olduğu
müddetçe de oradaki soydaşlarımız seyrediyor. Bu yapılan tartışmayı kınıyorum
ve hepimize yazıklar olsun diyorum öncelikle. Burada tek bir partinin veya 2
partinin konuşması veya 4 partinin konuşması bu kadar mı önemli? Dünyada yazılı
kurallar var, bir de yazılı olmayan insani kurallar var, insani değerler var.
Srebrenitsa katliamıyla ilgili herkes bir şey söylese çok mu bir şey olacaktı
sanki? Gerçekten üzüldüm, aslında canım konuşmak da istemedi. 
Tabii
ki geçen sene bu tarihlerde -ben de yeni milletvekili olmuştum- burada bütün
gruplarımız bunu kınadı ve çok güzel bir ortam oluştu ve Bosna’dan gelen,
Balkanlardan gelen telefonlar hep bu yöndeydi, “Hepinize çok teşekkür ederiz
bize sahip çıktığınız için”di. Bu, gereksiz bir tartışmaydı.
Tabii,
bu Srebrenitsa katliamı oldu, hepimiz bunu konuşuyoruz, finalini konuşuyoruz.
Srebrenitsa katliamı olduğunda Srebrenitsa şehri 25 bin kişilik bir şehir o
zaman. Birleşmiş Milletler askerleri var. 6 bölge güvenli bölge ilan edilmiş ve
oraya hiçbir şekilde herhangi bir katliam veya herhangi bir savaşın içine
sokulamaz hâlde.” denmiş. 400 de Hollandalı asker var. Srebrenitsa katliamının
oluş şekli şöyle arkadaşlar: Birleşmiş Milletler askerleri, 400 Hollandalı
asker var, onların komutanı Thom Karremans; o gece 25 bin Bosnalının bütün
silahlarını güvenlik nedeniyle toplatıyor, bir gün önce ve bir gün sonra 25 bin
Müslüman Türk’ü Sırpların eline teslim ederek şehri terk ediyor ve ertesi gün
de bu soykırım oluyor. Yani, buradan şunu anlatmaya çalışıyorum: Bu zaten haç
ile hilalin savaşı yüzyıllardır. İşte, finalinde buraya nasıl gelindi? İşte,
buraya nasıl gelindiğini çok kısa anlatayım, nasıl yetiştireceğim bilmiyorum:
1970’li yılların ortalarında Yugoslavya var. Diğer, komünizmle yönetilen
ülkelere göre daha iyi yaşıyorlar, refah seviyeleri daha iyi. 7 tane etnik
grup, Boşnaklar, Sırplar, Slovenler, Hırvatlar, Makedonlar var. Her şey iyi
giderken ortaya bir laf atılıyor: “Biz hepimiz kendi ana dilimizde eğitim
istiyoruz, bayrağın yanına kendi bayrağımızı koymak istiyoruz.” ve bu, topluma
kabul ettiriliyor. Güçlü bir lider var, Tito. Danışmanları Tito’ya söylüyor.
“Peki ne yapalım?” diyor. “Bir referandum yapalım.” Referandum yapılıyor, yüzde
90’ın üzerinde bir oyla bunlar kabul ediliyor. Tito ölüyor. 1990’ın başında da
18 milyonluk Yugoslavya 7’ye bölünüyor. Ve şu anda, o 7 ülke de hem ekonomik
hem sosyal olarak, nasıl bakarsanız bakın çok zor durumda. 
Şimdi
bunu niye anlattım ben size? İşte, şimdi bu haç ile hilalin savaşı şu anda
Türkiye üzerinde ciddi manada baskı oluşturmuş vaziyette ve aynı şeyi bize
yapmak istiyorlar. Bu ülkede binlerce yıldır kardeş kardeş yaşıyoruz, hiçbir
sıkıntımız yok. İstediğiniz dinden olun, istediğiniz ırktan olun, istediğiniz
etnik kesimden olun ama şu anda Türkiye’de yapılmak istenen bu ve bizim de
burada, Mecliste milletvekilleri olarak çok dikkatli ve çok akıllı olmamız
lazım. Herkes partisini de savunsun, propagandasını da yapsın, oyunu da ne
kadar istiyorsa alsın ama ortak değerimiz bizim Türkiye Cumhuriyeti. Onun için
de lütfen, herkesi biraz daha dikkatli olmaya davet ediyorum. 
Tabii,
Srebrenitsa katliamı olduğu zaman 35 bini çocuk 312 bin kişi öldü; 50 bin tane kadınımız,
kızımız tecavüze uğradı; 18 bin kişi hâlâ kayıp. O mezarların nasıl bulunduğunu
da size söyleyeyim. 25 bin kişi savaştan sonra kayıp, kadın, erkek, çocuk ve
bunlar bulunamıyor. Bunlar şöyle bulunuyor saygıdeğer milletvekilleri:
Kelebekler sadece bir tane çiçeğe konuyor binlerce çiçeğin içerisinde. İlgisini
çekiyor insanların “Neden sadece bu çiçeğe konuyorlar?” Sonradan bunu
araştırıyorlar ve buluyorlar ki mezarların, bu toplu mezarların olduğu yerde
sadece, tek başına o çiçek yetişiyor ve kelebekleri takip ediyorlar ve bu toplu
mezarlar bulunuyor. Srebrenitsa’daki o 8 binin üzerinde katledilen insan öyle
bulunuyor. Daha yeni 127 kişi buldular, 18 bin kişi kayıp ve her sene bu
tarihte “…”(X) “Neden yoksun?” adı altında bir
sloganla her sabah aileler, kayıp olan fertleri için kahve içerken bir kahve de
ona koyarlar…
(Mikrofon
otomatik cihaz tarafından kapatıldı) 
SAFFET
SANCAKLI (Devamla) - …ve karşısında “…”(x) derler, “Neden yoksun?” Onun için, bu
hassas konu hepimizin ortak görüşü, kimse burada kimseden daha fazla
“Müslümanım.” da diyemez, “Türküm.” de diyemez, “Bosnalıyım.” da diyemez. Onun
için, lütfen, bu konuda biraz daha sağduyulu olalım. 
Teşekkür
ederim. (MHP, AK PARTİ ve CHP sıralarından alkışlar) 
BAŞKAN
– Teşekkür ederiz Sayın Sancaklı. 
Halkların
Demokratik Partisi Grubu adına İstanbul Milletvekili Sayın Celal Doğan. 
Buyurun.
(HDP sıralarından alkışlar) 
Süreniz
beş dakika. 
2.- HDP Grubu adına İstanbul Milletvekili
Celal Doğan'ın, Srebrenitsa soykırımının 21’inci yıl dönümü ilişkin açıklaması
HDP
GRUBU ADINA CELAL DOĞAN (İstanbul) – Sayın Başkan, değerli milletvekilleri;
bugünkü, Meclisteki usul tartışması açısından üzüntülerimi belirtmek istiyorum
açıkçası. Bütün grupların, bütün partilerin yüzde yüz hemfikir olduğu bir
konuda, Parlamentonun sesinin gür çıkacağı ve bütün dünyaya taşınabileceği
bir noktada beş dakikalık, on dakikalık bir konuşma meselesi esas alınarak
maalesef, hepimizin Parlamento olarak hemfikir olduğu bir konuyu bile
sulandırma noktasına getirebildik; ondan dolayı üzüntülerimi bildirmek
istiyorum. Usul tartışması, daha doğrusu İç Tüzük uygulamasının şu veya bu
noktada tartışılması mümkün olabilir, hatta bakanlar zaman zaman buraya geldiği
zaman cevap da verebilirler gündem dışı konuşmalara, direkt de konuşabilirler
ama bu mesele, Türkiye için, Balkanlar için, şu anda da bizim ülkemizde yaşanan
bazı sorunlar için de ibretiâlem bir olaydır. O nedenle, bunun çok daha hassas
ve titiz ele alınması gerekirdi. 
1990’larda
ben Gaziantep’te kulüp başkanıydım, Haris diye bir futbolcum vardı; bu, Bosna
Hersekliydi ve 17 yaşındaydı. Galatasaray Kulübünde bu futbolcu topa vuracak
gücü bulamamıştı, sonra uluslararası bir şöhrete geldi biliyorsunuz. Sebebi
şuydu: Annesi ve babası savaşın ortasında kalmıştı. O genç çocuğun kendisine
gelebilmesi açısından, dönemin Dışişleri Bakanı Hikmet Bey’i devreye soktuk o
zaman, özel uçak bulduk, alıp getirebildik, hem çocuk kendisine geldi hem de
Gaziantep’teki kazancının büyük bir kısmını Bosna halkına taşıdı ve oradaki
savaşan güçlere yardımda bulundu. Bunu şunun için söylüyorum: Hangi ülke olursa
olsun, insanların vatansız kalması, savaşta bulunması gerçekten çekilecek bir
olay değil. 
Buradan
şuna gelmek istiyorum: Açıkçası bu olayın dramatik tarafı Birleşmiş Milletlerin
gözetimi altındaki bir yerde vuku bulmasıdır. İnsanlar sığınacak yer arıyorlar,
gittikleri kamp Birleşmiş Milletlere mensup Hollandalı askerlerin elinde
bulunan bir kamp. Kampa 8 bin kişi gidiyor “ancak 5 bin kişi alırız.” diye
takdirde bulunuyorlar. Gelen Sırp ordusunun ne yapacağını bilmelerine karşın
maalesef, o insanları kampa almıyorlar, o Hollandalı askerlerin gözü önünde
Bosnalı insanlar katlediliyor. Bundan çıkarmamız gereken ders şu: Değerli
arkadaşlarım, ülkemizin etrafında gerçekten alevler gökyüzüne çıktı. Bu
kıvılcımların ülkeye sıçrama ihtimalinin olmaması mümkün değil. Bütün
gayretimizle, sıçramaması konusunda çaba sarf etmeyi istiyoruz. 
AK
PARTİ’nin, Adalet ve Kalkınma Partisinin son günlerde İsrail’le, Rusya’yla
yapmış olduğu barış, daha doğrusu normalleşme ilişkileri konusunda pek fazla
söyleyecek bir şey bulamıyorum ama şu cümleyi de eklemek istiyorum: Altı ay
önce, dört yıldan beri İsrail’le olan ilişkilerin ne noktada olduğunu
biliyoruz. Adalet ve Kalkınma Partisi Grubu tam dört yıl boyunca o politikayı
savundu, şimdi, hiçbir şey olmamış gibi, bugün değişen politikayı savunuyor.
İki yıl önce Sovyet Rusya’yla olan ilişkiler, daha doğrusu uçağın düşmesinden
sonra Rusya’yla olan münasebetlerimiz gerçekten incir çekirdeğini doldurmayacak
noktada iken tam milyarlarca dolar, 40-50 milyar dolarlık bir paketle Türkiye
zarara uğratıldı. Şimdi, yine dün bir şey olmamış gibi, Sovyetlere hiçbir laf
söylenmemiş gibi, sebebinin, kusurun kimde olduğu araştırılmaksızın normalleşen
bir süreçte tekrar bu siyaseti alkışlamaya başladık. 
Adalet
ve Kalkınma Partisi Grubuna sormak istiyorum: Dünkü politika yanlış idiyse niye
o kadar açık savundunuz, bugünkü doğruysa niye dünü tenkit etmediniz? O da
doğru olabilir, bu da doğru olabilir; o konuya da bir itirazım yok. Devletler
arasında ebedî düşmanlık ve dostluk olmaz, ebedî düşmanlık hiç olmamalıdır ama
bunun bir siyasi faturasının da olması gerekir. 
Buradan
şu cümleyle düşüncelerimi bitirmek istiyorum: Dışarıdaki alevin ülkeye sıçrama
ihtimali çok yüksek. Meselenin uluslararası boyuta gelmemesi için kendi iç
meselemizi, “Kürt sorunu” dediğimiz, “Alevi sorunu” dediğimiz meseleleri
içeride çözmek zorundayız, başka eller karıştığı zaman nasıl girift hâle
geldiğini görüyoruz. 
Ben
açıkça şu cümlelerle Adalet ve Kalkınma Partisi Grubuna seslenmek istiyorum:
İsrail halkına gösterdiğiniz teveccühü, Rus halkına gösterdiğiniz teveccühü
kendi ülkenizdeki Kürt halkına göstermeniz dileğiyle saygılar sunuyorum. 
Teşekkür
ederim. (HDP sıralarından alkışlar) 
BAŞKAN
– Teşekkür ederiz Sayın Doğan. 
Cumhuriyet
Halk Partisi Grubu adına İstanbul Milletvekili Sayın Sezgin Tanrıkulu… 
Süreniz
beş dakika.
Buyurun.
(CHP sıralarından alkışlar)
3.- CHP Grubu adına İstanbul Milletvekili
Mustafa Sezgin Tanrıkulu'nun, Srebrenitsa soykırımının 21’inci yıl dönümü
ilişkin açıklaması
CHP
GRUBU ADINA MUSTAFA SEZGİN TANRIKULU (İstanbul) – Sayın Başkan, değerli
milletvekilleri; hepinizi saygıyla selamlıyorum.
“Çocuklar
küçük kurşunlarla öldürülmesinler anne.” denilen bir katliamı konuşuyoruz. Bu
sözler bütün dünyada vicdan sahibi herkesin hafızasına ve vicdanına kazındı.
Böyle bir katliamı bu üslupla konuşmaktan ben de bir milletvekili ve insan
rahatsız olduğumu ifade etmek isterim öncelikle. Çünkü, bu, sadece oradan gelen
milletvekillerinin veya insanların meselesi değil, vicdan sahibi olan herkesin
hicap duyacağı bir katliamdır ve soykırımdır, herkesin kınaması lazım, bu
Meclisin de ortak iradesiyle kınanması lazım. 
Dün
de ben Bosna’daydım, Srebrenitsa’daydım. Törenlere katıldım, anmalara katıldım.
Ben kendi hayatımda birçok cenazeye katıldım, birçok tabut taşıdım, birçok
ölüme tanıklık ettim, otopsiye katıldım ama hayatımda taşıdığım en hafif
tabutlardı değerli arkadaşlar çünkü içlerinde sadece birkaç kemik vardı. Yirmi
bir yıl sonra DNA eşleşmesi sonucunda kimlikleri tespit edilen 127 kurbanın
cenazesi de dün defnedildi. Bunların içlerinden 14’ü çocuktu değerli
arkadaşlar. Hâlen DNA eşleşmesini bekleyen birlerce cenaze var toplu
mezarlarda. Böyle bir katliamı konuşuyoruz. Avrupa’nın orta yerinde olan,
birçok değerler üzerinde yükselen bir coğrafyada gerçekleşen ve Avrupa’nın ve
dünyanın kör olduğu, sesini çıkarmadığı, Hollandalı Barış Gücü askerlerinin 30
Hollandalı asker uğruna bir halkı katliamcılara teslim ettiği bir katliamı
konuşuyoruz. Evet gerçekten, ben milletvekili arkadaşlarımın da bundan sonraki
yıllarda o törenlerde olmasını arzu ederim. Dün, katliamın gerçekleştiği eski
bir fabrikada tören yapıldı. Fabrika bir soykırım müzesine dönüştürülmüş, orada
soykırımda rolü olan insanların fotoğrafları var. Bir yüzleşme müzesine
dönüştürülmüş. Faillerin geçmişleri var, yargılamaları var. Dün Sayın Dışişleri
Bakanı da Türkiye adına konuştu, iyi bir konuşma yaptı, kendisini buradan
tebrik ederim. Ancak, Uluslararası Ceza Mahkemesinin üyesi olan yargıçlar da
orada konuştular ve bugünün katliamcılarına örnek olabilecek dersler verdiler
orada. Dünyanın neresinde olursa olsun, katliam yapanların, soykırım yapanların
bir gün mutlaka sadece vicdanlarda mahkûm olmayacaklarını ama uluslararası
kurumların oluşturduğu bu mahkemelerde de artık yargılanabilecekleri konusunda bir
algı yarattılar, bir konuşma yaptılar. Bunun da altını çizmek isterim. 
Değerli
arkadaşlar, evet, 8.372 insan -daha çok erkek ve genç erkekler- katledildi ve
yüzlerce toplu mezarda, cesetleri parçalanarak defnedildiler ki kimlikleri
belli olmasın, kim oldukları anlaşılmasın. Yirmi yıldır eşleşme çalışmaları
devam ediyor. İnsanlar oradan yirmi bir yıl geçtikten sonra, hâlen
cenazelerinin peşindeler, hâlen bir parça kemik arıyorlar, hâlen. Orada, aynı
anda, yirmi yıldır benim takip ettiğim Cumartesi Anneleri aklıma geldi. Hâlen o
meydanda insanlar, 1980’li yıllarda, 1990’lı yıllarda kaybettikleri
çocuklarının kemiklerini arıyorlar. Belki bazıları burada bir anlam biçemiyor
ama orada o hafif tabutları taşırken bunun ne anlama geldiğini, bir mezar
sahibi olmanın ne anlama geldiğini bir kez daha öğrenmiş oldum değerli
arkadaşlar. O nedenle, bu konulara, Meclis olarak siyasi rekabetin ötesinde,
ortak duygularla yaklaşmalıyız değerli arkadaşlar. İnsanların bir mezar sahibi
olabilme, bir yere dua edebilme hakkına bizlerin bu topraklarda da büyük bir
saygı göstermemiz gerekir diye düşünüyorum. Bundan sonrası bakımından en
azından böyle yapmamız gerekir bu Meclis çatısı altında. 
Şunu söyleyeyim en son: Aliya İzzetbegoviç’in gerçekten
de hafızalara kazınan bir vasiyeti var. O vasiyeti bugün Sayın Başbakan da
ifade etti, ben de dün o vasiyeti Saraybosna’da o mezarları gördükten sonra
ifade etmiştim. “Ne yaparsak yapalım, ne yaparsanız yapın ama soykırımları
unutmayın. Unutulan soykırımlar tekrarlanır.” Biz de buradan şu sesle
yükselmeliyiz: Bütün soykırımlara karşı çıkmalıyız, bütün soykırımları toplumun
vicdanında mahkûm etmeliyiz ve bir gün mutlaka ama mutlaka Uluslararası Ceza
Mahkemesinin önüne çıkacaklarını da hatırlatmalıyız. 
Kurbanların
anısının önünde tekrar saygıyla eğiliyorum. (CHP sıralarından alkışlar)
Teşekkür
ediyorum. 
BAŞKAN
– Teşekkür ederiz Sayın Tanrıkulu.
Adalet
ve Kalkınma Partisi Grubu Adına Bursa Milletvekili Sayın Hakan Çavuşoğlu.
Beş
dakika süreniz. Buyurun. (AK PARTİ sıralarından alkışlar)
4.- AK Parti Grubu adına Bursa Milletvekili
Hakan Çavuşoğlu'nun, Srebrenitsa soykırımının 21’inci yıl dönümü ilişkin
açıklaması
AK
PARTİ GRUBU ADINA HAKAN ÇAVUŞOĞLU (Bursa) – Teşekkür ederim Sayın Başkanım.
Çok
değerli milletvekili arkadaşlarım, bir kez daha hepinizi saygı ve muhabbetle
selamlıyorum.
Gerçekten,
bir süredir devam eden tartışmayı gördükten sonra, Bosna ve özelinde
Srebrenitsa’da yaşanan insanlık dramıyla ilgili olarak bütün parti gruplarının
aynı hassasiyet üzerinde buluşmuş olmalarından duyduğum memnuniyeti ifade etmek
istiyorum. Ben bölgenin bir evladı olarak bu tabloyu Mecliste gördüğüm için çok
mutluyum. Emin olun ki bugün televizyonları başında bizleri izleyen,
Balkanlarda yaşayan bütün soydaşlarımız, akraba topluluklarımız bu noktada aynı
sevinci, mutluluğu duyacaklardır. 
Tabii,
bu ifadelerimin neticesinde söyleyeceğim şu: Bugün burada üç gündem dışı
konuşma olacak. Gönül isterdi ki her siyasi parti grubundan bir arkadaşımız,
tekrar edilecek olsa bile, aynı konu üzerinde konuşsaydı ve dolayısıyla eylemli
İç Tüzük değişikliğine bu konu en azından bir malzeme yapılmazdı. Bu konuyu da
özellikle ifade etmek istedim. 
Değerli
arkadaşlarım, 2 Nisan 1992 tarihinde, Sovyet Bloku’nun çöküşüyle beraber
Yugoslavya’da etnik gruplar bir bir bağımsızlıklarını ilan etmeye başlamışlar
ve 2 Nisan 1992 tarihinde de Yugoslavya’da Bosna-Hersek bağımsızlığını ilan
etmiştir ve Bosna-Hersek’in bu bağımsızlığı Birleşmiş Milletler tarafından da
tanınmıştır. Ancak, devam eden süreç maalesef, Hırvatların da dâhil olduğu,
sonraki aşamada Boşnaklar ile Sırplar arasında çetin bir hâl alan savaşa
dönüşmüş, 250 bin Boşnak kardeşimiz bu savaşta hayatını kaybetmiştir. Bu,
İkinci Dünya Savaşı’ndan sonra Avrupa’nın tam orta yerinde -göbeğinde
diyebileceğimiz- yaşanmış en büyük trajedidir ve bu maalesef, bütün
uluslararası paktların gözleri önünde ve bile bile, geldiği görülen katliam
habercisi olayların yaşandığı bir süreçte husule gelmiştir ki esas insanlık
adına utanç verici olan konu da budur değerli kardeşlerim. 
Srebrenitsa
da -birçok arkadaşım bahsetti- Birleşmiş Milletler tarafından güvenli bölge
olarak ilan ediliyor bu süreçte ve bütün Srebrenitsa halkı
silahsızlandırılıyor. Ancak 6 Temmuz 1995 tarihinde Sırp paramiliter gruplar
Srebrenitsa’yı kuşatma altına alıyorlar. Silahsızlandırılan Boşnak halkı bu
arada askerlerin bulunduğu Srebrenitsa Potoçari bölgesinde bir pil fabrikasına,
akü fabrikasına çoluk çocuk, genç, yaşlı hepsi birlikte sığınıyorlar. Sonra,
birdenbire, ne oluyorsa Birleşmiş Milletlerin askerleri buradan, bölgeden
çekilme kararı alıyor ve silahsız Boşnaklar âdeta katliama burada Birleşmiş
Milletler eliyle kurban ediliyor ve 8.372 genç, yaşlı, çocuk, erkek Boşnak
maalesef bir soykırıma tabi tutuluyor. Nitekim, Uluslararası Ceza Mahkemesi
burada yaşanan olayın bir soykırım olduğunu tescillemiştir ve bunun failleri
konusunda da geçtiğimiz dönemde Radovan Karadziç’le ilgili olarak kırk yıllık
bir hapis cezası vermiştir. 
Bugün,
o dönemde bu hadise yaşanırken Birleşmiş Milletler veyahut da rivayet odur ki
birileri tarafından Sırplara yapmış oldukları katliamlardan bir şekilde
haberdar olunduğu ve bunun daha sonra kendilerinin gündemine taşınacağıyla
ilgili bir sufle yapılınca da o toplu mezarlar tekrar tekrar açılarak -çok özür
diliyorum- cesetler parça parça edilerek farklı yerlere gömülme cihetine
götürülmüştür. İnsafsızca ve hunharca yaşanan bir katliamdır değerli
kardeşlerim. 
Evet,
biz AK PARTİ olarak bölgenin, özellikle Balkanların, geçmiş kültürel, tarihî ve
dinî bağlarımızın olduğu bu bölgenin her türlü çatışmadan; siyasi, etnik, dinî
her türlü çatışmadan uzak olmasını arzu ediyoruz, bütün politikalarımızı bu
çerçevede gerçekleştiriyoruz, bu perspektifi güdüyoruz ve biz diyoruz ki eğer
Balkanlarda barışı temin edemezseniz küresel barışı temin edemezsiniz. Zira, her
iki dünya savaşı Balkan ülkelerinin topraklarından neşet etmiştir.
Son
bir söz: Dün, Sayın Dışişleri Bakanımız oradaydı. Hükûmetlerimiz döneminde
gerçekten de Boşnak halkımıza ve diğer etnisitelere çok önemli desteklerimiz
oldu. Bölgenin barış adası olması için sürekli icraatlarımız oluyor,
girişimlerimiz oluyor.
(Mikrofon
otomatik cihaz tarafından kapatıldı)
HAKAN
ÇAVUŞOĞLU (Devamla) – Nihayet, merhum Sayın Aliya İzzetbegoviç ölüm
döşeğindeyken, Sayın Cumhurbaşkanımızın kendisini ziyaret ettiği sırada,
Başbakanlığı döneminde Recep Tayyip Erdoğan’ın kendisini ziyaret ettiği sırada,
Türk halkına, Türk halkının da bilmesi gerekecek bir emaneti özellikle orada
kendisine tevdi ediyor ve aynen şunu söylüyor Bilge Kral: “Sen Osmanlı
torunusun. Ben Bosna’yı sana emanet ediyorum.” diyor. O emanet emin ellerdedir
değerli arkadaşlarım. 
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Çavuşoğlu. 
Sayın
Özel…
ÖZGÜR
ÖZEL (Manisa) – Sayın Başkanım, çok sağ olun. 
Öncelikle
size teşekkür ediyoruz. Bu konuyla ilgili gösterdiğiniz duyarlılık, bir
tarafsız Meclis yönetiminin uzlaşı kültürüne nasıl katkı sağlayacağı konusunda
örnek niteliğinde oldu.
Ayrıca,
birinci konuşmasında Sayın Çavuşoğlu’nu dinlemiştik ve kendisini tebrik de
etmiştim konuşmasından sonra. Bu konuşmanın da genelinde bir sorun yok ancak
yine de yapmasa çok daha iyiydi, burada dedi ki: “Srebrenitsa konusu -sanki-
eylemli bir İç Tüzük ihlaline konu edilmeseydi.” Böyle bir şey olduğu yok da
altının çizilmesi gereken konu şu: Sayın iki Bakan karşıda. Geçen hafta
59/1’den yararlanarak ama aslında hepimize söz hakkı düşmesi ve dinlemesi
gereken İçişleri Bakanı, sonra da bugünkü mesele. Hükûmet şunu yaparsa Sayın
Çavuşoğlu’nun da söylediğine, sevgili Saffet Sancaklı’nın rahatsızlığına ve
bütün grupları adına konuşan arkadaşlara… Srebrenitsa’yı konuşmak için böyle
bir şeye ihtiyaç olmamalı. Yöntem açık, çıkar Sayın Bakan “Ben 59/2’ye göre
konuşmak istiyorum.” der, bütün gruplara da katkı -cevap değil, katkı- imkânı olur
ve böyle günlerde doğru işler yapmış oluruz. 
Ben
tüm gruplara gösterdikleri anlayış için ve size CHP Grubu adına teşekkür
ediyorum efendim, sağ olun. 
BAŞKAN
– Teşekkür ederiz Sayın Özel. 
VII.- OTURUM BAKŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan'ın, Başkanlık Divanı olarak Srebrenitsa soykırımında yaşamını
yitirenlere Allah’tan rahmet, yakınlarına başsağlığı dilediklerine ilişkin
konuşması
BAŞKAN
– Sayın milletvekilleri, biz de Divan olarak Srebrenitsa soykırımında yaşamını
yitiren bütün insanlara bir kez daha Allah’tan rahmet diliyoruz, bu insanların
yakınlarına da başsağlığı dileklerimizi ifade ediyoruz. 
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı
Konuşmaları (Devam)
2.- Uşak Milletvekili Özkan Yalım’ın,
ülkemizde bulunan mülteci ve göçmenlere Türkiye Cumhuriyeti vatandaşlığı
verilmesi haberleriyle ilgili gündem dışı konuşmasına, İçişleri Bakanı Efkan
Ala'nın cevabı
BAŞKAN
– Şimdi, gündem dışı ikinci söz, ülkemizde bulunan mülteci ve göçmenlere
Türkiye Cumhuriyeti vatandaşlığı verilmesiyle ilgili söz isteyen Uşak
Milletvekili Sayın Özkan Yalım’a aittir. (CHP sıralarından alkışlar)
Süreniz
beş dakika Sayın Yalım.
Buyurun.

ÖZKAN
YALIM (Uşak) – Teşekkür ederim Sayın Başkan. 
Bu
arada Sayın Bakan, size de teşekkür ederim; bir gündem dışı aldık, inanın bir
saat rötarla başladık. 
Evet,
Sayın Divan, sayın milletvekili arkadaşlarım ve de bizi izleyen Türkiye
Cumhuriyeti vatandaşları, hatta bizi izleyen Bosna’daki bütün vatandaşlarımız;
bundan yirmi bir yıl önce Bosna’da yapılan katliamda ölenleri, bütün
vatandaşları saygı ve sevgiyle anıyoruz ve de katliamı gerçekleştirenleri son
derece kınıyoruz. Buradan, Saffet kardeşimi de yaptığı güzel konuşmadan dolayı
tebrik ediyorum. 
Evet,
değerli milletvekilleri ve de bizi izleyen Türkiye Cumhuriyeti vatandaşları;
benim yapacak olduğum konuşma, bu Meclisi, milletvekillerini hem de en önemlisi
bütün Türkiye Cumhuriyeti vatandaşlarını ilgilendirmektedir. Nedir? Şu anda,
önümüzdeki günlerde gündeme gelecek olan, özellikle Sayın Cumhurbaşkanının
gündeme getirdiği Suriyeli mültecilere Türkiye Cumhuriyeti vatandaşlığı verilme
konusudur. 
Evet,
ilk önce şunu bir değerlendirelim: Şu anda misafirimiz olan yaklaşık 3-4 milyon
arasında Suriyeli vatandaş bulunmaktadır ve de bunların 2 ila 3 milyon civarı
da reşit durumda olan, 18 yaş üzerindeki oy kullanabilecek olan kişilerdir. Bu
misafirlerimize AKP Hükûmetinin, Sayın Cumhurbaşkanının oy devşirmesi adına
Türkiye Cumhuriyeti vatandaşlığı verilmek istenmektedir ama vatandaşlık
verilmek istenen kitlenin ilk önce neler yaptığını bir görelim: Bundan birkaç
ay önce Antep’te ev sahibini öldüren Suriyelilerdi; unutmayınız. Aynı şekilde,
iki gün önce veya üç gün önce Hatay Reyhanlı’da bomba düzeneği kurarken, bomba
düzeneği hazırlarken patlatılıp da, patlayıp da kendilerini öldüren yine
Suriyelilerdi, hatta en kötüsü ceplerinden AFAD kartı çıktı. Aynı şekilde,
devam ediyorum, iki gün önce, cumartesi gecesi Konya’da, Beyşehir’de bir
gencimizi maalesef, katleden yine Suriyelilerdi. Devam edelim, Atatürk
Havalimanı’nda 44 vatandaşımızın ölmesine sebep olanlar yine Suriye’den
gelenler. Bununla birlikte, bir tek orada 44 kişi elbette ki ölmedi
-şehitlerimiz de var, güvenlik görevlilerimiz de var, polislerimiz de var,
turistlerimiz de var- ekonomimize vurulan darbe yine oradan gelenler tarafından
yapıldı ve de bu gelen misafirlerimize vatandaşlık vermek istiyorsunuz.
Diyorsunuz ki, Sayın Cumhurbaşkanı aynen şunu söylüyor: “Gelen kişiler oldukça
yüksek seviyede kültürlü vesaire.” Bakın, yine AFAD’ın verdiği raporlardan
sizlere örnek vereceğim: Gelen kişilerin -bakın özellikle altını çizerek
söylüyorum- yüzde 23'ü okuryazar bile değil, yüzde 27’si ilkokul mezunu;
yaklaşık yüzde 50’si ilkokul mezunu veya okuryazar değil. Yüzde 28’i ortaokul
mezunu, yüzde 15’i lise mezunu, sadece yüzde 7’si üniversite mezunu. Diyorsunuz
ki: “Biz bunlardan yararlanacağız.” 
Değerli
milletvekili arkadaşlarım, Türkiye Cumhuriyeti vatandaşları; bizim işçiye veya
memura veya okumuşa ihtiyacımız yok; bizim, üniversiteyi bitirmiş, bu kadar
çok, 600 binin üzerinde öğretmenimiz atama bekliyor, o kadar doktorumuz atama
bekliyor, bu kadar mühendisimiz atama bekliyor. Onun için, bizim kesinlikle,
bundan kırk yıl önce Almanya’nın işçiye ihtiyacı olduğu için bizleri çağırdığından
dolayı bizim işçiye vesaireye ihtiyacımız yok, Türkiye Cumhuriyeti vatandaşının
işe ihtiyacı var. Sayın Cumhurbaşkanı, sizler diyorsunuz ki özellikle
Varşova’dan gelirken “Gelen Suriyelilere TOKİ’den ev vereceğiz.” Ey
Cumhurbaşkanı, benim Türkiye Cumhuriyeti vatandaşımın evi yok, evi olmayan yüz
binlerce insan var. Siz TOKİ’deki boş evleri bu vatandaşlarımıza verin ilk
önce. (CHP sıralarından alkışlar) 
Bununla
birlikte…
YILMAZ
TUNÇ (Bartın) – 700 bin ev yaptık, 700 bin.
ÖZKAN
YALIM (Devamla) – Belli, verdiğiniz belli. Ondan dolayı bir sürü vatandaş
Uşak’ta, Afyon’da, Denizli’de evsiz Beyefendi. Bunu da sakın unutmayın. 
YILMAZ
TUNÇ (Bartın) – 700 bin ev yaptık, vatandaşımıza verdik. 
ÖZKAN
YALIM (Devamla) – Bizim birçok vatandaşımız okumuş durumdadır. Bizim kesinlikle
ihtiyacımız yoktur. 
Gelelim
en önemli konuya. Siz her seferinde diyorsunuz ya “Vatandaşa gidelim, millete
gidelim.” Buyurun, size hodri meydan, sineyimillete gidelim. Gelin, milletimize
soralım: “Suriyelilere vatandaşlık verilsin mi, Türkiye Cumhuriyeti
vatandaşlığı verilsin mi, verilmesin mi?” Gelin, milletimize soralım,
korkmayın, çekinmeden referanduma gidelim. Böylelikle Türkiye Cumhuriyeti
vatandaşı, birlikte yaşayacak olduğu kişileri belirlesin. 
Hepinizi
saygı ve sevgilerimle selamlıyorum. (CHP sıralarından alkışlar)
BAŞKAN
– Teşekkür ederiz Sayın Yalım. 
MEHMET
NACİ BOSTANCI (Amasya) – Sayın Başkan…
İDRİS
BALUKEN (Diyarbakır) – Sayın Başkan…
BAŞKAN
– Sayın Bostancı, buyurun.
MEHMET
NACİ BOSTANCI (Amasya) – Sayın Başkan, Suriyeli mülteciler bir dramdan kaçarak
Türkiye’ye geldiler, Ürdün’e de gittiler, civar ülkelere gittiler. Onların
Türkiye’deki varlıkları ahlaki, insani ve vicdani bir bağlamda
değerlendirilmesi gereken bir konudur. Vatandaşlık tartışmalarını da bu bağlam
içerisinde görmek gerekir. Gelip bu tartışmayı “Oy kazanmak için yapıyorlar”
şeklinde bir torbaya doldurmak yanlış bir bakış açısıdır. AK PARTİ 2002’de
iktidara geldi, bütün seçimleri kazandı, ne Suriyeli mülteciler vardı ne
başkası. Millete güvenerek kazandı, aynı şekilde de yoluna devam edecektir.
Kayıtlara geçmesi için beyan ediyorum. (AK PARTİ sıralarından alkışlar) 
BAŞKAN
– Teşekkür ederiz Sayın Bostancı. 
ÖZKAN
YALIM (Uşak) – Millet karar versin buna Sayın Grup Başkan Vekili. 
MEHMET
NACİ BOSTANCI (Amasya) – Millet karar veriyor zaten. 
ÖZKAN
YALIM (Uşak) – Buyurun gidelim. Buyurun, hodri meydan, referanduma gidelim.
MEHMET
NACİ BOSTANCI (Amasya) – Her zaman da millet karar veriyor. 
BAŞKAN
– Buyurun Sayın Baluken. 
İDRİS
BALUKEN (Diyarbakır) – Sayın Başkan, İç Tüzük 60’a göre yerimden çok kısa bir
değerlendirme yapmak istiyorum. Söz talebim var.
BAŞKAN
– Gündem dışı bir kişi kaldı Sayın Baluken, isterseniz konuşsun o arkadaşımız,
daha sonra versek…
ADNAN
BOYNUKARA (Adıyaman) – Irkçılığın referandumu olmaz. 
ÖZKAN
YALIM (Uşak) – Irkçılık yok, ırkçılık yok. 
ADNAN
BOYNUKARA (Adıyaman) – Irkçılığın referandumu olmaz. 
ÖZKAN
YALIM (Uşak) – Türkiye Cumhuriyeti vatandaşları kendileri karar versin kimlerle
yaşayacak olduğuna. 
İDRİS
BALUKEN (Diyarbakır) – O zaman tutanaklara…
BAŞKAN
– Kayıtlara geçsin, buyurun.
İDRİS
BALUKEN (Diyarbakır) – Tutanaklara geçmesi açısından….
ADNAN
BOYNUKARA (Adıyaman) – Irkçılığın referandumu olmaz.
ÖZKAN
YALIM (Uşak) – Evet, Türkiye Cumhuriyeti vatandaşlarına bir sorun o zaman
çekinmiyorsanız. 
BAŞKAN
– Sayın Yalım, lütfen… 
ÖZKAN
YALIM (Uşak) – Millete gidelim, millete soralım.
BAŞKAN
– Sayın Baluken konuşuyor, lütfen. 
Buyurun
Sayın Baluken.
İDRİS
BALUKEN (Diyarbakır) – Sayın Başkan, savaştan kaçmak zorunda kalan, kendi ana
topraklarından kaçarak burada güçlükle, büyük zorluklarla hayata tutunmaya
çalışan Suriyeli vatandaşlarla ilgili her birimizin kullanacağı dilin ve
üslubun son derece önemli ve hassas olması gerektiğini ifade etmek istiyorum.
Özellikle yaşanan birtakım vakalar üzerinden bütün Suriyeli yurttaşlar için bir
algı yaratabilecek değerlendirmelerden bütün milletvekillerinin ve bütün siyasi
parti gruplarının uzak durması gerektiğini belirtmek istiyorum. 
Suriyeli
yurttaşlar, maalesef, bugün, sığınmış oldukları ülkemizde mülteci haklarına
bile sahip değiller. Böyle, vatandaşlık tartışması üzerinden güncel siyasi
polemiklerin bir tarafı hâline getirilmeleri durumunda her gün farklı
şehirlerde görmüş olduğumuz birtakım ırkçı, şovenist saldırıların hedefi
durumuna gelme tehlikesiyle de karşı karşıyalar. Dolayısıyla, yapılması gereken
şey, bu savaş mağduru insanları güncel siyasi polemiklerin konusu hâline
getirmemek, vatandaşlıktan önce mülteci haklarını sağlamak, vatandaşlığa geçmek
isteyenler için de o başvuru hakkını sağlayacak olan düzenlemeleri yapmaktır.
Ben
bu konuda bir kez daha siyasetüstü olarak bütün milletvekillerinin ve bütün
siyasi partilerin duyarlı yaklaşması gerektiğini ifade etmek istiyorum. IŞİD,
El Nusra benzeri çete yapılanmalarda Türk yurttaşlarının olması nasıl bütün
Türkiye Cumhuriyeti vatandaşlarını öyle bir pencerede görmememizi sağlıyorsa
Suriyeli yurttaşlar için de aynı hassasiyeti göstermemiz gerektiğini belirtmek
istiyorum.
BAŞKAN
– Teşekkür ederiz Sayın Baluken.
Sözleriniz
kayıtlara geçmiştir.
İÇİŞLERİ
BAKANI EFKAN ALA (Bursa) – Sayın Başkan…
BAŞKAN
– Bir saniye Sayın Bakan, Sayın Özel ayağa kalktı.
Buyurunuz
Sayın Özel, size de söz vereceğim.
Buyurun.
ÖZGÜR
ÖZEL (Manisa) – Sayın Başkan, Sayın Baluken’in kullandığı genel ifadelerin
tamamına katılıyoruz. Bu konuda sayın konuşmacımızın kullandığı üslupla ilgili,
maksadını aşan bir şey olduğunu düşünmüyorum ancak şu çok net bir konudur:
Bugün Türkiye Cumhuriyeti coğrafi çekincesini koruduğu için dört yıldır, beş
yıldır Türkiye’de olan, otobanlarda dilenmek, parklarda uyumak ya da denizlerde
boğulmak zorunda kalan çocuklar var. Bunlarla ilgili gereken tedbirlerin
alınması, coğrafi çekincenin kaldırılması ve mültecilik -ki bu bir tercih
değildir, bu bir zorunluluktur ve bu bir insan hakkıdır- konusunda, bu hakka saygılı
olan hem Türkiye Cumhuriyeti devletinin hem de uluslararası tüm kurum ve
kuruluşların üstüne düşeni yapması gerekir. Türkiye’nin bir ulusal tezi vardır;
o ulusal tezi, bu büyük insanlık dramını önce Avrupa ve dünyadaki tüm güçlü
ülkelerle birlikte kaldırma tezidir. Sayın Cumhurbaşkanının bir gecede, bir
iftar yemeğinde kullandığı ve Adalet ve Kalkınma Partisinin tabanının da çok
önemli bir kısmının karşı çıktığı konu, bu konudaki evrensel değerlere uygun
davranmak yerine, biraz önce ifade edilen tüm şüpheleri de doğrular bir şekilde
vatandaşlık vermeyle ilgili yaklaşımdır. Sosyal demokrat bir parti olarak,
insan hakları konusunda son derece duyarlı bir parti olarak, mülteciliğin en
önemli insan haklarından bir tanesi olması ve bu coğrafi çekince konusunda
Hükûmetin çekincesi hâlâ ortada duruyorken bir anda vatandaşlık verme
meselesinin önce Konya’da, daha sonra Şanlıurfa’da yükselen tansiyonun bizatihi
kendi sebebi olduğunu düşünüyoruz. Bu konuda hepimizin, herkesin üslubuna
dikkat etmesi lazım ama devleti yönetenlerin de bu sorumluluk dâhilinde
davranıp… 
Bugün
evi olmayanın, işi olmayanın, Suriyelileri düşman görecek bir şekilde “Daha
benim evim yok, Suriyelilere TOKİ’den ev veriliyormuş.” sözü tam da buna hizmet
eden, kutuplaşmaya, ötekileştirmeye ve linç kültürüne hizmet eden bir
yaklaşımdır. Bu konuda herkes dikkatli olacak ama Hükûmet ve Sayın
Cumhurbaşkanının da azami dikkat göstermesi gerekiyor. 
Teşekkür
ediyorum.
BAŞKAN
– Teşekkür ederiz Sayın Özel.
Sözleriniz
tutanaklara geçmiştir.
Sayın
Bakanın söz talebi var.
Buyurunuz
Sayın Bakan.
İÇİŞLERİ
BAKANI EFKAN ALA (Bursa) – Kürsüden…
BAŞKAN
– Kürsüden mi?
Tabii
ki, buyurun. (AK PARTİ sıralarından alkışlar)
Sayın
Bakan, gündem dışı konuşmaya cevap niteliğinde mi istediniz söz talebinizi?
İÇİŞLERİ
BAKANI EFKAN ALA (Bursa) – Evet, arkadaşlarımızın konuşmasına cevap…
BAŞKAN
– Peki, o zaman süreniz yirmi dakika.
BAYRAM
ÖZÇELİK (Burdur) – Beşer dakika daha verin!
İÇİŞLERİ
BAKANI EFKAN ALA (Bursa) – Sayın Başkan, çok değerli milletvekilleri; öncelikle
hepinizin geçmiş bayramını yürekten tebrik ediyorum, kutluyorum ve nice
bayramlara, güzel günlere birlikte varma dileğimi ifade etmek istiyorum.
Değerli
milletvekilleri, Suriye’deki bu ağır dramın ardından dünya bir imtihanla daha
baş başadır. Biraz önce bütün parti gruplarımız, Srebrenitsa’da insanlığın
vicdanının katledildiği, soykırıma uğradığı ve aslında o mezarlara gömülenlerin
o şehitlerin ruhu değil insanlığın ta kendisi olduğu bilinciyle burada
değerlendirmeler yaptı, Türkiye Büyük Millet Meclisine yakışır bir vakarla
dünyaya bizim bakışımızı sergiledi. Aynı durum bugün maalesef Suriye’de
gerçekleşmektedir. Oradan, sıkıntı duymuş kardeşlerimizin Türkiye’ye doğru
yönelmiş olmaları, Türkiye’nin gurur duyacağı bir husustur. Nasıl ki daha önce
Irak’ta Saddam zulmünden kaçanların varacağı yer Türkiye olmuşsa şimdi de Esad
zulmünden kaçanların varacağı yer Türkiye olmuştur ve biz de bize yakışır
biçimde, kişi başına gelir dikkate alındığında dünyada 1’inci sırada olan bir
yardım anlayışıyla bu kardeşlerimize ve dışarıdaki insanlara, mazlumlara yardım
ettik, ediyoruz. 
Değerli
milletvekilleri, bugüne kadar 2 milyon 750 bin Suriyeli kardeşimiz Türkiye’ye
gelmiştir, bunların hepsi kayıt altındadır. Toplam 3 milyondur ama bu 3
milyonun bir kısmı Irak’tan gelenler, bir kısmı Afganistan’dan, Pakistan’dan,
diğer ülkelerden gelenlerdir. 2 milyon 750 bin Suriyeli kardeşimiz vardır.
Bugüne kadar yardım ettiğimiz miktar -Birleşmiş Milletler hesaplama
standardında- 11 milyar dolar civarındadır; dünyadan aldığımız ise 550 milyon dolar
civarındadır. Dünyanın bu konuya bigâne kalmasını her platformda dile getirdik,
bunun yanlış olduğunu her yerde gündeme getirdik. Oradaki otorite boşluğunun,
oradaki kaotik ortamın terör örgütlerine yuva olabileceğini her platformda
gündeme getirdik ve sonunda, dünya da bunun ne kadar yanlış bir şey olduğunu,
zamanında inisiyatif alıp bir istikrarın sağlanmasının ne kadar elzem bir husus
olduğunu kabullenmek zorunda kaldı. Bizim Suriyeli kardeşlerimize yaptığımızın
dünyadaki bütün ülkeler tarafından takdir edildiği açık bir gerçektir ama daha
önemlisi, milletimiz tarafından takdir edilmiş olmasıdır…
ÖZKAN
YALIM (Uşak) – Millete soralım Sayın Bakan. Millete sorun, çıkacak o zaman
meydana. 
İÇİŞLERİ
BAKANI EFKAN ALA (Devamla) – …ve daha da önemlisi, bizim inancımızın gereği
olan, muhacirlere ensar anlayışıyla yardım ediyor olmamızın bizim gönlümüzde
oluşturduğu rahatlıktır. Biz bunu yaptık, yapacağız arkadaşlar; bu yardımları
bu kardeşlerimize yapacağız. 
Nitekim,
ah, vah edenler, Türkiye’nin ekonomisine büyük sıkıntı oluşturacağını
söyleyenler… Son dönemde, son çeyrekte açıklanan 4,8 büyümeyle, dünyada
dışarıya yardım konusunda kişi başına gelir dikkate alındığında 1’inci sırada
olan Türkiye, işte böyle davrandığı için dünyada en çok büyüyen 5 ülkeden birisi
oldu. (AK PARTİ sıralarından alkışlar) Şimdi, bunlar arkadaşlar, önemli
göstergelerdir, hepimizin gurur duyacağı tablolardır. 
ÖMER
FETHİ GÜRER (Niğde) – O zaman az daha getirelim Sayın Bakan!
BÜLENT
YENER BEKTAŞOĞLU (Giresun) – Biraz daha gelsin o zaman, biraz daha gelsin(!)
İÇİŞLERİ
BAKANI EFKAN ALA (Devamla) – Biz Suriyeli kardeşlerimizle ilgili burada
elimizden geleni ortaya koyarken, onların önemli bir kısmını yaptığımız çadır
kentlerde, konteyner kentlerde bütün altyapısı yapılmış olarak misafir ederken,
dışarıdan başka ülkelerin başbakanları, içişleri bakanları, göç bakanları
geldiklerinde, hakikaten Birleşmiş Milletler standardının da üstünde bir
anlayışla bu hizmetleri gördüklerinde bize teşekkür ettiler ama biz onu çok
önemsemiyoruz, kendilerinin de bir şeyler yapma duygularını depreştirmiş
olmasından memnuniyet duyuyoruz çünkü onlar zamanında bu saikle hareket
etselerdi, o kadar insan, Srebrenitsa’da değerli kardeşlerim şehit olmazdı.
Orada, Birleşmiş Milletlerin sorumlu olduğu bölgede yapıldı o katliam, o
soykırım. Onun için, böyle küresel sorunlar söz konusu olduğunda gerçekten
uluslararası iş birliğinin çok özel önemi vardır değerli kardeşlerim. 
Ama sizinle şunu paylaşmak istiyorum: İnanınız,
Birleşmiş Milletlerin göçle ilgili Komiserinin önüne de aynı rakamları koydum.
Diplomatik sorun olmasın diye şimdi tek tek isimlerini verecek değilim
ülkelerin ama bizlerden Suriyeli göçmen talep eden bazı ülkelerin -biz bu
hesapları yapmıyoruz elbette ama- bizden istedikleri listeye baktığımızda, inanınız
yüzde 80’i, 90’ı “yüksekokul mezunu, eğitimli insanlar” diyor. Ben onların
önüne koyduğumda dedim ki, bakın, uluslararası…
ÖZKAN YALIM (Uşak) – Yüzde 7’si Sayın Bakan, bakmayın
siz onlara. AFAD kendisi yayımladı.
BAKİ ŞİMŞEK (Mersin) – İsteyen varsa gönderin Sayın
Bakan, hepsini gönderin. 
İÇİŞLERİ BAKANI EFKAN ALA (Devamla) – Hayır, onların
istediklerini diyorum. Listeyi yapmışlar, 500 kişi alacaklar sayın
milletvekili. Yani, 500 kişi alacaklar 3 milyon 750 bin insan arasından,
bunların… Size şunu söylüyorum: Beraberce, uluslararası platformlarda bu
konuları elbette Türkiye’nin milletvekili olarak -burada birbirimizi eleştirsek
de- dışarıda, uluslararası ilişkilerimiz bakımından biliyorum ki Türkiye’nin
dış politikasını çoğu kere savunuyoruz, savunmalıyız da. Yani, bu kadar bir
facia olmuş, bu faciaya hiç kimse bigâne kalamaz, vicdanı olan hiç kimse
kalamaz. Dolayısıyla, ben olan hadiselerden bazı argümanlar sunuyorum. Bir ülke
600 kişilik liste yapmış, 600 kişinin içerisinde yüzde 75’i yüksekokul mezunu;
bize gelenlerin ise yüzde 1,5’u. Arkadaşlar, yüzde 5’e yakını da meslek sahibi.

Şimdi, elbette, koydum Birleşmiş Milletler Komiserinin
önüne “Bu izah edilebilir bir durum mudur?” diye, verdiği cevap kesin, net,
açık: “Hayır, bu kesinlikle doğru değil.” Onun için propaganda yapıyorlardı
“Biz istiyoruz da bize vermiyorlar.” diye, o da kesildi dikkat ederseniz. 
Arkadaşlar, biz bu konuda hesap kitap içerisinde
değiliz. İnsanın söz konusu olduğu, vicdanın söz konusu olduğu, ahlakın söz
konusu olduğu yerde matematik bir kenarda durur, ondan sonra insanlık gerçekten
devreye girer. Burada yapılacak şey, bu kardeşlerimize, elimizden geldiğince
yardım etmektir.
Suç oranı da Türkiye ortalamasının yarısından
aşağıdadır arkadaşlar. Bunu da şimdilik söyleyeyim. Yani, suç unsuru ortalaması
oldukça düşüktür.
Şimdi biz ne yapıyoruz? Bu kardeşlerimize, elbette şu
ana kadar da yaptıklarımız var ama bu aşamadan sonra da Suriye’deki gelişmeler
dikkate alınarak, oradaki iyileşmenin zorluğu dikkate alınarak, zaman alacağı
dikkate alınarak çifte vatandaşlık konusunda düzenlemeler yaptık, değişiklikler
de yaptık ve değerli kardeşlerim, çalışmalara, İçişleri Bakanlığı olarak,
Türkiye'nin bütün o göçmenlerin olduğu bölgelerinde daha da hız verdik.
Türkiye, dosya dosya ele alıyor. Her bir vatandaşın
ailesiyle birlikte dosyası ele alınarak, herhangi bir suça bulaşmamış olan,
Türkiye için bir tehlike, tereddüt olmayan, kendileri için de bizim için de
yararlı olacak olan yani toplumsal entegrasyonda da bir sorun olmayan, bizim de
ensar anlayışımızı yansıtacak biçimde… Yani, sizler, tabii, eleştirebilirsiniz,
biz, o eleştirileri ayrı politikalar olarak değerlendiririz; siz olursanız
iktidarda, hiç almayabilirsiniz, ayrı politikalar üretebilirsiniz veya başka
politikalar geliştirebilirsiniz. Bunları değerlendirecek olan, elbette
milletimizin kendisidir ama biz, bu çerçevede, bu ensar anlayışıyla, bunu da
yansıtacak biçimde ve ölçekte bir çalışma içerisindeyiz.
Tespit ettiğimiz -devletin birimleriyle beraber-
alınmasında sakınca görmediğimiz, yarar gördüğümüz -hem kendi durumları
itibarıyla hem Türkiye bakımından hem Suriye bakımından- aileleri Türk
vatandaşlığına daha hızlı bir biçimde alacağız. Burada da zaten daha önce
çalışmaları konusunda bir düzenleme yaptık. 
Biz,
değerli arkadaşlar, işsiz gencimize de -daha geçen gün, efendim, Başbakanımız
yeni paketi açıkladı- esnafımıza da, çiftçimize de, üniversite mezunu
insanımıza da, kişilere de herkese, en iyi şartlarda bir Türkiye sunmanın
gayreti içerisindeyiz. Nasıl ki sefil bir durumdan, 2.500 dolarlardan 10 bin
dolarlara getirdiysek 25 bin dolarlara da biz çıkaracağız, hiç merak etmeyin.
(AK PARTİ sıralarından alkışlar) Yani nasıl ki bir köprünün yapılması bile
büyük, on yıllar alan tartışmalara neden oluyordu ise Türkiye’de ve şimdi,
dünyanın dördüncü büyük köprüsünü yapıp açtık ve insanlar da çok nefis bir
biçimde bayramda kullandı, geçtiler. Onları da yapacağız, Kanal İstanbul’u da
yapacağız. İstanbul’da üçüncü köprüyü de, dünyanın en önemli havalimanlarından
birini, üçüncü havalimanını da yapıyoruz, hızlı trenleri de yapıyoruz. Bu arada
Suriye’deki bu faciadan Türkiye’yi ağabey bilip, kardeş bilip, evi bilip gelen
kardeşlerimize de kucak açtık. 
ÖMER
FETHİ GÜRER (Niğde) – Atanamayan polisler ne olacak, atanamayan polisler Sayın
Bakan?
İÇİŞLERİ
BAKANI EFKAN ALA (Devamla) - Daha önce Bulgaristan’da olanlar vardı, ki ben de
öğrenciyken protestolarına katılmıştım, oradaki Jivkov rejiminin protestosuna.
Orada gençken karşı çıktığımız ve hükûmetleri politika üretmeye zorladığımız
hususlarda şimdi elimize imkânlar geçmiş -Allah’ıma binlerce şükür- o
kardeşlerimize Türkiye’nin imkânlarını beraberce Türkiye’yi geliştirmek için
değerlendirip kullanıyoruz ve…
ÖMER
FETHİ GÜRER (Niğde) – Şu atanamayan polislere de bir bakın, atanamayan
polislere.
İÇİŞLERİ
BAKANI EFKAN ALA (Devamla) - …Türkiye’yle birlikte büyüyorlar; en güzel örneği
de 4,8’lik büyümedir değerli kardeşlerim. 
O
bakımdan biz, Suriyeli kardeşlerimizin en iyi şekilde eğitim almasını
sağlayacak ve kendi ülkelerinde düzen kurulduktan sonra da arzu edenlerin
elbette topraklarına dönebileceği bir anlayışla, bir politikayla bu meseleyi de
yönetiyoruz. Elbette vatandaş olan kardeşlerimizin kendi vatandaşlarına yani
Suriyeli olup da Türkiye’de şu anda kamplarda ya da şehirlerde, varoşlarda ya
da başka yerlerde yaşayan insanlara eğitim hizmeti, sağlık hizmeti ve sosyal
hizmet sunabilecek olanlarını Türkiye’den başka ülkelerin almasını engelleyecek
bir politikayla da yapıyoruz bunu. Yani başka ülkeler gerçekten vicdanları
kanatacak biçimde alıyorlar, geliyorlar -biraz önce örneklerini verdim- ve
sadece burada diğer kardeşlerimize -çünkü onlar o dili biliyorlar, onların
dilinden anlıyorlar, hâl dilinden anlıyorlar, lisanından anlıyorlar- elbette
onlara yardım edecek, onlara yardım ederken az ve bizim de işimizi
kolaylaştıracak insanları bir an önce nasıl yurt dışına götürürümün çabası
içerisinde oluyorlar. Bütün bunlar da, söylediğimiz şeyler de Türkiye’nin bu
konudaki yaklaşımını argümanları dile getirme bakımındandır. Yoksa, hiç bunlar
olmasa bile, bizim vicdanımız ne söylüyorsa biz onu yaparız, hesabını da
millete veririz. Millete zaten hesabı iyi verdiğimiz için, o da sandıkta bize
güvenini her geçen gün artırarak tazeledi ve Türkiye’de bu politikaların
uygulanmasına fırsat verdi.
Değerli
kardeşlerim, Sayın Cumhurbaşkanımızın bir mevzuyu gündeme getirmiş olması, yani
karşı çıkanların o anda refleks olarak karşı çıkmalarıyla aynı anlamda, aynı
durumda değildir. Onun, daha önce onlarca kez tartışılmış, argümanlar önüne
konulmuş, değerlendirmeleri yapılmış ve Türkiye’ye getirisi götürüsü
hesaplanmış, insanlığa getirisi götürüsü hesaplanmış, bizim ensar anlayışımıza
katkısı değerlendirilmiş ve milletimize nasıl sunulacağı çalışılmış bir mevzuyu
tam da yerinde, Kilis’te dile getirmiş olması bir tesadüf değil, orada dile
getirmiştir. Niye tesadüf değil? Dünyada kendi nüfusundan daha fazla misafir
barındıran, Suriyeli kardeşimizi barındıran yegâne ildir arkadaşlar. Onları
buradan saygıyla selamlıyorum ve o kardeşlerimize buradan hürmetlerimizi, sizin
de izniniz olursa Türkiye Büyük Millet Meclisinin de takdirlerini sunuyorum.
(AK PARTİ sıralarından alkışlar) Hükûmetimizin de minnettarlığını dile
getiriyorum çünkü gittik oraya, işte Sayın Cumhurbaşkanımızla beraber
oturduğumuz masada 3 kişi vardı Suriyeli ve birisi, bir kızımız vatandaştı.
Vatandaş olmuş, nüfus cüzdanını gösteriyordu gururla ve ikisi değildi, birisi
üniversitede hoca, “Şimdi ben de olmak istiyorum.” dedi. 
Arkadaşlar,
bu kardeşlerimize biz bu imkânları sunuyoruz ve Allah da bereketini veriyor.
İşte, Türkiye dünyaya örnek olacak bir tutum içerisindedir değerli arkadaşlar.
ÖZKAN
YALIM (Uşak) – 600 bin öğretmene de söyleyin Sayın Bakan?
İÇİŞLERİ
BAKANI EFKAN ALA (Devamla) - Nerede… Sadece bu mu? Darfur’da bir hadise oluyor,
oradayız; Orta Asya’da -ben de gittim, ziyaret ettim- Orhun Abideleri’nin yolu
yapılacak, biz oradayız; anıtlar yapılacak, biz oradayız; Bosna’da,
Makedonya’da camiler onarılacak, biz oradayız.
AKIN
ÜSTÜNDAĞ (Muğla) – Dünya lideriyiz, dünya(!)
İÇİŞLERİ
BAKANI EFKAN ALA (Devamla) – Arkadaşlar, Orta Doğu’da bir iş yapılacaksa biz
oradayız. Biz fizikî, coğrafi sınırlarımıza sığmayan
bir siyaset anlayışıyla siyaset yapıyoruz. Bizim gönül coğrafyamız
fizikî coğrafyamızdan çok daha geniştir. (AK PARTİ sıralarından alkışlar)
Gönlümüzün coğrafyasının sınırları dünyada nerede bir mazlum varsa orasıdır.
Onun dışında yer yüzünde bize sınır çizecek kimse yoktur. (AK PARTİ
sıralarından alkışlar) 
Değerli
kardeşlerim, biz gideriz, yardım nerede lazımsa oraya gideriz. 
MEHMET
TÜM (Balıkesir) – Niye bugüne kadar gitmedin Sayın Bakan? Niye bu insanları
yerinden yurdundan ettiniz?
İÇİŞLERİ
BAKANI EFKAN ALA (Devamla) - Biliriz ki veren ele Rabb’im daha çok katkıda
bulunur. İşte, dünya ekonomik krizlerle uğraşırken, biz, krizlerle uğraşan,
tarumar olmuş bir coğrafyanın ortasında dimdik, istikrarlı bir biçimde,
ekonomik büyümesini sağlayan…
ÖZKAN
YALIM (Uşak) – Antalya’ya otelcilerin yanına bir gidin siz bakalım, kriz
neredeymiş.
İÇİŞLERİ
BAKANI EFKAN ALA (Devamla) - …uluslararası yardımları elinden geldiği gibi
yapan ve Suriyeli kardeşlerimize de o günün gereği neyse onu yapan, bunda da
tereddüt etmeyen bir siyaset anlayışını pratiğe aktarıyoruz. E, bunun da
sizlersiniz destekçisi, sizlere de ayrıca teşekkürlerimi arz ediyorum sayım
milletvekillerim.
ÖMER
FETHİ GÜRER (Niğde) – Emeklinin maaşı kesildi, emeklinin maaşı.
İÇİŞLERİ BAKANI EFKAN ALA (Devamla) – Çünkü, bu grup da
bu siyasetin arkasında böyle durmasa, gerçekten, Türkiye’yi başka yerlere
çevirmeye çalışanlar emellerine ulaşabilirler ama onlar da asla ulaşamıyorlar.
Çünkü, biz tarihimizden aldığımız sorumluluğu bugün milletimizin bize verdiği
imkânlarla buluşturup hem milletimizin her ferdinin problemini çözmek için
politikalar üretiyoruz hem de milletimizin gönlünün coğrafyasının sınırlarına
kadar ulaşıp orada mazlum kim varsa onun yardımına koşuyoruz ve o mazlumlara
kim zulmediyorsa onu da Birleşmiş Milletlerin Meclisinde telin ediyoruz, Avrupa
Birliğinin ortasında telin ediyoruz. Bu politikamızı da büyük bir onurla,
değerli arkadaşlar, savunuyoruz ve hiç de tereddüt göstermiyoruz. Bunun
liderliğini Sayın Cumhurbaşkanımız Recep Tayyip Erdoğan yapıyor, milletten
yüzde 52 oy aldı. Bunun uygulamasını bizler yapıyoruz, politikasını bizler
oluşturuyoruz…
ATİLA SERTEL (İzmir) – İsrail’in önünde dik çöktünüz,
diz.
İÇİŞLERİ BAKANI EFKAN ALA (Devamla) - …yasalarını,
politikasını beraber kararlaştırıyoruz, biz de yüzde 49,5 oy aldık.
ATİLA SERTEL (İzmir) – Rusya’dan özür dilediniz.
ÖZKAN YALIM (Uşak) – Bir daha gittiğinizde göreceksiniz
kaç oy aldığınızı.
ATİLA SERTEL (İzmir) – İsrail’in önünde diz çöktünüz,
diz.
İÇİŞLERİ BAKANI EFKAN ALA (Devamla) – Değerli
arkadaşlar, 2002’den beri de bu anlayış iktidardadır. 
ATİLA SERTEL (İzmir) – Mavi Marmara gitti “Biz mi
yolladık?” dediniz.
İÇİŞLERİ BAKANI EFKAN ALA (Devamla) - Allah’ın izniyle
bu istikamet üzeri olalım, biz bu istikametten ayrılmayalım; 2019’da da,
2023’te de, değerli kardeşlerim, bu anlayış iş başında olacaktır. (AK PARTİ
sıralarından alkışlar) 
ATİLA SERTEL (İzmir) – İsrail’in önünde diz çöktünüz,
diz.
İÇİŞLERİ BAKANI EFKAN ALA (Devamla) - Çünkü doğrunun
millet de yanındadır, Allah da yanındadır.
Sizleri saygıyla, hürmetle, muhabbetle selamlıyorum.
(AK PARTİ sıralarından alkışlar)
BAŞKAN – Teşekkür ederiz Sayın Bakan.
ÖZKAN YALIM (Uşak) – 600 bin atanamayan öğretmene
söyleyin siz bunu.
ÖZGÜR ÖZEL (Manisa) – Sayın Başkan…
BAŞKAN – Sayın Özel, buyurunuz.
BÜLENT YENER BEKTAŞOĞLU (Giresun) – Vallahi, billahi
siz de inanmıyorsunuz. 
HÜSNÜYE ERDOĞAN (Konya) – Dünyanın hangi ülkesinde her
üniversite mezununa iş veriliyor? 
ÖZKAN YALIM (Uşak) – Belli belli. 
HÜSNÜYE ERDOĞAN (Konya) – Böyle bir şey var mı?
ÖZKAN YALIM (Uşak) – Atansa ya o öğretmenler o zaman,
atansa ya o öğretmenler o zaman.
BAŞKAN – Sayın milletvekilleri, Sayın Özel’i
dinleyeceğiz.
Buyurun.
ÖZGÜR ÖZEL (Manisa) – Değerli Başkanım, Sayın Bakan
gündem dışı yapılan bir konuşmaya cevaben yirmi dakikalık hakkını kullandı. Bu
hakkını kullandığı sırada grubumuz adına konuşan arkadaşımızın sözlerine atfen
ve grubumuza atfen birtakım sataşmalarda bulundu kendisi. İç Tüzük uyarınca,
kendisine kürsüden cevap hakkımızı kullanmak isterim.
İÇİŞLERİ BAKANI EFKAN ALA (Bursa) – Ben hiç öyle bir
şeyde bulunmadım. Tutanaklara bakın.
HÜSEYİN BÜRGE (İstanbul) – Çok iyi şeyler, güzel şeyler
söyledi, rahatsız oldu. 
BAŞKAN – Sayın Özel, ben tutanaklara bakmak istiyorum.
ÖZGÜR ÖZEL (Manisa) – Ben, müsaade…
BAŞKAN – Çünkü, Sayın Bakan cevap verdi.
ÖZGÜR ÖZEL (Manisa) – Hayır, hayır…
BAŞKAN – Bir sataşma var mı, yok mu, ben tutanaklara
bakıp…
ÖZGÜR ÖZEL (Manisa) – Sayın Başkanım, hayır, hayır…
BAŞKAN – Buyurun.
ÖZGÜR ÖZEL (Manisa) – Şöyle bir yanlış anlaşılma
olmasın: Şimdi doğrusunu yaptık. Biraz önce, bir cevap konuşması gibi gösteren
ama kendiliğinden aslında gündeme dair bir şeyler söyleyen bir bakan vardı.
Bütün uyarılar, sizin uygulamanız, şu anda yapılan iş doğru, ona itirazım yok
ve gruplara söz verin demiyorum.
BAŞKAN – Evet…
ÖZGÜR
ÖZEL (Manisa) – Yazdım, elimde, ben ifade edeyim o zaman, Sayın Bakan dedi ki:
“Biz ensar anlayışımıza ve vicdanımıza göre böyle yapıyoruz, siz böyle
davranmıyor olabilirsiniz.” dedi. “Ensar” kelimesinin anlamına bakıldığında ya
da “Biz vicdanımıza göre böyle yapıyoruz, siz farklı düşünüyorsunuz.”
dediğinizde, Cumhuriyet Halk Partisine Suriyeli sığınmacılar konusunda
koruyucu, kollayıcı ev sahibi gibi davranmama, farklı düşünme gibi bir itham
var. Buna, normal İç Tüzük kuralları içinde grubumuz adına cevap hakkını
kullanmak istiyorum. 
BAŞKAN
– Peki Sayın Özel, iki dakika söz vereceğim ancak yeni bir sataşmaya mahal
vermeyiniz lütfen. 
ÖZGÜR
ÖZEL (Manisa) – Peki efendim. 
BAŞKAN
- Daha gündem dışı konuşmaları bitiremedik farkındaysanız. 
Buyurun.
(CHP sıralarından alkışlar)
VIII.- SATAŞMALARA İLİŞKİN KONUŞMALAR
1.- Manisa Milletvekili Özgür Özel'in,
İçişleri Bakana Efkan Ala’nın gündem dışı konuşmaya cevabı sırasında CHP
Grubuna sataşması nedeniyle konuşması
ÖZGÜR
ÖZEL (Manisa) – Sayın Başkan, teşekkür ederim. 
Öncelikle
şunu ifade etmek lazım: Bir ensar-muhacir ilişkisi içinde davranıyor olmaktan
övünmek başka bir şey ama siz içinde bulunduğunuz durumu, tutumu evrensel hukuk
kurallarına dayandırabiliyor musunuz, bunu bir insan hakkı sorunu olarak
görüyor musunuz? Bunu uluslararası hukukta ve uluslararası ilişkiler içinde tüm
dünya tarafından yüklenilmesi gereken bir yük olarak görüyor musunuz? Siz, Suriye’deki
savaşa katkı mı sağlıyorsunuz, Suriye’deki savaş bitsin diye mi gayret
ediyorsunuz? Suriye’de savaş bitse, bu insanların evleri tüm dünya tarafından
onların tekrar dönüşüne uygun bir hâle getirilse, bu insanların evlerine dönüşü
teşvik edilse, Türkiye onlarla gönül bağlarını koparmadan gelecekte baş
edemeyecekleri bir hastalık, çocuklarının eğitimi gibi konularda ayrıcalıkları
da onlara tanıyan bir dönüş programını sunsa bu insanlara da katkı yaparsınız,
Türkiye’ye de katkı yaparsınız. Gece yatarken bilmediğiniz… “2 milyon 700 bin
kişi kayıt içinde.” diyorsunuz ya, külliyen yalan. Aşılarını sorduk, cevap yok.
Evli mi, değil mi diye kaydetmemişsiniz. Medeni hukuk açısından ciddi
sıkıntılar var. Bunlar yıkılan bir hapishaneden mi kaçtı geldi yoksa… Beyanını
esas alarak kayıt almışsınız, önemli bir kısmının da kaydı yok. Şimdi,
gelmişsiniz burada bir başka şeyden bahsediyorsunuz. Kendi vicdanınızla, kendi
aklınızla bu ülkenin menfaatları doğrultusunda değil birinin gelecek hesapları
doğrultusunda size verilen görevi yapıyorsunuz. 
Ahıska Türkleri, yetmiş yıldır sürgünde bunlar, Bülent
Arınç’a “4.500 kişiyi alın.” diye yalvarıyorlar. Cevabı burada, diyor ki: “3-5
deseniz gidip konuşurum ama 4.500 kişiyi biz değil dünyanın hiçbir ülkesi
ayrıcalıklı olarak vatandaş yapmaz.” Ahıska Türkleri yetmiş yıldır yalvarıyor,
şimdi, yetmiş yıldır yalvaran bu kişilerin…
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) - …sesini duymayıp, yeni, taze 3 milyon seçmen hayalleriyle
birtakım hesaplara giriyorsunuz. Milletin vicdanının reddettiği budur işte.
(CHP sıralarından alkışlar) 
BAŞKAN
– Teşekkür ederiz Sayın Özel.
İÇİŞLERİ
BAKANI EFKAN ALA (Bursa) – Söz istiyorum Sayın Başkan.
BAŞKAN
– Sayın Bakan, siz de sataşmadan mı?
İÇİŞLERİ
BAKANI EFKAN ALA (Bursa) – Evet.
BAŞKAN
– Buyurun, iki dakika da size söz veriyorum.
İÇİŞLERİ
BAKANI EFKAN ALA (Bursa) – Yerimden konuşabilir miyim?
BAŞKAN
– Tabii, olur.
Buyurun.
VI.- AÇIKLAMALAR (Devam)
5.- İçişleri Bakanı Efkan Ala'nın, Manisa
Milletvekili Özgür Özel’in sataşma nedeniyle yaptığı konuşmasındaki bazı
ifadelerine ilişkin açıklaması
İÇİŞLERİ
BAKANI EFKAN ALA (Bursa) – Sayın Başkanım, değerli milletvekilleri; önce şunu
söyleyeyim: Ahıskalıları da alacağız, onun çalışmasını da yapıyoruz, merak
etmeyin. Biz onlara sizden önce söyledik.
ÖZKAN
YALIM (Uşak) – Bravo Sayın Bakan (!)
CEYHUN
İRGİL (Bursa) – Şimdi mi? Şimdi mi?
ÖZGÜR
ÖZEL (Manisa) – Keşke olsa keşke.
İÇİŞLERİ
BAKANI EFKAN ALA (Bursa) – Benim de çok özel ilgi alanımdır. 
İkincisi…
ÖZGÜR
ÖZEL (Manisa) – On dört yıldır niye almıyorsun, on dört yıldır?
İÇİŞLERİ
BAKANI EFKAN ALA (Bursa) – Sayın Grup Başkan Vekili, bakın, ben son derece
nezih, Türkiye'nin bugünkü mehabetine yakışır, bugün konuştuğunuz konulara da
yakışır bir üslupla değerlendirmeler yaptım. 
CEYHUN
İRGİL (Bursa) – Ahıskalıları Suriyelilere bonus olarak alıyorsunuz, bonus. 
İÇİŞLERİ
BAKANI EFKAN ALA (Bursa) – Bana “Yalan söylüyorsunuz.” diyerek en büyük yalanı
siz söylediniz. Ben, devletin, yönettiğimiz devletin resmî rakamlarını
söylüyorum, devletin kurumlarının, bana da bağlı olan kurumların resmî
rakamlarıdır ve bunların hepsi kayıt altındadır. Şimdi, siz buna rağmen buna
inanmıyor da başka bir devletten başka kayıtlar mı alıyorsunuz?
ZİHNİ
AÇBA (Sakarya) – Hangi devletin rakamları? On beş sene öncesinin küfür devleti
mi?
ÖZKAN
YALIM (Uşak) – Canlı bombalar nasıl geldi? Canlı bombalar nasıl geldi?
İÇİŞLERİ
BAKANI EFKAN ALA (Bursa) – Eğer öyle değilse, bana “yalancı” diyen siz, bir
yalancısınız.
Teşekkür
ediyorum. 
ZİHNİ
AÇBA (Sakarya) – “Bu devlete askerlik yapılmaz.” dediğiniz devletin rakamları
mı? 
BAŞKAN
– Teşekkürler.
ÖZGÜR
ÖZEL (Manisa) – Sayın Başkan, cevap hakkımı kullanmak istiyorum.
BAŞKAN
– Sayın Özel…
ÖZGÜR
ÖZEL (Manisa) – Ne yapayım Sayın Başkan? Yani siz de haklısınız da ne
yapabilirim?
BAŞKAN
– Sayın Özel, oradan ifade edin lütfen, tutanaklara geçsin. Mikrofonu açıyorum.
ZİHNİ
AÇBA (Sakarya) – “Bu devlete vergi verilmez.” dediğiniz devletin rakamları
mıydı? Hangi devletin rakamları?
BAŞKAN
- Sayın milletvekilleri…
ÖZKAN
YALIM (Uşak) – Canlı bombalar neyle geldi?
BAŞKAN
– Sayın Özel, buyurunuz.
6.- Manisa Milletvekili Özgür Özel'in,
İçişleri Bakanı Efkan Ala’nın yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, çok teşekkür ederim.
Sayın
Bakan, sözle üste çıkamadığında en sonunda hakarete geliyor, biz Sayın Bakanın
bu yaklaşımını biliyoruz.
NİHAT
ÖZTÜRK (Muğla) – Siz söylediniz ya. Özgür, sen söyledin önce.
ÖZGÜR
ÖZEL (Devamla) – Ama Sayın Bakan, biraz önce “Türkiye'yi biz sefillikten aldık
getirdik.” dediniz ya, bir sefillik varsa benim gördüğüm şu: Bundan iki sene
önce “Silahlar IŞİD’e gidiyor.” dendiğinde “IŞİD’e gitmiyor da Bayır Bucak
Türkmenlerine gidiyor.” diyen siz ile “Vallahi de billahi de Bayır Bucak
Türkmenlerine gitmiyor.” diyen yanınızdaki kişiyi aynı iktidar hevesi, aynı
kişisel ikbal beklentisi bu kareye soktu ya bir sefillik varsa siyaseten budur.
(CHP sıralarından “Bravo” sesleri, alkışlar) 
BAŞKAN
– Teşekkür ederiz
Sayın
milletvekilleri, gündem dışı üçüncü söz, kiraz üreticilerinin sorunları
hakkında söz isteyen Afyonkarahisar Milletvekili Sayın Mehmet Parsak’a aittir.
Buyurun
Sayın Parsak. (MHP sıralarından alkışlar) 
Süreniz
beş dakika.
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı
Konuşmaları (Devam)
3.- Afyonkarahisar Milletvekili Mehmet
Parsak'ın, kiraz üreticilerinin sorunlarına ilişkin gündem dışı konuşması
MEHMET
PARSAK (Afyonkarahisar) – Aziz Türk milleti, saygıdeğer milletvekilleri ve
ekranları başında bizleri izleyen saygıdeğer vatandaşlarımız; ben öncelikle,
geçmiş Ramazan Bayramı’mızın mübarek olmasını Cenab-ı Allah’tan niyaz ediyorum.

Bugünkü
oturumumuz açıldığından beri haklı olarak Srebrenitsa katliamının yıl dönümü
vesilesiyle pek çok önemli tespit ve söz söylendi, onları da tekrar etmeden,
sadece, katliamı yapanları lanetle, katliamda katledilen mağdurları da rahmetle
andığımızı da ifade etmek istiyorum.
Evet,
ben kiraz üreticilerinin sorunları hakkında gündem dışı söz almış bulunuyorum.
Şimdi, kendisi burada olmadığı için ismen zikretmeyeceğim ama bu usul
tartışmalarının başladığı ortamda bir AKP milletvekili “Kirazı konuşacağınıza
işte, Srebrenitsa’yı konuşun.” gibi laflar etti. Evet, biz yaklaşık bir aydır
kiraz üreticilerinin sorunlarını konuşmak istiyoruz ama sürekli olarak ne yazık
ki acı olaylarla karşı karşıyayız; patlamalar, terör saldırıları, şehitler,
katliamların yıl dönümleri, bu denli önemli meseleler; en nihayetinde bugün
konuşabiliyoruz ve onları konuşmaktan da asla vazgeçmeyeceğiz. Bugün kirazı
konuşacağız, yarın sırası geldiğinde patatesi, pancarı, işçilerimizi,
çiftçilerimizin tüm sorunlarını buradan dile getirmeye devam edeceğiz.
Saygıdeğer
milletvekilleri, dünya kiraz üretiminin yaklaşık olarak yüzde 20’sini
karşılayan ülkemizdeki kiraz rekoltesi hava koşullarına bağlı olarak yıllık 400
ila 500 bin ton civarında seyretmekte, Türkiye dünya kiraz üretiminde ilk
sırada bulunmaktadır. Bu hâliyle, kiraz Türkiye için stratejik bir ürün olarak
görülmesi gerekirken, artan maliyetler, kısa hasat dönemi, olumsuz hava
koşulları gibi birçok neden her yıl kiraz rekoltesini ve fiyatlarını
düşürmekte, üreticilerimizin ümitlerinin bir başka bahara ertelenmesine neden
olmaktadır. Bütün bir yılını kiraz yetiştiriciliğiyle geçiren on binlerce
üreticimiz, hasat zamanı geldiğinde bir iki aylık kısa sezon hareketi
içerisinde tüm emeğini kaybetmektedir. Olumsuz hava şartları ve don olayı meyve
oluşumunun önüne geçmekte, hasat zamanı meydana gelen yaz yağmurları ise
olgunlaşmış meyvenin yağmur suyunu içine çekerek kabuğunu çatlatmasına ve meyvelerin
dalında çürümesine neden olmaktadır. Ürettiği ürünün fiyatı ile maliyeti
arasında sıkışan çoğu kiraz üreticisi, artan işçilik giderlerini göze alamayıp,
ya bütün bir yılını vererek ürettiği kirazını dalında çürümeye bırakmakta ya da
fiyat yükselsin diye beklerken meydana gelen yağışlarda ürününü kaybetmektedir.
Tüm bu risklere karşılık, tarım ürünleri sigortası primlerin yüksekliği
nedeniyle kullanılamamakta, üreticilerimiz riskleriyle baş başa
bırakılmaktadır.
Kiraz
ihracatımızın yaklaşık üçte 1’ini karşılayan memleketim Afyonkarahisar’da,
özellikle Sultandağı ile Çay ilçelerimiz arasında bulunan mikro klima kiraz
üretimi için dünyaca ünlü bir ortam hazırlamakta, bu ortamda yetiştirilen Gılli
ve Karaballı türündeki kirazlar kozmetik sanayisinde kullanılırken,
uluslararası piyasalarda Türk kirazı olarak ün salan ve “Tadiki” adı altında
markalaşma çalışmaları sürdürülen Ziraat-900 (Napolyon) kirazımız ise doğrudan
Avrupa sofralarına ulaştırılmaktadır. Bunca avantajlara rağmen,
Afyonkarahisar’daki kiraz üreticilerimiz türlü imkânsızlıklarla boğuşmakta ve
kendilerine gösterilecek ilgiyi özenle beklemektedir. 
Bu
noktada, geçtiğimiz haftalarda Cumhuriyet Halk Partisi Afyonkarahisar
Milletvekili Sayın Burcu Köksal, konuyla ilgili bir mektubu tüm Afyonkarahisar milletvekillerine
dağıttı, buradan ona da cevaben söylüyorum; Sayın Köksal’ın girişimi bize göre
de son derece isabetli, yerinde bir girişimdir ve biz, bu noktada, bunu
prensipte desteklediğimizi ifade etmek istiyoruz.
Bu
bağlamda, seçimler sürecinde de hep ifade ettiğimiz gibi, söz konusu Afyon ve
Afyonlu hemşehrilerimizin ortak menfaatleri olduğunda, bu konuda siyasi
saikleri bir kenara bırakmak suretiyle bunu siyasetüstü bir yaklaşımla
değerlendireceğimizi hep söyledik, bu konuya da aynı şekilde bakıyoruz fakat
aynı yaklaşımı, söz gelimi, Afyon’a İstiklal Madalyası verilmesiyle ilgili
olarak diğer tüm partilerimizin milletvekillerinden de beklediğimizi ifade
etmek istiyorum. 
Önerilerimiz
çerçevesinde de kısa kısa ifade etmek gerekirse öncelikle kirazın stratejik bir
ürün olarak ele alınmasını, ikinci olarak ağaç yozlaşmalarını önlemek adına
ağaç başına destek ödemesi yapılmasını, üçüncü olarak Türk kirazının dünyaya
takdimi noktasında gerekli markalaşma ve pazarlama faaliyetlerinin ciddiyetle
ele alınmasını, dördüncü olarak tarım sigortası primlerinin düşürülmesini,
beşinci olarak olumsuz hava koşullarının meydana geldiği dönemlerde afet
bölgesi uygulaması yapılmasını, altıncı ve son olarak da üreticilerimizin fiyat
dalgalandırmalarından etkilenmemesi adına yörede teknolojik tesislerin
inşasının desteklenmesi ve kiraza taban fiyat uygulaması getirilmesini konuyla
ilgili alınabilecek tedbirlerin başlıcaları olarak sayıyorum.
Önergemizin
kabulüyle, diğer sorunların ve çözüm önerilerinin de tespiti için gerekli
komisyonun kurulmasını talep ediyor, Genel Kurulu bir kere daha saygılarımla
selamlıyorum. (MHP sıralarından alkışlar)
BAŞKAN
– Teşekkür ederiz Sayın Parsak.
Sayın
milletvekilleri, gündeme geçmeden önce, sisteme giren ilk on beş milletvekiline
-yapılan anlaşma gereği- yerlerinden söz vereceğim ve ardından sayın grup
başkan vekillerine söz vereceğim.
VII.- OTURUM BAKŞKANLARININ KONUŞMALARI
(Devam)
2.- Oturum Başkanı TBMM Başkan Vekili
Pervin Buldan'ın, herkesin geçmiş Ramazan Bayramı’nı kutladığına ilişkin
konuşması
BAŞKAN
– Ancak, geçen hafta Ramazan Bayramı’nı kutladık. Başta halkımız olmak üzere
hepinizin geçmiş bayramını ben de bir kez daha kutluyorum. 
Bayram
arifesinde olduğumuz için ve ayrıca sizlerden gelen talep üzerine bir sefere
mahsus olmak üzere ve bir teamül oluşturmaması temennisiyle sisteme giren ilk
30 milletvekiline yerlerinden söz vereceğim.
Şimdi,
sırasıyla, Sayın Aydın’dan başlayalım.
VI.- AÇIKLAMALAR (Devam)
7.- Bursa Milletvekili Erkan Aydın'ın,
Srebrenitsa katliamının 21’inci yıl dönümüne ve 50’den az çalışanı olan iş
yerlerinde iş sağlığı uzmanı ve doktor çalıştırma zorunluluğuna ilişkin
açıklaması
ERKAN
AYDIN (Bursa) – Teşekkür ederim Sayın Başkan.
Öncelikle
yüce Meclisimizin ve ulusumuzun geçmiş bayramını tebrik ediyorum.
Srebrenitsa
katliamının da yıl dönümünde, bu katliamı yapanları nefretle kınıyor, acılı
ailelere tekrardan başsağlığı diliyorum.
1
Temmuzdan itibaren, az tehlikeli ve 50’den az çalışanı olan iş yerlerinde iş
güvenliği uzmanı ve doktor çalıştırma zorunluluğu geldi. Sadece 1 çalışanı olan
berber, manav, bakkal ya da apartmanlarda iş sağlığı uzmanı ve doktor
çalıştırılması gündeme gelmişti. Ancak, Sayın Başbakanın bayramda yaptığı bir
açıklamayla, daha henüz bu ortamın altyapısı oluşmadığı gerekçesiyle bunun
erteleneceği söylendi. 
Günlerdir
bize gelen telefonlarda -gerek iş sağlığı şirketlerinden gerekse iş
yerlerinden- konu ortada kaldığı için ve Çalışma ve Sosyal Güvenlik Bakanlığı
da bu konuda henüz bir açıklama yapmadığı için çok fazla mağduriyetler gündeme
gelmiştir. Bu konunun bir an önce netliğe kavuşturularak çözülmesini istiyoruz.

BAŞKAN
- Sayın Yıldız Biçer…
8.- Manisa Milletvekili Tur Yıldız
Biçer'in, Suriyelilere vatandaşlık verilmesi meselesine ilişkin açıklaması
TUR
YILDIZ BİÇER (Manisa) - Sayın Başkan, Suriyelilere vatandaşlık verilmesi
meselesi iki eşitsiz kitleyi karşı karşıya getiren politik bir manevradır.
Ülkemizin eşitsizleri bölgenin eşitsizlerine düşman edilerek ülkede sağcılık ve
ırkçılık üretilmektedir. Önce 3 milyon kişi algısı, sonra 300 bine çekilmesi,
ardından kalifiye vatandaş arayışı ve ardından TOKİ evleri; âdeta her sözle
yoksun ve yoksul halk kesimlerinin sinir uçlarıyla oynanmaktadır. Vatandaşlık
için ülkede uluslararası ve anayasa hukuku kriterleri mevcutken Kilis’te bir
iftar sofrasında boş bulunup da söylenilecek bir söz değildir vatandaşlık
meselesi. Anlatacak hiçbir hikâyesi kalmadığı için zoraki bir kurgu
yaratılmaktadır ve biliyor ki Konya’daki bir köpek tartışmasından başka türlü 2
ölü çıkmazdı. 
Teşekkür
ediyorum. 
BAŞKAN
- Sayın Özkan…
9.- Denizli Milletvekili Cahit Özkan'ın,
Srebrenitsa katliamının 21’inci yıl dönümüne ve geçmişte olduğu gibi bugün de
zalimlere karşı bir ve beraber olduğumuza ilişkin açıklaması
CAHİT
ÖZKAN (Denizli) - İnsanlık tarihinin en karanlık sayfalarından biri olan
Srebrenitsa katliamının 21’inci yıl dönümünde, hayatını kaybeden Bosnalı
kardeşlerimizi rahmetle anıyorum. Avrupa’nın göbeğinde, Birleşmiş Milletlerin
gözünün önünde, sırf Müslüman oldukları için katledilen kardeşlerimizi
unutmadık, unutturmayacağız.
Bugün
de dünyanın gözü önünde bombalanan Suriyeli ve Filistinli kardeşlerimizi
unutmadık, onların da her zaman yanında yer aldık. Nasıl ki dün dedelerimiz
Yemen’de, Sarıkamış’ta, Çanakkale’de omuz omuza bir ve beraber olarak yedi
düvele meydan okuduysa bugün de bizler zalimlere karşı bir ve beraberiz.
Boşnakların da, Suriyelilerin de -ister vatandaş olsun ister olmasın- gönül
coğrafyamızdaki doğal vatandaşlarımız olduğunu ifade eder, yüce Meclisi
saygıyla selamlarım. 
BAŞKAN
- Sayın Yılmaztekin…
10.- Şanlıurfa Milletvekili Kemalettin
Yılmaztekin'in, Srebrenitsa katliamının 21’inci yıl dönümüne ilişkin açıklaması
KEMALETTİN
YILMAZTEKİN (Şanlıurfa) - Değerli milletvekilleri, Srebrenitsa katliamının
seneidevriyesinde, ebediyete intikal eden tüm mazlumları derin bir keder ve
rahmetle yâd ediyorum. 
Savunmasız
insanların Avrupa’nın göbeğindeki güvenli bölgede katledilmesini, kendisini
dünya barışının teminatı addeden Birleşmiş Milletlerin insanlığa yaptığı bu
ihaneti, maşa olmayı içlerine sindirilebilen vahşi Sırp politizmini ve
özellikle de “Osmanlıdan ve Müslüman Türklerden tarihin intikamını alıyoruz.”
diyen o katili asla unutmayacağız. İntikamını aldıkları tarihin, insanlığın
asrısaadeti olan İslam’ın mihmandarlığındaki tarih olduğunu ve katillerin asıl
derdinin insanlık olduğunu çok iyi biliyoruz. Srebrenitsa, Batı’nın
ikiyüzlülüğünün insanlık tarihine yansıdığı, üzerlerinden asla silinmeyecek bir
kara lekedir. Bizim bu ihaneti unutmayacağımız gibi, adaletten ve insanlıktan
nasibini almamış olanlar intikamını aldıkları tarihin bir gün mutlaka tekerrür
edeceğini asla unutmamalıdırlar. 
Hepinizi
saygıyla selamlıyorum. 
BAŞKAN
– Sayın Topal… 
11.- Hatay Milletvekili Serkan Topal'ın,
Hatay’da, İstanbul’da ve Ankara’da meydana gelen patlamalara ve bunlara karşı
Hükûmetin sessiz kalmasına ilişkin açıklaması
SERKAN
TOPAL (Hatay) – Geçen hafta Reyhanlı’da 2 terörist bomba düzeneği hazırlarken
patlama oldu. İki ay önce de Samandağ’da botla düzenlenen saldırıda bir
askerimiz şehit oldu. AKP’den hâlâ ses yok. Reyhanlı’dan başlayan katliamlar
dizisi Reyhanlı’yla devam ediyor. İstanbul patlıyor, Hatay patlıyor, Ankara
patlıyor, canlarımız gidiyor; Hükûmet seyrediyor, sadece el kaldırıp indiriyor.
Terörle mücadelede samimi değilsiniz. Bir AKP milletvekilinin ağzından olaya
ilişkin tek bir kelime çıkmadı. Tek kelime çıkmadığı gibi, teröristlerin
yaptığı katliamları araştırmak için verdiğimiz bütün önergeleri reddettiniz.
Neden reddettiniz? Neyi saklamak istiyorsunuz? Buradan soruyorum: IŞİD’ci, El
Nusracı teröristleri korumuş olmuyor musunuz? Teröristlere, katillere bu
politikanızla yardım ve yataklık yapmış olmuyor musunuz? Reyhanlı Türkiye’dir,
Samandağ Türkiye’dir, Hatay Türkiye’dir ve biz Türkiye’yi teröristlere teslim
etmeyeceğiz. 
BAŞKAN
– Sayın Gürer…
12.- Niğde Milletvekili Ömer Fethi
Gürer'in, Türk Bayrağı Kanunu’nun 7’nci maddesine uymada gerekli hassasiyetin
gösterilmediğine ilişkin açıklaması
ÖMER
FETHİ GÜRER (Niğde) – Teşekkürler Sayın Başkan. 
Türk
Bayrağı Kanunu’nun 7’nci maddesi “Türk Bayrağı, yırtık, sökük, yamalı, delik,
kirli, soluk, buruşuk veya layık olduğu manevi değeri zedeleyecek herhangi bir
şekilde kullanılamaz. Resmi yemin törenleri dışında her ne maksatla olursa
olsun, masalara kürsülere, örtü olarak serilemez. Oturulan veya ayakla basılan
yerlere konulamaz. Bu yerlere ve benzeri eşyaya Bayrağın şekli yapılamaz.
Elbise veya uniforma şeklinde giyilemez.
Hiçbir
siyasi parti, teşekkül, dernek, vakıf ve tüzükte belirlenecek kamu kurum ve
kuruluşları dışında kalan kurum ve kuruluşun amblem, flama, sembol ve
benzerlerinin ön veya arka yüzünde esas veya fon teşkil edecek şekilde
kullanılamaz. 
Türk
Bayrağına sözle, yazı veya hareketle veya herhangi bir şekilde hakaret
edilemez, saygısızlıkta bulunulamaz. Bayrak yırtılamaz, yakılamaz, yere
atılamaz, gerekli özen gösterilmeden kullanılamaz.” denilmektedir. Ancak, son
dönemlerde bazı yerlerde bayrakların renklerinin oldukça soluk olduğu, kiminin
yırtıldığı, gerekli hassasiyetin gösterilmediği görülmektedir. 
Teşekkür
ederim. 
BAŞKAN
– Sayın Adıgüzel…
13.- İstanbul Milletvekili Onursal
Adıgüzel'in, İstanbul’un doğası, tarihi ve kültürel mirasının talan ekonomisine
teslim edildiğine ilişkin açıklaması
ONURSAL
ADIGÜZEL (İstanbul) – Teşekkürler Sayın Başkan.
İstanbul’un
doğası, tarihi, kültürel mirası talan ekonomisine teslim. Hepinizin bildiği
üzere, zehir saçan Kurbağalıdere’nin yıllardır süren ıslah çalışmaları
tamamlanamamışken Çevre ve Şehircilik Bakanlığı 12 katlı otel yapılmasına onay
verdi. Tüm uyarılara ve itirazlara rağmen dere yatağı gibi riskli bir zemine otel
inşaatı izni veren Bakanlığın nasıl böyle bir karara imza attığı ise meçhul.
Öte
yandan, dört yüz elli yıllık Atik Valide Külliyesi’ndeki inşaat rezaleti
sürerken Üsküdar’daki başka bir tarihî ve doğal mirasımızın AKP’nin rant
ekonomisine kurban edildiğini öğrendik. 17-25 Aralık yolsuzluk soruşturmasında
ve son dönemdeki Panama belgelerinde adı geçen, Cengiz Holdinge satılan
Üsküdar’daki Fethipaşa Korusu’nda onlarca ağacın kesildiği ortaya çıktı. 
Ben
buradan Hükûmet yetkililerine ve vicdanlı bürokratlara sesleniyorum: Kuruyan
derelere, kesilen ağaçlara ve yok edilen yaşam alanlarımıza ses verin.
BAŞKAN
– Sayın Gündoğdu…
14.- Ordu Milletvekili Metin Gündoğdu'nun,
Srebrenitsa katliamının 21’inci yıl dönümüne ilişkin açıklaması
METİN
GÜNDOĞDU (Ordu) – Teşekkürler.
11
Temmuz 1995’te Avrupa’nın ve dünyanın gözünün önünde Bosna Hersek’in
Srebrenitsa kentinde binlerce Müslüman katledildi. Birleşmiş Milletler
tarafından güvenli bölge olarak ilan edilen kent gözü dönmüş ve insani
duygularından uzak Sırp askerleri tarafından işgal edilerek 8.372 kişi hunharca
katledilmiştir. İkinci Dünya Savaşı’ndan bu yana Avrupa’da gerçekleşmiş en
büyük toplu insan kıyımı olarak kabul edilen bu soykırım yakın tarihin en büyük
kara lekesidir. Birleşmiş Milletler ve Avrupa Birliği bu katliama sessiz
kalmıştır. Katliamın sorumlusu Sırp Komutan Ratko Mladiç’in şu sözleri ise
yaşananların asıl sebebini gözler önüne seriyor: “Osmanlıya karşı
gerçekleştirdiğimiz ayaklanmanın anısına Türklerden öç alma vakti gelmiştir.”
Srebrenitsa’da yaşananları unutmadık, unutturmayacağız. İslam uğruna şehadet
şerbetini içen tüm Bosnalı kardeşlerimize Allah’tan rahmet diliyorum.
BAŞKAN
– Sayın Şimşek…
15.- Mersin Milletvekili Baki Şimşek'in,
Cumhurbaşkanının Suriyelilerin Türk vatandaşı yapılacağına dair açıklamasına
ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Cumhurbaşkanımızın Suriyelilerin Türk vatandaşı yapılacağı üzerine yaptığı
açıklama, başta seçim bölgem olan Mersin olmak üzere bütün Türkiye’de infiale
sebebiyet vermiştir. 300 bin Suriyeliye ev sahipliği yapan Mersin halkı
huzursuz olmuştur. 3 milyon Suriyelinin Türk vatandaşı yapılmasını Türk halkına
sorulmadan kabul etmemiz mümkün değildir. Suriyelilerin toplu olarak 10-15
kentte barındırılması yerine herkesin bu sorunu tanıması adına, başta Sayın
Cumhurbaşkanının baba ocağı olan Güneysu ve Rize olmak üzere bütün Türkiye’ye
dağıtılmasını ve Türk halkına sorularak vatandaş yapılıp yapılmayacağına karar
verilmesini istiyoruz. TOKİ’nin Suriyelilerden önce şehit ailelerine ve şehit
yakınlarına ev vermesini talep ediyoruz. Her bir metrekaresi şehit kanlarıyla
yıkanmış olan bu toprakların kimseye peşkeş çekilmesine izin vermeyeceğimizi
belirtir, saygıyla selamlarım.
BAŞKAN
– Sayın Tanal…
16.- İstanbul Milletvekili Mahmut Tanal'ın,
Şanlıurfalı çiftçilerin sorunlarına ilişkin açıklaması
MAHMUT
TANAL (İstanbul) – Teşekkür ederim Sayın Başkan.
Şanlıurfa’da
sulama birliklerinin, elektrik borcu bulunmayan çiftçilerin, borcunu ödemeyen
birkaç çiftçi yüzünden resmî olarak günde dört saat, gayriresmî olarak da dört
saat olmak üzere günde sekiz saat elektriği kesilmektedir Sayın Bakan.
Elektriklerin kesilmesi nedeniyle Şanlıurfa’daki tüm çiftçiler ürünlerini
sulayamadığı için mağdur durumdadır. Şanlıurfalı çiftçiler tefecinin eline
düşmüştür. Halkın bu mağduriyetinin giderilmesi açısından Cumhuriyet Halk
Partisinin öncülüğünde gerek bu ürün destekleme primlerinin ödenmemesi
nedeniyle açmış olduğumuz Danıştaydaki dava nedeniyle yürütmeyi durdurma
kararını aldık. Yürütmeyi durdurma kararı Anayasa’nın 138’inci maddesi uyarınca
TEDAŞ’ı bağlamıyor mu, iktidarı bağlamıyor mu? Urfalıların elektriğini niçin
kesiyorsunuz? Bu mahkeme kararlarını ne zaman infaz edeceksiniz?
Halkımız karara güvenmeyecek de, mahkemesine güvenmeyecek de neye güvenecek?
Teşekkür
ediyorum.
BAŞKAN
– Sayın Engin…
17.- İstanbul Milletvekili Didem Engin'in,
28 Haziran tarihli Bakanlar Kurulu kararıyla İstanbul’un Beyoğlu İlçesinde
riskli alan ilan edilen mahallelere ilişkin açıklaması
DİDEM
ENGİN (İstanbul) – Teşekkürler Sayın Başkan. 
28 Haziran tarihinde yayımlanan Bakanlar Kurulu
kararına göre Beyoğlu ilçemizdeki 6 mahalle, Fetihtepe, Kaptanpaşa, Piripaşa,
Keçecipiri, Piyale Paşa ve Kulaksız riskli alan ilan edildi. Daha önce Beyoğlu
Belediye Meclisinde alınan benzer karar bölge halkı ve sivil toplum kuruluşları
tarafından yargıya taşınmıştı ve riskli alan kararı iptal edilmişti. Yargı
kararlarını hiçe sayan AKP aynı bölge için bu sefer Bakanlar Kurulu kararı
aldı. Kararın hemen ardından Başbakana sormuştum “Hangi gerekçeyle, hangi
bilimsel raporlara dayanarak bu kararı aldınız? Kaç kişi etkilenecek? Acele
kamulaştırma da planlıyor musunuz? Rant odaklı yaklaşımınızdan ve halka rağmen
karar almaktan ne zaman vazgeçeceksiniz?” diye. Hâlâ sorularımın yanıtlarını
bekliyorum.
İstanbul’un en önemli tarihî yerlerinden olan
Beyoğlu’nun zemin yapısının sağlıklı bir şekilde incelenmesi ve tarihî
dokusunun korunarak karar alınması gerektiğini tekrar hatırlatmak istiyorum.
Teşekkürler. 
BAŞKAN - Sayın Emir…
18.- Ankara Milletvekili Murat Emir'in,
Ankara’nın Beypazarı ilçesinde 27 Haziranda meydana gelen sel felaketine
ilişkin açıklaması
MURAT EMİR (Ankara) – Teşekkür ederim Sayın Başkan.
27 Haziranda Ankara’mızın Beypazarı ilçesinde büyük bir
sel felaketi yaşandı ve 8 köyü içine alan tarım arazilerinin hemen hemen büyük
bir kısmının tahribatıyla sonuçlanan sel ve dolu afeti yaşandıktan sonra,
Hükûmet, henüz bu aşamada köylülerin mağduriyetini gidermeye dönük hiçbir işlem
yapmadı. Köylüler acil bir biçimde tohum, gübre, mazot desteği istiyorlar,
talep ediyorlar. Tek tek gezdiğimde köylülerin hemen hemen hepsinin kredi kartı
borçlusu olduğunu ve Ziraat Bankasına borçlu olduğunu tespit ettim. Hükûmetin
bir an evvel, iş işten geçmeden bu köylülerimizin sorununa eğilmesi gerekiyor
yoksa, eğer yeni dikim yapamazlarsa bu yılı geçirmeleri çok zor olacak. 
Teşekkür ediyorum Sayın Başkan.
BAŞKAN - Sayın Bozkurt…
19.- Konya Milletvekili Mustafa Hüsnü
Bozkurt'un, Başbakanın bayramda acil servise giden vatandaşlara ilişkin
sözlerine ilişkin açıklaması
MUSTAFA HÜSNÜ BOZKURT (Konya) – Teşekkür ederim Sayın
Başkan.
“Dün bir arkadaşımız söyledi, çok ilgimi çekti. Acil
servislere bayramda vatandaşlar gidiyorlarmış. Ne için gidiyorlarmış biliyor
musunuz? Kız bakmaya gidiyorlarmış.” Bunu söyleyen bu ülkenin Başbakanı,
üstelik diplomasında hiçbir şaibe yok, İstanbul Teknik Üniversitesinden
diploması var. 
Şimdi, ben ömrü acil servislerde geçmiş kırk üç yıllık
bir hekim olarak Sayın Başbakana teessüflerimi iletiyorum, iki nedenle: Bir,
“kız bakmaya” diye sanki kurbanlık koyun bakmaktan bahsedermiş gibi
konuşmasından dolayı teessüf ediyorum. İkincisi de o acil servislerde sabahlara
kadar hastalara şifa dağıtmaya uğraşan her türlü sağlık çalışanı meslektaşlarım
adına kendisine teessüf ediyorum ve bir an önce hem sağlık çalışanlarından hem
bu ülkenin kadın yurttaşlarından özür dilemeye çağırıyorum.
Teşekkür ediyorum.
BAŞKAN – Sayın Çakırözer...
20.- Eskişehir Milletvekili Utku
Çakırözer'in, “Barış İçin Akademisyenler” metnine imza atan 35 öğretim üyesinin
durumuna ilişkin açıklaması
UTKU ÇAKIRÖZER (Eskişehir) – Teşekkür ediyorum Sayın
Başkan.
Hepimizin bildiği üzere, YÖK Yüksek Disiplin Kurulu,
Barış İçin Akademisyenler metnine imza atan farklı üniversitelerden 35 öğretim
üyesinin kamu görevinden çıkarılmasına ilişkin talepleri 20 Temmuz 2016
tarihinde karara bağlayacaktır. Bu öğretim üyelerinin arasında bugün 81 yaşında
olan ve Türkiye’ye ilk nöropsikoloji laboratuvarını getiren, elli beş yıldır
akademi dünyasına büyük katkılar sağlayan Profesör Doktor Öget Öktem Tanör de
bulunmaktadır. Ülkemize, nöropsikoloji alanına büyük hizmetler vermiş, öğretme
aşkıyla görevine dört elle sarılmış olan Öget Hoca’mızın eşi ünlü hukukçumuz
Profesör Doktor Bülent Tanör’i kaybettiğinden beri hayatının tek anlamı
yetiştirdiği öğrencilerdir. Eğer YÖK bu cezayı verirse bu yetkin bilim insanı
Öget Hoca’mız bir daha hiçbir yerde misafir öğretim üyesi olarak bile ders
veremeyecektir. Danıştayın yeni aldığı karar doğrultusunda hakkında soruşturma
açılan...
(Mikrofon otomatik cihaz tarafından kapatıldı) 
UTKU ÇAKIRÖZER (Eskişehir) - ...akademisyenlere ilişkin
disiplin kurulu soruşturmalarının işletilmemesi gerekmektedir. Beklentileri,
soruşturmaların ve ceza taleplerinin bir an önce reddedilmesidir. 
BAŞKAN - Sayın Bektaşoğlu...
21.- Giresun Milletvekili Bülent Yener
Bektaşoğlu'nun, Giresun’un Dereli ilçesinde teröristler tarafından polislere
gerçekleştirilen saldırıya ilişkin açıklaması
BÜLENT YENER BEKTAŞOĞLU (Giresun) – Teşekkür ederim
Sayın Başkan. 
Teröristler, dün gece Giresun’un kendi ilçem olan
Dereli ilçesinde polislerimize uzun namlulu silahlarla, ardından da operasyon
sürerken mayınlı saldırıda bulunmuşlardır. Bu saldırıda yaralanan 3 polis
memuruna acil şifalar diliyorum. Hemşehrilerime geçmiş olsun dileklerimi
iletiyorum. Operasyona katılan güvenlik güçlerimize başarılar diliyorum.
Bu saldırıyı her zaman olabilecek adli bir vaka,
münferit bir olay, taciz ateşi, vurkaç eylemi gibi küçük gösterme çabaları
vardır. Oysa daha önce vurguladım, Karadeniz’deki terörün neden ve sonuçlarının
araştırılması amacıyla Türkiye Büyük Millet Meclisinde komisyon kurulması için
de önerilerimiz vardı. Orada belirttiğim gibi, Giresun’da bir yıldır süren ve
şehitler de verdiğimiz bu saldırılar çözüm sürecinin bir ürünüdür ve PKK’nın
Karadeniz’de yapılanma projesinin bir parçasıdır. Terörle mücadele, bölgedeki
güvenlik güçlerinin imkân ve kabiliyetine bırakılmıştır. Bu saldırılar
amaçsızdır ve sonuçsuz kalacaktır çünkü terör, vatanını, milletini, bayrağını
seven Giresunluların dokusuyla uyuşmaz. Hainler dağlarımızdan temizlenecektir.
(Mikrofon otomatik cihaz tarafından kapatıldı) 
BÜLENT YENER BEKTAŞOĞLU (Giresun) – Halkımızı buradan
paniğe kapılmamaya, normal yaşamlarına devam etmeye ancak duyarlı olmaya ve
güvenlik güçlerine bilgi vermeye çağırıyorum. 
Teşekkür ederim. 
BAŞKAN – Sayın Arslan...
22.- Denizli Milletvekili Kazım Arslan'ın,
Denizli’nin Acıpayam ilçesinde Dalaman Çayı’nın sanayi atıkları nedeniyle
kirlendiğine ilişkin açıklaması
KAZIM
ARSLAN (Denizli) – Denizli Acıpayam Gireniz Deresi’nden akan Dalaman Çayı’nın
suyu sanayi atıkları nedeniyle çok kirlenmiş, içinde yaşayan balıklar ve tüm
canlılar ölmeye başlamıştır. Bu kirli sular çevreye, bağa, bahçeye, sebze ve
meyvelere çok zarar vermektedir. 
İktidarınız
bu Dalaman Çayı’nda arıtma tesisi yapma sözü vermiştir, yıllardan beri hâlâ
yapılmamıştır. Gireniz çevresinde oturan ve üretim yapan vatandaşlar çok
rahatsızdır ve ayaktadır. Siyasi iktidarın bir an önce bu sorunun giderilmesi
için Dalaman Çayı’na akıttıkları kirli ve pis sanayi atıklarının önlemesini,
çayın çevreye zarar vermemesi için arıtma tesisinin bir an önce yapılmasını
istiyoruz. 
Önceki
sorumuzun da cevabını bekliyoruz. 
Teşekkür
ederim. 
BAŞKAN
– Sayın Yıldız. 
23.- Aydın Milletvekili Hüseyin Yıldız'ın,
29 Aralık 2015 tarihinde Aydın’da düzenlenen yürüyüşe katılan EĞİTİM-SEN
üyeleri hakkında açılan soruşturmaya ilişkin açıklaması
HÜSEYİN
YILDIZ (Aydın) – Teşekkür ediyorum Sayın Başkanım.
29
Aralık 2015 tarihinde Aydın EĞİTİM-SEN sendikası üyelerinin katıldığı yürüyüşte
266 üyesi hakkında soruşturma açıldı. Bunlardan 52 sendika üyemiz Millî Eğitim
Bakanlığı tarafından Yüksek Disiplin Kuruluna sevk edilmiştir. Dün de sendika
başkanımız bu 52 kişiye yapılan haksızlığı protesto etmek için basın açıklaması
yaptı Aydın’da. EĞİTİM-SEN Şube Başkanı Ali Gün, Şube Sekreteri Seyit Pak ve
sendika üyesi Semih Özakçe gözaltına alınıp dört saat boyunca Aydın Emniyetinde
sorguya çekildi. 
Ben
Sayın Millî Eğitim Bakanına soruyorum: Sosyal hakkı olan bir eylem yaparken
neden dört saat boyunca öğretmenleri gözaltına aldınız, sorguya çektiniz?
Teşekkür
ediyorum. 
BAŞKAN
– Sayın Ertem…
24.- Hatay Milletvekili Birol Ertem'in,
Hatay’ın Reyhanlı ilçesinde 6 Temmuzda 3 Suriyeli mültecinin yaşadığı evde
meydana gelen patlamaya ilişkin açıklaması
BİROL
ERTEM (Hatay) – Teşekkür ediyorum Sayın Başkan.
Reyhanlı
ilçemiz 6 Temmuzda olabilecek bir faciadan kurtuldu. Kurtuldu diyorum çünkü
hazırlanmış bomba düzeneği kendi ellerinde infilak etti. 6 Temmuzda Reyhanlı
ilçe örgütümüzdeki bayramlaşma merasimimizden takriben on beş dakika sonra bir
patlama olduğunu öğrendim. İlçe binamıza yaklaşık 100 metre mesafede Kurtuluş
Mahallesi’nde 3 Suriyeli mültecinin yaşadığı evde bomba yapmaya çalışırken
bombanın infilakı sonucu 2 IŞİD terör örgütü mensubu ölmüştür.
Başbakan
ve Cumhurbaşkanının oy devşirmek amacıyla Suriyeli mültecilere vatandaşlık
hakkını gündeme getirmesinin akabinde ve 8 Temmuz Reyhanlı ilçemizin kurtuluş
günü arifesinde böyle bir olayın olması memleketimizi ve vatandaşlarımızı
oldukça tedirgin etmiştir.
Ülkemizde
geldiğimiz noktaya baktığımızda on üç on dört yıllık AKP iktidarında “sıfır
sorun”la başladık, beton duvarlarla bitirdik. AKP Hükûmetini bu başarısından
dolayı kutluyorum. Eğer…
(Mikrofon
otomatik cihaz tarafından kapatıldı) 
BAŞKAN
– Sayın Boyraz... Yok.
Sayın
Çam…
25.- İzmir Milletvekili Musa Çam'ın,
İzmir’in Urla İlçesi Demircili mevkisindeki balık çiftliklerinin çevreyi
kirlettiğine ilişkin açıklaması
MUSA
ÇAM (İzmir) – Sayın Başkanım, çok teşekkür ediyorum.
İzmir’in
Urla ilçesinin Demircili mevkisinde balık çiftlikleri var. Balık çiftlikleri
İzmir’in en güzel koylarını; Karaburun, Seferihisar, Çeşme dâhil olmak üzere
bütün koylarını kirletmektedir. Son olarak Çevre ve Şehircilik Bakanlığı,
Devlet Su İşleri dâhil olmak üzere, denizden su çekilerek orada yeni bir
kuluçka yeri yapılmaktadır. Bu, Urla Demircili köyünün güzelim körfezinde, Mavi
Bayrak almak için uğraşılan bu körfezde büyük bir kirlilik yaratacaktır. Burada
Çevre ve Şehircilik Bakanlığını, Orman ve Su İşleri Bakanlığını göreve davet
ediyoruz. Denizlerimiz kirletilmesin, insanlarımızın daha temiz denizlerde
çocuklarıyla birlikte vakit geçirebilecekleri güzel günler gelsin diyorum ve
Bakanlığı göreve davet ediyorum.
Teşekkür
ediyorum.
BAŞKAN
– Sayın Kuyucuoğlu…
26.- Mersin Milletvekili Serdal Kuyucuoğlu'nun,
trafik ışıklarında dilenen yoksul sığınmacı çocuklara ilişkin açıklaması
SERDAL
KUYUCUOĞLU (Mersin) – Teşekkürler Sayın Başkan. 
Sözüm
Sayın İçişleri Bakanınadır. Trafik ışıklarında dilenen yoksullar, çocuklar ve
artık sokakları dolduran sığınmacılar ülkemizin doğal manzarası oldu.
Vatandaşlarımızda da artık trafikte arabaların önlerine atlayan, yollarını
kesen ve bu şekilde geçinmeye çalışan insanlara, çocuklara karşı bir tepki
oluşmaya ve bu durum günlük yaşam içinde bir güvenlik tehdidi olarak
algılanmaya başlandı. Hükûmet bu görüntülerin ortadan kaldırılması yönünde ne
gibi önlemler almaktadır? 
Ülkemizin
çeşitli kentlerinde Suriyelilerle sorunlar yaşanırken Sayın Recep Tayyip
Erdoğan Suriyelileri vatandaş yaparak sorunu çözme yoluna gitmek istiyor.
Ancak, bunun çözüm değil çözümsüzlük olduğu ve çok büyük sorunlar yaratacağı
biliniyor mu?
Teşekkür
ederim.
BAŞKAN
– Sayın Arık…
27.- Kayseri Milletvekili Çetin Arık'ın,
Srebrenitsa katliamını kınadığına ve bayramın üçüncü günü Kayseri’nin Yeşilhisar
ilçesinde meydana gelen sel felaketine ilişkin açıklaması
ÇETİN
ARIK (Kayseri) – Teşekkür ederim Sayın Başkan. 
Öncelikle,
Srebrenitsa katliamını kınıyorum. 
Bayramın
üçüncü günü Kayseri’nin Yeşilhisar ilçesinde sel felaketi oldu. Bu olayda,
koyunlarını kurtarmak isteyen 23 yaşındaki Bayram Soya isimli vatandaşımız sel
sularına kapılarak hayatını kaybetti. Çok sayıda büyük ve küçükbaş hayvan telef
oldu. Onlarca araç ve tarım arazisinde büyük hasarlar meydana geldi. Öncelikle,
Bayram Soya kardeşimize Allah’tan rahmet, ailesine başsağlığı diliyorum. Olayda
hayatını kaybeden Bayram Soya’nın eşi hamile ve bir de küçük çocukları var. Bu
ailenin çobanlık dışında hiçbir maddi geliri yok. Buradan AKP Hükûmetine
seslenmek istiyorum: Suriyelilere vatandaşlık peşinde koşacağınıza, gelin, 6
milyon işsizimizin, bu çaresiz insanlarımızın derdine derman olun, Yeşilhisar
halkının yaralarını sarın.
Teşekkür
ediyorum.
BAŞKAN
– Sayın Boynukara…
28.- Adıyaman Milletvekili Adnan
Boynukara'nın, elinde binlerce insanın kanı olan bir teröristin öldürüldüğüne
ilişkin çıkan haberlere ilişkin açıklaması
ADNAN
BOYNUKARA (Adıyaman) – Teşekkürler.
Elinde
binlerce insanın kanı olan bir teröristin öldürüldüğüne ilişkin bir haber
çıkıyor, kimi milletvekilleri bu haberin gerçek olmadığını ispatlamak için
onlarca tweet yazıyor ve açıklamalarda bulunuyor. Bir teröristin öldürülmüş
veya öldürülmemiş olmasıyla bu denli yakından ilgilenmek hangi ilişkinin
sonucudur? Bu teröristin ölmediğini ispatlamak için onlarca tweet yazan vekilin
birkaç gün önce Hakkâri ve Ağrı’da PKK terör örgütünün öldürdüğü çocuklar için
tek bir tweet yazmaması ne tür bir ruh hâlinin yansımasıdır? Bu olayla ilgili
tweet yazan PKK sözcüsü sözde medya çalışanlarının yazdıklarını paylaşmak
kendini seçen halkın hangi sorununa çözüm üretmektedir? 
Bu
sorularla ilgili kişi ve kişileri halkımıza havale ediyorum. Bu vesileyle her
türlü kirli ve kanlı iş birliğini ve bu tür ilişkilerin parçası olanları
kınıyorum.
BAŞKAN
– Sayın Öz…
29.- Çanakkale Milletvekili Bülent Öz'ün,
Çanakkale’nin ilçelerini birbirine bağlayan yolların inşasına ne zaman
başlanacağına ilişkin açıklaması
BÜLENT
ÖZ (Çanakkale) – Sayın Başkan, Çanakkale’yi çevreleyen duble yolların inşası
tamamlanmış olsa da ilçeler arası yollardan sadece Çan ile Biga arası duble yol
tamamlanmış fakat diğer ilçeler arası yollardan Çan-Bayramiç, Bayramiç-Ezine,
Çanakkale-Çan ve Çan-Yenice ilçelerini bağlayan yolların inşasına, yapımına
henüz başlanmamıştır. Yoğun trafik akışının olduğu ilçeleri birbirine bağlayan
bu yolların inşasına ne zaman başlanacaktır?
Teşekkür
ederim.
BAŞKAN
– Sayın Dededoğlu…
30.- Kayseri Milletvekili Sami
Dedeoğlu'nun, 7 Temmuz günü Kayseri’nin Yeşilhisar ilçesinde meydana gelen sel
felaketine ilişkin açıklaması
SAMİ
DEDEOĞLU (Kayseri) – Sayın Başkan, değerli milletvekilleri; 7 Temmuz Perşembe
günü Kayseri’nin Yeşilhisar ilçesinde ve Araplı, İçmece, Kayadibi köylerinde
akşam saatlerinde etkili sağanak yağmur yağışıyla meydana gelen sel felaketi
sonucunda can kaybı ve maddi kayıplar yaşanmıştır. AFAD, Kayseri Büyükşehir
Belediyesi, Yahyalı, Develi ve İncesu Belediyelerimizin bütün ekipleri hasar
gören ilçe ve köylerimizde gece gündüz çalışmıştır. Kayseri Valimiz, Büyükşehir
Belediye Başkanımız, milletvekillerimizle birlikte yerinde tespitlerde
bulunarak yaşanan bu doğal afet sonucunda sele kapılarak hayatını kaybeden
kardeşimizin de ailesine başsağlığı dileyerek her zaman yanında olduğumuzu
belirttik. Allah milletimizi, ülkemizi bu tür afetlerden korusun ve bu tür
acıları bir daha yaşatmasın inşallah.
BAŞKAN
– Sayın Sarıhan…
31.- Ankara Milletvekili Şenal Sarıhan'ın,
Srebrenitsa katliamının 21’inci yıl dönümüne ilişkin açıklaması
ŞENAL
SARIHAN (Ankara) – Bugün, Bosna’da yaşanmış olan olağanüstü bir katliamın
anısına hepimiz düşüncelerimizi ifade ederek ne kadar bu tür katliamlara karşı
olduğumuzu ifade etmeye, belirtmeye çalıştık. Size şunu da anımsatmak isterim.
Bu katliamın izleri -yani biraz önce Sezgin arkadaşımızın da ifade ettiği-
hafif tabutlar içindeki kemikler kelebekler sayesinde bulundu. İnsan vücutları
orada toprağı besledi, toprağın üzerinde özel bir çiçek açtı ve bu çiçeğin
üzerine giden mavi kelebekler vardı. Bu katliam mavi kelebeklerle anılır.
Umarım kendi ülkemiz üzerinde, Türkiye’mizde de mavi kelebekler olmaz, bunu
engellemek için bütün Parlamento var gücümüzle çalışırız.
Teşekkür
ederim.
BAŞKAN
– Sayın Sertel…
32.- İzmir Milletvekili Atila Sertel'in,
bayramda ziyaret ettiği şehit ailelerinin durumuna ilişkin açıklaması
ATİLA
SERTEL (İzmir) - Sayın Başkan, teşekkür ederim.
Bir
bayramı daha geride bıraktık acısıyla tatlısıyla. Bu bayram süresince
ziyaretlerde bulundum diğer vekil arkadaşlarım gibi. Ödemiş’te, Kiraz’da,
Beydağ’da, Tire’de şehit ailelerini ziyaret ettim. Bir şehit ailesini görünce
yüreğim gerçekten cız etti. Kiraz’da bir köyde, bir mahallede, yıkık dökük bir
evde babasını doğumuna on iki gün kala kaybetmiş bir çocuğu tanıdım. Ailenin
adını vermek istemiyorum çünkü izin almadım. Yarı yarıya yıkılmış bir eski ev
ve babaanneleriyle, dedeleriyle yaşama tutunan çocuklar. Eğer TOKİ’nin evleri varsa
o şehit ailelerine, asker ailelerine, polis ailelerine versinler. İçişleri
Bakanımız burada, kendisine bu şehit ailesinin adını, soyadını, adresini
verebilirim…
(Mikrofon
otomatik cihaz tarafından kapatıldı) 
BAŞKAN
– Sayın Tüm…
33.- Balıkesir Milletvekili Mehmet Tüm'ün,
Rusya’yla yapılan görüşmeler ve Hükûmetin dış politikadaki stratejik derinlik
anlayışına ilişkin açıklaması
MEHMET
TÜM (Balıkesir) – Teşekkür ederim Sayın Başkan.
Rusya’yla
yapılan görüşmeler ilişkilerimizin düzelmesi açısından önemli bir adım olarak
görülmektedir. On dört yıldır AKP iktidarının dış politikadaki stratejik
derinlik anlayışının ülkeyi tüm komşularla düşman ettiği sonucuna geç de olsa
AKP de inandı ve fark etti. Bunu AKP açısından olumlu bir gelişme olarak
görmekteyiz. Sayın Bakana sormak isterim, Rusya’yla yapılan görüşmelerin
detaylarında neler var? Özür dilendi mi? Tazminat olarak ödenecek miktar nedir?
Özür dilendiğine göre Hükûmet hatasını kabul etmektedir. Bu durumda, ekonomik
sıkıntıya soktuğunuz, turizm ve tarım sektöründe işlerini kaybeden emekçilerden
ve Türkiye halkından özür dileyecek misiniz? Bu insanların maddi kayıplarını
karşılamayı düşünüyor musunuz? Rusya’nın Türkiye’ye uyguladığı ekonomik
yaptırımlar kalktı mı? Uygulama ne zaman başlayacak? Rusya’dan sonra hangi
ülkelerden özür dilemeyi düşünüyorsunuz? Bunların içinde sırada Suriye var
mıdır?
BAŞKAN
– Sayın Torun...
34.- Ordu Milletvekili Seyit Torun'un,
bayramın birinci günü Ordu’nun Perşembe, Fatsa ve Altınordu ilçelerinde meydana
gelen sel felaketine ilişkin açıklaması
SEYİT
TORUN (Ordu) – Teşekkür ederim Sayın Başkan.
Bilindiği
üzere, bayramın birinci gününde Ordu’nun Perşembe, Fatsa ve Altınordu
ilçelerinde son elli yılın en büyük sel felaketi yaşanmıştır. İnsanlarımız
yaşamını yitirmiş, selde kaybolmuştur. Evleri yıkılmış, araçları sel sularının
altında kalmış, fındık bahçeleri, ekili tarım arazileri büyük hasar görmüştür.
Küçükbaş ve büyükbaş hayvanlar telef olmuş, 14 köprü yıkılmıştır. Kısacası
felaketin boyutu büyüktür. Öncelikle, selden canını kaybedenlere Allah’tan
rahmet, yaralılara acil şifa, zarara uğrayanlara da geçmiş olsun dileklerimi
iletiyorum. 
Zorla
büyükşehir yapılan Ordu ilinde yaşadığımız sel felaketinin ardından görülmüştür
ki büyükşehirle birlikte mahallelerimizde hiçbir değişiklik olmamış, “Her yere
hizmet götüreceğiz.” diye övünülen büyükşehir aslında hiçbir yere
yetişememiştir. Felaketin yaşandığı bölgede köylerin yolları hâlâ kapalı, içme
suları kesiktir. Vatandaşlarımız selden sonra oluşan çamurdan dolayı sağlık
anlamında büyük sıkıntı yaşamaktadır. Devletimiz bir an önce olaya müdahale
etmelidir. 
(Mikrofon
otomatik cihaz tarafından kapatıldı) 
SEYİT
TORUN (Ordu) – Açıklamalar sözlü olmaktan çıkmalı, vatandaşların yaraları
sarılmalıdır. Sel felaketinin yaşandığı bölge afet bölgesi ilan edilmelidir.
BAŞKAN
– Sayın Yalım...
35.- Uşak Milletvekili Özkan Yalım'ın,
Uşak’ın Sivaslı İlçesi Payam alanı bölgesinde elektrik olmadığına ve
ülkemizdeki terör olayları nedeniyle bakanların tutumuna ilişkin açıklaması
ÖZKAN
YALIM (Uşak) – Teşekkür ederim Sayın Başkan.
İlim
olan Uşak ili Sivaslı ilçesine bağlı Eldeniz köyünde Payam alanı bölgesi
denilen bölgede elektrik olmadığından, elektrik direkleri olmadığından,
aydınlatma olmadığından yapılan tarım oldukça verimsizdir. Köylünün bir an önce
elektriğe kavuşması için gerekli işlemin yapılmasını rica ediyorum; bu
birinciydi. 
İkinci
sorum Sayın İçişleri Bakanına: Biliyorsunuz, ülkemizde yaklaşık bir yıldır bin
küsur kişinin öldüğü terör olaylarına şahit olduk. Belçika’da metroda ve
havaalanında yapılan terör olayından sonra, bir veya iki gün sonra 2 bakanın
istifa ettiğine şahit olduk. Acaba bu örnek davranış Türkiye Cumhuriyeti’ndeki
bakanları da ilgilendiriyor mu? Takdiri yüce Meclise ve yüce Türkiye milletine
bırakıyorum. 
Teşekkür
ederim. 
BAŞKAN
– Sayın Toğrul…
36.- Gaziantep Milletvekili Mahmut
Toğrul'un, Kahramanmaraş’ın Sivricehüyük köyünde yüz dokuz gündür sürdürülen
direnişe ilişkin açıklaması
MAHMUT
TOĞRUL (Gaziantep) – Teşekkürler Sayın Başkan. 
Sayın
Başkan, Kahramanmaraş’ın Sivricehüyük köyünde yüz dokuz gündür bir direniş
yaşanıyor. Çoğunlukla Alevi nüfusun yaşadığı köyde yurttaşlar kurulmak istenen
cihadist kampa karşı direniyor. Ancak, kurulan çadır bu süre zarfında defalarca
emniyet güçleri tarafından kaldırıldı, köylüler tarafından tekrar kuruldu. En
son Dulkadiroğlu Kaymakamının köy muhtarını arayarak “Biz sizin köyde cem
yapmanıza tolerans gösteriyoruz, izin veriyoruz, cemevine misafirlerinizin
gelmesine izin veriyoruz ama siz çadır kuruyorsunuz, o çadırı kaldıracaksınız,
artık size toleransımız yok.” dediği basına yansıdı. Sayın İçişleri Bakanına
soruyorum: Bu kaymakamla ilgili herhangi bir işlem yapılmış mıdır? Bu
kaymakamın bu sözleri en hafif deyimiyle bir nefret suçu değil midir? Bunu
Sayın Bakanın cevaplamasını diliyorum. 
Teşekkür
ediyorum. 
BAŞKAN
– Son olarak Sayın Tor… Sayın Tor yok. 
Şimdi,
sayın grup başkan vekillerine yerlerinden söz vereceğim. 
Sisteme
ilk giren Sayın Akçay.
Buyurunuz.

37.- Manisa Milletvekili Erkan Akçay'ın,
geçmiş Ramazan Bayramı’nı kutladığına, bayram süresince meydana gelen terör
olayları ile trafik kazalarına ve Başbakanın bayramda acil servis ziyaretlerine
ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Öncelikle,
sayın milletvekillerinin ve aziz Türk milletinin geçmiş Ramazan Bayramı’nı
tekrar tebrik ediyorum ve Ramazan Bayramı’nın milletimize huzur, rahmet,
bereket getirmesini tekrar tekrar temenni ve niyaz ediyorum. 
Ramazan
Bayramı süresince maalesef acı olaylar yaşadık. 5 Temmuz Giresun’da Türk
Silahlı Kuvvetlerine ait bir helikopterin düşmesi sonucu 7 vatan evladı şehit
oldu, 3’ü ağır olmak üzere 8 kişi de yaralandı. Yine, geçtiğimiz hafta Hakkâri,
Mardin, Van’da gerçekleştirilen terör saldırılarında 2 korucumuz ve 7 askerimiz
şehit olmuş, 21 askerimiz ve 5 korucumuz yaralanmıştır. Yine, 11 Temmuz günü
Şanlıurfa’da 3 polisimiz şehit olmuştur.
Ayrıca,
Ordu’da meydana gelen sel felaketinde 3 vatandaşımız hayatını kaybetmiş, 2
vatandaşımız kaybolmuş, 11 vatandaşımız da yaralanmıştır. 
Yine,
bayram boyunca meydana gelen trafik kazalarında 135 vatandaşımız hayatını
kaybetmiş, 981 vatandaşımız da yaralanmıştır. Yaşadığımız kayıplarla bayramımız
maalesef acıyla geçmiştir. Şehitlerimize ve hayatını kaybeden vatandaşlarımıza
Allah’tan rahmet, yaralılarımıza da acil şifalar diliyorum. 
Sayın
Başkan, değerli milletvekilleri; birkaç saattir, Sayın Başbakanın bayramda
hastanelerdeki acil servis ziyaretleriyle ilgili gaf niteliğindeki sözüne
ilişkin pek çok tepki gelmektedir. Ben buradan Sayın Başbakanın bu sözünü
düzeltmesini, geri almasını ve tevil etmesini bekliyorum. 
(Mikrofon
otomatik cihaz tarafından kapatıldı) 
BAŞKAN
– Sayın Akçay, ek sürenizi veriyorum.
ERKAN
AKÇAY (Manisa) – Teşekkür ederim Sayın Başkan.
Bu
tür sözler maalesef yakışık almamıştır. Sayın Başbakanımızın da milletimize bu
tür birtakım yakıştırmalarda bulunmasını da doğru bulmadığımızı ifade etmek
istiyorum.
Teşekkür
ederim.
BAŞKAN
– Teşekkür ederiz Sayın Akçay.
Sayın
Baluken, buyurunuz.
38.- Diyarbakır Milletvekili İdris
Baluken'in, Ramazan Bayramı’nı kutladığına, Srebrenitsa katliamının 21’inci yıl
dönümüne ve Ramazan Bayramı süresince AKP Hükûmetinin uygulamalarına ilişkin
açıklaması
İDRİS
BALUKEN (Diyarbakır) – Teşekkür ediyorum.
Sayın
Başkan, ben de bu vesileyle bir kez daha bütün halklarımızın ve bütün milletvekillerinin
geçmiş Ramazan Bayramı’nı Halkların Demokratik Partisi olarak kutladığımızı
ifade etmek istiyorum. 
Bugün,
1991 ve 1995 yılları arasında devam eden Yugoslavya iç savaşı esnasında Temmuz
1995’te yaşanan ve 8.300’ten fazla Bosna Hersekli yurttaşın yaşamını yitirdiği
Srebrenitsa katliamının yıl dönümü. O dönem General Ratko Mladiç komutasındaki
ağır silahlarla donatılmış Sırp ordusunun Avrupa’nın orta yerinde ve Birleşmiş
Milletlerin gözü önünde ortaya koymuş olduğu katliamı bir kez daha buradan lanetlediğimizi
ifade etmek istiyorum. Yaşamını yitirenlere Allah’tan rahmet, tüm Bosna halkına
da başsağlığı dileklerimizi iletmek istiyorum. 
Dünyanın
en gelişmiş demokrasilerinin dibinde ve Birleşmiş Milletler gözetiminde yapılan
bu katliamın baş sorumluları olan Ratko Mladiç ve Radovan Karadziç, Bosna
halkının direnci ve direnişi sonucu Lahey’de uluslararası ağır ceza
mahkemesinde yargılanmış ve cezalandırılmışlardır. 
Bu
vesileyle, ben, yeryüzünde bu tarz katliam uygulayan katliamcıları bir kez daha
kınadığımızı ve bunların yargı önünde, uluslararası ceza mahkemeleri önünde,
tarih önünde, insanlık önünde mutlaka cezalandırılacağına olan inancımızı ifade
etmek istiyorum. 
Sayın
Başkan, diğer taraftan, Ramazan Bayramı süresince de AKP Hükûmetinin uygulamış
olduğu gayrimeşru ve hukuksuz ablukalar ve sokağa çıkma yasakları devam etti. 
(Mikrofon
otomatik cihaz tarafından kapatıldı) 
BAŞKAN
– Ek sürenizi veriyorum Sayın Baluken. 
Buyurun.

İDRİS
BALUKEN (Diyarbakır) – Teşekkür ediyorum Sayın Başkan. 
Şu
anda bir şehir merkezi ve 7 şehrin 23 ilçesinde onlarca mahalleyi kapsayacak
şekilde ilan edilen sokağa çıkma yasaklarında toplam süre 1.400 günü aşmış
durumdadır. Resmî kaynaklara göre, Cizre’de göre 11 Şubat 2016’dan itibaren,
Silopi’de 20 Ocak, Sur’da 9 Mart, İdil’de 8 Mart, Nusaybin’de 3 Haziran,
Yüksekova’da 20 Nisan, Şırnak’ta 4 Hazirandan itibaren “Operasyonlar bitti.”
açıklaması yapılmasına rağmen bu gayrimeşru ve hukuksuz ablukalar ve sokağa
çıkma yasakları devam etmektedir. Bu anlayışı buradan kınadığımızı ve bu
hukuksuzluğun bir an önce kaldırılması gerektiği çağrımızı yinelemek istiyorum.

Bugün
mülteciler sorunuyla ilgili önemli bir tartışma yürütüldü. Grup olarak çok
fazla görüşlerimizi ifade edemedik ancak biraz sonra görüşülecek önerilerde AKP
Hükûmetinin Suriyeli yurttaşları…
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) - …nasıl mülteci konumuna düşürdüğü ve bundaki rolünü,
payını ortaya koyacak şekilde görüşlerimizi ifade edeceğiz. 
Teşekkür
ediyorum. 
BAŞKAN
– Teşekkürler Sayın Baluken.
Sayın
Özel, buyurun.
39.- Manisa Milletvekili Özgür Özel'in,
Srebrenitsa katliamının 21’inci yıl dönümüne, Yargıtay ve Danıştay
mensuplarının eylemine ve Başbakanın acil servislerle ilgili sözlerine ilişkin
açıklaması
ÖZGÜR
ÖZEL (Manisa) – Teşekkür ederim Sayın Başkan.
Biraz
önce gerek usul tartışmasında gerekse gruplara verilen sürede de dile getirdik.
Üzerinden yirmi bir yıl geçmiş olan İkinci Dünya Savaşı’ndan sonra yaşanan en
büyük insanlık trajedisini kınıyor ve Srebrenitsa’daki 8.372 kardeşimizi bir
kez daha buradan rahmetle anıyoruz. Kemikleri ayrıştırılabilip mezarlarına
kavuşanlar olduğu gibi şu anda hâlâ toplu mezarlarda olanlar var. Bu konuda
uluslararası alandaki çalışmalara Türkiye’den de katkı veren akademisyenlere
teşekkür ediyoruz ve en kısa zamanda tüm ailelerin hiç değilse başlarında yas
tutabilecekleri, dua edebilecekleri ayrı ayrı mezarlara sahip olmalarını ümit
ediyoruz. Bu acının 21’inci yıl dönümünde barış içinde bir dünya yaratma
umudunun hepimizin önünde henüz tükenmemiş bir ideal olduğunu ifade ediyor,
barışın halkların kardeşliğinin ulaşması gereken en temel amacımız olduğunu
bütün dünyaya bir kez daha hatırlatıyor, Cumhuriyet Halk Partisi Grubu olarak
insanlık dışı bu eylemi, katliamı bir kez daha kınıyor, katledilen Boşnak
kardeşlerimize de Allah'tan ve rahmet ve yakınlarına sabır ve baş sağlığı
diliyoruz.
Sayın
Başkan, dün Yargıtay önünde Yargıtay ve Danıştay mensuplarının, Yargıtay
hâkimlerinin bir araya geldikleri bir eylem vardı. Son bir haftaya baktığımızda
öğretmenlerden, avukatlardan sonra cübbeleriyle birlikte yüksek yargı
mensupları da haklarını aramak için sokaklara döküldüler. Bu konuyu yüce
Meclisin dikkatine sunuyoruz. Daha önce yapılan her türlü Meclis iradesini
ipotek altına alan, dışarıdan talimatla, yeterli müzakere yapılmadan yapılmış
ve Anayasa’ya aykırılığı göre göre yapılmış ama geriye işlemezlik kuralıyla
yapılan bu yargı darbesinin bir şekilde geri dönmesini ve buna karşı yapılması
gerekenin Meclisin bütün iradesi…
(Mikrofon
otomatik cihaz tarafından kapatıldı)
BAŞKAN
– Ek sürenizi veriyoruz Sayın Özel.
ÖZGÜR
ÖZEL (Manisa) – Meclisteki tüm partilerin ortak iradeleriyle suç işlemiş
olanların suçlarının kovuşturulması ve bunların yüksek yargıdan arındırılması
gerektiğinin ama bir cadı avıyla yüksek yargıya yasama eliyle yapılan darbenin
de doğru olmadığının bir kez daha altını çiziyoruz.
Son
olarak da, Sayın Başbakanın dün kullandığı talihsiz ifadeleri CHP Grubu olarak
biz de kınıyoruz. Özellikle, bırakın orada sağlık çalışanlarını, orada hastaları
olan kişileri son derece kötü bir pozisyonda gösteren “Acil servislerde kız
bakmaya gitme”yi, “kız bakma” ifadesi, “kız alıp verme” ifadesi, “kız isteme”
ifadesi bile bu Meclisin ve bu ülkeyi yönetenlerin artık terk etmesi gereken
cinsiyetçi ve mülkiyetçi ifadelerdir. O yüzden, Sayın Başbakanın, bu konuda,
Hükûmetteki bakanlarımız ve sayın grubu tarafından, Meclisin ortaklaşmış bu
iradesinin kendisine bir tenkit ve geleceğe yönelik bir tavsiye olarak
iletileceğini belirtmek istiyorum. 
Teşekkür
ederim. 
BAŞKAN
– Teşekkürler Sayın Özel.
Sayın
Bostancı, buyurunuz. 
40.- Amasya Milletvekili Mehmet Naci
Bostancı'nın, geçmiş Ramazan Bayramı’nı kutladığına, Srebrenitsa katliamının
21’inci yıl dönümüne ve Türkiye’de vatandaşlık konusundaki kurallara ilişkin
açıklaması
MEHMET
NACİ BOSTANCI (Amasya) – Sayın Başkan, teşekkürler.
Öncelikle,
cümlenin geçmiş Ramazan Bayramı’nı tebrik ediyorum. 
Srebrenitsa
katliamı, neresinden bakarsanız bakın, gayriinsani, gayriahlaki bir vahşettir.
Birleşmiş Milletlerin askerlerinin âdeta gözünün önünde yaşanması, eli kolu
bağlı insanların makineli tüfeklerle taranması, bir “soykırım” anlayışıyla bu
katliamın sürdürülmesi her bakımdan bir dramdır, bir vahşettir. Yirmi bir yıl
önce Bosna’da yaşanan kıyımın da en canlı, insanlık adına hafızalarda herhâlde
en fazla -nitelikleri itibarıyla- yerleşen bir vahşet anlatımı olarak
durmaktadır. Bundan sonra da tarih boyunca insanlık Srebrenitsa’yı, buradaki
katliamı hatırlayacaktır. 
Srebrenitsa,
Balkanlar’da Boşnak kardeşlerimize yönelik katliamın yaşandığı yer. Balkanlar,
esasen, tarih boyunca, insani dramların, karşılıklı çatışmaların yaşandığı bir
yer. “Balkan komitacılığı” diye bir kavram bu topraklarda türedi. Osmanlı
İmparatorluğu tarihine baktığımızda da Balkanların bu manada insani dramların
yaşandığı, Osmanlı’nın burada düzeni sağlamak için çok çaba gösterdiği bir
coğrafya olduğunu görüyoruz. Bunun temelinde de daracık bir coğrafyada, çok
farklı kimlik ve kültürden insanların bir arada yaşaması, âdeta her kuytulukta
bir inanç, bir kimlik, bir kültürün var olması ve öyle anlaşılıyor ki barış
içinde birlikte yaşamanın yolunu bulma konusunda da zaman zaman sıkıntıya
düşülmesi bu tür tabloları ortaya çıkarıyor. Ama, bizim dikkat etmemiz gereken
ve Srebrenitsa’nın da…
(Mikrofon
otomatik cihaz tarafından kapatıldı)
BAŞKAN
– Ek sürenizi veriyorum Sayın Bostancı.
Buyurun.
MEHMET
NACİ BOSTANCI (Amasya) – …insanlığın hem hafızasına yazılması hem de geleceğe
yansıtması açısından önemli olan husus şu: Bütün dünya Balkanlaşıyor yani bütün
kimlikler, kültürler git gide çok daha fazla dünyanın her tarafında bir birine
karışıyor. Dolayısıyla, Srebrenitsa, bizim sadece geçmişimizde değil, insanlık
olarak da ders çıkarmamız adına geleceğimizde duran bir hatıradır, acı bir
hatıradır. Bütün dünya Balkanlaşırken, kimlikler, kültürler içi içe girerken bu
tür dramlardan herkesin kendisini koruyacağı, kurtaracağı esenliğin ve barışın
dünya ölçesinde sağlanacağı bir tasavvuru egemen kılması gerekiyor. Bizim
siyaseten durduğumuz yer burasıdır.
Vatandaşlık
meselesi burada çok köpürtülmeye çalışılıyor. Esasen dünyanın bütün ülkelerinde
vatandaşlık belli şartlarla başkalarına açıktır. 
(Mikrofon
otomatik cihaz tarafından kapatıldı)
MEHMET
NACİ BOSTANCI (Amasya) – Sonuçta bu, dine girip çıkma gibi bir hadise değildir.
Türkiye’de de vatandaşlık konusunda kurallar bellidir. O çerçevede bu
düzenlemeler yapılacaktır. Daha ne olduğunu görmeden, bilmeden biraz da
kışkırtıcı anlamına gelebilecek tavır ve değerlendirmelerin doğru olmadığını,
insanlık, ahlak, vicdan üzerine bu kadar laf ettikten sonra böylesi bir
kışkırtıcılıkla davranmanın yerinde bulunmadığını düşünüyorum.
Sürem
de bitti galiba.
Teşekkürler.
BAŞKAN
– Teşekkürler Sayın Bostancı.
Sayın
milletvekilleri, gündeme geçiyoruz.
Başkanlığın
Genel Kurula sunuşları vardır.
Türkiye
Büyük Millet Meclisi Başkanlığının bir tezkeresi vardır, okutup bilgilerinize
sunacağım.
IX.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, Konya Milletvekili Ahmet Sorgun'un Akdeniz için Birlik Parlamenter
Asamblesi Türk Grubu üyeliğinden istifa etmesiyle boşalan üyelik için;
28/3/1990 tarihli ve 3620 sayılı Türkiye Büyük Millet Meclisinin Dış
İlişkilerinin Düzenlenmesi Hakkında Kanun'un 2'nci maddesine göre Adalet ve
Kalkınma Partisi Grubu Başkanlığınca bildirilen ve mezkûr Kanun'un 12'nci
maddesi uyarınca Başkanlık Divanında yapılan incelemede uygun görülen Bursa
Milletvekili Hüseyin Şahin'in üyeliğine ilişkin tezkeresi (3/805)
1/7/2016
Türkiye Büyük Millet Meclisi Genel Kuruluna
Konya
Milletvekili Ahmet Sorgun’un Akdeniz için Birlik Parlamenter Asamblesi Türk
Grubu üyeliğinden istifa etmesiyle boşalan üyelik için, 28/3/1990 tarihli ve
3620 sayılı Türkiye Büyük Millet Meclisinin Dış İlişkilerinin Düzenlenmesi
Hakkında Kanun’un 2’nci maddesine göre Adalet ve Kalkınma Partisi Grubu
Başkanlığınca bildirilen ve mezkûr Kanun’un 12’nci maddesi uyarınca Başkanlık
Divanında yapılan incelemede uygun görülen Bursa Milletvekili Hüseyin Şahin’in
üyeliği Genel Kurulun bilgilerine sunulur.
 İsmail
Kahraman
 Türkiye
Büyük Millet Meclisi
 Başkanı
BAŞKAN
– Bilgilerinize sunulmuştur. 
Sayın
milletvekilleri, Meclis araştırması açılmasına ilişkin üç önerge vardır, ayrı
ayrı okutuyorum: 
B) Meclis Araştırması Önergeleri
1.- Artvin Milletvekili Uğur Bayraktutan ve
25 arkadaşının, Artvin Sarp Sınır Kapısı'nda yaşanan olumsuzlukların
belirlenmesi, fiziki koşullarının araştırılıp modernize edilmesi araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/255)
Türkiye Büyük Millet Meclisi Başkanlığına
Artvin
Sarp Sınır Kapısı’nda yaşanan olumsuzlukların belirlenmesi, fiziki koşullarının
araştırılıp modernize edilmesi amacıyla Anayasa'nın 98’inci ve İç Tüzük’ümüzün
104’üncü ve 105’inci maddeleri gereğince Meclis araştırma komisyonu açılmasını
saygılarımızla arz ederiz.
1)
Uğur Bayraktutan  (Artvin)
2)
Kadim Durmaz  (Tokat)
3)
Mustafa Sezgin Tanrıkulu  (İstanbul)
4)
Mahmut Tanal (İstanbul)
5)
Haydar Akar (Kocaeli)
6)
Aydın Uslupehlivan (Adana)
7)
Çetin Osman Budak (Antalya)
8)
Şenal Sarıhan (Ankara)
9)
Kazım Arslan (Denizli)
10)
Namık Havutça (Balıkesir)
11)
Devrim Kök (Antalya)
12)
Lale Karabıyık (Bursa)
13)
Ceyhun İrgil (Bursa)
14)
Erkan Aydın (Bursa)
15)
Mazlum Nurlu (Manisa)
16)
Niyazi Nefi Kara (Antalya)
17)
Ali Şeker (İstanbul)
18)
Gülay Yedekci (İstanbul)
19)
Mevlüt Dudu (Hatay)
20)
Cemal Okan Yüksel (Eskişehir)
21)
Nurhayat Altaca Kayışoğlu (Bursa)
22)
Aylin Nazlıaka (Ankara)
23)
Mehmet Gökdağ (Gaziantep)
24)
Barış Karadeniz  (Sinop)
25)
Tur Yıldız Biçer (Manisa)
26)
Orhan Sarıbal (Bursa)
Gerekçe:
Artvin
Sarp Sınır Kapısı’nda yaşanan olumsuzluklar kamuoyunun malumudur. Sarp Sınır
Kapısı’nda özellikle de pasaportsuz geçişlerin artması neticesinde büyük
kuyruklar oluşmuş, ticaretle uğraşan iş adamlarının zaman kaybından oluşan
birçok mağduriyetleri sonucunda maddi ve manevi kayıplar yaşanmaktadır. Aynı
zamanda uluslararası kapı olan ve birçok turistin ülkemize giriş çıkış yaptığı
Sarp Sınır Kapısı ülkemizin prestiji açısından da önem arz etmektedir. Yirmi
dört saati aşkın bekleyişler ve büyük izdihamların yaşandığı hudut kapımız
ülkemiz imajı açısından da olumsuz izlenimler yaratmaktadır.
Hükûmetiniz
zamanında pasaportsuz geçişlerin başlaması -15 TL karşılığı kimlikle geçiş- ve
bu geçişlerden faydalanmak isteyen yurttaşlarımızın Gürcistan'a seyahat etmek
istemesi büyük yığılmalara sebep olmaktadır. Bu yığılmalara sebep olan husus,
yeni inşa edilmiş olmasına karşın plansız, projesiz olan geçiş noktalarıdır.
Komşu ülkede 20'ye yakın işlem noktası var iken ülkemizin peron sayısı ise
sadece 2’dir. Bir turistin Türkiye kapısında işlem yaparken yaşadığı zaman
kaybı ile Gürcistan kapısında yaşadığı zaman kaybı arasında büyük farklar
vardır. Bunun nedeninin ise günün şartlarına uygun olmayan yöntemlerin
kullanılması olduğunu özellikle belirtmek isterim.
Ayrıca
Sarp Sınır Kapısı’nda son tesisin dönemin Başbakanı Sayın Recep Tayyip Erdoğan
tarafından açıldıktan sonra 4 tadilat geçirmesi üç yıl süresi zarfında
olmuştur. Ancak hâlâ sınır kapısındaki sorunlar giderilmemiştir. Coğrafi yapı
ve araziye göre sınır kapısı projelendirilmediği için bu sıkıntılar
yaşanmaktadır. 2 adet tır parkı yapılmasına karşı bazen Kemalpaşa beldesi Liman
köyüne kadar araç kuyrukları oluşmaktadır. Oluşan kuyruklar trafik yoğunluğuna
ve aksamalarına neden olmakta hatta birçok zaman bu nedenle üzücü kazalar da
yaşanmaktadır.
Yukarıda
belirtilen hususlar ışığında yaşanan olumsuzlukları kısaca özetlemek gerekirse
Sarp Sınır Kapısı ülkemize yetersizdir. Araç yığılmalarının yaşandığı, yirmi
dört saati aşkın bekleyişler, günün koşullarına cevap vermeyen işlemler, peron
sayılarındaki yetersizlik ve çalışanların personel sayısının azlığı, araç giriş
ve çıkışlarının düzensiz oluşu gibi saymakla bitmeyecek birçok sebepler Sarp Sınır
Kapısı’nda yaşanmaktadır.
Sarp
Sınır Kapısı’nda yaşanan sorunları ivedilikle gidermesi adına kurulacak bir
Meclis araştırma komisyonu tarafından görülmesi ve tespit edilmesinin bölgede
yaşanan çevresel sorunların giderilmesinin, ülkemizin imajı, ticari ve turizm
kapsamındaki sorunların çözümü açısından bir zorunluluk olduğuna inanıyoruz.
2.- Artvin Milletvekili Uğur Bayraktutan ve
24 arkadaşının, Ardanuç-Yalnızçam-Ardahan kara yolu inşaatının 1993 yılından
beri tamamlanamamasının nedenlerinin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/256)
Türkiye Büyük Millet Meclisi Başkanlığına
Artvin
ilinde uzun yıllardan beri devam eden ancak hâlâ tamamlanamayan
Ardanuç-Yalnızçam-Ardahan kara yolu inşaatının 1993 yılından beri
tamamlanamamasının nedenlerinin belirlenip, yerinde araştırılması amacıyla
Anayasa’nın 98’inci ve İç Tüzük’ümüzün 104’üncü ve 105’inci maddeleri gereğince
Meclis araştırma komisyonu açılmasını saygılarımızla arz ederiz.
1)
Uğur Bayraktutan (Artvin)
2)
Kadim Durmaz (Tokat)
3)
Mehmet Gökdağ (Gaziantep)
4)
Mustafa Sezgin Tanrıkulu (İstanbul)
5)
Mahmut Tanal (İstanbul)
6)
Aydın Uslupehlivan (Adana)
7)
Haydar Akar (Kocaeli)
8)
Şenal Sarıhan (Ankara)
9)
Çetin Osman Budak (Antalya)
10)
Barış Karadeniz (Sinop)
11)
Namık Havutça (Balıkesir)
12)
Devrim Kök (Antalya)
13)
Ceyhun İrgil (Bursa)
14)
Mazlum Nurlu (Manisa)
15)
Niyazi Nefi Kara (Antalya)
16)
Ali Şeker (İstanbul)
17)
Gülay Yedekci (İstanbul)
18)
Mevlüt Dudu (Hatay)
19)
Cemal Okan Yüksel (Eskişehir)
20)
Nurhayat Altaca Kayışoğlu (Bursa)
21)
Lale Karabıyık (Bursa)
22)
Erkan Aydın (Bursa)
23)
Tur Yıldız Biçer (Manisa)
24)
Kazım Arslan (Denizli)
25)
Orhan Sarıbal (Bursa)
Gerekçe:
Artvin
ili Ardanuç-Yalnızçam-Ardahan bağlantı yolu 62 kilometre uzunluğunda olup, 31
kilometrelik bölümü Artvin ili Ardanuç sınırları içerisinde bulunmaktadır. 1993
yılında başlayan bu yol çalışması yılan hikâyesine dönmüş ve yol inşaatı
maalesef ki hâlen devam etmektedir.
23’üncü
Dönem Artvin milletvekilimiz Sayın Metin Arifağaoğlu’nun 2007 yılında Ulaştırma
Bakanlığına konuyla ilişkin yönelttiği soru önergesi cevapsız kalmıştır.
2009 yılında Ulaştırma Bakanlığına yöneltilen soru
önergesine yolun 2009 yılı sonunda biteceği cevabı verilmiş, 2013 yılının son
günlerine girdiğimiz bu vakitlerde yol inşaatı hâlâ bitmemiştir. Bu durum bölge
insanını oldukça rahatsız etmektedir. 
Yolun 8,5 kilometrelik bölümü 2011 yılında tekrar ihale
edilmiştir. Bir yılan hikâyesine dönen ve yirmi yılı aşkın bir süreye denk
gelen bu çözümsüzlüğün giderilmesini bütün yöre halkı beklemektedir.
Yine,
konuyla ilişkin 15 Aralık 2011 tarihinde (7/2092) esas sayılı yazılı soru
önergemize Ulaştırma, Denizcilik ve Haberleşme Bakanı Binali Yıldırım'ın vermiş
olduğu cevapta;
"Ardanuç-Yalnızçam
yolu 62 kilometre uzunluğunda olup 31 kilometresi Artvin ili, 31 kilometresi
Ardahan sınırları içerisindedir. Artvin ilindeki 31 kilometrelik bölümün ilk 12
kilometresi sathi kaplamalı olarak trafiğe açılmıştır. Devamındaki 8,5
kilometrelik kesiminin ilk 2 kilometresi alt temel seviyesinde, çalışmalar
gecikmiştir. Bugün itibarıyla kamulaştırma problemleri büyük oranda çözülmüş
olup, 2012 yılında ilk 2 kilometrenin, 2013 yılında ise kalan 6,5 kilometrenin
sathi kaplama seviyesinde tamamlanarak hizmete açılması hedeflenmektedir. Kalan
son 10 kilometrelik kesimde ise yapılan üst yapı iyileştirme çalışmalarıyla
trafik akışı rahatlatılmıştır. 
…söz
konusu Ardanuç-Yalnızçam yolunun projesine uygun bir şekilde 2014 yılında tamamlanması
planlanmaktadır." ifadelerine yer verilmiştir.
Son
olarak, 2014 yılında tamamlanacağı vadedilen yolun 3 kilometrelik kısmı asfalt
yapılmış, geri kalanında hiçbir çalışma yapılmadığı görülmektedir.
Yukarıda
belirtilen hususlar ışığında, Ardanuç-Yalnızçam-Ardahan kara yolu inşaatının
1993 yılından beri tamamlanamamasının nedenlerinin belirlenip Meclis araştırma
komisyonu tarafından görülmesi, araştırılması ve olumsuzlukların yerinde tespit
edilmesi amacıyla Anayasa'nın 98’inci ve İç Tüzük’ümüzün 104’üncü ve 105’inci
maddeleri gereğince Meclis araştırma komisyonu açılmasını saygılarımızla arz
ederiz.
3.- İstanbul Milletvekili Ali Özcan ve 25
arkadaşının, Kamu ihalelerinin amacına uygun hâline getirilmesi için mevzuatın
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/257)
Türkiye Büyük Millet Meclisi Başkanlığına
Kamu
ihalelerinin ekonomik yönden verimli, ortaya çıkarılan iş açısından kaliteli,
toplum yararına, çevreye saygılı, denetleme mekanizmalarının şeffaf ve güçlü,
adil bir şekilde olmasının önünde ciddi yapısal engeller mevcuttur.
4734
sayılı Kamu ihale Kanunu ve 4735 sayılı Kamu İhale Sözleşmeleri Kanunu son
yıllarda onlarca kez, bu kanunlara bağlı yönetmelikler ise yüzün üzerinde
değişikliğe uğramıştır. Buna rağmen kamu ihaleleri kamu ihtiyaçlarını
karşılamanın çok uzağında bir yapıya sahiptir; öyle ki, özellikle inşaat
alanında verimsiz, pahalı, yarım kalmış işler sektörün rutini hâline gelmiştir.
Taahhüt
işlerinde itibar sahibi, iş bitirmesi ve tecrübesi yüksek firmalar ihale
alamazken, kimi firmalar gerçekçi olmayan fiyatlardan ihale almakta ve bunun
sonucu olarak işler yarım kalmaktadır. 
Gerçekçi
rakamların çok altında ihaleye girilmesi sektörün rutini olmuştur. Pek çok iş, tamamlanamayacağı
herkesçe bilinerek ihale edilmekte, sonuçta devlet ve millet zarara
uğramaktadır. 
Bu
alanda, sektörün tüm kesimlerinin görüşleri alınmalıdır. Kamu ihale mevzuatı,
meslek odaları ve birlikleri ile kamu kurumlarındaki uzman kişilerin görüşleri
alınarak baştan aşağı bir değişikliğe tabi tutulmalıdır.
4734
sayılı Kamu İhale Kanunu ve 4735 sayılı Kamu İhale Sözleşmeleri Kanunu'nda
yapılacak değişikliklerle pek çok konunun çerçevesi çizilecek gibi gözükse de
ikincil mevzuattan kaynaklı sıkıntılar, bu alanın topyekûn ve detaylıca
değerlendirilmesini gerektirmektedir. 
Kamu
ihalelerinin amacına uygun hâline getirilmesi için mevzuatın değerlendirilmesi
amacıyla Anayasa’nın 98'inci, İç Tüzük’ün 104 ve 105'inci maddeleri gereğince
Meclis araştırması açılması için gereğini arz ederiz.
1) Ali Özcan  (İstanbul)
2) Erkan Aydın  (Bursa)
3) Kadim Durmaz  (Tokat)
4) Kazım Arslan  (Denizli)
5) Mazlum Nurlu  (Manisa)
6) Niyazı Nefi
Kara  (Antalya)
7) Mustafa
Sezgin Tanrıkulu  (İstanbul)
8) Şenal Sarıhan
 (Ankara)
9) Ali Şeker  (İstanbul)
10) Gülay
Yedekci  (İstanbul)
11) Mevlüt Dudu  (Hatay)
12) Cemal Okan
Yüksel  (Eskişehir)
13) Nurhayat
Altaca Kayışoğlu  (Bursa)
14) Mehmet
Gökdağ  (Gaziantep)
15) Mahmut Tanal
 (İstanbul)
16) Haydar Akar  (Kocaeli)
17) Aydın
Uslupehlivan  (Adana)
18) Çetin Osman
Budak  (Antalya)
19) Barış
Karadeniz  (Sinop)
20) Namık
Havutça  (Balıkesir)
21) Onursal
Adıgüzel  (İstanbul)
22) Devrim Kök  (Antalya)
23) Ceyhun İrgil
 (Bursa)
24) Lale
Karabıyık  (Bursa)
25) Tur Yıldız
Biçer  (Manisa)
26) Orhan
Sarıbal  (Bursa)

BAŞKAN –
Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
Türkiye Büyük Millet
Meclisi Başkanlığının bir tezkeresi daha vardır, okutup oylarınıza sunacağım.
A) Tezkereler (Devam)
2.- Türkiye Büyük Millet Meclisi
Başkanlığının, Türkiye Büyük Millet Meclisi Dışişleri Komisyonu ve
Türkiye-İtalya Parlamentolararası Dostluk Grubu üyelerinden oluşan bir heyetin
İtalya Temsilciler Meclisi Dışişleri Komisyonu Başkanı Fabrizio Cicchito'nun
vaki davetine icabetle İtalya'ya resmî ziyarette bulunmasına ilişkin tezkeresi
(3/806)
Türkiye Büyük Millet Meclisi Genel Kuruluna
Türkiye
Büyük Millet Meclisi Dışişleri Komisyonu ve Türkiye-İtalya Parlamentolararası
Dostluk Grubu üyelerinden oluşan bir heyetin İtalya Temsilciler Meclisi
Dışişleri Komisyonu Başkanı Fabrizio Cicchito'nun vaki davetine icabetle
İtalya'ya resmî ziyaret yapması öngörülmektedir.
Anılan
heyetin söz konusu İtalya ziyareti, 28/3/1990 tarihli ve 3620 sayılı Türkiye
Büyük Millet Meclisinin Dış İlişkilerinin Düzenlenmesi Hakkında Kanun'un 6’ncı
maddesi uyarınca Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi 
 Başkanı
BAŞKAN
– Tezkereyi oylarınıza sunacağım…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talebimiz var.
BAŞKAN
– Bir yoklama talebi vardır.
Sayın
Karabıyık, Sayın Çıray, Sayın Tarhan, Sayın Akyıldız, Sayın Çamak, Sayın
Sarıhan, Sayın Altaca, Sayın Arslan, Sayın Bektaşoğlu, Sayın Özcan, Sayın Özel,
Sayın Bakan, Sayın Yedekci, Sayın Özdiş, Sayın Çam, Sayın Kuyucuoğlu, Sayın
Turpcu, Sayın Çakırözer, Sayın Gökdağ, Sayın Bozkurt.
Yoklama
için iki dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı yoktur.
Birleşime
on beş dakika ara veriyorum. 
Kapanma Saati: 18.16
ÜÇÜNCÜ OTURUM
Açılma Saati: 18.33
BAŞKAN: Başkan Vekili PervinBULDAN
KÂTİP ÜYELER: Mücahit DURMUŞOĞLU (Osmaniye), Ali Haydar HAKVERDİ
(Ankara)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 111’inci Birleşiminin Üçüncü
Oturumunu açıyorum.
III. YOKLAMA
BAŞKAN – Türkiye
Büyük Millet Meclisi Başkanlığı tezkeresinin oylamasından önce istem üzerine
yapılan yoklamada toplantı yeter sayısı bulunamamıştı.
Şimdi, yoklama
işlemini tekrarlayacağım.
Yoklama için iki
dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN – Sayın
milletvekilleri, toplantı yeter sayısı vardır.
IX.- BAŞKANLIĞIN GENEL KURULA SUNUŞLARI
(Devam)
A) Tezkereler (Devam)
2.- Türkiye Büyük Millet Meclisi
Başkanlığının, Türkiye Büyük Millet Meclisi Dışişleri Komisyonu ve
Türkiye-İtalya Parlamentolararası Dostluk Grubu üyelerinden oluşan bir heyetin
İtalya Temsilciler Meclisi Dışişleri Komisyonu Başkanı Fabrizio Cicchito'nun
vaki davetine icabetle İtalya'ya resmî ziyarette bulunmasına ilişkin tezkeresi
(3/806) (Devam)
BAŞKAN
– Şimdi, tezkereyi oylarınıza sunuyorum: Kabul edenler… Kabul etmeyenler…
Tezkere kabul edilmiştir. 
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır; okutup işleme alacağım ve oylarınıza sunacağım. 
X.- ÖNERİLER
A) Siyasi Parti Grubu Önerileri
1.- MHP Grubunun, Grup Başkan Vekili Manisa
Milletvekili Erkan Akçay tarafından, Nisan 2011'de başlayan Suriye iç savaşı
sonrasında ülkemize gelen Suriyelilerin Türk vatandaşlığına geçirilmesinin
sebep olacağı toplumsal ve ekonomik sorunlar ile Suriyelilerin ülkemizde
yaşadıkları sorunların araştırılarak alınması gereken önlemlerin belirlenmesi
amacıyla verilmiş olan Meclis araştırması önergesinin, Genel Kurulun bilgisine
sunulmak üzere bekleyen diğer önergelerin önüne alınarak 12 Temmuz 2016 Salı
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi 
Türkiye Büyük Millet Meclisi Başkanlığına
Danışma
Kurulunun 12/7/2016 Salı günü (bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını arz
ederim. 
Saygılarımla.

 Erkan
Akçay
 Manisa
 MHP
Grup Başkan Vekili 
Öneri:

12
Temmuz 2016 tarih, 1799 sayıyla TBMM Başkanlığına vermiş olduğumuz MHP Grup
Başkan Vekili ve Manisa Milletvekili Erkan Akçay’ın Nisan 2011’de başlayan
Suriye iç savaşı sonrasında ülkemize gelen Suriyelilerin Türk vatandaşlığına
geçirilmesinin sebep olacağı toplumsal ve ekonomik sorunlar ile Suriyelilerin
ülkemizde yaşadıkları sorunların araştırılarak alınması gereken önlemlerin
belirlenmesi amacıyla verdiğimiz Meclis araştırması açılması önergemizin
12/7/2016 Salı günü (bugün) Genel Kurulda okunarak görüşmelerinin bugünkü
Birleşiminde yapılması önerilmiştir. 
BAŞKAN
– Milliyetçi Hareket Partisi Grubunun önerisinin lehinde ilk konuşmacı Osmaniye
Milletvekili Sayın Ruhi Ersoy. 
Sayın
Ersoy, buyurun. (MHP sıralarından alkışlar)
Süreniz
on dakika. 
Genel
Kurulda çok uğultu var sayın milletvekilleri. Sayın hatibi kürsüye davet ettim,
lütfen dinleyelim. 
RUHİ
ERSOY (Osmaniye) - Sayın Başkan, değerli milletvekilleri; parti grubumuz adına
Suriyelilere vatandaşlık verilmesiyle ilgili problemin daha kapsamlı bir şekilde
tartışılması gerektiğini düşündüğümüz için vermiş olduğumuz önerge üzerinde söz
almış bulunuyorum. 
Sayın
milletvekilleri, tabii, konuşmamı önemseyerek hazırladığım için, Genel Kurula
olan saygım gereği önemseyerek de konuşmak istiyorum. Buna uygun bir zemin
oluşursa ben de çok mutlu olacağım sayın milletvekilleri. 
ERKAN
AKÇAY (Manisa) – Sayın Başkan, Genel Kurulu uyarır mısınız. 
RUHİ ERSOY (Devamla) – İnsan Hakları İnceleme
Komisyonunun altında mülteci hakları alt komisyonu var. Ben de partim adına o Komisyonun
bir üyesiyim. Türkiye'deki kampların, Suriyelilerin temel problemleriyle ilgili
elimizden gelen gayreti gösteriyoruz. Bu kapsamda Suriyelilerin sorunlarının
araştırılmasıyla alakalı değişik siyasi partilerin verdiği araştırma
önergelerinin de aleyhinde konuşmalar yaptım bu kürsüde. Ama bugün itibarıyla
geldiğimiz nokta, bizim durduğumuz yeri bir kez daha hatırlatmayı gerekli
gördüğü için bu önergeyi verdik.
Sayın Cumhurbaşkanının 2 Temmuzda Kilis’te yaptıkları
konuşma…
BAŞKAN
– Sayın milletvekilleri, çok uğultu var Genel Kurulda, lütfen kendi aranızda
konuşmayınız.
RUHİ
ERSOY (Devamla) - …ve Suriyelilere vatandaşlık verilmesiyle alakalı ifade
konuya çok farklı bir boyut kazandırdı. Bu mesele ensar- muhacir muhabbetiyle
gelen misafirlere ev sahipliği yapma, onları kucaklama, onlarla hemdert olma
meselesini aşarak artık bir adım sonra ekmeği çok gönlü paylaşma, tapu senedine
ortak olma ve demografik anlamda Türkiye'nin, Türk milletinin ve Türk
devletinin geleceğiyle ilgili problemlerin daha ciddi boyutlarda tartışılması
gerektiğini gösterdi. Bunun şakasının olmadığını ve ciddiyetini hatırlatmak
için bugün Milliyetçi Hareket Partisi olarak burada bu sözü almış bulunuyoruz.
Türkiye
Cumhuriyeti vatandaşlığının nasıl alınacağı 5901 sayılı Vatandaşlık Kanunu
içerisinde rahatlıkla ifade ediliyor ve bunu da Profesör Doktor Vahit Doğan
kitaplaştırdı. Vatandaşlık hukukuna göre bakıp incelediğimizde, Sayın
Cumhurbaşkanının akşamdan sabaha 3 milyon Suriyeliyi vatandaş yapamayacağını
biliyoruz, böyle bir şey yok. Ama buradaki, Sayın Cumhurbaşkanının yapmış
olduğu açıklama ve Hükûmetin yetkililerinin de bunu âdeta canhıraş bir şekilde
destekliyor olması Türkiye'de bir kafa karışıklığına sebebiyet verdi. Düne
kadar hoşgörüyle, sevgiyle Suriyelilere yardımcı olmaya çalışan
vatandaşlarımız, bunlar bir gün yurtlarına geri dönecek, Suriye’deki problemler
bitecek düşüncesindeyken “3 milyon insan -kendi sokağında gördüğü demografik
yapıyla- bu ülkenin vatandaşı olursa ben ne yapacağım?” sorularını sormaya
başladı. Bu, ciddi anlamda Hükûmetin kendi eliyle hatta Sayın Cumhurbaşkanının
katkılarıyla bir Suriye karşıtlığına dönüşen, Suriyeli karşıtlığına dönüşen bir
hâl alabilme riskine sahiptir, bunu bir hatırlatmak istiyoruz. Buradaki süreci,
eğer, siyaseti gündem belirlemek olarak görür ve “Benim söylediğim fikirler
tartışılsın, gündem değişsin.” düşüncesiyle söylenmiş olsa bile -ki bunu bazen
Sayın Cumhurbaşkanı yapar- bu çok tehlikeli bir şeydir; bu, gündem değiştirmek
için yapılacak bir iş değildir. Öte taraftan, bu, aynı zamanda gündem dışı bu
konularla ilgili zemini olmayan, geçerliliği olmayan bir durumdur. 
Şimdi,
biz, aramızda bulunanlara -az önce sayın bakan da ifade etti- misafir mi
diyoruz, mülteci mi diyoruz, sığınmacı mı diyoruz, göçmen mi diyoruz? Bir kere
buradaki kavramlara çok iyi bakmamız lazım, mülteci ile göçmen kavramları
birbirinden farklıdır. Bu insanlar daha mülteci haklarını ellerine almış
değillerdir; mültecinin bile daha alt kategorisinde, geçici sığınma statüsünde
bulunan misafirlerdir, mülteci bile değillerdir. Uluslararası hukukta ve bizim
5901 sayılı Türk Vatandaşlığı Kanunu’ndaki aşama, değişik vesilelerle çok ciddi
kontrolden geçirilerek yapılacak uygulamalardan sonra ancak mümkündür. 
Burada,
nitelikli ve vasıflı birtakım Suriyelilerin ülkemizde kalmasıyla alakalı
uygulamalar var; evet, doğru, ama mevcut yasalar buna uygun; vatandaş yapmaya
gerek olmadan bu vasıflı insanları muhafaza edebiliyoruz, kalabiliyorlar.
Bunları da toparladığımızda sayıları çok sınırlı. Bu sınırlı sayıda,
vatandaşlık haklarını vererek Türkiye'de katma değer üretecek insanları
tutabilmek adına Türkiye'deki bu kaos ortamını oluşturabilecek zemini
oluşturmaya hakkımız yok. 
Biliyorum,
Komisyona da geldi, turkuaz kart uygulamasıyla Amerika’nın green kartı gibi,
birtakım uzun süreli çalışma haklarının verilmesi vesaire gibi konular bir
entegrasyon gerektirebilir, ama biz, öncelikli olarak, Milliyetçi Hareket
Partisi olarak diyoruz ki Suriye’nin geleceği konusunda dış politikada aktif
olun ve Suriye’nin geleceğini kurguladıktan sonra… 
Burada,
biz, Komisyon olarak gezdiğimiz kamplarda şunu gördük: Bu insanlar bir an önce
memleketlerine dönmek istiyorlar. Bu insanların memleketlerine dönecekleri bir
zemini oluşturmak için, Suriye’nin geleceği konusunda önemli dış politik
hamlelerimiz gerekmekte. Bunu yapmadan, “3 milyona yakın insanı Türkiye'ye
vatandaş yapacağız.” gibi söylemler çok riskli, tehlikeli ve gelecek açısından
da büyük problemler barındırmaktadır. 
Bakın,
bu konuda bilim insanları neler söylüyor? Özellikle bizim komisyonlarda da
dinlediğimiz, Hacettepe Üniversitesi Göç ve Siyaset Araştırmaları Merkezinin
Başkanı Doçent Doktor Murat Erdoğan Bey bu açıklamadan sonra analizleri vermiş.
Suriyelilere baktığımızda, buradaki durumun hemen akşamdan sabaha mümkün
olmadığını… Verilerle beraber Türkiye’de hoca şöyle diyor: “Yüzde 45’in
üzerinde okuryazar olmayan bir kitleden söz ediyorsunuz. ‘Benim işim, mesleğim
var.’ diyenlerin oranı ise sadece 3,9. Türkiye’de yüzde 10’un üzerinde işsizlik
var, insanların mesleği yok. 3,2 milyon insan, Türkiye Cumhuriyeti vatandaşı iş
bulabilmek için başvuru sırasında iş bekliyor. Bu kadar vasıfsız insanın
alayını birden siz ‘Vatandaşlık bünyesi içerisinde alacağız.’ diye tartışmaya
kalkarsanız bir emekçi, bir zanaatkâr, bir esnaf kendisiyle aynı haklara sahip
olma noktasını gördüğünde bu, Suriye karşıtlığı, geçici statülü
misafirlerimizle evimizin tapu senedinin ortaklığı gibi algılanır ve Türkiye’de
ciddi anlamda sosyal sorunlara sebebiyet verebilir. Kabul ediyorum, bir
Beyşehir’deki veya bir başka memleketteki bazı bölgesel olaylar genele
yansımamalıdır. Biz bunları görerek bir Suriyeli karşıtlığına kesinlikle
müsaade edilmesi taraftarı değiliz ama bu öz güven bir adım sonra, beraberinde
çok daha farklı problemler yumağını bize getirecektir. Türkiye Cumhuriyeti
devletinin hülasa öncelikleri arasında yapacağı iş: 1’inci derecede, Suriye’nin
geleceğinin kurgulanması var. 
2’nci
mesele: Bu konuda “Efendim, biz Almanya’ya gidiyoruz, Alman vatandaşı oluyoruz;
Amerika’ya gidiyoruz, Amerikan vatandaşı oluyoruz; onlar da gelmiş, çok mu?”
Arkadaşlar, “göçmen” statüsüyle daha iyi bir yaşam için, karşılığında
davetiyeyle Almanya’ya gitmiş olan gurbetçi ile savaştan kaçıp canını kurtarmak
için malını mülkünü orada bırakan insanların statülerini aynı görüp aynı mantıkla
hareket edemezsiniz; bu, en ufak ifadeyle, bir anakronizmdir, tarihî hadiseleri
yer değiştirmektir. Siz, Yesevi ocağının Alperenlerinin coğrafyayı
vatanlaştırmak için Anadolu’ya gelişleri ile bugünkü Suriyelilerin gelişlerini
de birbirine karıştıramazsınız; bunlar çok farklı kavramlardır, bu hatayı
yapmayalım. Bu topraklardaki hoşgörüyü hoşgörüsüzlüğe dönüştürebilecek bu tür
siyasal hatalar, bu tür söylemler ciddi anlamda problemler yumağını meydana
getirir. Unutmayalım ki, Osmanlı Devleti’nin son döneminde Anadolu’ya yapılan
göçler ile Suriyeli mülteciler birbiriyle özdeş değil ve mukayese edilemez.
İmparatorluk dağılırken gelenler tabiiyet değiştirmediler, vatandaşı oldukları
devlette sadece yer değiştirdiler, zihinlerinde ayrı bir aidiyetleri yoktu.
Geride mensubiyet hissettikleri etnik kimlikleriyle özdeş devlet yapıları
bulunmayan muhacirlerin hepsi, Türkçe ve Müslümanlık etrafında, bu coğrafyada
Müslüman Türk oldu. Etnik kimlikleriyle bağlantılı yeni devletlerin kuruluşuna
sonradan şahit olanlar da bildikleri düzeni meçhul geleceğe tercih ettiler. 
Mültecilerle
ilgili çok ciddi bir mesele de devletin kafasının vatandaşlık için ne talep
etmesi gerektiği hususunda karışık olmasıdır. Bakın, burada bir devlet
politikası gerekiyor arkadaşlar. Şimdi, bu devlet politikası Hatay’ı devlet
aklıyla 1939’da Türkiye’ye ilhak etti ama bugün Hatay, Gaziantep, Şanlıurfa,
Kilis hattına baktığımızda yaşayan Suriyeli sayısı bölge nüfusunun yüzde 25’i.
Bölgede yüzde 25 bir demografik tehdit mi yoksa misafir mi var? Hatay’ın
geleceği konusunda vatandaşlık hukuku söz konusu olursa biz gelecekte nasıl bir
riski almış oluyoruz? Kilis ve Gaziantep’teki bu demografik değişimleri entegre
edebilecek bir hâlimiz var mı yoksa bir devlet aklıyla kalacaklarsa da bunlara
stratejik bir eylem planı düşünebiliyor muyuz? Lütfen bu konuda Hükûmet,
yetkililer kafasını netleştirsinler.
Milletin
adını telaffuz edemez hâle gelen Hükûmet, samimiyetle aidiyet değiştirmek
isteyenlere bir yol haritası çizebilir mi sizce? Hangi aidiyetler üzerinden
vatandaşlık hukukunu tanımlayacaksınız? Siz Türk milleti olamazsanız,
vatandaşlık dağıtılanlara da hep “Suriyeli”, “Iraklı” ve benzeri ifadeler
kullanırsınız, isteseler de kalacakları kimlikleri bulamazlar. 
(Mikrofon
otomatik cihaz tarafından kapatıldı) 
RUHİ
ERSOY (Devamla) – Dolayısıyla, bu süreci olduğundan fazla önemsiyoruz.
Milliyetçi Hareket Partisi olarak vatandaşlık hukuku çerçevesinde Suriyelilere
vatandaşlık verilmesi gündemiyle bir komisyonun kurulması, bu konuda çalışma
yapan akademisyenler başta olmak üzere siyasi partilerin yetkilileriyle
devlete, Hükûmete, siyasi iradeye sağlıklı veriler üretmeyi istiyoruz, talep
ediyoruz. Bu konudaki, kapsamdaki önergemize de yüce Meclisimizden destekler
bekliyoruz. 
Genel
Kurulu saygıyla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Ersoy. 
Grup
önerisinin aleyhinde ilk konuşmacı, Gaziantep Milletvekili Sayın Mehmet
Erdoğan. 
Süreniz
on dakika.
Buyurun.
(AK PARTİ sıralarından alkışlar)
MEHMET
ERDOĞAN (Gaziantep) – Sayın Başkan, çok değerli milletvekili kardeşlerim;
tabii, Suriyelilerle ilgili konu gündemimizin büyük bir kısmını işgal ediyor,
etmeye devam edecektir çünkü çok önemli bir olay. 
Suriye’de
bir despot, bir lider çıkıyor, halkın üzerine varil bombaları atıyor, sarin gazları
atıyor, oradaki insanları betona yapıştırıyor, yok ediyor ve şu ana kadar 500
binin üzerindeki insan çoluğuyla çocuğuyla, yaşlısıyla ihtiyarıyla katledilmiş
durumda. Tıpkı İsrail’in 1976’da Tel al-Zaatar’da; tıpkı yine İsrail’in 1982’de
Sabra’da ve Şatilla’da yaptığı gibi. Yine tıpkı Jivkov’un 1990’lı yıllarda
Bulgaristan Türklerine yaptığı gibi. Çin’in Doğu Türkistan Türklerine,
Uygurlara yaptığı gibi. Saddam’ın Halepçe’de 5 bin Kürt halkına vatandaşına
yaptığı gibi. 
Türkiye,
adı gibi bir Anadolu oldu, zulümlerle buluşan tüm mazlum milletlerin de
kucaklayıcısı oldu. Bu halkların, bu milletlerin inancına bakmadan, ırkına
bakmadan, milliyetine bakmadan hepsine ev sahipliği yaptı, kucak açtı ve tarih
boyunca da bu kucak açmaya nasıl devam ettiyse bundan sonra edecektir. Dünya ne
yaptı? Dünyaya baktığımızda biraz önceki tüm konuşmacıların ve yine tüm parti
gruplarının yakasına taktığı Srebrenitsa’da açılan çiçeğin sembolü olan 11
Temmuz 1995’te 8.372 Boşnak’ın Birleşmiş Milletlerin Hollandalı askerlerinin
gözü önünde kurşunlanarak, hem de yaşları 12’den büyük olan tüm insanların
orada katledilerek ve ardından pazar yerine domates, patates almaya giden halkı
Sniper’larla kurşuna dizerken… Bunların kanının üzerinden yirmi bir yıl
geçmesine rağmen ve Lahey’in bunu bir soykırım kabul etmesine rağmen
Karadzic’in, Miloseviç’in ceza almalarına rağmen Hollanda bir özür dilemedi ve
Almanya çıktı, Türkiye’yi soykırımla suçlayan kararı çıkardı.
Tabii,
biz politikalarımızı maalesef içe dönük yapıyoruz ve dışarıya dönüp millî şuur
ve millî mefkûrelerimizi geliştireceğimize kendi iç hezeyanlarımızı birincil
amaçmış gibi en ön noktaya koyuyoruz, onun üzerine tartışmalarımızı yapıyoruz.
Zaten Avrupa’nın istediği bu değil mi? Zaten bu katliamcı güçlerin istediği de
bu değil mi? Tarihlerine bakın; Fas, Cezayir, Tunus’ta Fransızları görürsünüz,
Orta Doğu’da Avrupa’nın tamamını görürsünüz. Hani kimse diline doluyor mu?
Amerikalılar Kızılderilileri tek tek katletti, yok etti, milyonları yok etti,
ağzını açıp konuşan var mı? Stalin milyonlarca Türk’ü sürdü Sibirya’nın
derinliklerine, hani Kırım’dan bahseden var mı? Çok değerli kardeşlerim, biz iç
hezeyanlarımızı birinci öncelik yaparken bir şeyi kaçırıyoruz, birilerine
malzeme veriyoruz. O birileri de canları istediği gibi kanunlarını çıkarıyor,
uluslararası kararlarını çıkarıyor ve birileri bu kürsüde de ileride AİHM’e
malzeme olacak doneler oluşturmaya çalışıyor, bunları yapmayalım. Bunun yerine
dönüp biraz kendi geçmişimizi ve gelecek hedeflerimizi konuşalım.
CEYHUN İRGİL (Bursa) – Sayın Erdoğan, ne alakası var?
MEHMET ERDOĞAN (Devamla) – Değerli Arkadaşım, onların
iş birliğini yapma lütfen. Benim kimleri suçladığım ortada. Niye cevap
veriyorsun? 
CEYHUN İRGİL (Bursa) – O zaman Kırım’ı da eleştir,
Rusya’ya karşı Kırım’ı da eleştir!
MEHMET ERDOĞAN (Devamla) – Sevgili Kardeşim, sen Kırım
Türklerine karşı mısın? Utanıyor musun onlardan? 
CEYHUN İRGİL (Bursa) – Hayır.
MEHMET ERDOĞAN (Devamla) – E, niye Stalin’in yanında
yer alıyorsun? Ben Stalin’i kastederken sen rahatsız oluyorsun. (AK PARTİ
sıralarından alkışlar) Kimse Hitlerden, bakın, Hitler…
BAKİ ŞİMŞEK (Mersin) – İsrail, sizin dostunuz.
HAYDAR AKAR (Kocaeli) – Anıta gidip ben çiçek koymadım
ki orada. Anıta gidip ben çiçek koymadım.
MEHMET ERDOĞAN (Devamla) – Değerli arkadaşlarım, bakın,
Hitler milyonlarca İsrailliyi katletti ama kimse çıkıp bu kürsüde “Almanya
senin yüzün kara, bak, sen bunu yaptın.” dedi mi? İsrail’i sevmeyebiliriz,
hayır, sevmeyebiliriz de… 
HAYDAR AKAR (Kocaeli) – Herkes dedi, demeyen mi var?
MEHMET ERDOĞAN (Devamla) – Ama, o zaman, bakın, benim
verdiğim noktaları yakalarken yanımda lütfen yer alın. Çünkü kimleri
kastettiğim belli. O kastettiklerim içinde lütfen yer almayın, sizden rica
ediyorum sevgili vekillerim. 
HAYDAR AKAR (Kocaeli) – Siz yer alıyorsunuz ya, bizim
yer aldığımız falan yok.
MEHMET ERDOĞAN (Devamla) – Yok, şov yapma, hiç gerek
yok. 
HAYDAR AKAR (Kocaeli) – Siz yer alıyorsunuz, siz. Anıta
karanfil koyan sizsiniz. Bursa’da Türk bayraklarını stada sokmayan sizsiniz.
MEHMET ERDOĞAN (Devamla) – Ben deminden beri ne
söylediğimi çok iyi biliyorum. 
HAYDAR AKAR (Kocaeli) – Ne bize dönüp söylüyorsun,
arkadaşlarına söyle!
BAŞKAN – Sayın Akar…
MUSTAFA ELİTAŞ (Kayseri) – Sayın Başkan, Genel Kurulda
bir uğultu var.
BAŞKAN - Sayın milletvekilleri, lütfen hatibi
dinleyelim.
MEHMET ERDOĞAN (Devamla) – Evet, değerli arkadaşlar,
Esad’ın yanında yer almayın lütfen diyorum. Hitlerin yanında yer almayın
diyorum. Türkiye’yi mahkûm eden kararların yanında yer almayın diyorum. 
ZİHNİ AÇBA (Sakarya) – Esad’la koyun koyuna olan
sizdiniz.
HAYDAR AKAR (Kocaeli) – Ya siz yer alıyorsunuz, siz,
biz yer almıyoruz.
MEHMET ERDOĞAN (Devamla) – Kim alıyorsa o kendini çok
iyi biliyor.
BAŞKAN – Sayın Hatip, siz de Genel Kurula hitap edin.
HAYDAR AKAR (Kocaeli) – Siz yer alıyorsunuz.
MEHMET ERDOĞAN (Devamla) – Hiç boşuna gerilim yapmayın.

HAYDAR AKAR (Kocaeli) – Karanfil koydunuz, gittiniz
anıta.
MEHMET ERDOĞAN (Devamla) – Bakın, işiniz gücünüz bu
olmasın, doğruya “doğru” deyin.
HAYDAR AKAR (Kocaeli) – Türk bayraklarını sokmadınız,
Azeri bayraklarını sokmadınız oraya. Ne anlatıyorsunuz burada şimdi?
BAŞKAN – Sayın Akar…
MEHMET ERDOĞAN (Devamla) – Bunu demezseniz
kaybederseniz.
HAYDAR AKAR (Kocaeli) – Ne anlatıyorsun şimdi? Milleti
suçlamayı bırak.
MEHMET ERDOĞAN (Devamla) – Deminden beri anlattığım
sizin işinize gelmiyorsa siz kimin yanındasınız onu söyleyin.
BAŞKAN – Sayın Erdoğan, lütfen Genel Kurula hitap
ediniz.
HAYDAR AKAR (Kocaeli) – Sen neredesin? Siz neredesiniz?
Dün böyle, bugün böyle.
MEHMET ERDOĞAN (Devamla) – Ben işte bu kürsüdeyim. Ben
Türkiye Cumhuriyeti devletinin millî bütünlüğünün yanındayım, millî birliğinin
yanındayım.
ZİHNİ AÇBA (Sakarya) – Pardon…
HAYDAR AKAR (Kocaeli) – Yapma ya! Bravo, seni
alkışlıyorum(!) [CHP sıralarından alkışlar (!)]
BAŞKAN – Sayın Akar…
MEHMET ERDOĞAN (Devamla) – İşte sizler bu akılla
kaybetmeye daha çok mahkûmsunuz. Sabah başka, akşam başka konuşuyorsunuz. 
Değerli arkadaşlarım…
BAKİ ŞİMŞEK (Mersin) – Allah’tan korkun! 
HAYDAR AKAR (Kocaeli) – Anca mı aklınıza geldi?
MEHMET ERDOĞAN (Devamla) – Evet, bugün sabahleyin
lideriniz Suriyelilerle ilgili çok başka konuşuyordu, siz şimdi başka
konuşuyorsunuz.
BAKİ ŞİMŞEK (Mersin) – Bugün itibarıyla İsrail’in dostu
musun, düşmanı mısın? 
MEHMET ERDOĞAN (Devamla) – Evet, değerli arkadaşlarım,
Suriyelilerle ilgili yapmış olduğumuz çalışmalarda hep bir ev sahibi olarak
davrandık, onlara hep bir misafir olarak baktık ve bundan sonra da tabii ki
vatandaşlık gündeme gelir, bunların barınma meselesi gündeme gelir, eğitim
meselesi gelir, sağlık gelir, sosyal ihtiyaçlar gelir. 3 milyon insan bu
topraklara keyfinden gelmedi ama birinci önceliğimiz tabii ki bu insanların
yurtlarına dönmesi olmalı. Bu coğrafya, aldığı insanlara, ekmek verdiği
insanlara hiçbir zaman eziyet de etmedi ama bir Batı, bakın bir Batı, 3 mülteci
almak için 3 bin mültecinin Akdeniz’in sularında ölmesine razı oldu, orada azap
çekmesine razı oldu. Kimleri seçti aldı? Kalibrasyonu yüksek olan ve şey
olan...
İDRİS BALUKEN (Diyarbakır) – Onları kim gönderdi?
MEHMET ERDOĞAN (Devamla) – Sizin iş birliği yaptığınız
Esad gönderdi. Değerli kardeşlerim, “Kim gönderdi?” diye sormayın,
biliyorsunuz, bunu bana sormayın. 
ZİHNİ AÇBA (Sakarya) - 6 milyarı göndermezlerse oraya
göndeririz adamları diyen sizsiniz. 
MEHMET ERDOĞAN (Devamla) – Sevgili Kardeşim, sen yerinde
rahat dur, sen rahat dur yerinde.
ZİHNİ AÇBA (Sakarya) - 6 milyarı göndermezlerse sizi
göndeririz diyen kim?
MEHMET ERDOĞAN (Devamla) – Bu davanın içinde sen
yoksun. Bak, benim konuşmamım içinde hedef kitlede sen yoksun, kendini niye
katıyorsun? Gözünü seveyim senin.
ZİHNİ AÇBA (Sakarya) – Ya, ne olur, hedef kitlede olsam
ne olur, olmasam ne olur? 
MEHMET ERDOĞAN (Devamla) – O zaman, bilemem yani onu
siz parti içi düşünün. 
BAŞKAN – Sayın Erdoğan, lütfen karşılıklı konuşmayalım.

ZİHNİ AÇBA (Sakarya) - Ben bir soru soruyorum. 
MEHMET ERDOĞAN (Devamla) – Evet, sevgili kardeşlerim,
gördüğünüz gibi biz hedeflerimizi koyduk.
BAKİ ŞİMŞEK (Mersin) - İsrail dostunuz mu düşmanınız
mı, onu açıklayın. 
MEHMET ERDOĞAN (Devamla) – Hedef, büyük Türkiye, yeni
Türkiye, güçlü Türkiye.
MEHMET ERDOĞAN (Muğla) - BOB’un neresindesin, BOB’un?
MEHMET ERDOĞAN (Devamla) – Bu noktada adım atmaya devam
edeceğiz.
BAKİ ŞİMŞEK (Mersin) - İsrail’le dost musun, düşman
mısın?
MEHMET ERDOĞAN (Devamla) – Batı insanları tek tek
seçerken, alacağı yabancıların bile ırkına değil, parasına, puluna, kültürüne
bakarken biz 3 milyon insana kapı açtık. Niye açtık? Katledildiği için açtık,
sevgili kardeşlerim. 
Çok değerli arkadaşlar, önergenin aleyhinde olduğumuzu
AK PARTİ Grubu adına belirtiyorum, saygı ve muhabbetle hepinizi selamlıyorum. 
Sağ olun, var olun. (AK PARTİ sıralarından alkışlar) 
BAŞKAN – Teşekkür ederiz Sayın Erdoğan.
İDRİS BALUKEN (Diyarbakır) – Sayın Başkan...
BAŞKAN – Sayın Baluken, buyurun. 
İDRİS
BALUKEN (Diyarbakır) – Sayın hatip konuşması esnasında bizim “Mültecileri kim
gönderdi?” şeklindeki sorumuza “Sizin desteklediğiniz Esad gönderdi.” şeklinde
bir cevap verdi. Biz Esad’ı falan destekliyor değiliz. Dolayısıyla, açık bir
sataşmada bulundu. 
BAŞKAN
– Siz mi konuşacaksınız?
İDRİS
BALUKEN (Diyarbakır) – Evet. 
BAŞKAN
– Buyurun Sayın Baluken. 
İki
dakika söz veriyorum. 
VIII.- SATAŞMALARA İLİŞKİN KONUŞMALAR
(Devam)
2.- Diyarbakır Milletvekili İdris
Baluken'in, Gaziantep Milletvekili Mehmet Erdoğan’ın MHP Grup önerisi üzerinde
yaptığı konuşma sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Teşekkür ediyorum. 
Sayın
Başkan, değerli milletvekilleri; Suriyeli yurttaşların yaşamış olduğu
sıkıntıların tamamında AKP’nin Suriye politikasının ve dış politikasının rolü
olduğunu bugüne kadar hep söyleyegeldik, bugün de aynı şeyi söylüyoruz. 
Bir
kere, bu vatandaşlıkla ilgili tartışmalara geçmeden, sizin bu insanları bu
şekilde mağdur eden politikalarla bir yüzleşmeniz gerekiyordu. Esad’ın katliamları
ne kadar bu insanları kendi topraklarından koparmışsa sizin izlemiş olduğunuz
yanlış dış politika ve oradaki çetelerle içerisine girmiş olduğunuz ilişkiler
de aynı düzeyde bu insanları mağdur etti. Dolayısıyla, bu insanlarla ilgili
olumlu bir şey yaparken herhangi bir lütufta falan bulunuyor değilsiniz. 
Şimdi,
bu vatandaşlık tartışmasına geleyim. Bir kere, Cumhurbaşkanının böyle bir
yetkisi var mı? Anayasa’da Cumhurbaşkanı kimin vatandaş olacağına karar verecek
herhangi bir yetki taşıyor mu? Hükûmet yok mu? Bu ülkenin bir hükûmeti yok mu? 
AKIN
ÜSTÜNDAĞ (Muğla) – Yok.
İDRİS
BALUKEN (Devamla) – Siz Suriyeli yurttaşlara henüz mülteci hakkını
tanımamışsınız. Birleşmiş Milletlerin kabul ettiği evrensel mülteci haklarının
tamamından bu insanları mahrum bırakmışsınız. Kaldı ki gelen bu mültecilerin
tamamını Avrupa Birliğine karşı şantaj aracı olarak kullanmışsınız. Suriye’de
zaman zaman savaşın fiilî bir tarafı olarak sınırdan geçişkenliklere izin
vermişsiniz. Şimdi, demografik değişim ve başkanlık hesapları üzerinden nüfus
mühendisliği yapıyorsunuz. Bütün bunları peki biz görmezden mi geleceğiz?
Bunlarla ilgili samimi olmanız için bir kere bütün bu yanlış uygulamalardan
vazgeçmeniz gerekiyor. 
Vatandaşlıkla
ilgili de, dediğim gibi, mülteci haklarını tanıyacaksınız, insan onuruna
yaraşır koşulları sağlayacaksınız, tıpkı diğer ülkelerde olduğu gibi vatandaş
olmak isteyenler başvurduğunda da bunu uluslararası sözleşmelerin gerektirdiği
kriterlerle değerlendirmeye alacaksınız. Bütün bunları yapmadan burada ortaya
koymuş olduğunuz söylemlere hiç kimse inanmaz. 
Esad’a
destek meselesine gelince…
(Mikrofon
otomatik cihaz tarafından kapatıldı)
İDRİS
BALUKEN (Devamla) – …Cezayir’de gizli gizli görüşen biz değiliz. Yakında bu
söylediklerinizden dolayı da özür dilemek durumunda kalırsınız, o yüzden
dikkatli olun diyorum. (HDP sıralarından alkışlar)
BAŞKAN
– Teşekkürler Sayın Baluken.
MUSTAFA
ELİTAŞ (Kayseri) – Sayın Başkan…
BAŞKAN
– Sayın Elitaş…
MUSTAFA
ELİTAŞ (Kayseri) – Sayın Başkan, hatip, konuşmasında AK PARTİ’nin Suriye’deki
çetelerle ilişkisi olduğuyla ilgili bir ifade kullandı. Kayıtlara geçmesi
açısından söylüyorum: AK PARTİ, iktidar olduğu günden bu tarafa hem Türkiye’de
hem de yurt dışında hangi çete varsa çetelerle sonuna kadar mücadele etmiştir.
Hangi örgüt terörist faaliyetlerde bulunuyorsa hem Türkiye’de hem yurt dışında
terör örgütleriyle mücadele etmiştir. AK PARTİ’nin çetelerle ve terör
örgütleriyle yan yana getirilmesi mümkün değildir. 
Teşekkür
ederim.
BAŞKAN
– Teşekkür ederiz Sayın Elitaş.
Kayıtlara
geçmiştir.
ÖZGÜR
ÖZEL (Manisa) – Sayın Başkan…
RUHİ
ERSOY (Osmaniye) – Sayın Başkan…
BAŞKAN
– Sayın Ersoy…
RUHİ
ERSOY (Osmaniye) – Muhataplıkla ilgili olan bir polemikten kaynaklı bir söz
hakkı istiyorum. Söylenen sözlerin partimizi bağlamaması…
BAŞKAN
– Peki, Sayın Ersoy, size de sataşmadan iki dakika…
Ya
da açıklık getireceksiniz muhtemelen.
RUHİ
ERSOY (Osmaniye) – Açıklık getireceğim, evet.
BAŞKAN
– Gerçi, yerinizden de söz verebilirdim ama…
RUHİ
ERSOY (Osmaniye) – Kürsüden lütfederseniz…
BAŞKAN
– Peki, buyurun.
Sayın
Özel, daha sonra sizi dinleyeceğim.
ÖZGÜR
ÖZEL (Manisa) – Tabii, tabii. 
3.- Osmaniye Milletvekili Ruhi Ersoy'un,
Diyarbakır Milletvekili İdris Baluken’in sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
RUHİ
ERSOY (Osmaniye) – Sayın milletvekilleri, Milliyetçi Hareket Partisi,
siyasetini “Önce ülkem.” üzerine kurar. Bu, artık Türk milletinin de ezberidir.
Biz, iktidar partisinde, genel anlamda, uzun soluklu iktidar olmaktan kaynaklı bir
yorgunluk ve yeni fikirler üretememekten kaynaklı birtakım sorunlar görüyoruz
ve yaptığımız çalışmalar ve önergelerde de ciddi anlamda çalışmalar yaparak o
komisyonlar üzerinden yeni fikirler üretebilir miyiz, buradan bir katkı değer,
katma değer üretebilir miyiz niyetiyle geliyoruz. Buradaki retorik ve belagatle
bu kürsünün, sadece seçmene mesaj verilecek yer olmasının da ötesinde,
mesaisinin de hakkını vermek istiyoruz. 
Getirmiş
olduğumuz önergenin de temelinde, Cumhurbaşkanının açıklamasından sonraki
vatandaşlık meselesi konusunda Türkiye’de ciddi bir tartışma var ve kafa
karışıklığı var. Bu, Hükümetin de devletin de işine gelecek, aydınlanması
gereken problemdir; bu problemi gelin, bilim insanlarıyla, hukuk insanlarıyla
ve Meclisle birlikte çalışıp olması gerekeni ifade edelim. Ama siyasetin
işleyiş tarzı, sadece polemikler üzerinden, gerçek zeminden kopartılarak,
akılcı zeminden kopartılarak duygu üzerinden birtakım polemiklerle başka
yerlere çekilirse olay tabii ki muhatabın sen olmaması, başkası olması gibi
tartışmalara sebebiyet verir. Buradaki muhatap, Türkiye Büyük Millet
Meclisindeki Genel Kurulun tamamıdır. Muhataplık konusunda Genel Kurulun
tamamına hitap edilir. Kendi gerçekliklerinizden kaçmak adına yeni sataşma
alanı ve bir öteki inşa ederek kendi tezlerinizi savunma modası artık
kalkmıştır. Türk milleti de rasyonel zemin üzerinden akılcı siyaset yapanları
yakından takip ediyor.
Suriye
politikasında biz, Suriyeli vatandaşlarımızla olan kardeşlik hukukumuzda onları
ötekileştirmiyoruz, misafir olarak görüyoruz Milliyetçi Hareket Partisi olarak
ama vatandaşlık verilme konusundaki riskleri ve tehditleri hatırlatıyoruz.
Bu
gerçeği de tekrar hatırlatır, Genel Kurulu saygıyla selamlarım. (MHP
sıralarından alkışlar)
BAŞKAN
– Teşekkür ederiz Sayın Ersoy.
Sayın
Özel…
ÖZGÜR
ÖZEL (Manisa) – Sayın Başkan, iki ayrı sataşma söz konusu. Bir tanesi, sayın
hatibin, biraz önce Sayın Baluken’e de takdir ettiğiniz gibi “Niye Stalin’i
savunuyorsunuz? Hitler’in mi yanında yer alacaksınız?” ve “Sizin iş birliği
yaptığınız Esad…” diye aynı, o konuda arkadaşlarımıza yönelerek kullandığı
ifade var. Bunun dışında, ayrıca, Cumhuriyet Halk Partisi sıralarına doğrudan
yönelerek “Siz bu kafayla giderseniz daha çok seçim kaybedersiniz.” var, orada
da grubumuza bir sataşma var. 
MUSTAFA
ELİTAŞ (Kayseri) – Doğru bir eleştiri.
ÖZGÜR
ÖZEL (Manisa) – Şahıs adına sataşmada -aslında, 3 arkadaşımıza sataştı ama sizi
de yormamak için- Bursa milletvekilimiz…
BAŞKAN
– Sayın Özel, rica ediyorum, lütfen… Ben size söz vereyim, siz iki dakika
içerisinde sataşmadan dolayı hakkınızı kullanın.
ÖZGÜR
ÖZEL (Manisa) – Sayın Başkan, grubumuza ayrı bir sataşmada bulundu,
milletvekili arkadaşımızın şahsına ayrı bir sataşmada bulundu.
MUSTAFA
ELİTAŞ (Kayseri) – Grubun üyesi zaten Sayın Başkan, o milletvekili.
ÖZGÜR
ÖZEL (Manisa) – Yani grubun üyesi olması ayrı bir şey.
MUSTAFA
ELİTAŞ (Kayseri) – Bağımsız bir milletvekiliyse o kendi adına konuşsun.
ÖZGÜR
ÖZEL (Manisa) – Şimdi, örneğin, burada bir sayın hatip bir gruba sataştığında
tüm HDP milletvekillerinin haklı olarak sıraya girdiklerini ve söz sırası
aldıklarını…
MUSTAFA
ELİTAŞ (Kayseri) – O, yanlış bir uygulamaydı, öyle bir şey yok.
BAŞKAN
– Hangi milletvekiline sataşmada bulundu?
ÖZGÜR
ÖZEL (Manisa) – 24’üncü Dönemde bütün bir grup…
BAŞKAN
– Hayır, hayır, hangi milletvekiline sataşmada bulundu?
ÖZGÜR
ÖZEL (Manisa) – Bizim Ceyhun İrgil’e sataştı, şahsı adına kullanacak, grubumuz
adına da Aykut Erdoğdu.
MUSTAFA
ELİTAŞ (Kayseri) – Sayın Başkan, isim vermedi. Oradan kürsüde konuşan hatibe
sataşma üzerine sayın hatip orada bir… 
BAŞKAN
– Karşılıklı bir sataşma oldu Sayın Özel.
MUSTAFA
ELİTAŞ (Kayseri) – Karşılıklı tartışma oldu.
ÖZGÜR
ÖZEL (Manisa) – Efendim, grubu tahrik etti ve onun üzerine de şahsa dönük ifade
kullandı.
MUSTAFA
ELİTAŞ (Kayseri) – Sayın Başkan, böyle bir şey olmaz. Herkes adına bir şey
söylemesi mümkün değil. İkinci ifadesi tamamen eleştiridir.
BAŞKAN
– Sayın Özel, ben size iki dakika söz veriyorum, siz bir buyurun.
ÖZGÜR ÖZEL (Manisa) – Sayın Başkanım, grup adına söz
verdiğiniz takdirde onu da grubumuz adına bir başka arkadaşımıza
kullandıracağım ama şahıs adına yapılan sataşmaya ve çok açık yapılan bir
sataşmaya takdir hakkınızı…
MUSTAFA
ELİTAŞ (Kayseri) – Sayın Başkan, böyle bir usul olması mümkün değil, ikinci
konuyla ilgili...
ÖZGÜR
ÖZEL (Manisa) – Sayın grup başkan vekilinin buna karşı çıkıyor olması bile
anlamlı değil. Defalarca burada hem şahıs adına hem grup adına sataşmadan söz
verildi.
MUSTAFA
ELİTAŞ (Kayseri) – Olmaz efendim, böyle bir usulümüz yok.
ÖZGÜR
ÖZEL (Manisa) – Var, öyle bir usul var.
MUSTAFA
ELİTAŞ (Kayseri) – Bakın, usule uygun olmayan böyle bir hareket yapmak mümkün
değil.
ÖZGÜR
ÖZEL (Manisa) – Hatta Sayın Başkan…
BAŞKAN
– Kim konuşacak Sayın Özel?
ÖZGÜR
ÖZEL (Manisa) – Ceyhun İrgil konuşacak efendim.
BAŞKAN
– Diğer konuşmacı kim?
ÖZGÜR
ÖZEL (Manisa) – Aykut Erdoğdu grup adına sataşmaya cevap verecek efendim.
BAŞKAN
– Aykut Bey, siz bir buyurun…
MUSTAFA
ELİTAŞ (Kayseri) – Sayın Başkan, böyle bir usule hakikaten şaşırıyorum ben
burada.
BAŞKAN
– Sayın Elitaş, ben tutanaklara bakacağım, varsa bir sataşma…
MUSTAFA
ELİTAŞ (Kayseri) – Ama sataşanı uyardınız zaten siz orada.
BAŞKAN
– Ben uyardım Sayın Elitaş.
MUSTAFA
ELİTAŞ (Kayseri) – Evet yani sataştıysa bile hak etmiştir muhakkak.
ÖZGÜR
ÖZEL (Manisa) – Öyle bir şey olur mu canım?
BAŞKAN
– Öyle bir şey yok Sayın Elitaş, lütfen.
Sayın
Erdoğdu’yu dinleyelim lütfen.
Buyurunuz
Sayın Erdoğdu. (CHP sıralarından alkışlar) 
4.- İstanbul Milletvekili Aykut
Erdoğdu'nun, Gaziantep Milletvekili Mehmet Erdoğan’ın MHP Grup önerisi üzerinde
yaptığı konuşması sırasında CHP Grubuna sataşması nedeniyle konuşması
AYKUT
ERDOĞDU (İstanbul) – Şimdi, Sayın Başkan, değerli milletvekilleri; sürekli bizi
bir tanımlama içerisinde iktidar partisi. Habire bu şeyde: “Siz kimin
yanındasınız?” Bunu netleştirelim, biz her zaman mazlumun ve ezilenin
yanındayız. 
MUSTAFA
ELİTAŞ (Kayseri) – Çok güzel (!)
AYKUT
ERDOĞDU (Devamla) – Bizim için mazlumun ve ezilenin etnik kimliği, mezhepsel
kimliği hiç önemli değildir. Mazlum ve ezilmiş olması, bizim için onun yanında
yer alma konusunda yeter bir sebeptir. 
Şimdi,
bir Esad tartışması yürüyor: Esad, Esad, Esad, antidemokratik. Ya, Orta Doğu’da
bir demokratik lider var mı? Elimizi vicdanımıza koyalım: Suudi Arabistan Kralı
demokratik mi, Katar Emiri demokratik mi? Böyle bir kavram koyacaksanız buna
bir mezhepsel kimlikle bakmak yakışmıyor, bu, bizim ülkemizi zor durumda
bırakıyor. Bakın, İran da mezhepsel bir kimlikle yaklaşıyor; biz, İran’a da
karşıyız. Biz, mesela politik olarak Filistin halkının yanındayız çünkü Filistin
halkı mazlum olduğu için, Filistinli olduğu için değil. Eğer İsrail halkı
mazlum olsaydı hiç çekinmeden İsrail halkının yanında dururduk. Bizim uzun
yıllardan gelen çizgimiz bu ama kırılma göstermiyoruz. Mesela şöyle yapmıyoruz:
Önce “kardeşim Esad” deyip, vıcık vıcık bir ilişkiye girip ondan sonra “katil
Esed” demiyoruz. Bütün ilişkilerimizi iyi kurmayı tavsiye ederiz. Suriye’yle de
ilişkilerimiz iyi olsun, İsrail’le de olsun ama haksızlık…
MUSTAFA
ELİTAŞ (Kayseri) – Katil Esed’le kucak kucağasınız.
AYKUT
ERDOĞDU (Devamla) – Kimseyle kucak kucağa değiliz.
MUSTAFA
ELİTAŞ (Kayseri) – Katil Esed’le kucak kucağasınız.
ÖZGÜR
ÖZEL (Manisa) – Bak laf atıyor Sayın Başkan, hak ediyor o zaman. Şimdi,
istediğini söylesin cevap verme, tutarsız adam.
AYKUT
ERDOĞDU (Devamla) – Bakın, şimdi bu başka bir sataşma ve bir grup…
BAŞKAN
– Sayın Elitaş, lütfen…
AYKUT
ERDOĞDU (Devamla) – Hiçbir zaman kucak kucağa olmadık ama yarın siz Rusya’dan
özür dileme zilletinde olduğu gibi Esad’dan özür dileyebilirsiniz. Ama sizin
temel özelliğiniz şu: Hepimizi balık hafızalı sandığınız için biz sizin adınıza
utanıyoruz çünkü bu ülkenin Hükûmeti sizsiniz. Sadece sizi suçlamıyorlar, bütün
ülkeyi suçluyorlar. Şu Rusya’da düştüğünüz hâle bakın. Yazık değil mi, günah
değil mi, 80 milyon insanı böyle utandırabilir misiniz? (CHP sıralarından
alkışlar) Önce uçağını düşürüyorsunuz, sonra gidip resmen uluslararası
ilişkiler anlamında diz çökme, bu ülkeye yakışıyor mu? Artık sizden utanmaktan
bıktık. Umarım ki bir gün iktidarı bırakırsınız. 
Teşekkür
ediyorum, saygılar sunuyorum. (CHP sıralarından alkışlar) 
MUSTAFA
ELİTAŞ (Kayseri) – Millet bizden utanmıyor, millet sizden utanıyor ki sizi
yüzde 25’le mahkûm etti.
BAŞKAN
– Teşekkür ederiz Sayın Erdoğdu.
Sayın
Özel, tutanakları bekliyorum. Eğer varsa bir sataşma söz vereceğim. Hakkınız
baki kalır. Biz diğer konuşmacıyı çağıralım.
ÖZGÜR
ÖZEL (Manisa) – Tamam Sayın Başkan, tamam, sağ olun, teşekkür ederim.
X.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Grup Başkan Vekili Manisa
Milletvekili Erkan Akçay tarafından, Nisan 2011'de başlayan Suriye iç savaşı
sonrasında ülkemize gelen Suriyelilerin Türk vatandaşlığına geçirilmesinin
sebep olacağı toplumsal ve ekonomik sorunlar ile Suriyelilerin ülkemizde
yaşadıkları sorunların araştırılarak alınması gereken önlemlerin belirlenmesi
amacıyla verilmiş olan Meclis araştırması önergesinin, Genel Kurulun bilgisine
sunulmak üzere bekleyen diğer önergelerin önüne alınarak 12 Temmuz 2016 Salı
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Milliyetçi Hareket Partisi grup önerisinin lehinde ikinci konuşmacı, İzmir
Milletvekili Sayın Aytun Çıray. (CHP sıralarından alkışlar) 
Süreniz
on dakika Sayın Çıray.
AYTUN
ÇIRAY (İzmir) – Cumhuriyet kurulduğundan bu yana doksan üç yıl geçti. Bu doksan
üç yıl süresince bu ülkeden çeşitli hükûmetler geldi geçti ama doksan üç yıl
boyunca hiçbir zaman Almanya Parlamentosu, sözde soykırımı onaylama cesaretini
gösteremedi. Buraya gelip hem suçlu hem güçlü, kendi yaptıklarınızı bir
muhalefet ağzıyla bize anlatmaya çalışıyorsunuz. Size cevap vermek isterdim ama
söylediklerinizin bütününe baktığımda cehalet dolu yani eğitimle alınacak bir
cehalet söz konusu, hangi birine cevap vereceğim. Onun için işime bakmak
istiyorum. (CHP sıralarından alkışlar)
NURETTİN
YAŞAR (Malatya) – Bravo, tebrik ederim (!) Buna da cahil cesareti denir.
AYTUN
ÇIRAY (Devamla) – Beyler, 2011 senesinde Tayyip Bey, her yerde “Bıçak kemiğe
dayandı, artık Esad’a savaş açmak üzereyiz.” demişti. Biz de o zaman demiştik
ki 2011’de, bu Parlamentoda... Beyefendi de o zaman yine grup başkan vekiliydi,
“Türk dış politikasını bir doktor mu konuşacak?” diye sormuştu. Bugün alsın o
konuşma metinlerini okusunlar, ne demişsek çıkmış. Bizim dış politikada
doktorlarımızın bilgisi bile sizin Dışişleri Bakanınızı yüze katlar. (CHP
sıralarından alkışlar) 
Şimdi,
değerli arkadaşlar, savaş lafı, mermi gibidir, siyasetçinin ağzından bir kere
çıktı mı onu uygulamak zorundasınız. Eğer ağzınızdan lider olarak savaş lafı
çıkmış ve uygulayamıyorsanız o zaman itibarsızlaşırsınız ve nitekim itibarınızı
yok ettiniz. İsrail’de itibarınızı yok ettiniz, Rusya’da itibarınızı yok
ettiniz. Geçenlerde el altından Mısır’a haber gönderdiniz, reddedildiniz, henüz
Mısır kabul etmedi; itibarınızı yok ettiniz. Bakın göreceksiniz, yakında
Esad’dan da özür dileyeceksiniz. Bugün Rusya’yı ve İsrail’i burada aslanlar
gibi savunanlar ve televizyondaki sözcüleriniz, dönüp ertesi gün Esad’ı da
savunmaya başlayacak. 
Değerli
arkadaşlar, bizim karşı olduğumuz, sizin barışmanız falan değil, bizim karşı
olduğumuz, sözde barışlar; bizim karşı olduğumuz, barışların arkasındaki gizli
barış anlaşmaları; bizim karşı olduğumuz, siz barış yaparken bir bakanınızın
petrol şirketinin çıkarlarının İsrail masasında görüşülmesidir; biz buna
karşıyız. 
Şimdi,
Türk dış politikasında “komploculuk” diye bir şey yoktur fakat Adalet ve
Kalkınma Partisinin uyguladığı dış politikalar, ne yazık ki uluslararası alanda
Türkiye’yi bir komplocu pozisyonuna düşürmüştür. Yani, kibirli zihniyetinizin
oluşturduğu dış politikanız tam bir fiyaskoyla sonuçlanmıştır. Sakın, bizim
sizin fiyaskolarınız nedeniyle sevindiğimizi düşünmeyin, tam aksine üzülüyoruz
çünkü neticede dış dünyada Türk milletini temsil ediyorsunuz, öyle
zannediyorlar. Millî ve yerli bir muhalefet olarak bu düştüğünüz durumdan
üzgünüz. 
Kalkmışsınız
Türkiye’ye ve dünyaya nizamat vereceksiniz. Biraz önce arkadaşım da söyledi,
Suudi Arabistan’la Katar’la iç içesiniz, demokrasisi mi var? Irak’ta insanlar,
Müslümanlar katledildi, sesiniz çıktı mı? Bakın, İngiltere, raporu açıkladı,
İngiltere’nin açıkladığı rapora göre, Irak’a haksız yere saldırılmış. Hava
sahasını açtığınız için vicdanınız sızlıyor mu, sızlamıyor mu şu anda? Hadi
bakalım onu söyleyin siz. Müslümanlar, sizin buradan kaldırdığınız uçaklarla
öldürüldü orada. 
Şimdi,
Saddam gibi gaza geldiniz Esad konusunda, Batılılar arkanızdan çekilecek. Sayın
Metiner’le bir televizyon programında karşılaşmıştım. Aynı gün, tezkereyi
geçirdiğiniz gün ben o televizyon programında dedim ki: “Sizin arkanızdan
çekilecekler, Saddam’la baş başa kalacaksınız.” Nitekim öyle oldu. 
Şimdi,
değerli arkadaşlar, her sabah Türkiye, dehşete uyanıyor sizin yönetiminizde,
umutlarımızın çıtası iyiden iyiye düştü. 
İMRAN
KILIÇ (Kahramanmaraş) – 150 Azeri önderini Ruslara nasıl öldürttünüz ondan da
bahset. 
AYTUN
ÇIRAY (Devamla) - Radikal İslamcı cani çetesi IŞİD ve ırkçı bölücü katiller
sürüsü PKK’nın metropollerimizde katliam yapmadıkları günleri kâr sayıyoruz.
Şehit sayımızın çok az olduğu günlere âdeta şükrediyoruz. Ancak, defakto olarak
yürütmeye el koymuş olan Cumhurbaşkanı, Türk milletine daha umutsuz günler
yaşatmaya kararlı gözüküyor. Felaketlerinde büyük pay sahibi olduğu
Suriyelilerin Türkiye vatandaşı yapılabileceğine ilişkin açıklaması işte bu
türden. 
Değerli
üyeler, Cumhurbaşkanının bu açıklamasından beri uykularım kaçıyor çünkü
Türkiye’ye sığınmış Suriyelilerin, bir zaman parçasına yayılarak Türkiye
vatandaşlığına alınması demek, Türk milletinin bu topraklardaki varlığına
kastetmek demektir. Sonu, çocuklarımızın bu topraklardaki geleceğini yok edecek
zincirleme bir tahrip sürecini tetikleyecek demektir. Ne dediğimi bilerek
söylüyorum, bu kararın, IŞİD canileri, PKK katillerinin yarattığı acı ve keder
tablosundan daha çok acı yaşatacağını göreceğiz bunu yaparsanız. İnanın, bu en
karanlık dehşet ve yıkım tablosu bile bize bu tür bir kararın alınmasından çok
daha zarar vermez. 
Biz,
AKP iktidarının “stratejik derinlik” adı altında yürütülmüş stratejik bozgun politikalarının
kurbanı olan 3 milyon Suriyeliyi sözde vicdan adına vatandaş yaptığımız anda,
mensubu olduğumuz Türk milletine en büyük vicdansızlığı yapmış olacağız. Genç
kuşakların geleceklerini karartırken, gelecek kuşaklara bir gelecek alanı dahi
bırakmayacağız. Ben burada, gelecekte bu kararın suç ortağı olmadığımızı
söylemek için konuşuyorum. Gelecek kuşakların, Türk milletinin esenlik ve refah
umutlarını ilelebet berhava edecek bu yıkım kararı uygulanırsa eğer, başta CHP
olmak üzere Meclis çatısı altında “Buna karşı çıkanlar varmış.” desinler diye
konuşuyorum.
Değerli
üyeler, gerekçelerimi peş peşe açıklayacağım ama bunlara geçmeden önce hemen
bir noktayı açıklığa kavuşturmak istiyorum. Şimdi, AKP’nin yine televizyonlara
doluşan medya silahşorları, “Yetmez ama Evet”çiler sahneye çıktılar
Suriyelilere vatandaşlık statüsü verilmesini destekliyorlar, karşı çıkanları
ise her zamanki adice basitlikleriyle “Irkçı” diye yaftalamaya çalışıyorlar. Bu
ucuz yaklaşımın sahipleri benim umurumda bile değil.
NURETTİN
YAŞAR (Malatya) – Çok kalitelisiniz, çok kalitelisiniz, tebrik ederim(!)
AYTUN
ÇIRAY (Devamla) – Açıkça haykırıyorum: Suriyelilere vatandaşlık verilmesine
karşı çıkmamızın ırkçılıkla ilişkilendirilmesine çalışanlar şerefsizdir. 
NURETTİN
YAŞAR (Malatya) – Çok kalitelisiniz, tebrik ederim(!)
AYTUN
ÇIRAY (Devamla) – Bizim, Suriyelilere vatandaşlık verilmesine karşı çıkmamızın
tek bir gerekçesi vardır; o da bizi buraya gönderen Türk milletinin refahı ve
esenliğini sağlamaktır. (CHP sıralarından alkışlar) Irkçılık bir millete olan
düşmanlıksa eğer, Türk milletinin düşmanları ırkçıdır arkadaşlar. Siz, Türk
milletine düşmansınız.
NURETTİN
YAŞAR (Malatya) – Müthiş bir başlangıç!
OSMAN
AŞKIN BAK (Rize) – Ne diyorsun sen be! 
AYTUN
ÇIRAY (Devamla) – Ben, Cumhurbaşkanı ve Davutoğlu’nun feci dış politikasının
kurbanı olan Suriyelilerin bu topraklarda misafir edilmelerini ahlaki ve
vicdani bir siyasi sorumluluk addediyorum. 
OSMAN
AŞKIN BAK (Rize) – İyice zırvaladın ya! 
NURETTİN
YAŞAR (Malatya) – Senin mantığını sevsinler!
AYTUN
ÇIRAY (Devamla) - Buna itirazımız yok ancak bu sorumluluğun, geri dönüşü
olmayan felaket süreçlerini tetikleyecek uygulamalara dönüştürülmesini kabul
edemem, hiçbirimiz edemeyiz. Neden? İlk olarak, 3 milyon Suriyelinin Türk
vatandaşlığına kabul edilmesi, sarayın kontrolünde yürütülmeye ve AKP Grubuna
bırakılamaz da onun için kabul edemeyiz. 
Bakın,
dokunulmazlıklarla ilgili Anayasa değişikliği eğer 367’nin altında bir oyla
kabul edilseydi, referanduma gidilecekti. Türkiye’ye 3 milyon insanın kabul
edilmesi, dokunulmazlıklardan daha mı az önemlidir arkadaşlar? 
Şimdi,
bakınız, İngiltere’de referandum yapıldı ve oradaki konu neydi biliyor musunuz?
İngiltere’ye yerleşecek insanlarla ilgiliydi. O yüzden, İngilizler “AB’ye
hayır.” dediler. Şimdi, burada, televizyonlarda karşımıza çıkıp hiçbiriniz
tartışma cesareti gösteremiyorsunuz. Geliyorsunuz kapalı kapılar arkasında ya
da birtakım “doçent”, “profesör” görünümlü AKP sözcülerini öne sürüyorsunuz,
bizi muhatap etmeye kalkıyorsunuz. 
NURETTİN
YAŞAR (Malatya) – Cahillerle tartışmıyoruz, cahillerle!
AYTUN
ÇIRAY (Devamla) – Gelin, bu meseleleri televizyonların önünde, milletin önünde
milletin meselelerini tartışalım. 
NURETTİN
YAŞAR (Malatya) – Cahillerle tartışmıyoruz!
AYTUN
ÇIRAY (Devamla) - Bu milletten niye korkuyorsunuz? Bu gerçeklerin
öğrenilmesinden niye korkuyorsunuz? Gelin o…
OSMAN
AŞKIN BAK (Rize) – Ya, ne korkması ya, 10 seçimdir sandığa gömülüyorsunuz, hâlâ
“Milletten korkuyorsunuz.” diyorsun ya! 
AYTUN
ÇIRAY (Devamla) – Şimdi, bu kadar insanı almak bir an önce… 
OSMAN
AŞKIN BAK (Rize) – Hangi seçimi kazandınız ya? Ne anlattınız da kazandınız
seçimi? 
BAŞKAN
– Sayın milletvekilleri, lütfen…
OSMAN
AŞKIN BAK (Rize) – Millete ne anlattınız da kazandınız seçimi? Ne anlatıyorsun
sen? Hayret bir şey ya!
AYTUN
ÇIRAY (Devamla) – Arkadaşlar, bu kadar insanı almak demek, Türkiye’yi ekonomik
olarak otuz yıl geriye götürmek demektir. 
OSMAN
AŞKIN BAK (Rize) – Hangi argümanla seçim kazandın, hangi projenle kazandın?
AYTUN
ÇIRAY (Devamla) - SGK’nın 28 milyar dolar olan açığını 30 milyara çıkarmak
demektir. 
OSMAN
AŞKIN BAK (Rize) – Ne yaptın da kazandın seçimi? 
AYTUN
ÇIRAY (Devamla) - Eğitimde korkunç yıkımlara sebep olacaksınız. 
OSMAN
AŞKIN BAK (Rize) – Kuru konuşuyorsun ya!
AYTUN ÇIRAY (Devamla) - Türk milletinin AKP iktidarları
tarafından zaten iyice aşındırılmış uyum unsurları ortadan kalkarken yeni ve
baş edilmesi çok zor gerilim faktörlerini devreye sokuyorsunuz. İnsanların
birbirlerinin vatandaşı değil, kurdu oldukları bir düzen yaratıyorsunuz.
Üçüncü
olarak: Suriyelilerin dinsel fanatizm eğilimleri Türkiye’de zaten iyiden iyiye
gerilen sekülariteyi tamamen yok edecektir ve insanları birbirine
düşüreceksiniz.
NURETTİN
YAŞAR (Malatya) - Çok cahilsiniz, çok.
AYTUN
ÇIRAY (Devamla) - Değerli arkadaşlar, bugüne kadar yaptığınız her şeyin yanlış
olduğunu Sayın Cumhurbaşkanı ikrar ediyor. Herkesten özür dileyip duran
sizsiniz. Eleştirince niçin alınıyorsunuz anlamıyorum. Onun için, biz, masum
Suriyelilerin acı çekmesini istemeyiz. Ancak bizim önceliğimiz ve sorumluluğumuz
şüphesiz Türk milletine karşıdır. Bu konuda ısrarcı olduğumu düşünebilirsiniz.
Doğrudur, ısrarcıyım. Bir felaketi önlemeye çalışıyorum. Böyle bir vatandaşlar
topluluğunun nasıl bir Anayasa ortaya çıkaracağını bir düşünün bakalım.
Anayasası olmayan bir devle… Hatta devleti yıktınız. Anayasası olmayan devlet
olmaz. Anayasayı askıya alıp devleti yıktınız, yetmedi şimdi Türk milletini yok
etmeye çalışıyorsunuz. İzin verirsek namerdiz. (CHP sıralarından alkışlar)
BAŞKAN
– Teşekkür ederiz Sayın Çıray.
MUSTAFA
ELİTAŞ (Kayseri) – Sayın Başkan…
MEHMET
ERDOĞAN (Gaziantep) – Sayın Başkan…
BAŞKAN
– Sayın Elitaş…
MUSTAFA
ELİTAŞ (Kayseri) – Konuşmacı, biraz önce kürsüden “AK PARTİ Grubu olarak Türk
milletinin düşmanısınız.” diye bir ithamda bulundu. Cevap vermek istiyorum. 
BAŞKAN
– Buyurun Sayın Elitaş. (AK PARTİ sıralarından alkışlar)
Sayın
Erdoğan…
MUSTAFA
ERDOĞAN (Gaziantep) – Konuşmacı, konuşmasında şahsıma “cahil” diye hitap etti. 
BAŞKAN
– Şimdi hatibi çağırdım, daha sonra sizi dinleyeceğim.
Buyurunuz.
VIII.- SATAŞMALARA İLİŞKİN KONUŞMALAR
(Devam)
5.- Kayseri Milletvekili Mustafa Elitaş'ın,
İzmir Milletvekili Aytun Çıray’ın MHP grup önerisi üzerinde yaptığı konuşması
sırasında AK PARTİ Grubuna sataşması nedeniyle konuşması
MUSTAFA
ELİTAŞ (Kayseri) – Sayın Başkan, değerli milletvekilleri; herhâlde burada
konuşan arkadaş, doktor diye tahmin ediyorum. Ben geçen…
ADNAN
BOYNUKARA (Adıyaman) - Demirel’in müsteşarı.
AYTUN
ÇIRAY (İzmir) – Gurur duyarım.
MUSTAFA
ELİTAŞ (Devamla) – Değil mi? Doktor değil miydi, bilmiyorum. Doktorlarla ilgili
bir şey söyledi ama ben o zaman Ekonomi Bakanıyken bir konuyu gündeme
getirmiştim, herhâlde onun hafızasında yanlış kalmış veya hafızasını yeniden
kontrol ettirmesi gerekir. 
ADNAN
BOYNUKARA (Adıyaman) – Zihin fukara olunca, akıl…
BAŞKAN
– Sayın Boynukara, Grup Başkan Vekili konuşuyor. 
MUSTAFA
ELİTAŞ (Devamla) – Ben bu dönemde Ekonomi Bakanıyken bu konuyla ilgili doktor
bir arkadaşın dış politikayla eleştiriler konusunda “Maşallah siz kendi
mesleğinizden daha iyi biliyorsunuz bu konuyu.” diye ifadede bulunmuştum. 
Değerli
milletvekilleri, bakın, AK PARTİ hiçbir ülkeden, hiçbir devletten özür
dilememiştir. (CHP ve MHP sıralarından “Oo” sesleri) Ne Rusya’dan ne başka bir
yerden. O, sizin hüsnüzannınızdır; o, sizin başka şekilde değerlendirmenizdir,
suizannınızdır, başka bir şekilde değerlendirmedir. 
CEYHUN
İRGİL (Bursa) – Rus gazetelerini oku, Avrupa gazetelerini oku. Avrupa
gazetelerine bak, Rus gazetelerine bak.
MUSTAFA
ELİTAŞ (Devamla) – Ne Rusya’dan ne başka bir ülkeden özür dilenmemiştir. 
CEYHUN
İRGİL (Bursa) – Rus sözcüleri açıkladı, “Özrünüz için teşekkür ederiz, tatmin
etti bizi.” diyorlar. 
MUSTAFA
ELİTAŞ (Devamla) – Ben, Ekonomi Bakanıyken her yerde ifade ettim, “Ticaretin
kuralları başka, siyasetin kuralları başka, askerî işin kuralları başkadır.”
diye söyledim. Şu anda 2 ülke halkı arasındaki kurallar, ticari ve turizm
yönünde de gelişmeye devam ediyor. 
Hatip,
burada “Siz Türk milletinin düşmanısınız.” diye bir ifade kullandı, bir de
kendilerini savunmaya kalkarken dedi ki: “’Suriyeli vatandaşların, Suriyeli
kişilerin Türk vatandaşı olmasıyla ilgili çalışmalara Cumhuriyet Halk Partisi
ırkçı yönden karşı duruyor.’ diyen, şerefsizdir.” dedi. AK PARTİ’nin bu şekilde
herhangi bir şeyi yok. Kendi şerefiniz kendinize ait. Ama şunu söylüyorum: AK
PARTİ’ye ve AK PARTİ’nin milletvekillerine “Türk milletinin düşmanıdır.” demek,
şerefsizliktir. 
Hepinizi
saygıyla selamlıyorum. (AK PARTİ sıralarından “Bravo” sesleri, alkışlar)
BAŞKAN
– Teşekkür ederiz Sayın Elitaş. 
ÖZGÜR
ÖZEL (Manisa) – Sayın Başkan…
MEHMET
ERDOĞAN (Gaziantep) – Sayın Başkan…
AYTUN
ÇIRAY (İzmir) – Sayın Başkan…
BAŞKAN
– Sayın Erdoğan, buyurun. 
MEHMET
ERDOĞAN (Gaziantep) – Hatip, bana “cahil” diye hitap etti, hakaret etti, cevap
vermek istiyorum.
BAŞKAN
– Buyurun Sayın Erdoğan, size de iki dakika söz veriyorum.
Sayın
Çıray, daha sonra sizi dinleyeceğim. 
NURETTİN
YAŞAR (Malatya) – Bu kapı iyi bir kapı mı? Şerefin pazara sürüldüğü bu kapı iyi
bir kapı mı? Çok ayıp! Cehalet bu işte. 
BAŞKAN
– Sayın Yaşar, lütfen. 
Buyurun
Sayın Erdoğan. 
6.- Gaziantep Milletvekili Mehmet
Erdoğan'ın, İzmir Milletvekili Aytun Çıray’ın MHP grup önerisi üzerinde yaptığı
konuşması sırasında şahsına sataşması nedeniyle konuşması
MEHMET
ERDOĞAN (Gaziantep) – Sayın milletvekili kardeşlerim, bir milletvekiline, hele
hele bir grubun tamamına “cahil” deyip, televizyona çıkanların tamamına “cahil”
deyip kendisini âlim gören bir Doktor Frankenstein izledik burada, sahnede. 
ÖZGÜR
ÖZEL (Manisa) – İki ayrı sataşma var.
MEHMET
ERDOĞAN (Devamla) – Ben size sadece “Türk milletinin dostu muyuz, düşmanı
mıyız”ı bir cümleyle hatırlatmak istiyorum, tarihi çabuk unutmuşsunuz; Boraltan
Köprüsü’nü ne çabuk unuttunuz? 150 Azeri’yi Ruslara siz teslim ettiniz. (AK
PARTİ sıralarından alkışlar)
BURHAN
KUZU (İstanbul) – Aynen öyle, siz teslim ettiniz. 
OSMAN
AŞKIN BAK (Rize) – Evet, ne oldu?
BAŞKAN
– Sayın Çıray, buyurun, önce dinleyelim talebinizi.
OSMAN
AŞKIN BAK (Rize) – Heyecanlanma! İç Tüzük’ü öğren. Daha davet etmedi seni.
Sebebini açıkla. (AK PARTİ sıralarından “Cehalet” sesleri)
İLYAS
ŞEKER (Kocaeli) – İşte cehalet. Cehalet bu işte.
BAŞKAN
– Sayın milletvekilleri, lütfen.
Sayın
Çıray, buyurunuz, sizi dinliyorum, talebiniz nedir? 
AYTUN
ÇIRAY (İzmir) – Sayın Başkan, hem Frankenstein hem de şeref konusunda
söyledikleri sözleri… (AK PARTİ sıralarından gürültüler)
BAŞKAN
– Sayın milletvekilleri, hiç duyulmuyor.
Buyurun.
AYTUN
ÇIRAY (İzmir) – Hem “Doktor Frankenstein” diye hakaret var hem de şerefsizlik
konusunda şahsen şahsıma söylenmiş bir hakarette bulundu.
MUSTAFA
ELİTAŞ (Kayseri) – “Türk milletinin düşmanı” diyenlere söyledi.
AYTUN
ÇIRAY (İzmir) – Evet, “Türk milletinin düşmanı” diyenlere söyledim.
BAŞKAN
– Sayın Çıray, buyurun iki dakika size söz veriyorum. (CHP sıralarından
alkışlar)
NURETTİN
YAŞAR (Malatya) – Sayın Çıray, sakın üslubunu değiştirme, aynen devam et. 
BAŞKAN
– Sayın Yaşar, lütfen…
NURETTİN
YAŞAR (Malatya) – Tavsiyede bulunuyorum.
7.- İzmir Milletvekili Aytun Çıray'ın,
Gaziantep Milletvekili Mehmet Erdoğan’ın sataşma nedeniyle yaptığı konuşması
sırasında şahsına sataşması nedeniyle konuşması
AYTUN
ÇIRAY (İzmir) – Değerli arkadaşlar, burada hem Sayın Cumhurbaşkanının hem de
sizin bu kürsüde söylediklerinizin her üç günde bir değişenlerini çıkarıp
anlatmaya kalksak herhâlde bir dizi oluşturmamız gerekir. 
MURAT
EMİR (Ankara) – Yalan rüzgârı, yalan…
AYTUN
ÇIRAY (Devamla) – Siz “Rusya’dan özür dilemedik.” diyorsunuz. Rusya’dan özür
dilediniz, Putin bunu açıkladı, yalanlayamadınız. Ayrıca, barışmak için de hani
şu sarayı yapan Rönesans müteahhitlik şirketinin patronunu devreye soktunuz, iş
adamlarıyla barıştınız yani diplomatlarınızı kabul etmediler. O şekilde durumu
yumuşattınız.
OSMAN
AŞKIN BAK (Rize) – Ya, amma hikâye anlatıyorsun be. Bu saatte çekilmez hikâye.
Gece on ikide anlat hikâyeyi, hikâyeyi on ikide anlat, şimdi anlatma. Uydura,
uydura çeviriyorsun ya.
BAŞKAN
– Sayın Bak…
AYTUN
ÇIRAY (Devamla) – İkincisi: İsrail meselesince gelince, buraya gelince asıp
kesiyorsunuz.
Biz
hiç kimseyle kavga etmek taraftarı değiliz. Biz İsrail’le de size kavga edin
dememiştik ama öyle bir anlaşma yaptınız ki İsrail’le Gazze’nin ablukasını
resmîleştirdiniz ve size çok üzülüyorum. Sizi üzmek için ne yaptılar biliyor
musunuz? 
OSMAN
AŞKIN BAK (Rize) – Kendine üzül ya, kendine üzül.
AYTUN
ÇIRAY (Devamla) – Türkiye’ye ilk gönderilen parlamenter, siyasi, sembolik
olarak hangi partiden gönderildi biliyor musunuz değerli üyeler? Siyonist
partiden gönderdiler size. Hani yıllardır antisiyonist davrandınız ya, neden
sesiniz çıkmadı? Türkiye’nin içine gelince bağırıp çağırıyorsunuz, dışarıda
durumunuz felaket. Gerçekten üzülüyorum. Sayın Cumhurbaşkanının, Muhammed Ali
Clay’in ölümü nedeniyle gittiği cenaze töreninde düştüğü hâli sizin vicdanınız
kabul ediyor mu? Türk milletinin böyle temsil edilmesini kabul ediyor musunuz?
OSMAN
AŞKIN BAK (Rize) – Ne alakası var ya? Spor adamı o, spor; siyasete ne
karıştırıyorsun? Spor adamı.
AYTUN
ÇIRAY (Devamla) – Şimdi, ben size bir soru sorup gideceğim: Ali Şahin, Avrupa
Birliği Bakan Yardımcınıza, bu şahsa El Kaide’nin Ebubekir Medresesi, Karaçi
Gürşan İkbal’de ne eğitim verildi? Ne alakası var? Şimdi bu sorunun cevabını
gelip verin burada? Hadi bakalım. (CHP sıralarından alkışlar)
OSMAN
AŞKIN BAK (Rize) – Ne şarkısı anlatıyorsun sen ya?
BAŞKAN
– Teşekkürler Sayın Çıray.
OSMAN
AŞKIN BAK (Rize) – Niye cevap vermedin Türk milletine?
AYTUN
ÇIRAY (İzmir) – Bir eksik kalmış.
BAŞKAN
– Sayın Çıray, lütfen… 
OSMAN
AŞKIN BAK (Rize) – Geç kaldın.
BAŞKAN
– Sayın Bak, lütfen… 
AYTUN
ÇIRAY (İzmir) – Bir dakika… Eksik kalmış. 
BAŞKAN
– Sayın Çıray, lütfen…
AYTUN
ÇIRAY (İzmir) – Hanımefendi, bu da bir sataşma, buna cevap vermek zorundayım.
BAŞKAN
– Sayın Çıray, kürsüde değildiniz ama yerinize geçerken karşılıklı konuşma… 
OSMAN
AŞKIN BAK (Rize) – Neyse, öğrenecek, öğrenecek. 
HAKAN
ÇAVUŞOĞLU (Bursa) – Abandone oldu arkadaş, Özgür Bey bir toparlasanız…
OSMAN
AŞKIN BAK (Rize) – Dağıldı, dağıldı. Evet, toparlayın, bir toparlayın.
X.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Grup Başkan Vekili Manisa
Milletvekili Erkan Akçay tarafından, Nisan 2011'de başlayan Suriye iç savaşı
sonrasında ülkemize gelen Suriyelilerin Türk vatandaşlığına geçirilmesinin
sebep olacağı toplumsal ve ekonomik sorunlar ile Suriyelilerin ülkemizde
yaşadıkları sorunların araştırılarak alınması gereken önlemlerin belirlenmesi
amacıyla verilmiş olan Meclis araştırması önergesinin, Genel Kurulun bilgisine
sunulmak üzere bekleyen diğer önergelerin önüne alınarak 12 Temmuz 2016 Salı
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Sayın milletvekilleri, Milliyetçi Hareket Partisi Grubu önerisinin aleyhinde
ikinci ve son konuşmacı, İstanbul Milletvekili Sayın Hüda Kaya.
Buyurunuz
Sayın Kaya. (HDP sıralarından alkışlar) 
Süreniz
on dakika. 
HÜDA
KAYA (İstanbul) – Sayın Başkan, sayın milletvekilleri; öncelikle bugün 21’inci
yılı olan Srebrenitsa katliamında katledilen bütün şehitlerimizi rahmetle
anıyorum ve Bosna halkı şahsında bütün mazlum halkları saygıyla anıyorum. Fakat
Bosna halkının direnişini anarken, o yıllarda Bosna direnişinin yanında yer
almak ve Bosna halkıyla dayanışmak amacıyla Türkiye’den gidenler vardı. Bu
gidenler içerisinde Türkiye’den katılanlardan bir ilk şehit vardı: Selami
Yurdan. Onun şahsında bütün şehitleri de saygı ve rahmetle anıyorum ki
Türkiye'de biz onu iftiharla yıllarca “Bosna’daki ilk şehidimiz.” diye andık ve
o Selami Yurdan, bir Kürt genciydi; Bosna halkıyla dayanışmak adına oraya
giden, Metin Yüksel gibi şehit edilen bir Kürt genciydi. 
YUSUF
BEYAZIT (Tokat) – Türkiye’den gitmiş yani. Çok mu önemli, illa farklı bir şey
mi olacak?
HÜDA
KAYA (Devamla) – Oraya gidenler, şunu da ifade etmek istiyorum, soydaşlarımız
diye gitmediler, bundan dolayı bu vurguyu yapıyorum. Oraya gidenler; Türk’ünden
Kürt’üne, Fars’ından Arap’ına kardeşlerimiz diye oraya koşmuşlardı, insanlık
adına oraya koşmuşlardı. Aradan on yıllar geçse de mazlumların adaleti ve
haklılığı, zalimlerin ise mutlaka bir gün hesap vereceği gerçekliğini bu
vesileyle bir kez daha hatırlıyoruz. 
Sayın
Başkan, sayın milletvekili arkadaşlarım; Milliyetçi Hareket Partisinin Suriyeli
mültecilerle ilgili -aslında mülteci değiller, böyle bir statü yok Türkiye’de-
göçmenlik önergesiyle ilgili söz almış bulunuyorum. 
Suriyeli
göçmenler başta olmak üzere, bütün kıtalardan ülkemize gelen göçmenler o kadar
hayatımızın içinde ve görünürler ki ama tabii, toplumumuzun her kesiminin bu
görünürlüğe vâkıf olduklarını düşünemiyoruz. 
İDRİS
BALUKEN (Diyarbakır) – Sayın Başkan, hem uğultu çok hem de ayakta olan
milletvekilleri hatibin düzenini bozuyor. 
BAŞKAN
– Sayın milletvekilleri, lütfen, uğultu var Genel Kurulda. Dinleyelim. 
HÜDA
KAYA (Devamla) - Suriyeli göçmenler başta olmak üzere, Afrikalısından Uzak
Doğulusuna, Orta Asyalısına kadar bütün göçmenlerin ama göçmen barındırma kamplarında
ama kaçak yaşamaya çalıştıkları şehirlerin, metropollerin sokaklarında,
merdiven altlarında, istismarın olduğu her alanda, hayatın her alanında onursuz
bir yaşama nasıl mahkûm bırakıldıklarını sizler de bizler de biliyoruz.
Son
beş altı yıldır AKP’nin mazlum halklar ve göçmenlerle ilgili konular başta
olmak üzere attığı ve atacağı adımlarını ve Suriyeli göçmenlerin vatandaş
edilmesi niyetlerini ne niyetle yapmaya çalıştığını bizler de çok iyi
biliyoruz. Bu art niyetlerle ve istismar politikalarıyla mücadele etmeye devam
edeceğiz. Neden istismar politikaları diyorum? Ülkemize Suriyeli göçmenlerden
önce de yıllardır yüzlerce, binlerce göçmen geldi ve gelmeye devam ediyor.
Metropollerde
en insanlık dışı şartlarda, sokaklarda suça itilen, ucuz iş gücü olarak
emekleri sömürülen, fuhşa zorlanan kadınlar ve göçmen halkların hâline İstanbul
sokaklarında her gün şahit oluyoruz. Suriyeli kadınları, parayla alınıp satılan
çocuk yaştaki kız çocuklarını; kadınları ikinci, üçüncü eş olarak kendilerine
eş etmeye teşvik eden, parayla satan böyle bir zihniyetin “Biz ensar bilinciyle
bu kapılarımızı açtık. Suriye’ye, vatandaşlarımıza kucak açtık.” demelerini de
esefle karşılıyorum. Gözaltına alınıp tecavüz edilen göçmen kadınları, fuhşa
sürüklenen göçmen kadınları, işkence altında öldürülen Festus Okeyleri de
bizler unutmadık. 
Suriyeli göçmenlerle ilgili söz almışken şunu da ifade
etmek istiyorum: Gerek sağ çevrelerden gerekse sol çevrelerden göçmen karşıtı
nefret söylemlerine de asla taviz vermeyeceğiz, bu nefret söylemlerine karşı
“Hepimiz Suriyeliyiz.” diyeceğiz. İktidarın göçmenleri alınıp satılan bir mal
gibi gördüğünü hem biz hem dünya hem de Suriyeli göçmenler çok iyi biliyorlar.
Devlet güvencesindeki kamplarda yaşayan göçmenlerin hayatı hapishane
şartlarından da daha vahim durumdadır. İktidarın istismarcı ve sömürgeci
politikalarını eleştirenlerin başta göçmenler olmak üzere başlarına neler
geldiğini, hangi şartlara mahkûm edildiğini burada saatlerce anlatsak bitmez. 
Sınırdan geçerken göçmen kadınları, yaşlıları, hamile
kadınları, çocukları, hatta bebekleri katleden bu anlayış yeni bir istismar
politikası peşindedir. İktidarın yaptığı tüm politikalar, aldığı tüm kararlar,
attığı bütün adımlar ilkesellikten maalesef uzaktır. “Suriye halkıyla kardeşiz.
Tek millet, iki devlet.” diyenlerin, “Filistin halkıyla dayanışma içindeyiz.”
diyenlerin “Rabia” hamasetiyle nelere, hangi sonuçlara geldiklerini çok iyi
gördük. İktidarın tek bir ölçüsü var, kimlerle daha fazla bir rant ve kâr
peşindeyse, hesabı varsa onlar onların dostudur, kardeşidir; eğer bir menfaati
ve hesabı yoksa, üstüne de yanlışlarını yüzlerine söyleyenler varsa onlar
onların düşmanıdırlar. 
Yine,
Suriyeli göçmenler konusuna dönersek, mültecilik de vatandaşlık da bir haktır
ama bu, sadece Suriyeliler için değildir; Afrikalısı için, Uzak Doğulusu için,
Orta Asyalısı için de bütün göçmenlerin, başka ülkelere göçmek zorunda
olanların insani bir hakkıdır; bu, istismar aracı yapılamaz. Suriyeli
göçmenlere dönük linç girişimlerini, belediyelerin, üstelik de AKP belediyelerinin
iftar çadırlarından kovulan çocukları, evleri yıkılan veya barındırıldıkları
yerlerden kovulan göçmenleri, turizme zarar veriyor diye şehirlerden
sürülenleri, sınırlarda işkence görenleri, hatta hapsedilenleri, hatta
öldürülenleri çok iyi biliyoruz. Göçmen karşıtı nefret tepkileri ve pratikleri,
maalesef, içinde yaşadığımız toplumun da bir gerçeği olarak önümüzde. 
Bir
rapordan hemen kısa bir alıntı yapmak istiyorum. Öncelikle şunu söylemek lazım:
AKP Hükûmeti tarafından ezilenlere müthiş bir şey bahşediyormuş gibi yürütülen
vatandaşlık verme hikâyesi, aynen karşısındaki tepkiler gibi göçmen karşıtı bir
yerden yürütülmektedir. Türkiye'ye göçmek zorunda kalan 3 milyon göçmenin önce
30 bini, sonra ise 300 bini bu vatandaşlık için düşünülüyor. Yani vatandaşlık
projesi hayata geçse bile, Suriyelilerin yüzde 90’ı bile eşit haklara sahip
olamayacaklardır. Türkiye ne kadar Türkiyelilerin ise o kadar da
Suriyelilerindir; Türkiye ne kadar Türklerin ise o kadar da Kürtlerindir,
Araplarındır, Süryanilerindir, Lazlarındır ve Ermenilerindir. Hepimiz
Suriyeliyiz, hepimiz göçmeniz diyoruz ve buradan CHP’li ve MHP’li arkadaşlara
özellikle şunu demek istiyorum: Eğer göçmen istemiyoruz diyorsanız savaşa evet
demeyecektiniz. Savaş politikalarına evet demenizin sonucudur bu yaşananlar.
(HDP sıralarından alkışlar) 
BAŞKAN
– Sayın Kaya, teşekkür ederiz.
ÖZGÜR
ÖZEL (Manisa) – Sayın Başkan…
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurunuz. 
ERKAN
AKÇAY (Manisa) – Sayın konuşmacı son cümlesinde partimizin de adını zikretmek
suretiyle sataşmada bulunmuştur. 
BAŞKAN
– Buyurunuz Sayın Akçay. 
Sayın
Özel, daha sonra sizi dinleyeceğim. 
Sayın
İrgil’e de sataşmadan dolayı iki dakika söz vereceğim, tutanakları inceledim.
VIII.- SATAŞMALARA İLİŞKİN KONUŞMALAR (Devam)
8.- Manisa Milletvekili Erkan Akçay'ın,
İstanbul Milletvekili Hüda Kaya’nın MHP grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum.
Milliyetçi
Hareket Partisi bu son yıllarda uygulanan Suriye politikasıyla ilgili
görüşlerini, yanlışlığını defalarca ve son derece açık bir şekilde, hiçbir
muğlaklığa sapmadan ortaya koymuştur; bu birincisi. 
Eğer
bizim grup önerimiz dikkatle okunsaydı aynen şu ibarenin, “Suriye iç savaşı
sonrasında ülkemize gelen Suriyelilerin” ibaresinin dikkat çekici olması
gerekirdi çünkü biz ne “göçmen” ne “sığınmacı” ne “mülteci” dedik, ne de
İçişleri Bakanının ifade ettiği gibi “misafir” şeklinde… Çünkü bunun hukuki
statüsü farklıdır. 
Ayrıca,
sanki oradaki iç savaşı desteklemişiz gibi son derece yanlış bir görüş ifade
edilmiştir. Asla ve kata; biz Türkiye Cumhuriyeti’nin temel dış politikası olan
“Yurtta sulh, cihanda sulh.” ilkesi bağlamında komşuların iç işlerine karışmama
ve komşularla iyi geçinme politikasına inanırız. Hatta bu Suriye krizi öncesi o
iyi ilişkileri de destekledik biz Milliyetçi Hareket Partisi olarak. Yani bu
temel, komşularla iyi geçinme politikasını olumlu bulduğumuzu, bunun
geliştirilmesi gerektiğini destekledik ve Hükûmeti cesaretlendirmeye çalıştık
bir muhalefet partisi olarak ve daha sonradan da Hükûmetin Suriye politikasını
devamlı eleştirdik, bunun gözden ırak tutulmaması gerekir.
Sayın
konuşmacı, tabii, Milliyetçi Hareket Partisinin Suriye politikasıyla ilgili
görüşlerini dikkatten kaçırmış olabilir. Bu vesileyle bunu da ifade etmiş
oldum.
Hepinize
teşekkür ederim.
BAŞKAN
– Teşekkürler Sayın Akçay.
Sayın
Özel…
ÖZGÜR
ÖZEL (Manisa) – Sayın Akçay’la aynı gerekçeyle…
BAŞKAN
– Buyurun Sayın Özel.
İki
dakika da size söz veriyorum.
9.- Manisa Milletvekili Özgür Özel'in,
İstanbul Milletvekili Hüda Kaya’nın MHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlarım.
Biraz önce Halkların Demokratik Partisinin sayın
hatibini dikkatle dinledik, konuşmasının tümünde, Adalet ve Kalkınma Partisine
yönelik olarak, eğer bir sataşma hassasiyetini, ortalama sataşma
hassasiyetlerini göz önünde bulunduracak olursak 5-6 katı sataşma vardı ama
Adalet ve Kalkınma Partisi bunlara cevap vermemeyi tercih etti. O, onların
bileceği iş ama son cümlesinde Cumhuriyet Halk Partisini savaş politikalarına destek
vermekle ve Suriyeli sığınmacı sorununa dolaylı yoldan sebep olmakla suçladı.
Özellikle şunu söyleyelim: 1 Mart tezkeresinden başlayarak yani Adalet ve
Kalkınma Partisinin Türkiye’nin komşuları üzerinde, onların toprak bütünlüğüne
yönelik olarak ve Büyük Orta Doğu Projesi dâhilinde, emperyalistlerin emperyal
amaçlarına hizmet etmek adına Türkiye’ye getirilen tüm tekliflere AKP “Evet.”
derken önce, 1 Martta o savaş tezkeresine Cumhuriyet Halk Partisi tüm
kadrolarıyla, dönemin Genel Başkanıyla karşı çıktı ve Adalet ve Kalkınma
Partisinin içindeki belli sayıda vicdanı bunu kaldırmayan milletvekilinin
oylarıyla da hiç olmazsa Irak’a askerimiz girmedi, Türkiye’ye Amerikan askeri
girmedi.
Suriye tezkeresine gelince, bugün, Sayın Başbakan,
CHP’yi Suriye tezkeresine destek vermemekle suçluyor Sayın Kaya. Ve evet,
Suriye tezkeresine destek vermedik, Suriye’yle savaşma niyetine ama ardından
şunu getirdik: IŞİD’le savaşmak için, Kobani’deki IŞİD varlığını ortadan
kaldırmak için gelecek bir tezkerenin de bu ülkenin derhâl görüşmesi gereken
bir tezkere olduğunu o günlerde ifade ettik. 
Bazı sözler vardır, söylenir; bazı sözler vardır, bazı
partilerin üzerine hiç yapışmaz. Savaş politikalarını savunma konusunda CHP’ye
söylediğiniz söz bu grubun üzerinde durmaz Sayın Kaya.
Teşekkür ederim. (CHP sıralarından alkışlar)
BAŞKAN – Teşekkürler Sayın Özel.
Sayın İrgil, biraz önce sataşmadan dolayı söz
istemiştiniz, ben de tutanaklara bakacağımı, eğer varsa bir sataşma size söz
vereceğimi ifade etmiştim. Tutanaklar geldi, baktım.
Buyurun, size iki dakika sataşmadan söz veriyorum. (CHP
sıralarından alkışlar)
10.- Bursa Milletvekili Ceyhun İrgil'in, Gaziantep Milletvekili Mehmet Erdoğan’ın MHP grup önerisi üzerinde yaptığı
konuşması sırasında şahsına sataşması nedeniyle konuşması
CEYHUN İRGİL (Bursa) – Teşekkür ederim Sayın Başkanım.
Değerli
arkadaşlar, daha önce konuşan bir hatibimiz bize dönerek şunu söylemişti:
“Sizin akşam söylediğiniz farklı, sabah söylediğiniz farklı.” Hakikaten son
günlerin en esprili konuşmasıydı çünkü hiç kendine bakmamış, hiç bugüne kadar
söylenen demeçleri, kendi Hükûmetinin açıklamalarını okumamış bir milletvekili
gibi davrandı. Burada, bizleri özellikle dış politika konusunda savaş
isteyenlerle veya Stalin’le, şununla bununla karşılaştırarak suçlamaya kalktı. 
Arkadaşlar,
sizin dış politikanızın özetini burada söylemeye kalksak söylenecek binlerce
şey var ama ben çok özetleyeyim: Hatırlayın, birkaç yıl önce “Nisanda
Gazze’deyim.”, “Mayısta Gazze’deyiz, bir ziyaretim olacak.”, “Haziranda
Gazze’deyiz inşallah.” Sonuç: İsrail’in kucağındayız. Özetlersek, sizin dış
politikanız, iç politikaya, tabanınıza dönük “…”(x) ama dış politikaya
baktığımızda, dışarıya “…”(x) politikasıdır. O yüzden, dış
politikanızla ilgili…
OSMAN
AŞKIN BAK (Rize) – Öztürk gelsin ya. 
CEYHUN
İRGİL (Devamla) – Dış politikanızla ilgili konuşacak bir şeyiniz yok. Siz, dış
politikanızı… 
OSMAN
AŞKIN BAK (Rize) – CHP’de doktorlar dış politikayı anlatınca bir tuhaf oluyor
ya.
CEYHUN
İRGİL (Devamla) – O zaman başka açıdan sana özetleyeyim Osman.
OSMAN
AŞKIN BAK (Rize) – Öztürk gelsin, Öztürk. 
MELİKE
BASMACI (Denizli) – Söyleyen de ne acaba? Meslek ne? 
OSMAN
AŞKIN BAK (Rize) – Makine mühendisiyim ben.
CEYHUN
İRGİL (Devamla) - Sana başka açıdan özetleyeyim: Sizin dış politikanız, karada
çuval geçirdiler, denizde geminizi bastılar, havada uçağınızı düşürdüler,
geriye bir derinlik kaldı; el âlem düşürdü, el âlem geldi çıkardı. Sizin dış
politikanız budur arkadaşlar. O yüzden, dış politikanız, içeride seçmene gürle,
öğrenciyi copla, memura gaz sık...
OSMAN
AŞKIN BAK (Rize) – İkisi de doktor kardeşim. Böyle bir şey olur mu ya?
CEYHUN
İRGİL (Devamla) - …yurt dışında, İsrail, Amerika ne derse “Peki abi”
politikasıdır Osman, bunu öğreneceksin. 
Ayrıca,
Rusya konusunda arkadaş bize akıl vermeye kalktı. Ben bunun için çok basit bir
öneride bulunuyorum değerli milletvekillerine. 
OSMAN
AŞKIN BAK (Rize) – Dış politikada adam bulun, adam. 
CEYHUN
İRGİL (Devamla) - Sayın Başbakan çıksın, bu kadar açıklama yapmanıza gerek yok,
“Biz Rusya’dan özür dilemedik.” desin, bu konu burada bitsin. 
OSMAN
AŞKIN BAK (Rize) – Dış politikada adam bulun. 
CEYHUN
İRGİL (Devamla) - Teşekkür ederim. (CHP sıralarından alkışlar) 
OSMAN
AŞKIN BAK (Rize) – Hocam, bu ameliyata benzemez. 
BAŞKAN
– Teşekkür ederiz Sayın İrgil. 
X.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Grup Başkan Vekili Manisa
Milletvekili Erkan Akçay tarafından, Nisan 2011'de başlayan Suriye iç savaşı
sonrasında ülkemize gelen Suriyelilerin Türk vatandaşlığına geçirilmesinin
sebep olacağı toplumsal ve ekonomik sorunlar ile Suriyelilerin ülkemizde
yaşadıkları sorunların araştırılarak alınması gereken önlemlerin belirlenmesi
amacıyla verilmiş olan Meclis araştırması önergesinin, Genel Kurulun bilgisine
sunulmak üzere bekleyen diğer önergelerin önüne alınarak 12 Temmuz 2016 Salı
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Sayın milletvekilleri, Milliyetçi Hareket Partisi grup önerisini oylarınıza
sunuyorum: Kabul edenler… Kabul etmeyenler… Öneri kabul edilmemiştir. 
İDRİS
BALUKEN (Diyarbakır) – Sayın Başkan…
BAŞKAN
– Buyurunuz Sayın Baluken. 
İDRİS
BALUKEN (Diyarbakır) – İç Tüzük 60’a göre yerimden kısa bir söz talep ediyorum
Sayın Başkan. 
BAŞKAN
– Peki, açıyoruz mikrofonunuzu. 
Buyurun.
VI.- AÇIKLAMALAR (Devam)
41.- Diyarbakır Milletvekili İdris
Baluken'in, Başbakan Binali Yıldırım’ın acil servislerle ilgili sözlerine
ilişkin açıklaması
İDRİS
BALUKEN (Diyarbakır) - Teşekkür ediyorum Sayın Başkan.
Sayın
Başkan, bugün Başbakan Binali Yıldırım Sağlıkta Dönüşüm Programı’nı öveyim
derken maalesef son derece skandal bir cümlenin altına imza atmış, aynen
okuyorum: “Acil servislere vatandaşlarımız gidiyormuş kız bakmaya, evlendirmek
için oğlunu, kızını. O kadar hastaneler şirin hâle geldi ki, gidip orada
dostluklar kuruluyor, yuvalar kurulmak için ziyaretler yapılıyor.” gibi hiç
anlamlandıramadığımız, nereden çıktığını bilmediğimiz bir tanımlama yapmış. Bir
hekim olarak öncelikle kınıyorum, sonra HDP Grup Başkan Vekili olarak, bu kadar
cinsiyetçi bir tanımlamayı HDP Grubu olarak kınadığımızı ifade etmek istiyorum.
Hastaneler
izdivaç yerleri değildir, hastaların sağlık hizmeti almaya gittiği, AKP
sayesinde de almaya çalıştığı, bazen iki saat boyunca o hizmeti alamadığı
yerlerdir. Özellikle kadın sağlık çalışanlarını ve hastane aciline giden kadın
hastaları her türlü tacizle muhatap edebilecek, bu potansiyeli, bu riski
taşıyacak böylesi bir açıklamayı derhâl geri alması gerektiğini ifade ediyor ve
bir kez daha kınadığımızı buradan belirtiyorum.
Teşekkür
ediyorum. (HDP sıralarından alkışlar)
BAŞKAN
– Teşekkür ederiz Sayın Baluken.
Sayın
milletvekilleri, Halkların Demokratik Partisi Grubunun İç Tüzük'ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
X.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 20/6/2016 tarihinde Siirt
Milletvekili Kadri Yıldırım ve arkadaşları tarafından verilen, KESK'e bağlı ve
muhalif sendikaların yaşadığı baskıların araştırılması amacıyla verilmiş olan
Meclis araştırması önergesinin, Genel Kurulun bilgisine sunulmak üzere bekleyen
diğer önergelerin önüne alınarak 12 Temmuz 2016 Salı günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
12/7/2016
Türkiye Büyük Millet Meclisi Başkanlığına
Danışma
Kurulunun 12/7/2016 Salı günü (bugün) yaptığı toplantısında siyasi parti
grupları arasında oy birliği sağlanamadığından, Grubumuzun aşağıdaki önerisinin
İç Tüzük'ün 19’uncu maddesi gereğince Genel Kurulun onayına sunulmasını
saygılarımla arz ederim.
 İdris
Baluken
 Diyarbakır

 Grup
Başkan Vekili
Öneri:
20
Haziran 2016 tarihinde Siirt Milletvekili Sayın Kadri Yıldırım ve arkadaşları
tarafından verilen (2294 sıra numaralı), KESK'e bağlı ve muhalif sendikaların
yaşadığı baskıların araştırılması amacıyla Türkiye Büyük Millet Meclisine
verilmiş olan Meclis araştırması önergesinin Genel Kurulun bilgisine sunulmak
üzere bekleyen diğer önergelerin önüne alınarak 12/7/2016 Salı günlü
birleşiminde sunuşlarda okunması ve görüşmelerin aynı tarihli birleşiminde
yapılması önerilmiştir.
BAŞKAN
– Halkların Demokratik Partisi grup önerisinin lehinde ilk konuşmacı Şanlıurfa
Milletvekili Sayın İbrahim Ayhan. (HDP sıralarından alkışlar)
Süreniz
on dakika.
İBRAHİM
AYHAN (Şanlıurfa) – Sayın Başkan, değerli arkadaşlar; öncelikle hepinizi
saygıyla selamlıyorum.
Şu
anda, Meclis tarafından araştırılmasını istediğimiz önergeye dair, EĞİTİM-SEN
emekçilerinin Aydın’dan Ankara’ya doğru bir yürüyüşü başlatılmış durumdadır.
Özellikle eğitim emekçilerinin bu yürüyüşü başlatmalarındaki amaç,
üzerlerindeki çok yoğun baskı ve soruşturmalara karşı demokratik tepkilerini
ortaya koymaya yöneliktir. 
Buradan,
kürsüden, grubumuz adına ve Meclisin bir üyesi olarak EĞİTİM-SEN üyelerinin bu
demokratik mücadelelerini selamlıyor, mücadelelerinin yürekten yanında
olduğumuzu da ifade etmek istiyorum. 
Sayın
Başkan, değerli arkadaşlar; demokrasilerde örgütlenme özgürlüğünün en önemli
kazanımlarından biri de sendikalaşmaktır. Sendikalar, özellikle toplumsal
yaşamımızın olmazsa olmaz unsurlarından biridir. Sendikalar, çalışanların
ekonomik, sosyal, özlük ve demokratik haklarının savunulduğu yapılardır. 
Çalışanlar, özellikle toplumsal bir yapı olmaları
itibarıyla, toplumun bir parçası olmaları itibarıyla, sendikal mücadeleyi
geçmişten beri, bugüne kadar hep veregelmişlerdir. Türkiye'de de sendikal
mücadele bu eksende uzun bir süreden beri verilmektedir ve bu alanda çok ciddi
gelişmeler, çok büyük kazanımlarda elde edilmiştir. Onun için, bu kazanımlara
karşı iktidarlar, sürekli kendi savunmuş olduğu çıkarların savunusunu yaparak
sendikal mücadeleyi geriletmek için sendikalı çalışanların haklarına karşı bir
duruş içerisinde olmuşlardır. Diyalektik olarak da sendikanın çalışanları,
sendika üyeleri de iktidara karşı kendi üyelerinin, kendi çalışanlarının
haklarını savunmanın mücadelesini vermişlerdir. Türkiye’de de bu mücadele
özellikle 1990’lı yıllarda, Kamu Emekçileri Sendikalarının başını çektiği
sendikal mücadelenin fiilî ve meşru bir ivme kazanmasıyla büyük bir yere sahip
olagelmiştir. 
Şu
anda da, özellikle son bir yıldır Kamu Emekçileri Sendikaları çalışanlarına
yönelik ciddi boyutta bir soruşturma furyası başlatılmış durumdadır. Kamu
Emekçileri Sendikalarına üye olanlar birtakım keyfî gerekçelerle, birtakım
antidemokratik gerekçelerle ve tamamen politik yaklaşımlarla susturulmaya,
hakları çiğnenmeye, engellenmeye çalışılmaktadır. Özellikle AKP iktidarının 7
Hazirandan sonra toplumda yaratmak istediği korku, kaos ve kutuplaştırma
politikalarına paralel olarak kamu çalışanlarına yönelik de bu saldırı dalgası,
saldırı siyaseti olanca hızıyla devam etmektedir. Bu çerçevede de, birçok kamu
çalışanı görevden alınmış, sürgün edilmiş, adli ve idari cezalara tabi
tutulmuştur. Onlarca kamu çalışanı, Toplantı ve Gösteri Yürüyüşleri Kanunu’na
muhalefet ettiği, basın açıklamalarına katıldığı, sosyal medyada birtakım
düşüncelerini paylaştığı gerekçesiyle soruşturmalara tabi tutulmuştur. Çok
basit gerekçelerle sendikal mücadele siyasal iktidar tarafından susturulmaya,
engellenmeye ve bastırılmaya çalışılmaktadır. Özellikle 12 Eylül darbe dönemini
aratmayacak baskılarla, aratmayacak uygulamalarla soruşturmalar başlatılmış,
insanlar zapturapt altına alınmaya çalışılmıştır. Bakın, geçen yıl 10 Ekim
barış etkinliğinde yapılan katliama karşı emekçilerin, çalışanların demokratik
haklarını kullanarak 13-14 Ekimde gerçekleştirmiş oldukları iki günlük greve
karşı büyük bir soruşturma başlatıldı. 16 binin üzerinde insana, çalışana idari
ve adli soruşturma açıldı. Bu niçin açıldı? Demokratik bir hakkın kullanımı ve
katliama karşı çıkıldığı için açıldı. Ondan sonra, 29 Aralıkta bölgede,
Türkiye’de devam edegelen şiddete, çatışmaya ve ölümlere karşı yine KESK’in
başlattığı grevler gerçekleştirildi. 29 Aralık günü yapılan iş bırakma
grevinden kaynaklı yine on binlerce insana karşı soruşturma açıldı ve bu
soruşturmalar çerçevesinde ne yazık ki birçok kamu çalışanı görevden alındı,
sürgüne uğratıldı, maaş kesimi, kınama ve benzeri cezalara tabi kılındı. 
Tüm
bunlar şunu gösteriyor ki siyasal alanda da, toplumsal alanda da, çalışma
yaşamında da barış, demokrasi ve özgürlük mücadelesi engellenmeye, baskılanmaya
çalışılmaktadır. Bir karabasan gibi çalışanların üzerine çöreklenen bu siyasal
mantık demokratik yaşamı engellemeye çabalamaktadır. Özellikle, otoriter, tekçi
ve statükocu bir anlayışı geçmişten alarak bugünlere taşımak ve insanların hak
ve özgürlüklerini savunmalarının önüne geçilmek istenmektedir. Bu yapılırken
de, tabii ki her alanda olduğu gibi, sendikal yaşamda da, çalışma yaşamında da
çalışma barışı bozulmakta, toplumsal kutuplaşma ve ayrışma da giderek
derinleşmektedir. Bu, hepimizi büyük bir kaygıya, büyük bir endişeye sevk
etmektedir. Tam da bunların önüne geçmek için parti olarak biz çalışma yaşamının
korunması, oradaki iş barışının sağlanması için de bu araştırma önergesini
verdik. Özellikle, son bir yıl içerisinde bu cadı avına dönüşen soruşturmaların
objektif bir şekilde Meclis tarafından araştırılmasını istiyoruz, herhangi bir
sendika ayrımı yapılmadan. Sadece bir sendikaya yönelik bu soruşturmaların
kesinlikle politik olduğunu, hukuki olmadığını düşünüyoruz. 
Sizlerin
de bildiği gibi, KESK, 1990’larda kurulmuş ve bugünlere gelinceye kadar da
-sözümün başında ifade ettiğim gibi- birçok baskı ve engellemelerle karşı
karşıya kalmıştır ama şu anda da görüyoruz ki KESK’ten sonra kurulan, Hükûmete
yakın, yandaş diyebileceğimiz -tırnak içerisinde- bir kamu sendikasının 2002
yılında, AKP iktidara geldiği zaman 62 bin olan üye sayısı 2016 yılı itibarıyla
974 bine ulaşmıştır. Bu alanda da muhalefet yapmaktan ziyade, çalışanların
haklarını savunmaktan ziyade siyasal iktidara birtakım alanlar açmanın alt
basamağı olmaktan öte bir anlam, bir ifade ortaya konulmamıştır ve bir pratik
de gerçekleşmemiştir. Biz isteriz ki tüm sendikalar hükûmetlerin, siyasal
iktidarların yanında değil, temsil ettikleri, haklarını savundukları,
vekâletlerini aldıkları çalışanların haklarını savunsunlar; onların demokratik,
ekonomik, özlük haklarının savunuculuğunu yapsınlar. Dolayısıyla, tam da bunun
içindir ki muhalif bir sendika olan KESK’e yönelik, kamu çalışanlarına yönelik,
EĞİTİM SEN’e ve diğer bileşenlere yönelik bir cadı avı başlatılmıştır. Bundan
dolayı da bu cadı avının Meclis tarafından objektif bir şekilde araştırılıp yapılan
haksızlıkların, yapılan keyfî uygulamaların, hukuksuzlukların ortadan
kaldırılması için Meclisin de gereken sorumluluğu yerine getirmesini
bekliyoruz. Herhangi bir taraf tutmadan, objektif bir şekilde, sendika ayrımına
gitmeden, çalışanların hakkını esas alan ve çalışanların çıkarını esas alan bir
tutum Meclisin de asli görev ve sorumluluklarından biridir. Dolayısıyla,
toplumsal barışımızı ciddi bir şekilde tehdit eden ve çalışma yaşamındaki
demokratik ilkeleri de altüst eden bu soruşturma furyasına artık son demeliyiz.
(Mikrofon
otomatik cihaz tarafından kapatıldı)
İBRAHİM
AYHAN (Devamla) – Bunun için de vermiş olduğumuz önergenin tarafınızca
desteklenmesini ve bu son süreçte yapılan antidemokratik uygulamaların
araştırılmasını istiyoruz.
Saygılar
sunuyorum. (HDP sıralarından alkışlar)
BAŞKAN
– Teşekkür ederiz Sayın Ayhan.
Grup
önerisinin aleyhinde ilk konuşmacı Şanlıurfa Milletvekili Sayın Mahmut Kaçar.
Süreniz
on dakika.
Buyurun.
(AK PARTİ sıralarından alkışlar)
MAHMUT
KAÇAR (Şanlıurfa) – Sayın Başkan, saygıdeğer milletvekilleri; HDP grup önerisi
hakkında söz almış bulunuyorum. Bu vesileyle yüce Meclisi saygıyla
selamlıyorum.
Sözlerime
başlamadan önce Temmuz 1995’te Srebrenitsa katliamının yıl dönümü
münasebetiyle, Avrupa’nın ortasında, sözde medeni dünyanın gözü önünde sırf
Müslüman oldukları için soykırıma uğrayan savunmasız sivil Boşnak
kardeşlerimizi bir kez daha rahmetle anıyor, bu soykırımı yapanları, destek
olanları, seyirci kalanları lanetliyor, bu soykırımı unutmayacağımızı ve
unutturmayacağımızı bir kez daha ifade ediyorum.
Tabii, HDP grup önerisiyle ilgili HDP’nin çok değerli
milletvekili, arkadaşım İbrahim Ayhan Bey’in Urfa Milletvekili olarak burada
konuşması, ardından bizim söz almamız aynı zamanda bize bir tarihsel tevafuku
hatırlattı. İbrahim Bey, 1990’lı yıllarda, 28 Şubat sürecinde kendisi Şanlıurfa
EĞİTİM-SEN ve KESK Başkanıyken, biz de Şanlıurfa’da SAĞLIK-SEN ve MEMUR-SEN
Başkanı olarak birlikte sendikal mücadelede yol yürüdüğümüz bir arkadaşımız.
Onun için, bahsettiği konularla ilgili zannediyorum tarihî süreci anlatmada
Meclis Genel Kurulu içerisinde en fazla karşılık bulacak olan arkadaşlarımızdan
biri. 
HDP grup önerisi iki temel yaklaşım üzerinde ifade
edilmiş: Bunlardan biri, sendikal hakların gelişimiyle ilgili. İkincisi de KESK
üyelerine baskı yapıldığı hususuyla ilgili. Sendikal mücadelede sendikal
haklarla ilgili gelinen noktada zannediyorum başta İbrahim Bey olmak üzere
herkesin üzerinde ittifak ettiği konu Türkiye’de son on beş yıldır sendikal
örgütlenme, sendikal hakların korunması ve gelişimi noktasında çok önemli
adımlar atıldığıdır. 
Türkiye’de özellikle kamu sendikacılığı alanında
1990’lı yıllarda uluslararası sözleşmeler esas alınarak genelgelerle
sendikacılık faaliyeti yürütülürken 2001 yılında kamu sendikacılığında toplu
görüşme yani memur sendikalarının görüşme yaptığı ama son sözü hükûmetin
söylediği ve kamu çalışanlarının kendileriyle ilgili kararları almadığı bir
süreçten sonra bugün Türkiye’de kamu çalışanlarının toplu sözleşme hakkının
olduğu, kendileriyle ilgili alınan her kararda söz sahibi olduğu ve toplu
sözleşme neticesinde mutabakata varılan hususların yasal düzenleme yerine
geçtiği ve hükûmeti de bağladığı son derece önemli bir sendikal zemini
kazandığımız bir süreç yaşıyoruz. 
Kamu çalışanlarıyla ilgili her toplu sözleşme hakkı
gündeme geldiğinde AK PARTİ öncesi dönemin iktidarları ilk olarak kamu
çalışanlarına “Eğer bu ülkede toplu sözleşme hakkı istiyorsanız önce iş
güvencesinden vazgeçeceksiniz.” dayatması yapmıştır. Avrupa’daki örneklerin de
çok daha ilerisinde bugün Türkiye, kamu çalışanlarının devlet memuru
güvencesine dokunulmadan iş güvencesi hakkının yanında toplu sözleşme hakkının
alındığı dünyadaki nadir ülkelerden biridir. Bugün Avrupa ülkelerinde toplu
sözleşme hakkı vardır ama bunun karşısında kamu çalışanlarının tamamı
sözleşmelidir ve iş güvencesi yoktur. Bugün eğer Türkiye’de biz memurların
toplu sözleşme haklarından bahsediyorsak, eğer bu kamu çalışanlarının iş
güvencesinden bahsediyorsak bunun altındaki temel faktör -AK PARTİ’nin- 2010 yılında
Mecliste kabul edilen, ardından da halkımızın onay verdiği Anayasa değişikliği
ve ardından 4688 sayılı KamuGörevlileri Sendikaları ve Toplu Sözleşme
Kanunu’nda yapılan değişikliktir. Halkımızın toplu sözleşmeye de toplumsal
sözleşmeye de “evet” demesiyle birlikte, kamu çalışanları bugün toplu sözleşme
hakkına sahiptir. 
Sayın Ayhan konuşmasında sendikal mücadeleyle önemli
kazanımlar elde edildiğini ifade etti. Aslında, bu cümle sendikal bakış
açısıyla belki sendikal bir dildir ama siyasi bir değerlendirme yaptığınız
zaman, aynı zamanda son yıllarda sendikal anlamda elde edilen kazanımların da
bir ikrarıdır. Evet, önemli kazanımlar elde edilmiştir, elbette ki sendikal
mücadele önemlidir ama bunun yanında, iktidarın çalışanlara bakış açısı bundan
çok daha önemlidir. 2002’den önce de sendikalar vardı, sendikal mücadeleler
vardı ama bırakın yeni kazanımlar elde etmeyi, mevcut olan haklarda dahi geri
gitme hadiseleri varken, AK PARTİ’nin emeğin kutsal olduğu, emeğin hakkını
korumanın temel insan haklarından olduğu temel yaklaşımıyla atmış olduğu
demokratik adımlarla biz, bugün çalışma hayatıyla ilgili çok önemli
kazanımlardan bahsediyoruz. 
Yine,
bu anlamda, 2003’te, 2005’te, 2010’da yapılan önemli yasal mevzuat
değişiklikleriyle birlikte, sendikalara basın açıklamaları ve mesai saatleri
dışında sendikal faaliyetlere katılanlar hakkında disiplin soruşturması
yapılamayacağıyla ilgili yayımlanan 2003’teki genelge, yine disiplin
yönetmeliğinde yapılan önemli bir değişiklikle, az önce ifade edildi, işte
binlerce memurun soruşturma geçirdiğinden... Daha önce, kendileriyle ilgili
herhangi bir disiplin soruşturmasına tabi tutuldukları zaman merkez disiplin
veya yüksek disiplinin aldığı kararlara kamu çalışanlarının veya onların
temsilcilerinin hiçbir surette müdahale imkânı yokken bugün kamu çalışanları,
sendikalar eliyle bütün disiplin kurullarında temsil edilmekte ve asil üye
olarak oy hakkına sahiptir. Bugün eğer kamu çalışanlarıyla ilgili disiplin
soruşturmalarında gerek merkez disiplinde gerekse de yüksek disiplin kurullarında
sendikaları temsil ediliyorsa, soruşturma geçiren memur arkadaşlarımız
kendileriyle ilgili savunma hakkında esas teşkil ediyorsa bu AK PARTİ iktidarı
döneminde yapılan yasal düzenlemeler sayesindedir. Bu bağlamda, elbette ki
sendikal mücadelede atılması gereken adımlar var mıdır? Siyaset hakkı başta
olmak üzere, alınması gereken mesafeler vardır ama burada da şunu ifade edeyim:
Bugüne kadar nasıl ki AK PARTİ iktidarının çalışanlara temel bakış açısı
noktasındaki olumlu yaklaşımıyla önemli adımlar atıldıysa ben inanıyorum,
önümüzdeki süreçlerde de bu önümüzde problem olarak gözüken kamu çalışanlarının
talepleri noktasında da önemli adımlar atılacaktır. 
Şimdi,
son, KESK’e yönelik o soruşturmalara gelince: Hiçbir zaman kamu çalışanlarının
bir sendikaya üye olduklarından dolayı özel bir ayrıma tabi tutulmaları söz
konusu olamaz. Böyle bir ayrımı hiçbirimizin kabul etmesi de asla kabul
edilecek bir husus değil. Bahsedilen soruşturmalar, kamu çalışanlarının yapmış
olduğu fiil ve eylemlerden dolayı yapılan soruşturmalardır. Bunlar da genel
anlamda incelendiğinde, terörist cenazelerine katılım, terör örgütünün organize
ettiği, flamaların açıldığı, terörü destekleyen sloganların atıldığı illegal
gösterilere katılım, siyasi parti toplantılarına katılım, sosyal medyada terör
propagandası, terörü teşvik ve destek alanında yapılan iş ve işlemlerle ilgili
soruşturmalardır. Bu kapsam dışında, sendikal faaliyetlerden dolayı yapılan
herhangi bir soruşturma varsa buna karşı sesimizi yükseltmek hepimizin temel
görevi. Bakın, şunu ifade edeyim…
MAHMUT
TOĞRUL (Gaziantep) – Grev dolayısıyla bu soruşturmalar hep, grev dolayısıyla.
MAHMUT
KAÇAR (Devamla) – Grevle ilgili, siz de biliyorsunuz ki sendikalar grev kararı
alırlar. Bununla ilgili yapılan bütün soruşturmalarla ilgili de Danıştayın bu
konuda iptal kararları vardır. Yani, bugün bir grev kararında veya iş
yavaşlatma eyleminden dolayı geçmişe dönük, matuf olarak netleştirilen,
somutlaştırılan bir ceza yoktur. Ancak, yapılan işlemlerde eğer kamu
çalışanlarının temel görevi dışında, illegal yapıların propagandasını yapma,
terörist cenazelerine katılım gibi, kamu çalışanlarının değil, normal
vatandaşlarımızın da hukuk devleti içerisinde temel sorumluluğu ve
sorumluluğunun karşısında da cezanın olduğu işlemler varsa elbette ki hukuk
devletinde bunlara karşı bir müeyyide uygulamak da takdir edersiniz ki en doğal
sonuçtur.
Sendikalarla
ilgili konu yapıldı ve bir sendikaya atıfta bulunuldu, işte, “yandaş sendika”,
“Kurulduğu zaman üyesi şu.” diye, MEMUR-SEN’le ilgili bir yaklaşım. Elbette ki
ben 2011’den itibaren milletvekiliyim, 2011’den sonrasıyla ilgili MEMUR-SEN’in
yetkili organları bununla ilgili açıklamaları yapar ama 2011 öncesi bu
sendikada genel başkanlık yapmış birisi olarak çok açık ve net ifade ediyorum:
2001 yılında çıkan yasayla üyeleri sıfırlanan, baskı altına alınan ve
ötekileştirilen, eğer sendikal mücadelede bir örnek görülüyorsa bu
ötekileştirme ve baskı MEMUR-SEN’e ve MEMUR-SEN üyelerine yapılmıştır. Bugün
Diyarbakır Belediyesinde, bugün Batman Belediyesinde, bugün Siirt Belediyesinde
MEMUR-SEN’e ait 1 üye dahi bulma imkânınız yoktur. Ama, bugün AK PARTİ
belediyelerinin birçoğunda KESK’in yetkili olduğunu görürsünüz, MEMUR-SEN’in
yetkili olduğunu görürsünüz, KAMU-SEN’in yetkili olduğunu görürsünüz. 
(Mikrofon
otomatik cihaz tarafından kapatıldı) 
MAHMUT
KAÇAR (Devamla) – Onun için, eğer bir baskıdan bahsedeceksek KESK’e yapılan
baskı değil, HDP’li belediyelerin kamu çalışanlarına yaptığı baskılarla ilgili
bir Meclis araştırması önergesi verilmesinin daha doğru olduğunu ifade ediyor,
yüce Meclisi saygıyla selamlıyorum. (AK PARTİ sıralarından alkışlar)
İDRİS
BALUKEN (Diyarbakır) – Ver işte, araştıralım. 
MAHMUT
TOĞRUL (Gaziantep) – Verin, verin, araştıralım.
BAŞKAN
– Teşekkürler Sayın Kaçar.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın hatibin konuşmasında birçok sataşma vardı ama en
son söylediği cümleyle zaten “HDP’li belediyelerin yaptığı baskılar üzerine…”
diyerek grubumuza sataşmıştır, söz istiyoruz.
BAŞKAN
– Siz mi konuşacaksınız?
İDRİS
BALUKEN (Diyarbakır) – İbrahim Ayhan konuşacak.
BAŞKAN
– Sayın Ayhan, buyurun.
Süreniz
iki dakika. 
VIII.- SATAŞMALARA İLİŞKİN KONUŞMALAR
(Devam)
11.- Şanlıurfa Milletvekili İbrahim
Ayhan'ın, Gaziantep Milletvekili Mahmut Kacar’ın HDP grup önerisi üzerindeki
konuşması sırasında Halkların Demokratik Partisine sataşması nedeniyle
konuşması
İBRAHİM
AYHAN (Şanlıurfa) – Sayın Başkan, değerli arkadaşlar; tabii, Mahmut Bey ifade
etti, kendisiyle biz uzun süre sendikal çalışmalarda birlikte mücadele ettik,
aynı sendikalarda olmamamıza rağmen, en azından bir zemini, bir süreci birlikte
götürdük. Ben isterdim ki Mahmut Bey en son yaptığı konuşmayı önceki yaptığı
konuşmalarla paralel bir şekilde götürsün. Şimdi, Türkiye’de alışılagelen ve
kolay olarak ezberlere yerleşen bir ezberi de tekrar etti, sendikal
çalışmalardan dolayı, demokratik faaliyetlerden dolayı, haklarını savunanlara
yönelik açılan soruşturmaları terör sepetine koydu, işte, örgüt propagandası,
örgüt resimleri, benzeri şeyler söyledi. Bu dil zaten çok geçmişten beri artık
klişeleşmiş, olagelen bir dildir. Çok açık, net bir şekilde söylemek gerekirse -bakın,
ben konuşmamda da ifade ettim- 10 Ekim Ankara katliamına karşı yapılan greve
katıldıkları için 16.746 kişi hakkında idari soruşturma açıldı. Suruç
katliamını protesto ettikleri için, Suruç katliamında yaşamını yitirenleri
basın açıklamasıyla andıkları için yüzlerce insan hakkında soruşturma açıldı.
Yani, bunun terör örgütüyle, bunun işte farklı böyle şeyle ilişkilendirilebilecek
ne ilişkisi ve bir bağlantısı vardır? Dolayısıyla, nasıl ki gazetecilik
faaliyetleri yürütürken gazetecilere “Terörist gazeteci.” deniliyorsa şimdi
sendikacılara da sanırım “Terörist sendikacı.” denilecektir. Ben bunu gerçekten
Mahmut Bey’den de beklemiyordum. Şunu açık bir şekilde söyleyeyim, elimde tek
tek, soruşturma açılan kamu çalışanlarının soruşturma açılma nedenleri var, onu
kendisine ayrıyeten de gösterebilirim. Tüm bunların, birtakım böyle hani…
(Mikrofon
otomatik cihaz tarafından kapatıldı)
İBRAHİM
AYHAN (Devamla) - …kriminal gerekçelerle hukuksuzların üstü örtülmeye
çalışılıyor. Bu kesinlikle doğru değildir. Tamamen demokratik faaliyetler,
sendikal faaliyetler. 
Teşekkürler.
(HDP sıralarından alkışlar)
BAŞKAN
– Teşekkür ederiz Sayın Ayhan.
X.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 20/6/2016 tarihinde Siirt
Milletvekili Kadri Yıldırım ve arkadaşları tarafından verilen, KESK'e bağlı ve
muhalif sendikaların yaşadığı baskıların araştırılması amacıyla verilmiş olan
Meclis araştırması önergesinin, Genel Kurulun bilgisine sunulmak üzere bekleyen
diğer önergelerin önüne alınarak 12 Temmuz 2016 Salı günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN
- Halkların Demokratik Partisi grup önerisinin lehinde ikinci konuşmacı İzmir
Milletvekili Sayın Musa Çam. (CHP sıralarından alkışlar)
MUSA
ÇAM (İzmir) – Sayın Başkan, Türkiye Büyük Millet Meclisinin saygıdeğer üyeleri;
Halkların Demokratik Partisinin vermiş olduğu Meclis araştırması önergesi
üzerinde Cumhuriyet Halk Partisi Grubu adına söz almış bulunuyorum. Yüce
Meclisi, hepinizi saygıyla selamlıyorum.
Bugün,
Srebrenitsa’da bundan yirmi bir yıl önce hayatını kaybeden ve dünyanın en ücra
köşesinde ve nerede yapılırsa yapılsın insanlığa karşı işlenmiş bütün suçları,
bütün cinayetleri şiddetle ve nefretle kınıyor, hayatını kaybedenleri saygıyla
anıyorum. 
Halkların
Demokratik Partisinin vermiş olduğu Kamu Emekçileri Sendikası KESK’e karşı yapılan
baskılar ve mobbinglerle ilgili araştırma önergesinin gerekçe bölümünde aynen
şunlar söyleniyor: “Avrupa İnsan Hakları Mahkemesi ve Anayasa Mahkemesi
kararları olmasına rağmen, Kamu Emekçileri Sendikaları Konfederasyonu (KESK)
üyesi birçok kamu emekçisine grev, eylem, yürüyüş etkinliklerinden çeşitli
cezalar verilmektedir. Bu kapsamda, Siirt’te KESK bileşenlerinden Sağlık
Emekçileri Sendikası (SES), Diyanet ve Vakıf Emekçileri Sendikası (DİVES),
EĞİTİM-SEN ve TÜM BEL SEN üyelerine yönelik sürgün, açığa alma, kademe
ilerlemesinin durdurulması cezaları verilmiştir. Özellikle son bir yıl
içerisinde, Siirt’te keyfî uygulamalarla kamu emekçilerine yönelik hukuksuz
uygulamaların başlatıldığı ifade edilmekte, bu sebeple EĞİTİM-SEN üyelerine
yönelik nöbet, kılık kıyafet, sosyal medya paylaşımları gibi gerekçelerle 100’ü
aşkın soruşturma açılmış ve çeşitli cezalar verilmiştir.” Yine, gerekçenin bir
paragrafında da: “KESK tarafından kamuoyuyla paylaşılan raporlara bakıldığında
da muhalif kamu emekçileri üzerindeki baskı daha net görülecektir. Özellikle 10
Ekim Ankara katliamı sonrasında yapılan 13-14 Ekim grevleri ile 29 Aralık grevi
sebebiyle soruşturmalar rekor düzeydedir.” denilmekte, KESK tarafından
hazırlanan rapora göre de birtakım veriler ortaya konulmaktadır. Şimdi,
gerekçede bunlar söylenildiğine göre, gerçekten Kamu Emekçileri Sendikaları
Konfederasyonu ve diğer sendikal harekete böyle bir baskı yapılıyor mu,
yapılmıyor mu bunlara bakmak lazım. Bununla ilgili de Kamu Emekçileri
Sendikaları Konfederasyonunun kendisinin yayımlamış olduğu birtakım raporlar ve
birtakım veriler var, bu verilere kısaca bir göz atmak gerekir. Bu, özellikle
10 Ekim Ankara patlamasından sonra ve toplu sözleşme süreçlerinde yapılan grev
ve eylemlerden dolayı... Kendi raporlarına dayanan rakamlar şunlardır, Kamu
Emekçileri Sendikaları Konfederasyonu diyor ki: “Biz 16.475 kamu emekçisine
greve katıldığı gerekçesiyle çeşitli soruşturmalar açılmıştır ve bunlar
yürürlüktedir. Örneğin, bunların başında, Diyarbakır’da 4.900, İzmir’de 3 bin, Mardin’de
2.600, Van’da 2 bin, Batman’da 1.200’ün üzerinde, Adıyaman’da 499, Urfa’da 246,
Artvin’de 40, Gaziantep’te 475 kişi olmak üzere son üç ay içerisinde 16.475
kamu emekçisi hakkında soruşturma, araştırma ve kovuşturma yapılmıştır.”
denilmektedir KESK’in raporunda. Yine, bunu bilanço olarak şöyle döküyor, diyor
ki işte bu son üç ayın bilançosunda: Soruşturma, uyarı ve kınama cezaları
16.646; sürgün, görev yeri ve görev değişikliği 82; işten çıkarma, göreve son
verme cezaları 50; gözaltı ve tutuklama 20; Cumhurbaşkanına, Başbakana hakaret
davası 37; kademe ilerlemesinin durdurulması 23, ceza davaları ve
soruşturmaları 102, akademisyenlere yönelik kadro iadesi, işten çıkarma 12,
aylıktan kesme ve idari para cezası 16; sosyal paylaşım, ifade özgürlüğüne yönelik
davalar 40, mobbing 14, sendikal faaliyetlerin engellenmesi 11, sendikal
materyallerin engellenmesi 3, eylem ve yürüyüş engelleme 2, 2911’e muhalefet
iddiasıyla açılan dava 5, eğitim ve öğretim hakkının engellenmesi, Cizre,
Silopi, Nusaybin, Sur, Yüksekova ve diğer illerde de onlarca engelleme var. 
Şimdi,
baktığımızda, fiilen, Türkiye’de Kamu Emekçileri Sendikaları Konfederasyonuna
karşı ve diğer sendikalara karşı bir yaptırımın söz konusu olduğu açık ve net
bir şekilde görülmektedir. Yaklaşık olarak bayramdan önce, 27 Haziranda, yine
burada, bu kürsüde, yine bununla ilgili verilen bir önerge üzerine de ben,
Sayın Ahmet Bey ve diğer değerli konuşmacılarımız bunu dile getirdik. Evet,
1990’lı yıllarda başlayan, 2001 yılında çıkartılan kamu emekçileri sendikası
yasasıyla birlikte, Türkiye’de önce toplu görüşme, daha sonra toplu sözleşme
noktasına gelinmiştir. Ancak, bu yeterli midir? Değildir. Özellikle Türkiye
Cumhuriyeti devletinin de altına imza altmış olduğu ILO sözleşmeleri
standardında mıdır? Değildir, onun gerisindedir. Bunu daha da ileri götürmemiz
gerekiyor ama burada esas dikkat etmemiz gereken nokta, benden olan kamu
emekçileri sendikalarına yol, benden olmayanların tamamını da tasfiye etme
operasyonudur arkadaşlar. Bu, sadece sendikal alanda değil, on dört yıllık AKP
Hükûmeti döneminde kendisine karşı olan veya kendisine biat etmeyen tüm kurum
ve kuruluşları biat eder noktaya getirmek, tasfiye etmek veyahut da yok etmek
anlayışının Türkiye’de egemen olmasıdır arkadaşlar. Sanayi odası, ticaret odası,
esnaf odası, diş hekimleri, mimarlar odası, mühendisler odası, kadın
dernekleri, Yeşilay, TÜRGEV, vakıf, aklınıza ne gelirse gelsin, arkadaşlar,
bunları AKP’lileştirmekle ilgili yoğun bir çalışma var; bu da bunlardan bir
tanesidir. Evet, Türkiye’de kamu emekçileri sendikalarına, kendinden olmayan
sendikalara karşı önemli bir yaptırım var, önemli bir baskı var. Tayin
olacaksınız, falanca konfederasyona gideceksin, MEMUR-SEN’e gideceksin üye
olacaksın, tayinin olur. O sendikaya gideceksin terfi edeceksin, o sendikaya
gidip üye olursan terfi ediyorsun. O sendikaya gidip üye olursan lojman hakkına
sahip olabilirsin. O sendikaya gidip üye olursan her türlü imtiyazdan
faydalanma şansın ve hakkın vardır. 
Bunlar
doğru yöntemler ve usuller değildir arkadaşlar, bunların terk edilmesi
gerekiyor ama ne yazık ki on dört yıllık AKP iktidarı döneminde bu tip
alışkanlıklar artık bir kural hâline getirilmiş ve bir kural hâlinde
uygulanmaya devam ediyorlar. Buna hepimizin ve herkesin karşı çıkması
gerekiyor. 
En
son şubat ayında, 16 Şubat 2016 tarihinde Başbakanlık Personel ve Prensipler
Genel Müdürlüğü, Başbakan Sayın Ahmet Davutoğlu imzasıyla, Hükûmetin aleyhinde
yorum, açıklama, basın toplantısı, eylem gibi her türlü etkinlik yapıldığında
bunlara katılanlar hakkında soruşturma ve kovuşturma açılmasıyla ilgili bir
genelge yayımladı. Bu genelge Sayın Ahmet Davutoğlu’na yaradı mı, yaramadı mı;
onu sizler biliyorsunuz. Yaramadığı açık, kimseye bir faydası olmadığı açık ve
net ama bu genelge doğrultusunda ve bu genelge doğrultusunda oluşturulan BİMER
marifetiyle, şimdi önüne gelen herkes ama herkes imzasız, isimsiz bir şekilde
“Falanca şunu yaptı, filanca şunu yaptı.” diye kamu çalışanları hakkında,
vatandaşlar hakkında BİMER’e onlarca, yüzlerce, binlerce, on binlerce şikâyet
dilekçesi gönderiyor ve o insanlar hakkında kovuşturma, soruşturma açılıyor
arkadaşlar. 
Sorun
nedir? Söylüyorsunuz “paralel devlet”, “paralel yapı”, “paralel yapı…” Onlarca
insan mahkûm edildi -Tuncay Özkan’ı, Mustafa Balbay’ı, Sayın Çiçek’i- onlarca
insan cezaevlerinde beş yıl altı ay yattılar, sesinizi çıkarmadınız, onlarla
birlikte bunları yaptınız. Ama, şimdi aynı yöntem ve usulü sizler kendiniz
yapıyorsunuz, kendi bakanlarınız, kendi yöneticileriniz marifetiyle bunu
gerçekleştirmeye çalışıyorsunuz ki bu doğru bir yöntem ve usul değildir. 
Yani,
geçtiğimiz hafta yine burada söylemiştim, Amerika’da 1940’lardan sonraki
McCarthycilik dönemini. Şu anda Türkiye’de, fiilen, ispiyonculuk ve ihbarcılık
marifetiyle önüne gelen herkes kendisi gibi düşünmeyen, kendisi gibi hareket
etmeyen, kendisi gibi oy vermeyen herkesi şikâyet eden, ihbar eden noktaya
geldi ki bu, Türkiye’nin gidişatı açısından doğru bir nokta değildir. 
Bununla
ilgili şimdi mademki bu kadar iddia var, Kamu Emekçileri Sendikaları
Konfederasyonuna (KESK’e) bu kadar baskı var, bu kadar rakamlar verilmiş, bu
kadar raporlar var; o zaman bunlar doğru mudur, yanlış mıdır anlaşılabilmesi
için yapılacak bir tek şey var, hiç kimsenin şaibe altında kalmaması gerekir,
doğruların gün ışığına çıkartılması gerekir. Bunların gün ışığına çıkartılması
için de araştırma komisyonu kurulması gerekir. İktidarıyla muhalefetiyle
hepimiz, herkes, bu kadar iddialar karşısında, şimdi burada parmak kaldırarak
“Hayır, istemiyoruz.” demek yerine, bu iddiaların araştırılması ve gün ışığına
çıkartılması gerekir ve o zaman demeliyiz ki: “Ey HDP, senin bu kadar
iddiaların var ama biz araştırma komisyonunu kurduk, bunların hiçbirisinin
doğru olmadığını gördük.” Alırsınız, suratına atarsınız. Bu kadar basit. 
Ama,
bunu burada reddetmek yerine o komisyonun kurulmasını hep birlikte sağlamamız
ve bu iddiaların tamamını araştırmamız ve doğruları gün ışığına çıkarmamız
gerekir diyor, bu konuda hepinizi sevgi ve saygıyla selamlıyorum arkadaşlar.
Teşekkür
ediyorum. (CHP sıralarından alkışlar)
BAŞKAN
– Teşekkür ederiz Sayın Çam.
Halkların
Demokratik Partisi Grup önerisinin aleyhinde ikinci ve son konuşmacı İstanbul
Milletvekili Sayın Halis Dalkılıç. (AK PARTİ sıralarından alkışlar)
HALİS
DALKILIÇ (İstanbul) – Sayın Başkan, değerli milletvekilleri; HDP’nin grup
önerisi aleyhinde grubum adına söz almış bulunuyorum. 
Bu
vesileyle ben de yirmi bir yıl önce Avrupa’nın göbeğinde yaşanan vahşeti,
yaşanan katliamı kınıyorum, orada hayatını kaybeden şehitlere Allah’tan rahmet
diliyorum. Bu katliamı işleyenlere sessiz kalanları, hâlâ bugün bile görmezden
gelenleri insanlığın vicdanına havale ediyorum ve en yüksek seviyede, Meclis
adına kınıyorum ve geçmiş olan Ramazan Bayramı’nızı tekrar kutluyorum. 
Sayın
Başkan, değerli milletvekilleri; HDP’nin grup önerisinin içeriğine baktığımda,
içeriğine katılmamakla birlikte ısrarla “bazı muhalif sendikalar” ibaresini
görüyorum. Muhalif sendikanın ne olduğunu gerçekten anlamakta güçlük çekiyorum.
Neye muhalif sendikalar?
ÖZGÜR
ÖZEL (Manisa) – Yandaşı iyi bilirsin ama. Yandaşı bilirsin.
HALİS
DALKILIÇ (Devamla) - Hükûmete mi muhalif, millete mi muhalif, işverenine mi
muhalif, yaşadığı kurumuna mı muhalif yoksa kendi teşkilatlarına mı muhalif
doğrusu bunu anlamakta güçlük çekiyorum. 
ÖZGÜR
ÖZEL (Manisa) – Yandaş olabilirsin…
İDRİS
BALUKEN (Diyarbakır) - Sendikaların muhalif olması lazım.
HALİS
DALKILIÇ (Devamla) - Sendikalar muhalif değildir. Sendikanın tanımını yapalım
isterseniz. 
ÖZGÜR
ÖZEL (Manisa) – Sendikalar yapısı gereği muhaliftir, iktidardan bağımsız olarak
muhaliftirler.
HALİS
DALKILIÇ (Devamla) – Sendikanın tanımını yapalım ve sendikanın üzerine
konuşalım. Sendika olmanın birinci şartı, hiçbir siyasi parti ve hükûmete yakın
olmaları değil…
ÖZGÜR
ÖZEL (Manisa) – Ee, onu nereden getirdiniz?
HALİS
DALKILIÇ (Devamla) - …bağımsız olmaları, bu sayede işçi, memur ve halklara
toplumsal barışı, ülke ekonomisine ve ülkenin gelişmesine katkı sağlamalarıdır.

AHMET
GÜNDOĞDU (Ankara) - KESK’i ve Birleşik KAMU-İŞ’i grubunuzda ağırlayan sizsiniz
Özgür Bey. Ama, MEMUR-SEN MHP…
ÖZGÜR
ÖZEL (Manisa) - Tabii ağırlayacağız, seni de ağırlarız.
HALİS
DALKILIÇ (Devamla) - HDP’nin önerisinde özellikle, ısrarla “muhalif…” Muhalifi
gerçekten merak ediyorum, açıklamalarını da bekliyorum. Muhalif sendika hangisi,
muhalif olmayan hangisi? Doğrusu bunu ben de merak ediyorum, Meclisimizin de
merak ettiğini düşünüyorum.
AK
PARTİ iktidara geldiği günden bugüne…
ÖZGÜR
ÖZEL (Manisa) - Üyesinin hakkını savunuyorsa muhalif, saraya yanaşıyorsa değil.
HALİS
DALKILIÇ (Devamla) - …çalışanlarımızın, emekçilerimizin bugüne kadar aldığı
sendikal haklar… Türkiye’nin önünü açan AK PARTİ hükûmetleri oldu. 4688 sayılı
Kamu Görevlileri Sendikaları ve Toplu Sözleşme Kanunu’nda, Sendikalar Kanununda,
sırayla, 2004’te, 2006’da, 2008’de, en son 2010’da yapılan olumlu
değişikliklerle sendikaların gelişmelerine yol açılmıştır ve 2010
referandumunda çalışanlarımızın, emekçilerimizin kazanımları şunlardı…
ÖZGÜR
ÖZEL (Manisa) – Paralel yapı kandırdı sizi 2010 referandumunda. Paralel yapı
kandırdı sizi orada.
HALİS
DALKILIÇ (Devamla) – Birden fazla sendikaya üye olmak yasaktı, bu yasak ortadan
kaldırıldı; memurlar ve diğer kamu personelinin toplu sözleşme hakları verildi…
ÖZGÜR
ÖZEL (Manisa) – HSYK’nın yapısı ne oldu?
HALİS
DALKILIÇ (Devamla) – …kısmi yasaklar kaldırıldı, Ekonomik ve Sosyal Konseyin
kurulması -ki bu çok önemli- anayasal güvence altına alındı. Peki, bugün
sendika, bugün emekçilerin hakkını korumak adına konuşanlar o gün referandumda
ne yaptı? 
HAKAN
ÇAVUŞOĞLU (Bursa) – “Hayır.” dedi.
HALİS
DALKILIÇ (Devamla) - Milletin hafızası biliyor ama. Yüce milletimiz o gün
referandumda her zaman olduğu gibi cevap verdi, sendikaları, işçileri,
emekçileri sömürenlere cevap verdi. Doğrusu bunları bir kere daha paylaşmış
olalım. 
Sayın
Başkan, değerli milletvekilleri; baskı ve sendikacılık kavramlarını burada
birlikte konuşalım. Yıllardır AK PARTİ’ye “Mahalle baskısı yapıyor.”
diyorsunuz, bu yaftayı yapıştırmaya çalışıyorsunuz. Şimdi de “sendika baskısı”
diyorsunuz. Günümüzde sendika üyeliği bakımından bakanlıklarda hem KAMU-SEN hem
KESK hem onun dışındaki sendika üyelerinde bir eksilme olmuş mudur? Bunu
rakamlarla bir araştırın lütfen. Artma olmuştur. Dolayısıyla, bir baskının söz
konusu olduğu yerde, çalışılan kurumlarda, özellikle bakanlıklardaki kurumların
hiçbirinde bir eksilme yok bahsettiğiniz sendikalar açısından. 
Ben,
buradan, bu öneriyi getiren HDP Grubuna sesleniyorum. Peki, sizin yönettiğiniz
Diyarbakır, sizin yönettiğiniz, belediyesi sizde olan Van, sizin yönettiğiniz
Mardin’de kaç tane MEMUR-SEN üyesi vardır? Bunu burada açıklayın bakalım.
Mahalle baskısı ne? Onu konuşalım burada. Var mıdır? (AK PARTİ sıralarından
“Bravo” sesleri, alkışlar) 
MELİKE
BASMACI (Denizli) – “Yönettiğiniz” ne demek ya? Orası başka bir eyalet mi?
HALİS
DALKILIÇ (Devamla) – Ben bu soruyu soruyorum. Varsa “Var.” deyin, gelin
açıklayın sayılarını. Bunu merak ediyorum. Mahalle baskısını orada konuşalım. 
MELİKE
BASMACI (Denizli) – “Yönettiğiniz” ne demek? Oraya Hükûmet bakmıyor mu? Orası
ayrı bir devlet mi? Hiç şık olmadı söylediğiniz.
HALİS
DALKILIÇ (Devamla) – Şimdi, AK PARTİ Hükûmetine sendikalara baskı yaptığı gibi
bir yaftayı yapıştırmanızın mümkün olmadığını bir kere daha ifade ediyorum. 
İkincisi:
Bakın, yapılan soruşturmalar, kovuşturmalar… 
MELİKE
BASMACI (Denizli) – Mantıksız oldu. Eyalet mi orası, ayrı mı yönetiliyor?
HALİS
DALKILIÇ (Devamla) – Sendikaya üye olmak şu anlama gelmiyor: İstediğiniz zaman
işe gitme, istediğiniz zaman eylem yapma, istediğiniz zaman iş bırakma eylemi
yapma, istediğiniz zaman seçilmiş Başbakana, Cumhurbaşkanına hakaret etme
haklarını vermiyor, böyle bir özgürlük vermiyor. Eğer bunu yaparsanız bu
ülkenin bağımsız hukuku var…
MELİKE
BASMACI (Denizli) – Neyi var?
HALİS
DALKILIÇ (Devamla) – …bağımsız yargısı var, soruşturma yapar, kovuşturma yapar;
suçunuz varsa cezanızı verir, suçununuz yoksa aklanırsınız. Niye soruşturmaktan
imtina ediyorsunuz? Dolayısıyla, bu suçları işleyenlerle alakalı, bakın,
verdiğiniz rakamlarla ilgili yaklaşık 100-102 civarında dava açılmış. Bunların
çoğu ne biliyor musunuz? Başbakana, Cumhurbaşkanına hakaret ve görevi kötüye
kullanmak. 
MELİKE
BASMACI (Denizli) – Bu da bağımsız hukukun ispatı (!)
HALİS
DALKILIÇ (Devamla) – Dolayısıyla, bununla ilgili bağımsız yargı gereğini
yapacak. Eğer bunu yapmıyorsa görevini yapmamıştır.
MELİKE
BASMACI (Denizli) – Hangi yargı?
HALİS
DALKILIÇ (Devamla) – Bağımsız yargı.
Siz
bu ülkenin yargısına güvenmeyi de öğrenmelisiniz, bu millete güvenmeyi de
öğrenmelisiniz.
ÖZGÜR
ÖZEL (Manisa) – Güvensene. Hadi Danıştaya güvensene, Yargıtaya güvensene.
Değiştiriyorsun…
HALİS
DALKILIÇ (Devamla) – Nerede usulsüzlük varsa, hak tanımazlık, kural tanımazlık
varsa bunlarla ilgili cevaplar mutlaka verilecektir. 
MELİKE
BASMACI (Denizli) – İlahi adalet verecek size.
HALİS
DALKILIÇ (Devamla) – Bundan hiç kimsenin gocunmaması lazım.
AYTUĞ
ATICI (Mersin) – Paralel yargıçlara güvendiniz. Güvendiğiniz yargıçların
hepsini yok ettiniz.
HALİS
DALKILIÇ (Devamla) – Nerede hangi ülkede yaşıyorsanız yaşayın, hangi sendikaya
üye oluyorsanız olun, hangi kuruma üye oluyorsanız olun, hangi STK’ya üye
oluyorsanız olun bu ülkenin kuralları var…
AYTUĞ
ATICI (Mersin) – Bu ülkenin yüksek yargıçlarını yok ettiniz.
HALİS
DALKILIÇ (Devamla) – …ve almanız gereken izinler var. Bu izinleri takmadan, bu
ülkenin yasalarını takmadan “Ben istediğimi yaparım…
MELİKE
BASMACI (Denizli) – Diyen kimdir acaba?
HALİS
DALKILIÇ (Devamla) – …ben falan sendikanın üyesiyim.” diyorsanız, bununla
ilgili mutlaka yargı gereğini yapar, yapmıştır, yapmalıdır. 
MELİKE
BASMACI (Denizli) – Anayasa’yı saymayan kimdir acaba?
HALİS
DALKILIÇ (Devamla) – Dolayısıyla, sözlerimin sonuna gelirken HDP grup
önerisinin aleyhinde olduğumu bir kere daha zikrediyorum ve bu önergenin
gerekli olmadığıyla alakalı bütün kanaatim tamdır. Dolayısıyla, Meclisin boşuna
bu tür meselelerle değil de milletin hizmet beklediği, milletin bir an önce
kavuşmasını beklediği hizmetlerin gelmesi için…
MELİKE
BASMACI (Denizli) – Tabii, mesela torba gibi, mesela vergi afları gibi.
HALİS
DALKILIÇ (Devamla) – Evet, ben, HDP’nin grup önerisine CHP’nin daha aşkla sarıldığını
görüyorum, bu da ayrıca bir ibretlik durum. 
MELİKE
BASMACI (Denizli) – Bu, şahsınıza… 
HALİS
DALKILIÇ (Devamla) – Daha aşkla sarılıyorsunuz.
Dolayısıyla,
burada hiçbir siyasinin arka bahçesi olarak görmemeniz gerekiyor sendikaları,
arka bahçeniz olarak görmeyin; görürseniz millet de sizi görmemeye devam eder.
Ben tekraren söylüyorum; Grup önerisinin aleyhinde olduğumu zikrediyorum. 
Yüce
Meclisi saygıyla selamlıyor, millet adına hayırlı çalışmalar diliyorum
hepinize. (AK PARTİ sıralarından alkışlar) 
BAŞKAN
– Teşekkür ederiz Sayın Dalkılıç.
III.- YOKLAMA
(CHP
sıralarından bir grup milletvekili ayağa kalktı) 
ÖZGÜR
ÖZEL (Manisa) – Yoklama talebimiz var.
BAŞKAN
– Halkların Demokratik Partisi grup önerisini oylarınıza sunacağım ancak bir
yoklama talebi var. 
Sayın
Özel, Sayın Aydın, Sayın Basmacı, Sayın Karabıyık, Sayın Çamak, Sayın Kayan,
Sayın Engin, Sayın Biçer, Sayın Kayışoğlu, Sayın Çam, Sayın Atıcı, Sayın Tümer,
Sayın Türkmen, Sayın Uslupehlivan, Sayın Yedekci, Sayın Yarayıcı, Sayın Yüceer,
Sayın Tanrıkulu, Sayın Bayır, Sayın Özcan.
Yoklama
için iki dakika süre veriyorum.
Yoklama
işlemini başlatıyorum. 
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır. 
X.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 20/6/2016 tarihinde Siirt
Milletvekili Kadri Yıldırım ve arkadaşları tarafından verilen, KESK'e bağlı ve
muhalif sendikaların yaşadığı baskıların araştırılması amacıyla verilmiş olan
Meclis araştırması önergesinin, Genel Kurulun bilgisine sunulmak üzere bekleyen
diğer önergelerin önüne alınarak 12 Temmuz 2016 Salı günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN
- Halkların Demokratik Partisi Grubunun önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir. 
Birleşime
bir saat ara veriyorum. 
Kapanma Saati: 20.31
DÖRDÜNCÜ OTURUM
Açılma Saati: 21.34
BAŞKAN: Başkan Vekili PervinBULDAN
KÂTİP ÜYELER: Mücahit DURMUŞOĞLU (Osmaniye), Ali Haydar HAKVERDİ
(Ankara)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 111’inci Birleşiminin Dördüncü
Oturumunu açıyorum.
Sayın
milletvekilleri, Cumhuriyet Halk Partisi Grubunun İç Tüzük’ün 19’uncu maddesine
göre verilmiş bir önerisi vardır; okutup işleme alacağım ve oylarınıza
sunacağım. 
3.- CHP Grubunun, Hatay Milletvekili Hilmi
Yarayıcı ve arkadaşları tarafından, "Suriye'de faaliyet gösteren cihatçı
örgütlerin ülkemizi geçiş güzergâhı ile örgütlenme merkezi olarak görmelerinin
ve tüm bunlara göz yummanın başta güvenlik olmak üzere yaratacağı diğer
sorunların araştırılması" amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin önüne
alınarak 12 Temmuz 2016 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
12/7/2016
Türkiye Büyük Millet Meclisi Başkanlığına
Danışma
Kurulunun, 12/7/2016 Salı günü (bugün) yaptığı toplantısında, siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Özgür
Özel
 Manisa
 Grup
Başkan Vekili
Öneri:

Hatay
Milletvekili Hilmi Yarayıcı ve arkadaşları tarafından, Suriye'de
faaliyet
gösteren cihatçı örgütlerin ülkemizi geçiş güzergâhı ile örgütlenme merkezi
olarak görmelerinin ve tüm bunlara göz yummanın başta güvenlik olmak üzere
yaratacağı diğer sorunların araştırılması amacıyla 3/6/2016 tarihinde Türkiye
Büyük Millet Meclisi Başkanlığına verilmiş olan Meclis araştırma önergesinin
(608 sıra no.lu), Genel Kurulun bilgisine sunulmak üzere bekleyen diğer
önergelerin önüne alınarak, 12/7/2016 Salı günlü birleşimde sunuşlarda okunması
ve görüşmelerinin aynı tarihli birleşimde yapılması önerilmiştir. 
BAŞKAN – Cumhuriyet Halk Partisi grup önerisinin
lehinde ilk konuşmacı Hatay Milletvekili Sayın Hilmi Yarayıcı. (CHP
sıralarından alkışlar)
Süreniz on dakika.
Buyurun. 
HİLMİ YARAYICI (Hatay) – Sayın Başkan, değerli
milletvekilleri; Suriye’de faaliyet gösteren örgütlerin ülkemizdeki
faaliyetleri hakkında grubum adına söz almış bulunmaktayım.
6 Temmuz Çarşamba günü 17.15 sıralarında Hatay
Reyhanlı’da Suriyeli sığınmacıların kaldığı evde bir patlama olduğu haberi
üzerine derhâl oraya gittim ve oradaki konuyla ilgili yetkililerle,
vatandaşlarımızla ve orada olayı gören görgü tanıklarıyla konuştum ve bilgi
aldım. Aldığım bilgiye göre Reyhanlı’da binanın ikinci katında bulunan bir evde
bomba yapımı sırasında bir bomba patlaması gerçekleşmiş ve patlama sonucu Usam
İsa ve Rahmi Hadad adındaki 2 Suriyeli terörist önce ağır yaralanmış, bir süre
sonra da hayatlarını kaybetmişlerdir. O sırada, onlardan birinin eşi olan bir
kadın mutfakta iş yaparken söz konusu bomba çok tesir bırakmadığı için
yaralanmadan sağ salim çıkmış, sorgusu alınmış, ifadesi sonrasında onunla
birlikte 6 kişi tutuklanmıştır. 
Ölen kişilerin 2015 yılının Ocak ayında AFAD’tan kart
alarak Reyhanlı’ya yerleştikleri, pasaport ve yerleşim kartlarının birbirini
tuttuğu bilgisini öğrendim ama bunların hiçbirinin bir önemi yok çünkü AFAD
kartı verildiğine göre aklımıza ilk gelen şey bir meşru statü tanındığı,
yerinin yurdunun nerede olduğu, ne iş yaptığı, kim oldukları noktasında bir
meşruiyet kazandırılmış. Oysa böyle insanların bile o evde bomba yaptıklarını
düşündüğümüzde ülkemize milyonlarca giriş çıkış yapan Suriye vatandaşlarının
hangisinin terörist, hangisinin masum olduğunu gerçekten ayırmak çok zor.
AFAD’ın verdiği tanıtım kartıyla ikamet etmiş olmaları Hükûmetin Suriye iç
savaşındaki rolünü bir kez daha gözler önüne sermiştir. Ancak, patlama kadar
vahim olan bir başka durum; evde yine 2 susturucu tabanca olan suikast amaçlı
kullanılan tabanca, 1 uzun namlulu ve çeşitli silahlar bulunmuştur. AFAD
tanıtım kartıyla ülkemizde ikamet eden şahısların bugüne kadar ülkemizde
katıldığı eylemler ve işlediği suçlar henüz bilinmemektedir. Bu olay, ülkemize
sığınan 4 milyona yakın insanın, Suriye vatandaşının hangisinin sığınmacı, hangisinin
terörist olduğunu bir kez daha somut bir örnek olarak karşımıza çıkarmaktadır.
Hatay’da bir korkuya dönüşmüş bulunmaktadır bu durum. 
Reyhanlı’da halkın, hâlen, 2013’te ilçelerinde
gerçekleştirilen katliamın travmasını üzerinden atamamış iken bu patlamayla bir
kez daha sarsıldığına ve sarsıldığımıza tanık oldum. Uzun zamandır güvenlik
konusunda endişe yaşadıklarını belirten ilçe sakinleri, kimin gerçekten
sığınmacı kimin eli kanlı terörist olduğunu bilememenin tedirginliğiyle uyku
uyuyamaz bir durumda olduklarını belirttiler. Patlamanın gerçekleştiği evde
hayatını kaybedenlerin üzerinden AFAD kartının çıkmasının tedirginliklerini
daha da artırmış olduğunu gözlemledim. 
Sınır
ilçesi Reyhanlı halkı, Suriye savaşının ağır yükünü üzerinde taşımaktan yorulduklarını,
sığınmacılara sağlanan hakların kendilerine tanınmadığını, sığınmacıların iş
yeri açmalarına rağmen vergiden muaf tutulmaları yüzünden kendilerinin rekabet
edemez konuma geldiklerini, bu nedenle işsizliğin had safhaya ulaştığını; zaten
ülkemizde 6 milyon insanın yoksullukla, 17 milyon insanın açlık sınırı,
yoksulluk ve işsizlikle boğuştuğunu bir kez daha hatırlatarak Hükûmetin bir an
önce bu duruma el atmasını istedi. Reyhanlı’da yaşayan vatandaşlarımızın
iletmiş olduğu sıkıntılar belki özetle bunlar olabilir, ancak detaylarının daha
da iç karartıcı olduğunu özellikle belirtmek isterim. 
Hükûmetin insanlık suçlarının işlenmesine zemin
hazırladığı Suriye iç savaşının etkileri Suriye’yle sınırlı kalmamıştır.
Özellikle sınır şehirleri cihatçı çetelerin eğitim kampı, geçiş güzergâhları ve
lojistik üsleri hâline dönüşmüştür. Hükûmet her ne kadar üst perdeden IŞİD’le
mücadele ettiğini söylese de koskoca bir yalandır. IŞİD’in kamuflaj elbiseleri
hâlen Hatay’daki tekstil atölyelerinde üretilmeye devam edilmektedir. Üstelik
bu kıyafetler insanlık dışı koşullarda, 9-12 yaş aralığındaki çocukların
çalıştırıldığı atölyelerde üretilmektedir. İngiliz gazetecilerin gelip röportaj
yaptığı bu atölye sahiplerini istihbarat örgütlerimizin bilmemesi düşünülemez. Geriye
tek bir seçenek kalıyor, o da bu işletmelere göz yumulması seçeneğidir. Yine,
başta Atatürk Havalimanı ve birçok saldırının emrini veren IŞİD’çi terörist
İlhami Balı’nın -kaldı ki, bununla ilgili ben hem mart ayında hem haziran
ayında verdiğim araştırma önergelerinde ismini özellikle belirtmiştim ve yine
bizim milletvekili arkadaşlarımız defalarca altını çizmişti, yine buna ilişkin
hiçbir çalışma yapılmadı ve önlem alınmadı ne yazık ki- örgütün her türlü
lojistik malzeme tedarikini Hatay’dan sağladığı, hastanelerde tedavi ettirdiği
IŞİD’lileri Kilis üzerinden Gaziantep’e gönderdiği mahkemeye sunulan dinleme
kayıtlarında net olarak görülmüştür. Aynı İlhami Balı, 2013 yılında elini
kolunu sallayarak Ankara’da Hacı Bayram civarında haftalarca örgütlenme faaliyetlerinde
bulunmuş ama ne hikmetse sadece telefonları dinlenmiş, kendisine
dokunulmamıştır ve o İlhami Balı, askerimizi şehit etmiş, yüzlerce
vatandaşımızın katliam emrini vermiştir. Bu acılar yaşatılırken
istihbaratımızın tek tesellisinin şahsı takip altında bulundurmuş olmasıysa
trajedidir.
Üzerinde
önemle durulması gereken bir diğer noktaysa, özellikle sınır illerimizin
IŞİD’ten El Nusra’sına kadar birçok örgütün hesaplaşma alanı hâline
çevrilmesidir. Geçtiğimiz yıl, üst düzey bir sözde El Nusra komutanı olan Cemil
Radon Hatay’da aracına bomba konularak öldürüldü. Aynı şahsa yine Hatay’da
birçok kez suikast girişiminde bulunuldu. Keza, Şanlıurfa’da, Gaziantep’te IŞİD
ve diğer örgütlerin kendilerine muhalif gazetecileri rahatça öldürmelerine
defalarca tanık olduk. Bu katillere o kadar kol kanat gerildi ki, 2011 yılında
Apaydın Kampı’na dönemin milletvekilleriyle girmemize dahi izin verilmemişti.
Bizi kamp kapısında bıyıksız, uzun sakallı, elinde keleş olan paçavralar, eli
kanlı katiller karşıladı ve ne yazık ki kendi toprağımızda, kendi ülkemizde
bizi tehdit etme cüretini gösterdiler. Esad’ı devirme uğruna küresel terörizmin
tüm unsurları ülkemiz üzerinden Suriye’ye gönderildi; örgütler desteklendi, her
türlü para ve lojistik destek sunuldu. Geldiğimiz aşamada Esad yerinde kaldı ve
savaşı körükleyen ülkeler Esad’lı çözümü kabul etmiş görünüyor. Uzun bir
süredir bu gerçeği kabullenemeyen Hükûmet, son uluslararası gelişmeler
doğrultusunda politika değişikliğine gideceğinin sinyallerini vermeye başladı;
bu uğurda, ilan ettiği tüm kırmızı çizgilerin çiğnenmesine örtülü onay vermeye
başladı. Bu politika değişikliğinin diğer sonucu, başta IŞİD ve El Nusra olmak
üzere cihatçı örgütlerle araya mesafe konulması zorunluluğudur. Savaşın daha da
radikalleştirdiği örgütlerin bunu sessizce kabullenmeleri beklenmemelidir. Bu
örgütlerin, artık ülkemizi de bir savaş alanı olarak kullanmaya başlayacakları
kesindir. IŞİD’in son eylemleri bunun sinyalleridir. Bu nedenle, ne yazık ki
ülkemiz için artık sıkıntılar daha fazla artmıştır. Savaşın asıl faturasını ne
Amerika emperyalizmi ne Suudi Arabistan ne gerici, tutucu, yobaz Katar
ödeyecektir. Hükûmetin kör dış politikasının faturasını sadece ama sadece
halklarımız ödeyecektir. 
Hükûmetin
yüzlerce tır dolusu silahla iç savaşı kışkırtmasının ayrıntılarına bir kez daha
girmeyeceğim, burada defalarca konuştuk. 
Bu
savaşın baş aktörlerinden olması ve yaşanan bu trajedinin sorumluluğu
kendisinde değilmişçesine Suriyeli sığınmacılara vatandaşlık müjdesi açıklaması
utanmazlığın, aymazlığın tarifinden başka bir şey değildir. Hükûmetin ülkemize
getirdiği 4 milyon sığınmacı bugün insanlık dışı koşullarda yaşamak, büyük bir
çoğunluğu dilencilikle yaşamını sürdürmek zorunda kalmıştır. Kamplarda yaşayan
çok küçük bir azınlık dışında büyük bir çoğunluğu açlıkla, sefaletle yaşamak,
kadınlar 3-4 evlilik yapmak zorunda, taciz ve tecavüze uğramak zorunda
kalmıştır. Bu nedenledir ki yüzlerce Suriyeli ülkemizden Avrupa’ya geçmek
isterken hayatlarını kaybetmiş, buna rağmen, ölümü göze alarak kaçmaya devam
etmişlerdir. 
Tüm
bunlara rağmen, Hükûmet sıklıkla algı operasyonuyla sığınmacılara karşı
olduğumuz yönünde algı yaratma peşinde. Bu da ayrı bir utanmazlık örneğidir.
Sığınmacıların yaşadığı acıların sorumlusu ülkemiz Hükûmeti ise öncelikle bu
insanların insanca yaşamalarını talep etmek bizim insanlık görevimizdir, bu
insanların hakkını aramak da bizim görevimizdir. 
Bugün sayıları 500 bine ulaşan okul çağındaki Suriyeli
çocuk eğitim haklarından mahkûm kalarak karanlık bir geleceğe yürüyor. Bu
çocukların eğitimini sağlamak da hastaları tedavi etmek de hepsine temel insan
haklarına uygun bir yaşam sunmak da Hükûmetin insanlara borcudur. Bizler
Suriye’de yaşanan insanlık dramının acısını yüreğimizin en derininde
hissediyoruz. Bu nedenle, savaştan kaçıp ülkemize sığınan insanlara evimizin
yanı sıra yüreğimizi de açtık, açmaya da devam edeceğiz. Burada asıl sorun,
Hükûmetin kapalı kapılar ardında binlerce cihatçı katile kapıları açarak onlara
silah, eğitim, her türlü desteği sunmuş olmasıdır. Şu an Suriyelilerin bizden
beklediği barışı sağlamaktır yoksa vatandaşlığa geçmek onların bizden talep
ettiği bir durum değildir.
Teşekkür
ederim. (CHP ve HDP sıralarından alkışlar) 
BAŞKAN
– Teşekkür ederiz Sayın Yarayıcı.
Grup
önerisinin aleyhinde ilk konuşmacı Adana Milletvekili Sayın Talip Küçükcan.
Süreniz
on dakika.
Buyurun.
(AK PARTİ sıralarından alkışlar)
TALİP
KÜÇÜKCAN (Adana) – Sayın Başkan, değerli milletvekilleri; Genel Kurulu saygıyla
selamlıyorum.
Cumhuriyet
Halk Partisinin verdiği Meclis araştırma önergesinin aleyhine söz almış
bulunmaktayım.
Araştırma
önergesi özet itibarıyla Suriye’de ortaya çıkan devlet dışı aktörlerin ve
cihatçı terör örgütlerinin faaliyetlerine engel olunmadığı varsayımına ve
iddiasına dayanmaktadır. Realite ise araştırma önergesinde yer verilen somut
gerçekliğe tekabül etmeyen, alınan önlemleri –ki bunların hepsi somut
önlemlerdir, biraz sonra bahsedeceğim- ve tüm bunları göz ardı eden iddialardan
ibaret olup realite son derece farklıdır.
Değerli
milletvekilleri, Türkiye zor bir coğrafyada bulunmaktadır. Küresel güç
mücadeleleri ve bölgesel rekabetlere sahne olan bir coğrafyadayız. Türkiye'nin
içinde bulunduğu jeopolitik iklim hem önemli imkânlar sunmakta hem de riskler
ve meydan okumalar getirmektedir. Irak işgali ve Suriye’deki iç çatışmalar ne
yazık ki bölgesel istikrarı ve Türkiye'nin güvenliğini olumsuz etkileyen
gelişmeler olmuştur.
Değerli
milletvekilleri, Türkiye, Suriye krizi gündeme geldiğinde iki tane önemli
seçenekle karşı karşıya geldi: Bu seçeneklerden bir tanesi, ya sınırımıza
yığılan insanlara kapıları açmak ve onlara bir hayat öpücüğü vermek ya da
onları rejimin eline teslim etmekti, kadın, çocuk, yaşlı demeden. Türkiye,
vicdani, ahlaki bir sorumluluk üstlenerek sınırları açtı. Bugün 3 milyondan
fazla veya 3 milyona yakın Suriyeli Türkiye'de. Elbette 3 milyona yakın insanın
göç ettiği bir yerde sınırların tamamen, özellikle 911 kilometrelik sınırın
bütünüyle kontrol edilmesi mümkün olamayabilirdi. Zira, Türkiye bir istihbarat
devleti değildi, Türkiye bir güvenlik devleti değildi. Ancak gelinen noktada
şunu ifade etmekte yarar var ki Türkiye, bölgede oluşan jeopolitik boşluğu
dolduran devlet dışı aktörleri ve terör örgütlerini önceden zaten gördü ve
bütün bunlarla ilgili önlemlerini almaya başladı. Suriye’de merkezî hükûmet ve
rejim ülkenin çoğunda kontrolü kaybetti, iktidar ve güç boşluğunu DAİŞ, PYD,
YPG ve benzer örgütler doldurdu. Bunlar Türkiye için önemli tehditler ve
riskler oluşturdu ve Türkiye ilk günden itibaren bunlara karşı bildiğimiz
pozisyonunu aldı ve tekrarladı. 
Değerli
milletvekilleri, Türkiye, özellikle sınırlarımız içerisinde faaliyet göstermeye
çalışan ve bu niyetle ülkemize gelmeye çalışanlara ilişkin önemli tedbirler
aldı. Bunlar somut tedbirlerdir, bunları tek tek ifade etmekte yarar var. 
Bunların
başında teknik tedbirleri sizinle paylaşmak isterim. İlk olarak, Türkiye,
özellikle Suriye’de DAİŞ ve PYD’nin, YPG’nin kontrolüne geçen yerlere yakın
bölgelerdeki hudut kapılarını kapattı ki buralardan illegal geçişler olmasın
Türkiye'ye. 
Türkiye'nin
bütün sınırlarında görev yapan askerî personelin yüzde 50’si Suriye sınırında
konuşlandırıldı. Amaç, bu sınırdaki güvenliği ve güvenlik riskini mümkün
olduğunca kontrol altında tutmak. 
Sınırdaki
güvenliği sağlamak amacıyla yüzlerce kilometre hendekler kazıldı, tel engeller
çekildi. 1.280 kilometre sınır güvenliği yolunda düzenlemeler yapıldı, yaklaşık
300 kilometrelik aydınlatmalar yapıldı. Bunların bir amacı vardı, o da
sınırımızın güvenliğini sağlamak ve geçişleri kontrol altına almak.
Sınır
güvenliğini sağlamak amacıyla, belki bazı muhalefet partisi arkadaşlarımızın
farkında olmadığı gelişmeler de sağlandı. Örneğin modüler geçici üs bölgeleri
kuruldu, mobil keşif gözetleme sistemi genişletildi ve yaygınlaştırıldı. Bu
tedbirler sayesinde, Suriye’ye yasa dışı yollarla geçmeye çalışan veya
Suriye’den Türkiye'ye gelmeye çalışanlar büyük oranda engellendi. 
Biz,
Türkiye'de terör örgütlerinin faaliyetlerini engellemek amacıyla siyasi
tedbirler de aldık. Türkiye'ye giriş yasağı listesi oluşturuldu, listede yer
alanların ülkeye girişi engellendi. 
Havaalanlarında ve otobüs terminallerinde risk analiz
merkezleri kuruldu ve bunlar sayesinde çok sayıda insan gözaltına alındı,
yakalandı.
Ben
somut olarak şunlarla sözlerimi tamamlamak istiyorum; bakın, Türkiye aldığı
somut önlemlerle neler yaptı: 145 farklı ülkeden 51.617 yabancıya Türkiye’ye
giriş yasağı konuldu, bu son derece önemli bir rakam. 98 farklı ülkeden 3.637
yabancı sınır dışı edildi. Bunun bir amacı vardı. Düşünebiliyor musunuz,
Brüksel’deki saldırıyı yapanları Türkiye saldırıdan bir yıl önce tespit etti,
sınır dışı etti, ilgili ülkelere bildirdi. Demek ki Türkiye'nin kendi
içerisinde riskli kişileri yakalama, gözetleme ve bunları sınır dışı etmeyle
ilgili son derece önemli aygıtları aslında var ve bunları kullandı. 
Gelelim
gözaltı meselesine. Çatışma bölgeleriyle ilgili irtibatlı olduğu anlaşılan ve
görülen 5.465 kişi gözaltına alındı, bunların 2.098’i yabancı. 1.748 kişi -ki
679’u yabancı- tutuklu şu anda ve 1.560 kişi mahkemeye sevk edildi. Bütün bu
rakamlar ve gelişmeler bize gösteriyor ki hem teknik anlamda hem de siyasi
anlamda Türkiye kendi sınırlarını koruma, Türkiye’ye sızmaya çalışan terör
örgütlerini kontrol altına alma ve faaliyetlerini yasaklamak için, engellemek
için elinden gelen çabayı göstermektedir. 
Ancak
şunu da ifade etmekte yarar var sayın milletvekilleri: Suriye’de kriz devam
ettiği sürece, yanı başımızda bir ülkede çatışmalar devam ettiği sürece, hangi
önlemleri alırsanız alın, sınırların güvenliğini yüzde 100 sağlamak kolay
olmayacaktır. Bakın Meksika-Amerika sınırına, neredeyse her metrekaresi
duvarlarla çevrili ama hâlâ illegal göçler yaşanabiliyor. Bu gerçekliği de göz
önünde bulundurarak ben CHP grup önerisinin aleyhine oy verilmesini
takdirlerinize sunuyorum.
Saygılar
sunarım, teşekkür ederim. (AK PARTİ sıralarından alkışlar)
BAŞKAN
- Teşekkür ederiz Sayın Küçükcan.
Grup
önerisinin lehinde ikinci konuşmacı, Gaziantep Milletvekili Sayın Mahmut
Toğrul. 
Süreniz
on dakika. 
Buyurun.
(HDP sıralarından alkışlar)
MAHMUT
TOĞRUL (Gaziantep) - Teşekkürler.
Sayın
Başkan, değerli milletvekilleri; Genel Kurulu saygıyla selamlıyorum.
Değerli
milletvekilleri, CHP’nin, Suriye’de faaliyet gösteren cihatçı terör
örgütlerinin ülkemizi geçiş güzergâhı olarak kullanmasının önüne geçilmesi
başlıklı araştırma önergesi üzerine söz almış bulunuyorum. Bu vesileyle, Genel
Kurulu tekrar saygıyla selamlıyorum. 
Şimdi,
değerli milletvekilleri, bugün Suriye iç savaşının 5’inci yılını geride
bıraktık. Aslında, baktığımızda, herkes biliyor ki… Şimdi, AKP sözcüleri buraya
gelip bir alınan önlemlerden bahsediyor, bir de bir gerçeklik var, toplumun
algısı var ve yaşanan gerçeklik var. O yaşanan gerçeklik de şu: Biliyorsunuz,
dönemin Hükûmeti, Arap Baharı Suriye’ye geldiğinde kısa sürede Emevi Camisi’nde
namaz kılmayı planlıyordu ve Suriye’nin kısa sürede düşeceğini hesap ediyordu.
Bu şekilde, özellikle Suriye’nin kuzeyinde, “Rojava" denilen bölgede
Kürtlerin bir statüye sahip olacağı öngörüsüyle bu durumu engellemek için
Suriye’de faaliyet gösteren cihadist örgütlerle içli dışlı olduğu ve beraberce
birçok faaliyeti örgütlediği, bugün aslında mahkeme tutanaklarından satır satır
biliniyor. 
Değerli
arkadaşlar, bunların bir kısmını size şöyle sıralayayım: Türkiye'nin üzerinden
geçen cihadist grup, cihadist çete sayısı şu anda IŞİD’in toplam oranını
oluşturan yüzde 50’ye yakını yabancılardır ve bu yabancıların tamamının Türkiye
üzerinden geçtiğine dair ciddi makaleler vardır. Biz ne kadar bunları görmezden
gelirsek gelelim uluslararası basın her gün bunları yazıyor. Yine, Suriye’deki
Kürt statüsünü engellemek adına bu cihadist gruplara olmadık destekler verildi.
Bakın, şimdi ortaya çıkıyor ki aslında bu faaliyetlerin hepsini Türkiye
istihbaratı adım adım takip ediyormuş. Cihadist çetelerin sınır emiri olarak
tarif edilen İlhami Balı adım adım izleniyor, dünyanın öbür tarafından gelen
çeteler burada İlhami Balı’yla temas kuruyorlar. Polis kayıtlarında, teknik
takipte, ses kayıtlarında, dinleme kayıtlarında bunlar satır satır yazıyor.
İlhami Balı çetelere “Şu petrole gelin, şu petrolden şu otele gidin, yatın. O
otelden falanca kişi sizi alacak ve sizi sınırın öte yakasına geçirecek.”
Bunların hepsi kayıtlı. 
Yine,
Ankara bombalamasını planlayan Yunus Durmaz’ın da adım adım izlendiği ve yine
Yunus Durmaz’ın Antep’te nasıl örgütlendiği, Adıyaman’da hepinizin bildiği çay
ocakları, IŞİD çetelerinin yaralılarının nasıl hastanelerimizde tedavi
edildiğini mahkeme tutanaklarında aslında satır satır yazılmış. Yine, Antep’te
Burç Yolu’nda, Burç ormanlık alanında bu çetelerin eğitim yaptığını, silahlı-silahsız
eğitim yaptıklarını fotoğraflarıyla ayrıntılı belgelemişler, iki yıl boyunca
izlemişler ama ne hikmetse hiçbir şey yapılamamış. Yunus Durmaz’la irtibatlı
olan Diyarbakır bombacısı Orhan Gönder engellenememiş. Ankara bombasını
yapanlar engellenememiş. Suruç’ta kendisini patlatanlar engellenmemiş ya da
engellenmemek istenmiş. 
Bakın,
yaratılan öyle bir algı var ki çeteler çok rahatlıkla gelip havaalanlarında
sanki burada… Hani üniversite sınavını kazandığınızda bir büro açılır ya oraya
gider, o büroyla temas kurarsınız, IŞİD çeteleri de orada sanki büroları varmış
gibi temas kuruyorlar, sınır bölgelerine gidiyorlar, hatta ve hatta sınır
bölgelerinde askerlerle temas kuruyorlar. Dünyada yaratılan, açık bir şekilde
IŞİD’in rahatlıkla burayı kullandığı algısı o çetelere verildiği için askere
gidip “Biz karşıya geçmek istiyoruz.” diyebilmişlerdir. 
Tüm
bu durumlara karşı, maalesef, aslında şu anda ülkemiz IŞİD’in bir arkabahçesi
olmuş durumda. Şu anda özellikle sınır illeri -Hatay, Gaziantep, Kilis, Urfa- o
kadar ciddi bir örgütlenmeye sahipler ki, artık bu örgütlenme öyle bir noktaya
gelmiş ki aslında devletin denetiminde, adım adım izlediğinin dışında başkaca
hücre evlerinin kurulmuş olduğu yaygın bir şekilde dillendiriliyor. 
Yine,
IŞİD çetelerinin faaliyetlerine baktığımızda, örneğin -İnternet üzerinden-
Gaziantep’te Ezidi kadınları pazarlama merkezi kuruyorlar. O merkezler tespit
ediliyor -yine tutanaklarda bunlar mevcut- oraya baskın yapılıyor. Binlerce
sayfalık, paraların transferinde kullanılan Arapça makbuzlar olmasına rağmen,
ne hikmetse o baskında gözaltına alınan 6 kişi on beş günlük bir süre zarfında
mahkeme edilip serbest bırakılıyor. O Arapça dokümanların bile çevirisi
-uzmanlar tarafından- geldiğinde mahkeme bitmiş oluyor, mahkeme bittikten sonra
o çeviriler geliyor. 
Yine,
değerli arkadaşlar, şu anda halk gerçekten kiminle beraber yaşadığının, IŞİD
çetesinin nerede kaldığının, kendisiyle aynı binada mı, komşu binada mı
kaldığının endişesini yaşıyor. 
Tüm bunların sonucunda sınırlarımızı tamamen açtık.
Yarattığımız bizatihi “İşte, orada bir Kürt statüsü oluşmasın. Esad hemen
gitsin. Bir ihvan-ı Müslimin, Müslüman kardeşliği liderliğine soyunalım.”
gerekçesiyle tüm kapıları açtık, kimlerin geldiğini dahi kontrol etmedik. Şu
anda ortaya çıkıyor, AFAD kamplarında yaşayan yüzlerce çete burada eğitim
almış. AFAD kartlarıyla sınırı geçmişler, Suriye’de savaşmışlar, tekrar
Türkiye’ye gelmişler. Türkiye’de ve Avrupa’nın başkentlerine gidip kendilerini
patlatmışlar. 
Biraz önce Sayın Bakan kamplardan bahsederken beş
yıldızlı olduğunu, tüm Avrupa’nın hayranlıkla izlediğini söylüyor ama ne
hikmetse Suruç’ta, Nizip’te, İslâhiye’de ve Apaydın kamplarında nelerin
yaşandığından, çocuk tecavüzlerinin ve kadın ticaretinin buralarda organize
edildiğinden bahsedilmiyor. Buralardaki çocukların tecavüze uğradığını yine biz
mahkeme kayıtlarından öğreniyoruz. Beş yıldızlı kamplarda çocuk tecavüzü ve
oradaki insanların tamamen eğitimsiz… Aslında pedagojiden uzak kişiler
tarafından o kampların yönetildiğini hepimiz biliyoruz. Kimlerin o kamplara
hangi saiklerle idareci olarak atandığını da biliyoruz. Oraya yönetici olarak
atadığınız kişiyi şu anda Ankara’ya öğretmen olarak getirdiniz. Şimdi, bunların
hepsi ortadayken şimdi kalkıp mülteciler üzerinden yeni hesaplar yapılıyor. Mültecileri
yeterince iç ve dış siyasette araçsallaştırdınız. Avrupa’ya karşı kürdistandaki
katliamlar görülmesin diye “Üzerinize salarız.” tehditleriyle Avrupa’yı
susturmaya çalıştınız, dış politikada araçsallaştırdınız. İç politikada
Alevilerin, azınlıkların olduğu yerlere cihadist kampları kurmaya
çalışıyorsunuz ve o insanları yerini yurdunu terk etmeye zorluyorsunuz. Maraş
Dulkadiroğlu Kaymakamı köylüleri arayıp “Biz sizin cem yapmanıza tolerans
gösteriyoruz.” diyebiliyor. Haddiniz midir, hakkınız mıdır? Siz bir halkın
inancını nasıl yaşayacağına nasıl tolerans gösteriyorsunuz? Siz kim
oluyorsunuz? O halk nasıl inanıyorsa öyle ibadetini yapacak, öyle toplanacak.
Ama, tehdit edilmekte bir kusur duyulmuyor, bunun önlemleri alınmıyor, Sayın
Kaymakamla ilgili yapılmış hiçbir işlem yok. Şimdi, bu tüm durumlar gösteriyor
ki…
(Mikrofon otomatik cihaz tarafından kapatıldı) 
MAHMUT TOĞRUL (Devamla) - Ülkemizin daha ileride bir
karanlığa gitmemesi için bu önerinin desteklenmesi ve bunda sorumluluğu
olanların hesap vermesi gerekiyor diyorum, hepinize saygılar sunuyorum. (HDP ve
CHP sıralarından alkışlar)
BAŞKAN – Teşekkür ederiz Sayın Toğrul.
Grup önerisinin aleyhinde ikinci ve son konuşmacı Bursa
Milletvekili Sayın Kadir Koçdemir. (MHP sıralarından alkışlar) 
Süreniz on dakika. 
Buyurun. 
KADİR KOÇDEMİR (Bursa) – Sayın Başkan, değerli
arkadaşlar; sözlerimin başında hepinizi saygıyla selamlıyorum. 
Bugün 21’inci yılını idrak ettiğimiz Srebrenitsa’daki
katliamda kaybettiklerimizi rahmetle, minnetle, saygıyla anıyorum. 
Suriye’de 2011 yılının Mart ayının ortasında Daraa
şehrinde çocuk tutukluları ve bu tutuklamaları protestoyla başlayan eylemler,
Türkiye Cumhuriyeti’nin yanlış politikalarıyla, dış politikasıyla bugün, başta
Türkiye olmak üzere dünyanın en önemli dertlerinden biri hâline gelmişti. Bu
eylemler demokratikleşme talepleriyle başladı ancak gelinen noktada demokrasi
ile ilgili bir tahminde bulunmak Suriye’nin yakın ve orta geleceğinde normal
aklın çerçevesi içine sığmamaktadır.
Bugün
Suriye’de “vekâlet savaşları” dediğimiz İran’ın Hizbullah’la, Rusya’nın
ordusuyla, Amerika’nın anti IŞİD koalisyonuyla kendilerini gösterdiği bir
arenaya dönmüştür ve 400 binden fazla can kaybı, 11,5 milyon da yerinden
yurdundan olmuş insan Suriye’de bulunmaktadır. Bunların 4 milyonu yurt dışına
çıkmış, 2 milyon 750 bini Türkiye’de, geri kalan 7,5 milyonu da Suriye içinde
kendi yaşadığı yeri terk etmek zorunda kalmıştır. Bunun bu noktaya gelmesinde
Türkiye'nin uyguladığı dış politikanın büyük payı vardır çünkü dış politika
ipek halı dokumak gibidir, orada milimetrelerle ölçülür ilerlemeler ve yine dış politika millî güç unsurlarıyla, millî
imkânlarla, millî hedefleri ve millî idealleri ahenkleştirme sanatıdır.
Ayakları yere basmayan, heyecan, ütopya dolu adımlar dünya tarihinde her zaman
çok büyük zararlara yol açmıştır. 
Türkiye
dış politikada, AK PARTİ hükûmetleriyle birlikte, yüz yıllar içinde oluşturduğu
birikimi bir tarafa atmış, bu zamana kadar beğenmedikleri hariciyenin
yaptığının tersini yaparak netice alacağını zannetmiştir ve bütün bunlar şu
anda Cumhurbaşkanlığı makamında olan Sayın Tayyip Erdoğan ve artık
Başbakanlıktan uzaklaştığı için kendisine günah yüklemenin, suç yüklemenin
mübah hâle geldiği Sayın Davutoğlu sayesinde olmuştur. 
Sayın
Cumhurbaşkanımız bir bilardo oyuncusudur, Amerikan bilardosu oynamaktadır,
topların durmasını bekleyip toplar durduğu anda kendince uygun olan hareketi
yapmaktadır. Birkaç yıla matuf bütün şeylerde başarısız olmuş, attığı bütün
adımlardan geri dönmek zorunda kalmıştır. Oysa, siyaset ve dış politika bir
satranç oyunudur, hamleleri karşı hamleleri de dikkate alarak yapmak gerekir.
Hislerle, duygusal tepkilerle dış politika olmaz. 
Kasım
ayında Rus uçağı düştüğünde ilk gün “50 kere olsa gene düşürürüz.” deyip ertesi
gün “Bu uçağı, Rusya’nın olduğunu bilseydik düşürmezdik.” demek ancak bir
bilardo oyuncusunun yaptığı dış siyasetle izah edilebilir. 
En
son, biliyorsunuz, İncirlik’te Alman parlamenterlerin ziyaretini büyük bir
krize döndürdük çünkü o da hiçbir tahlil, hesap yapılmadan atılmış bir adımdı.
Savunma Bakanları geldi bir parlamenter olarak, orayı paşa paşa ziyaret etti ve
yakında Alman parlamenterler de orayı ziyaret ederlerse buna şaşırmamak lazım
çünkü 180 derece dönüşler dış politikanın mutadı hâline gelmiştir. 
Sayın
Cumhurbaşkanımız ve Hükûmet yüzde 51’i olmayan bir yönetim sergilemektedir.
Yarın Suriye’yle ilişkilerimiz düzelir mi? Yüzde 50 düzelir, yüzde 50 düzelmez;
yüzde 51 yok. Mısır’la ilişkileri düzeltmek isteyecek miyiz? Yüzde 50 isteriz,
yüzde 50 istemeyiz; yüzde 51 yok arkadaşlar ve bizler de bu irade ortaya
konulduktan sonra bunu gerekçelendirme, buna bahaneler bulma konusunda
maharetlerimizi ilerletiyoruz. Ben eminim, bir ay önce İsrail’le yakınlaşma
gerektiğine dair küçücük bir imada bulunulsa burada bu grup onu linç ederdi
sözleriyle ya da “Rusya’ya yanlış yapıyoruz, Rusya’ya üzüntümüzü, özrümüzü
ifade etmemiz gerekir.” desek duymadığımız laf kalmazdı. Nitekim, savaşta bile
tarafların konuşmaya devam ettiği gerçeğinden, o ülkelere giden heyetlere
olmadık hakaretler edildi ama bugün kendimiz oralara heyet göndermek istiyoruz.

Bu
dış politikanın tek başarısı, tarihte sadece Hitler’e ve Hitler sonrası
İsrail’in kuruluşunda bir araya gelen Amerika ve Rusya’yı Türkiye’ye karşı bir
araya getirmek olmuştur. Bugün Amerika, Rusya, İran Suriye’de Türkiye'nin
karşısında yer almaktadırlar. 
Hükûmet
bu hâliyle hibrit bir Hükûmete benzemektedir. Hani biliyorsunuz, hibrit
otomobiller var; mazot bittiği vakit elektrik enerjisiyle, elektrik enerjisi
bitince başka bir enerjiyle gidiyor. Dış politikada da benzer ilkeler, hangisi
işimize yarıyorsa davranışımızı açıklamak için bu ilkelere müracaat edildiğini
görüyoruz. Bugün İçişleri Bakanımız -dış işleriyle ilgili nedense İçişleri
Bakanı konuştu- aynı şeyde yirmi saniye arayla çok büyük bir tenakuza düştü ve
burada AKP Grubu Sayın Bakanı alkışladı. İçişleri Bakanı dedi ki: “Bir ülke
var, adını söylemeyeceğim, bana 600 kişilik bir liste getirdi. O listeye
baktım, hep işe yarayacak adamlar vardı, yüksekokul mezunları vardı içinde.”
Ondan sonra, vatandaşlığa geçirme işini gerekçelendirirken aynen şunu söyledi:
“Biz işe yarayacakları alacağız, bakacağız, inceleyeceğiz, işe yarayacakları
alacağız.” dedi. Hem o ülkeye işe yarayanları seçmeyle ilgili ensar duygusu,
anlayışı adına eleştiride bulunuyorsunuz hem de -bizzat Cumhurbaşkanımızın
lafı- “Avrupa’ya mı kaptıralım bu işe yarayacak insanları?” diye ve bu iki şey
yirmi saniye arayla söyleniyor, burada da alkışlanıyor.
Arkadaşlar,
gözden kaçıramayacağımız bir şey var, uluslararası indeksler var, uluslararası
Fragile States Index var yani devlet olma vasfını kaybeden ülkelerle ilgili bir
indeks var. Bu indekste Türkiye 178 ülke arasında 79’uncu; 90’ıncılıktan
79’unculuğa geldi. Yani güvenlik, hukuk devleti, adalet, emniyet, asayiş gibi
temel devlet fonksiyonlarını yapamayan bir ülke durumunda Türkiye ve giderek de
kötüye doğru gidiyor.
OSMAN
AŞKIN BAK (Rize) – Amerika kaçıncı, Amerika?
KADİR
KOÇDEMİR (Devamla) – Bu indeksleri ben size takdim ederim Osman Bey. 
OSMAN
AŞKIN BAK (Rize) – Hayır, hayır, Amerika kaçıncı?
ÖZGÜR
ÖZEL (Manisa) – Adam Amerikan milletvekili değil ki, Türk milletvekili.
OSMAN
AŞKIN BAK (Rize) – Dallas’ta ne oldu bir de onu söyle. 
KADİR
KOÇDEMİR (Devamla) – Arkadaşlar, bu indekslerde kötüye gidiyoruz. Demokrasi
indeksinde, basın özgürlüğünde, insan haklarında, bütün sıralamalarda
Türkiye'nin kötü yerde olması önemli değil ama trend de daha aşağıya doğru
gidiyor.
NURETTİN
ARAS (Iğdır) – Bu ülkeden daha özgür ülke yok.
KADİR
KOÇDEMİR (Devamla) – “Bu ülkeden daha özgürü yok ve bunlar küçük şeyler.” Bunu
duyunca şu aklıma geldi arkadaşlar: Bir filmde New York’ta polis bir suç
örgütüne karşı bir operasyon planlıyor. İki sene uğraşıyorlar, tam operasyonda
düğmeye basılacak, bir gün önce bir haber sızıyor ve bu mafya suç örgütünden
hiç kimseyi alamıyorlar. Polis örgütünün başı o bilginin sızdığı departmandaki
memuru çağırıyor, ona kızıyor, diyor ki: “Ne yaptınız? Niye bütün her şeyi,
bütün emekleri heba ettiniz?” Memur çok pişkin, buradaki bakanlarımız gibi.
Diyor ki: “Efendim, küçük bir sızıntı oldu.” Amir diyor ki: “Daha önce böyle
bir sızıntı olduğunda Nuh (AS) kendisine bir gemi yapmak zorunda kalmıştı.”
Türkiye’de bu kadar ölümler, bu kadar kayıplar, uluslararası arenada bu kadar
küçük düşmeler olduğunda bunlar küçük şeyler değil arkadaşlar. 
Vatandaşlıkla
ilgili son bir teklifimi arz etmek istiyorum. Gelin, Sayın Tayyip Erdoğan’a
çifte vatandaşlık olarak Suriye vatandaşlığını verelim. Sadece buradaki 2
milyon 750 bin Suriyeli değil, oradaki Suriyeliler de konuşulsun.
Saygılar
sunuyorum. (MHP ve CHP sıralarında alkışlar)
BAŞKAN
– Teşekkür ederiz Sayın Koçdemir. 
Cumhuriyet
Halk Partisi grup önerisini oylarınıza sunacağım… 
Ill.- YOKLAMA
(CHP sıralarından bir grup milletvekili
ayağa kalktı)
ÖZGÜR
ÖZEL (Manisa) – Yoklama istiyoruz Sayın Başkan.
BAŞKAN
– …ancak yoklama talebi var.
Sayın
Özel, Sayın Bakan, Sayın Gürer, Sayın Karabıyık, Sayın Uslupehlivan, Sayın
Kayan, Sayın İrgil, Sayın Yarkadaş, Sayın Arslan, Sayın Demirtaş, Sayın
Yedekci, Sayın Aydın, Sayın Hürriyet, Sayın Kayışoğlu, Sayın Arık, Sayın
Basmacı, Sayın Çam, Sayın Balbay, Sayın Yiğit, Sayın Akkaya.
Yoklama
için iki dakika süre veriyorum ve yoklama işlemini başlatıyorum.
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır. 
A) Siyasi Parti Grubu Önerileri (Devam)
3.- CHP Grubunun, Hatay Milletvekili Hilmi
Yarayıcı ve arkadaşları tarafından, "Suriye'de faaliyet gösteren cihatçı
örgütlerin ülkemizi geçiş güzergâhı ile örgütlenme merkezi olarak görmelerinin
ve tüm bunlara göz yummanın başta güvenlik olmak üzere yaratacağı diğer
sorunların araştırılması" amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak 12 Temmuz 2016 Salı günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler...
Kabul etmeyenler... Öneri kabul edilmemiştir.
Sayın
milletvekilleri, Adalet ve Kalkınma Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
4.- AK PARTİ Grubunun, Genel Kurulun çalışma gün ve saatlerine, bastırılarak dağıtılan 404 sıra sayılı
Kanun Tasarısı'nın kırk sekiz saat geçmeden gündemin "Kanun Tasarı ve
Teklifleri ile Komisyonlardan Gelen Diğer İşler" kısmının 1'inci sırasına,
yine bu kısımda bulunan 403, 396, 145, 249, 141, 213, 42, 130, 155 ve 135 sıra
sayılı kanun tasarılarının ise yine bu kısmın sırasıyla 2, 3, 4, 5, 6, 7, 8, 9,
10 ve 11'inci sıralarına alınmasına, diğer işlerin sırasının buna göre teselsül
ettirilmesine ve 404 ve 405 sıra sayılı Kanun Tasarılarının İç Tüzük’ün 91’inci
maddesine göre temel kanun olarak bölümler hâlinde görüşülmesine ilişkin
önerisi 
12/7/2016
Türkiye Büyük Millet Meclisi Başkanlığına
Danışma
Kurulunun 12/07/2016 Salı günü (bugün) yaptığı toplantıda siyasi parti grupları
arasında oy birliği sağlanamadığından, İç Tüzük’ün 19’uncu maddesi gereğince
grubumuzun aşağıdaki önerisinin Genel Kurulun onayına sunulmasını arz ederim.
 Mehmet
Naci Bostancı
 Amasya
 AK
PARTİ Grup Başkan Vekili
Öneri
:
Bastırılarak
dağıtılan 404 sıra sayılı Kanun Tasarısı’nın kırk sekiz saat geçmeden gündemin
"Kanun Tasarı ve Teklifleri ile Komisyonlardan Gelen Diğer İşler"
kısmının 1’inci sırasına, yine bu kısımda bulunan 403, 396, 145, 249, 141, 213,
42, 130, 155 ve 135 sıra sayılı kanun tasarılarının ise yine bu kısmın
sırasıyla 2, 3, 4, 5, 6, 7, 8, 9, 10 ve 11’inci sıralarına alınması ve diğer
işlerin sırasının buna göre teselsül ettirilmesi;
Genel
Kurulun;
12
Temmuz 2016 Salı günkü birleşiminde 404 sıra sayılı Kanun Tasarısı’nın
görüşmelerinin tamamlanmasına kadar;
13
Temmuz 2016 Çarşamba günkü birleşiminde 396 sıra sayılı Kanun Tasarısı’na kadar
olan işlerin görüşmelerinin tamamlanmasına kadar;
14 Temmuz 2016 Perşembe günkü birleşiminde 145 sıra
sayılı Kanun Tasarısı’na kadar olan işlerin görüşmelerinin tamamlanmasına
kadar; 
Haftalık
çalışma günlerinin dışında 15, 22 ve 29 Temmuz 2016 Cuma günleri saat 14.00’te
toplanarak bu birleşimlerinde gündemin "Kanun Tasarı ve Teklifleri ile
Komisyonlardan Gelen Diğer İşler" kısmında bulunan işlerin görüşülmesi;
15
Temmuz 2016 Cuma günkü birleşiminde 249 sıra sayılı Kanun Tasarısı’na kadar
olan işlerin görüşmelerinin tamamlanmasına kadar;
19
Temmuz 2016 Salı günkü birleşiminde 141 sıra sayılı Kanun Tasarısı’na kadar
olan işlerin görüşmelerinin tamamlanmasına kadar;
20
Temmuz 2016 Çarşamba günkü birleşiminde 213 sıra sayılı Kanun Tasarısı’na kadar
olan işlerin görüşmelerinin tamamlanmasına kadar;
21
Temmuz 2016 Perşembe günkü birleşiminde 42 sıra sayılı Kanun Tasarısı’na kadar
olan işlerin görüşmelerinin tamamlanmasına kadar;
22
Temmuz 2016 Cuma günkü birleşiminde 130 sıra sayılı Kanun Tasarısı’na kadar
olan işlerin görüşmelerinin tamamlanmasına kadar;
26
Temmuz 2016 Salı günkü birleşiminde 155 sıra sayılı Kanun Tasarısı’na kadar
olan işlerin görüşmelerinin tamamlanmasına kadar;
27
Temmuz 2016 Çarşamba günkü birleşiminde 135 sıra sayılı Kanun Tasarısı’na kadar
olan işlerin görüşmelerinin tamamlanmasına kadar;
28
Temmuz 2016 Perşembe günkü birleşiminde 263 sıra sayılı Kanun Tasarısı’na kadar
olan işlerin görüşmelerinin tamamlanmasına kadar;
29
Temmuz 2016 Cuma günkü birleşiminde 328 sıra sayılı Kanun Tasarısı’na kadar
olan işlerin görüşmelerinin tamamlanmasına kadar;
Yukarıda
belirtilen birleşimlerde gece 24.00'te günlük programların tamamlanamaması
hâlinde günlük programların tamamlanmasına kadar;
Çalışmalarına
devam etmesi;
404
ve 403 sıra sayılı kanun tasarılarının İç Tüzük'ün 91'inci maddesine göre temel
kanun olarak görüşülmesi ve bölümlerinin ekteki cetvellerdeki şekliyle olması;
önerilmiştir.




403
  Sıra Sayılı
Uluslararası İşgücü Kanunu Tasarısı
(1/727)




Bölümler


Bölüm
  Maddeleri


Bölümdeki
Madde Sayısı




1. Bölüm


1
  ila 28’inci maddenin birinci fıkrası arası
(1’inci
  fıkranın a, b ve c bentleri dâhil)


30




2. Bölüm


 28’inci maddenin ikinci fıkrası ila 30’uncu madde
  arası
 (28’inci maddenin ikinci fıkrası; üçüncü
fıkrasının (a, b, c, ç ve d) bentleri; (e); (f); (g ve
  ğ)
bentleri; dördüncü fıkrası; beşinci fıkrasının
(a); (b); (c ); (ç); (d ve e) bentleri; (altıncı,
yedinci, sekizinci) fıkraları; dokuzuncu; onuncu
fıkraları ile on birinci fıkranın (a); (b); (c); (ç);
  (d); (e); (f);
(g); (ğ); (h) bentleri, on ikinci fıkrası ile geçici
  1’inci madde dahil)


28




Toplam
  Madde Sayısı


58









404 sıra sayılı Yatırım Ortamının
  iyileştirilmesi Amacıyla Bazı Kanunlarda
Değişiklik Yapılmasına Dair Kanun
  Tasarısı
(1/728)




Bölümler


Bölüm
  Maddeleri


Bölümdeki
Madde Sayısı




1. Bölüm


1
  ila 25’inci maddeler arası


25




2. Bölüm


26
  ila 54’üncü maddeler arası


29




3. Bölüm


55 ila 77’nci maddeler arası
  (60’ncı maddenin (a) ve (b)bentleri ile geçici 1 ve geçici 2’nci maddeler dahil)


26




Toplam
  Madde Sayısı


80




BAŞKAN
– Adalet ve Kalkınma Partisi grup önerisinin lehinde ilk konuşmacı Kırıkkale
Milletvekili Sayın Ramazan Can. (AK PARTİ sıralarından alkışlar) 
Süreniz
on dakika. 
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum. 
Grup
önerimizle, 404 sıra sayılı Yatırım Ortamının İyileştirilmesi Amacıyla Bazı
Kanunlarda Değişiklik Yapılmasına Dair Kanun Tasarısı’nı gündemin 1’inci
sırasına almayı planlıyoruz. 
Yine
gündemin 2’nci sırasına 403 sıra sayılı Uluslararası İşgücü Kanunu Tasarısı’nı
almayı planlıyoruz. 
Üç
haftalık çalışma periyodunda cuma günlerini de çalışma takviminde öneriyoruz
yani 15, 22 ve 29 Temmuz tarihleri itibarıyla çalışmayı planlıyoruz. 
Ayrıca
gündemin 3, 4, 5, 6, 7, 8, 9, 10’uncu sıralarına da 8 tane uluslararası sözleşmeyi
alıp yasalaştırmayı düşünüyoruz. 
Grup
önerimize Genel Kurulun desteğini bekliyor, tekrar hepinizi saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Can. 
Grup önerisinin aleyhinde ilk konuşmacı Manisa
Milletvekili Sayın Özgür Özel. (CHP sıralarından alkışlar)
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlıyorum.
İktidar
partisinin grup önerisini görüşmek için buradayız. Aslında, normal şartlarda
“Danışma Kurulu” diye bir mekanizma var. Danışma Kuruluna 4 partinin grup
başkan vekilleri ya da görevlendirdikleri milletvekilleri katılacak. Orada
iktidar ne yapmak istediğini anlatacak, muhalefet partileriyle istişare edecek
ve Meclis bir çalışma düzeni alacak. Adalet ve Kalkınma Partisi kendisinden
önceki iktidarların aksine ve iktidarda kıdemlendikçe bu uzlaşı arayışını ve
uzlaşı yeteneğini kaybetmiş ve Meclise sadece kendi grup önerilerini getirip
dayatmak ve çoğu zaman da İç Tüzük’e hatta bazen Anayasa’ya aykırı grup
önerileri getirerek bu grup önerilerini sayısal çoğunluğuyla, parmak
çoğunluğuyla geçirip Meclise bir çalışma düzeni, bir istikamet dayatma yolunu
seçiyor. Öyle olunca ne oluyor? Herkes İç Tüzük’ten doğan haklarını kullanıyor.
Bugün şu anda saat on buçuk. Grupların konuşmalarından sonra yapılacak
oylamayla, on bire çeyrek kala, Meclisin bugün nasıl çalışacağına karar
verilecek. Bu, gerçekten iktidar partisinin ve onun “Biz söyleriz olur, biz ne
dersek öyle olacağız, istişare etmeyiz, kimseyle konuşmayız, kimsenin katkısını
almayız.” yaklaşımının sonucu. Yani çoğunluğuna dayanarak çoğulculuğu terk eden
bir yaklaşımın sonucuyla karşı karşıyayız.
Dikkat
ettiniz mi, iktidar partisinin grup önerisi konuşulurken ilk cümle “Kırk sekiz
saatlik bekleme süresi kullanılmadan.” İç Tüzük çok açık bir şekilde Genel
Kurulda görüşülecek olan bir kanun tasarı ya da teklifinin sıra sayısı
bastırılıp milletvekillerine ve gruplara dağıtıldıktan kırk sekiz saat geçmeden
görüşülemeyeceğini açıkça karara bağlamış. İçinde diyor ki: “Aksi yönde bir
karar alınmadıkça.” Buradaki aksi yönde karar, Meclis tarihinin önemli bir
kısmında, “Danışma Kurulunun önerisi” olarak teamülen yerleşmiş ama Adalet ve
Kalkınma Partisi bunu Danışma Kuruluna gitmeyip “19’uncu maddeye göre,
gidilmediyse, toplanmadıysa herkes kendi önerisini getirir”e çevirip, bu
Meclisin önüne dayayıp sizin çoğunluk oylarınızla da bu Meclise istikamet
dayatmaya alışmış. 
Bu
konu Anayasa Mahkemesinin önüne gitmiş. Birazdan Sayın Elitaş der ki: “Buradaki
bilmem ne maddesinden bu anlaşılıyor.” Anayasa Mahkemesi incelemiş, İç Tüzük’e
açıkça aykırı bulmuş, yalnız, bu konuda Anayasa’da bir düzenleme olmadığı için
Anayasa’ya aykırılığa hükmedip hükmedemeyeceğini karara bağlayamamış. Ama
kararı diyor ki: “Yapılan iş İç Tüzük’e aykırıdır.” Yani, İç Tüzük bu Meclisin
anayasasıysa, bu Meclisi İç Tüzük’e göre yönetmek iktidarın boynunun borcuysa
bu işi bir daha yapmaması lazım bu yüksek mahkeme kararından. Ama, tabii,
Anayasa’ya aykırı değil, İç Tüzük’e aykırı. Bir eylemli İç Tüzük uygulamasına dönüştürdüler,
yıllardır da bunu suiistimal ediyorlar. 
Bugün
size şunu söylüyor, iktidar partisi milletvekillerine de söylüyor, sadece bize
söylemiyor: “Benim ortaya koyduğum irade bu kanunu basıp size dağıttıktan sonra
sizin bunu açmanız -80 madde, neler neler var içinde- okumanız, bölgenizdeki
sivil toplum kuruluşlarıyla, bölgenizde bu konudan etkilenebilecek -örneğin,
bugün için- varsa iş adamlarıyla, yatırımcılarla istişare etmeniz ve buraya
katkı sağlamanız benim umurumda değil.” diyor. “Okumazsanız okumayın. ikide
bastırdım, üçte dağıttım, burada konuşturacağım.” diyor. Bizim grup önerileri
olmasaydı üç buçukta bu kanunu görüşmeye başlayacaktık. Biz, dün akşam
itibarıyla, başka bir kanunun görüşmesi hazırlığındaydık. O komisyon üyesi
arkadaşlarımız konuşma sıralarını belirlediler, çalışmalarını yaptılar ama
bugün -hatta resmiyete bakarsan, yani gayriresmî 3’ten beri biliyoruz- yüce
Meclis birazdan karar verecek ve bambaşka bir kanun, bambaşka bir komisyon,
bambaşka tartışmalar. Diyorlar ki: “Meclisin bizim gözümüzde hiçbir
kıymetiharbiyesi yoktur. Bize hangi talimat gelirse onu yaparız.” Bakın, gelen
talimat ne? Aslında gelen talimat, yurt dışından gelen işçilerin
çalıştırılmasıydı. Biz buna çok ciddi şekilde karşı çıkıyoruz, muhalefet
edecektik. Biraz önce sayın vekil anlatıyor, Cumhurbaşkanı iftar yemeğinde, en
doğru yerde konuştu diyor. En doğru yerde konuştu ama Kilis’te roketatarlarla
çocuğunu kaybetmiş anneyi de en fena bir yerde ağlattı. Ne dedi? “Beni iftar
yemeğine çağırdınız, Cumhurbaşkanı acımızı paylaşacaktı, o benim için tek
kelime etmedi, Suriyeli sığınmacılar için konuştu.” (CHP sıralarından alkışlar)
O ananın önüne geçmiş, korumalar böyle böyle ittiriyor. O korumalara o talimatı
veren de o ananın huzurunda iftara onu çağıran vali de oranın o duygu durumunu
fark etmeyip böyle bir şey söyleyen Cumhurbaşkanı da gitsin o anadan önce
helallik istesin. Ben çok kolay alabileceğini de düşünmüyorum açıkçası. 
Bundan
sonraki süreçte hemen kamuoyu araştırmaları, yandı gülüm keten helva, yüzde 92
karşı… Hani ne oldu milletin adamına, milletin adamı millete rağmen bir şey
yapmazdı? Yüzde 92 karşı, hop geri vites, aynen geri, hemen Elitaş’a talimat
saraydan, diyorlar ki: “Aman ha yurt dışı işçi çalıştırma konuşulursa… Biz
‘TOKİ’den ev verilecek.’ dedik, Türkiye’deki evsizler, barksızlar ayağa kalktı.
Şimdi, yurt dışından işçi de muhalefet bize ‘Suriyeli işçiyi, Türkiye’deki
işsizler dururken’i söyleyince bu sefer o yüzde 92, yüzde 97 de olur.” O yüzden
saraydan talimat, çarliston, hemen oradan oraya sıra sayıları değişsin, bir
tane grup önerisi, İç Tüzük kimin umurunda, Anayasa kimin umurunda? Hadi
bakalım, burada, şimdi, milletin adamı bir geri vites yapıp Mehter Marşı’yla
yeniden vaziyeti toparlayana kadar bundan sonraki süreçte siz sabahlara kadar
şimdi çalışacaksınız. 
Yatırım
durumunun iyileştirilmesi… Hiçbir şeyden haberiniz yok. Neden? Başka bir kanuna
hazırlıklıydınız, hepimiz öyle ama böyle gerekti, böyle yaptılar, şimdi
oturacağız, konuşacağız. Peki, bu kanun içinde son derece önemli düzenlemeleri
içeriyor; satır, satır, satır, her bir maddede konuşmamız lazım.
OSMAN
AŞKIN BAK (Rize) – Senin haberin yok, milletin haberi var ya. Bakanlar
Kurulunda canlı oldu.
ÖZGÜR
ÖZEL (Devamla) – Ama böyle bir şey yapamayız, üzerinde konuşamayız. Niçin
konuşamayız? Çünkü sizin üzerinizdeki vesayet Elitaş, Elitaş’ın üzerindeki
vesayet Saray. Saray diyor ki: “Bu maddeleri konuşmadan geçin.”
OSMAN
AŞKIN BAK (Rize) – Çok sataşıyorsun ama.
ÖZGÜR
ÖZEL (Devamla) – Ne yapacağız? Bize verilen vazife ne? Kardeşim, Cumhuriyet Halk
Partisi, seçmeninden aldığı oy, ona duyduğu saygı gereği itirazlarını dile
getirecek, çare yok. Her maddede önerge vereceğiz. Biz her maddede önerge
vereceğiz, siz diyeceksiniz ki: “Bu önergeleri neden verdin?” Kardeşim, öyle
düzenlemeler var ki onlar geri çekilmezse kara para, bu havuz paraları, rüşvet
paraları dışarıya çıkıyor, içeriye alınıyor, aklanıyor, yetimin hakkı yeniyor
ve o havuzun başında, şimdi devletin başında olan beyefendi ilk icraat olarak
da bunu yapıyor. Ben buna itiraz edeceğim, geri çektirmek için her şeyi yapmak
zorundayım. Elimde önerge vermek dışında bir şey yok. Neden? Elitaş maddeler
üzerinde konuşmamıza engel olacak bir şekilde getirdi. Bu kanun normal
gelecekti. Şahıs adına başvuruları hep beraber yaptık. Ama şu anda -biraz önce
gittim- temel kanuna dönüştürüldüğü için şahıs adına başvuruların geçerliliği
yok, tamamen İç Tüzük ayaklar altında. Hadi bakalım, bugün ne olacak? 
HALİS
DALKILIÇ (İstanbul) – Milletin vakit kaybetmeye tahammülü yok, oyalanamaz bu
işlerle. Bu işler bir an önce yapılacak.
ÖZGÜR
ÖZEL (Devamla) – Kimse bugün, yarın, perşembe, cuma sabaha karşı 05.20’de gelip
de sakın “Özgür Bey neden bu kadar önerge veriyorsunuz?” falan demesin. Sizin
yaptığınız işe karşı bizim yaptığımız meşrudur, sizin yaptığınız iş İç Tüzük’ün,
Anayasa’nın arkasından dolanmaktır. 
Bugün
gelinen noktada hep birlikte gördük; Sayın Elitaş, bizim itirazlarımızdan
sonra, Sayın Başkanın doğru uygulamasıyla neler yaşandığını gördük. Bu Meclise
saygı duymak zorundasınız. Bu Mecliste Cumhuriyet Halk Partisi aldığı her oyu
anasının ak sütü gibi helal ettirmek için seçmenine görevini yapıyor. Birileri
buna karşı kara parayı aklamak, havuz parasını aklamak, uluslararası birtakım
karmaşık ve çapraşık işlere… Sahillerimizde tatil yaptırdığınız o Suud aşiretinin,
Suud hanedanının ülkesinde kadınların araba kullanması yasak, burada 10 çıplak
kadınla jet skiye biniyor, siz de Sahil Güvenliğin 302 numaralı botunu
görevlendirmişsiniz, yanında kuş uçurtturmuyor. (CHP sıralarından alkışlar)
Arkadaşlar, o botun içindeki evlatları anaları “Peygamber ocağına yolluyorum.”
diye yolladı, eline kına yaktı da yolladı.
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) - Peygamber ocağı bildi yolladı, siz Suudi Kralı’nın jet skisine
refakat ettiriyorsunuz. Bunun hesabı bir gün sizlerden sorulur.
ORHAN
DELİGÖZ (Erzurum) – Çanakkale’ye de eline kına yakıp yolladı, Çanakkale’ye.
ÖZGÜR
ÖZEL (Devamla) - Çok teşekkür ediyorum. Saygılar sunuyorum. (CHP sıralarından
alkışlar) 
ORHAN
DELİGÖZ (Erzurum) – Konuşuyorsunuz sadece. 
BAŞKAN
– Teşekkür ederiz Sayın Özel. 
Grup
önerisinin lehinde ikinci konuşmacı, Kayseri Milletvekili Sayın Mustafa Elitaş.
(AK PARTİ sıralarından alkışlar)
Süreniz
on dakika, buyurun. 
MUSTAFA
ELİTAŞ (Kayseri) – Sayın Başkan, değerli milletvekilleri; yüce heyetinizi
saygıyla selamlıyorum. 
CEYHUN
İRGİL (Bursa) – Elitaş, Suudi prensten başla yanıta, Suud prensten başla. 
MUSTAFA
ELİTAŞ (Devamla) - Aslında, Sayın Grup Başkan Vekilimiz Özgür Özel çok güzel
bir konuşma yaptı İç Tüzük’le ilgili, konuşmalarının son kısımlarına
katılmıyorum.
ÖZGÜR
ÖZEL (Manisa) – Suudi Kral değil mi, jet ski…
BAKİ
ŞİMŞEK (Mersin) – Gazetede resimleri var Elitaş.
MUSTAFA
ELİTAŞ (Devamla) - Ama İç Tüzük’le ilgili son iki üç dakikalık kısmı -hangisi
olduğuna bakarsınız tutanaktan- hariç olmak üzere, İç Tüzük’le ilgili Anayasa
Mahkemesinin kararları da dâhil olmak üzere, hakikaten Türkiye Büyük Millet
Meclisinin İç Tüzük yapma konusunda ne kadar mecburiyet hissettiğinin en güzel
örneğini şu andaki yaptığınız konuşmada gösterdiniz.
Bakın, geçmişteki uygulamaları siz inceleyememiş
olabilirsiniz. Biz son dönemde sanki İç Tüzük’ün 52’nci maddesindeki kırk sekiz
saat geçmeden görüşülmesiyle ilgili tavsiyeyi bu dönemde yapıyormuş gibi
görüyorsunuz ama önümde tutanaklar var, mesela 21’inci Dönem, mesela 1996,
kaçıncı dönem bilmiyorum, 20’nci Dönem olabilir ya da 21’inci Dönem olabilir.
1/8/1996 tarihinde tasarının kırk sekiz saat geçmeden gündeme alınmasıyla
ilgili bir grup önerisi var. Yine, 1999 yılında tasarının kırk sekiz saat geçmeden
gündeme alınmasıyla ilgili grup önerisi var. Yine, 2002 tarihinde, 57’nci
Hükûmet döneminde, 21’inci Dönem 4’üncü Yasama Yılı, yine tasarının kırk sekiz
saat geçmeden gündeme alınmasıyla ilgili grup önerisi var. Nitekim, ondan da
geçtik, bu dönemde, şu anda Genel Başkan olan Sayın Kılıçdaroğlu’nun imzasıyla
da -muhtemelen grup başkan vekiliyken- tasarının kırk sekiz saat geçmeden
gündeme alınmasıyla ilgili grup önerisi var. 
ÖZGÜR ÖZEL (Manisa) – Nasıl?
MUSTAFA ELİTAŞ (Devamla) – Yine, şimdi Meclis Başkan
Vekilimiz olan Sayın Akif Hamzaçebi’nin…
ÖZGÜR ÖZEL (Manisa) – Danışma Kurulu, Danışma Kurulu…
MUSTAFA ELİTAŞ (Devamla) – Hayır, hayır. Bakın, o
örneği de size okuyayım: 
ÖZGÜR ÖZEL (Manisa) – Hadi oku.
MUSTAFA ELİTAŞ (Devamla) – “Danışma Kurulu 27/5/2014
Salı…” 
ÖZGÜR ÖZEL (Manisa) – Danışma Kurulu, Danışma Kurulu
önerisi. 
MUSTAFA ELİTAŞ (Devamla) – Danışma Kurulu önerisinde,
kırk sekiz saat geçmeden bunun gündeme alınmasıyla ilgili… 
ÖZGÜR ÖZEL (Manisa) – Danışma Kurulu; dört partinin
uzlaşısı, imzası…
MUSTAFA ELİTAŞ (Devamla) – Hayır, hayır. Danışma
Kurulu, dört partinin ortak imzasıyla olan kısımdır, diğerleri de kırk sekiz
saat geçmeden bu konunun gündeme alınmasıyla ilgili… 
ÖZGÜR ÖZEL (Manisa) – Tamam.
MUSTAFA ELİTAŞ (Devamla) – Nedir o biliyor musunuz?
Gündeme girmiş, bugün diyelim ki 403 sıra sayılı Kanun Tasarısı bastırılıp
dağıtılmış; bastırılıp dağıtıldıktan sonra “Aksine bir hüküm olmadıkça kırk
sekiz saat geçmeden görüşülemez.” diye bir hüküm var 52/1. 
Şimdi, bu aksine hüküm nerede alınacak? Ya Danışma
Kurulu ortak karar verecek ya da baktığımız zaman grup önerilerinin her
halükârda 19’uncu madde gereğince Türkiye Büyük Millet Meclisinin onayına
sunulması gereken bir durum söz konusu. 19’uncu madde gereğince biz bunu
yapıyoruz ve bunu daha önce de yaptık. Başka partiler de yaptı, bizden önceki
iktidarlar da yaptı, Cumhuriyet Halk Partisinin -Ne zaman iktidar oldu
bilmiyorum- ortak olduğu dönemler var, o ortak olduğu dönemlerde… Bu İç Tüzük
1876’dan kalma bir İç Tüzük yani 1973 tarihli İç Tüzük ama 1876’dan kalma İç
Tüzük, Meclisi Mebusandan kalma bir İç Tüzük’ün bugüne kadar revize edilmiş,
getirilmiş hâli İç Tüzük. O güne baktığımızda bunlarla ilgili de çeşitli
durumların var olduğunu görüyoruz.
Bakın, Anayasa Mahkemesi konuyla ilgili nasıl bir
kanaat oluşturdu bilmiyorum. 
ÖZGÜR ÖZEL (Manisa) – Burada, hemen vereceğim. 
MUSTAFA ELİTAŞ (Devamla) – Sayın Özel biraz sonra
yerime oturduğumda verebilir ama Anayasa Mahkemesi öyle bir hüküm sunuyor,
diyor ki: “Biz bunun Anayasa’ya aykırılığını inceleyemeyiz. Niye inceleyemeyiz?
Çünkü Anayasa’ya aykırı bir durumun olabilmesi için Anayasa’da yer alması
gerekir.” İşte, üstadıazam burada, Sayın Kuzu burada.
BURHAN KUZU (İstanbul) – Aynen öyle. 
ÖZGÜR ÖZEL (Manisa) – İç Tüzük’e aykırı, İç Tüzük’e. 
MUSTAFA ELİTAŞ (Devamla) – Sayın Kuzu burada olduğuna
göre… Ben Sayın Kuzu’yu şimdi görüyorum. Haddimi aşmıyorum herhâlde Sayın
Başkanım. Yani cumhuriyet tarihinde geçmiş uzun bir zaman, on iki yıl süreyle
Anayasa Komisyonu Başkanlığı yapmış ikinci bir kişiyi göremezsiniz. Sayın Kuzu…

ÖZGÜR ÖZEL (Manisa) – Allah taksiratını affetsin (!) 
MUSTAFA
ELİTAŞ (Devamla) – Onun için, burada Anayasa’ya aykırı bir hükmün olduğunu
ifade edebilmek Anayasa Mahkemesinin Anayasa’da var olduğunu ifade etmesiyle
mümkün. Ama Anayasa Mahkemesinin bir kararı var biliyorsunuz, Anayasa Mahkemesi
İç Tüzük’ün Anayasa’ya aykırı olan kısımlarını inceleyebilir ama Anayasa
Mahkemesinin bir hakkı daha var, bir kararı daha var Sayın Özel, Türkiye Büyük
Millet Meclisi eylemli bir iç tüzük yapma kararını oluşturduysa Anayasa
Mahkemesinin bunu inceleme hakkı ve yetkisi de var ama sizin okuduğunuz -ben
sizin okuduğunuza göre söylüyorum- Anayasa Mahkemesinin görüşünde -kararı
diyemiyorum, karar verebilmesi için uygulanabilir olması lazım- ne Anayasa’ya
aykırı bir durum ne de eylemli bir iç tüzüğün var olduğuyla ilgili bir kısım
değerlendirilmemiş. O anlamda baktığımızda Sayın Özel, hakikaten İç Tüzük’le
ilgili değindiğiniz konular önemli konular, ona teşekkür ediyorum. 
Dün
telefonla yaptığımız görüşme çerçevesinde, diğer siyasi parti grup başkan
vekilleriyle de yaptığımız mutabakat çerçevesinde- perşembe günü 4 siyasi
partinin grup başkan vekilleri veya temsilcileri bir araya gelecekler Türkiye
Büyük Millet Meclisi İçtüzüğü’nü görüşecekler. Bu İç Tüzük’ün behemehâl
yapılması gerekir. Ben açıkça kendi adıma söylüyorum, sekiz yıl grup başkan
vekilliği yapmış birisi olarak söylüyorum, ki bazı arkadaşlarımız da bu konuda
mutabıktır, geçmiş dönemin tarihçesini bilen arkadaşlarımız var veya diğer arkadaşlar
Türkiye Büyük Millet Meclisi tutanaklarını inceledikleri takdirde görecekler,
şu anda Türkiye Büyük Millet Meclisinin çalışmalarında İç Tüzük yüzde 20
uygulanıyorsa büyük bir başarıdır değerli arkadaşlar, İç Tüzük yüzde 20
uygulanıyorsa büyük bir başarıdır. Onun için, herkesin bir iç tüzüğü var: AK
PARTİ grup başkan vekilinin -orada oturan arkadaşın- ayrı bir iç tüzüğü var,
Cumhuriyet Halk Partisi grup başkan vekilinin ayrı iç tüzüğü var, HDP’nin ayrı
bir iç tüzüğü var, Meclis başkan vekilinin ayrı iç tüzüğü, Milliyetçi Hareket
Partisinin ayrı bir iç tüzüğü var. Herkes anladığı şekilde iç tüzüğü uygulatmak
için gayret gösteriyor. 
Onun
için, hakikaten bir aydır, bir buçuk aydır herhâlde grup başkan vekilliği
görevini yapıyorum, şu anda bakıp geçmiş dönemdeki yaptığımız çalışmaları da
gördüğümde, o dönemdeki iç tüzük çalışmalarına baktığımda Türkiye Büyük Millet
Meclisinin eğer yüzde 20 İç Tüzük’e uygun yaptığı çalışma var olduğunu
söylersek hakikaten mübalağa yapmamış oluruz gibi geliyor.
Bugün
bir ifade daha kullandınız. Bakın, Meclis Başkan Vekilimiz Sayın Bakanın gündem
dışı konuşmaya verdiği cevabı, 52’ye 2’ye göre uygulamasıyla ilgili konuda…
İçeride konuştuk, biliyorsunuz. Sayın Başkan dedi ki: Meclis Başkanı… Nitekim
Kanunlar Kararların verdiği metinde de yazıyor, Kanunlar Kararların verdiği
metinde de “Bakan gündem dışı konuşmaya cevap vermiştir. 59’a 1’in uygulanma
mecburiyeti vardır…” 
Yani
burada Sayın Başkan ve grup başkan vekilleriyle yaptığımız istişare
toplantısında nitekim arkada da söyledik, “Biz bu insanlık dışı katliamla,
soykırımla ilgili, lanetlenmesiyle ilgili konuşmayı her ortamda yapalım ve
süresiz de konuşalım ama İç Tüzük’ü ihlal ederek değil.” dedik. On beş dakika
konuşalım, on dakika konuşalım, yirmi dakika konuşalım. Yine, değerli grup
başkan vekili arkadaşlarıma teşekkür ediyorum, dediler ki: “Biz bunu beşer
dakika konuşuruz, kâfi.” Ama Sayın Başkana da buradan teşekkür ediyorum
huzurlarınızda, İç Tüzük ihlaline meydan vermeden, grup başkan vekillerinin
yaptığı bir anlaşma çerçevesinde, olayın da ehemmiyetine binaen, hakikaten
insanlığın vicdanını yaralayan bir katliamla ilgili burada Türkiye Büyük Millet
Meclisinin değerli siyasi partilerinin ve değerli grup başkan vekillerinin,
hatta sözcülerinin de dâhil olmak üzere… 
Nitekim,
Sayın Başkan gündemi açarken bizimle yaptığı istişare sonucunda dedi ki: “Biz
bugüne kadar 15 milletvekiliyle ilgili bir mutabakat yaptık ama uygun
görürseniz, ben böyle böyle, günün önemine binaen 30 milletvekiline, teamül
olmamak kaydıyla söz vereceğim.” Ve bugünün anlamına binaen bunu da hep beraber
uygun gördüğümüzü ifade ettik. Çünkü böyle konularda, millî hassasiyetin,
vicdani hassasiyetin, insani hassasiyetin zirve yaptığı konularda zaman sınırı
tanınmaz. Ama bizim oradaki itirazımız, İç Tüzük’ün ihlal edilerek yapılması ve
bundan sonra da örnek gösterilerek teamül hâline gelmesiyle ilgili bir durumu
engellemek adına yaptığımız bir itirazdı ve bunda da Sayın Başkan gerekli
itirazın doğru olduğu kanaatine vardı ve beş dakikalık bir konuşmayla, siyasi
parti gruplarınca yapılan beşer dakikalık konuşmayla bu konunun bu
düzenlemesini yaptı. “Siyasi parti gruplarına söz veriyorum.” dedi, beşer
dakika siyasi parti grupları adına söz alan milletvekilleri bu insanlık dışı
katliamı kınamak üzere, telin etmek üzere burada konuşmalarını gerçekleştirmiş
oldular. 
Değerli milletvekilleri, bakın, dün değerli grup başkan
vekillerine -tahmin ediyorum- saat altı civarında, 18.00 civarında ne
konuşacağımızla ilgili bilgi verdik. “Muhtemelen ya 404’ü konuşacağız ya 403’ü
konuşacağız. Akşam MYK’da bunun değerlendirmesini yapacağız, yarın bu konuyla
ilgili kanaatimizi, kararımız size bildirilir.” dedim. O ara HDP grup başkan
arkadaş dedi ki: “MYK’dan kaçta çıkarsanız çıkın lütfen bana mesaj atın.” Size
de atsam uygun olurmuş, o benim ihmalim olarak değerlendirilebilir. HDP grup
başkan vekiline saat 23.00 civarında ben 404 sıra sayılı Yatırım Ortamının
İyileştirilmesi Amacıyla Bazı Kanunlarda Değişiklik Yapılmasına Dair Kanun
Tasarısı’nı görüşeceğimizi ifade ettim. Ve bu kanun tasarısı Plan ve Bütçe
Komisyonundan bayramdan önce geçti değerli arkadaşlar. “Bilgi sahibi değiliz.”
demek, hakikaten Plan ve Bütçe Komisyonu üyeleri ile Türkiye Büyük Millet
Meclisinin ilgili milletvekillerine karşı yapılan bir haksızlıktır diye düşünüyorum.

(Mikrofon otomatik cihaz tarafından kapatıldı)
MUSA ÇAM (İzmir) – Sayın Başkan, baskıya dün girdi,
dün.
ÖZGÜR ÖZEL (Manisa) – Plan ve Bütçeci konuşuyor,
saygısızlık.
FİLİZ KERESTECİOĞLU DEMİR (İstanbul) – Evet, yani daha…
MUSTAFA ELİTAŞ (Devamla) – Hayır, siz muhalefet şerhini
yeni verdiniz.
BAKİ ŞİMŞEK (Mersin) – Yani, ne görüşüleceğini bilmek
bu Meclisin hakkı mı, değil mi yahu?
MUSTAFA ELİTAŞ (Devamla) – Muhalefet şerhini verdiniz,
bayramdan önce konuşuldu.
MUSA ÇAM (İzmir) – Anlaşmamız öyle, anlaşmamız öyle,
anlaşmamız.
MUSTAFA ELİTAŞ (Devamla) – Yüce heyetinizi saygıyla
selamlıyorum. (AK PARTİ sıralarından alkışlar)
BAŞKAN – Teşekkür ederiz Sayın Elitaş.
ÖZGÜR ÖZEL (Manisa) – Sayın Başkan…
BAŞKAN - Sayın Özel…
ÖZGÜR ÖZEL (Manisa) – Sayın Elitaş, konuşmasının birçok
yerinde… Ama son kısmını söyleyeyim ki daha rahat olsun. “‘Bu konuya
hazırlıksızdık; bu, bugün basıldı.’ demek, Plan ve Bütçe Komisyonu üyelerine
hakarettir.” dedi.
MUSTAFA ELİTAŞ (Kayseri) – Hayır, hayır, öyle demedim.
BURHAN KUZU (İstanbul) – Demedi, demedi, “hakaret”
demedi.
ÖZGÜR ÖZEL (Manisa) – Beni Plan ve Bütçe Komisyonu
üyelerine hakaret etmekle suçladı.
MUSTAFA ELİTAŞ (Kayseri) – “Haksızlık olur.” dedim,
“hakaret” demedim.
ÖZGÜR ÖZEL (Manisa) – Haksızlık yapmakla suçladı, öyle değilse.
MUSTAFA ELİTAŞ (Kayseri) – Hah, hakaret değil.
ÖZGÜR ÖZEL (Manisa) – Ben hakaret gibi anladım,
haksızlık yapmakla suçladı, cevap hakkımı kullanmak istiyorum.
BAŞKAN – Bu bir sataşma değil ama Sayın Özel.
MUSTAFA ELİTAŞ (Kayseri) – Sayın Başkanım, bu
görüşüldü.
OSMAN AŞKIN BAK (Rize) – Bir şey yok efendim, Plan ve
Bütçede görüşüldü.
BURHAN KUZU (İstanbul) – Bir şey demedi ki yahu.
ÖZGÜR ÖZEL (Manisa) – Sayın Başkan, kaldı ki…
O zaman şunu da söyleyeyim, buna tekrar dönebiliriz:
Benim de içinde olduğum ve sizin Başkanlığınızda içeride gerçekleşmiş olan bir
toplantıyı, ki o toplantının içeriği burada konuşulacak olsa -biz bunu etik
olarak yapmıyoruz- herhâlde en çok Sayın Elitaş burasından terler yine.
MUSTAFA ELİTAŞ (Kayseri) – Açıkla o zaman, öyle “Terler.”
diyorsan açıklamak mecburiyetindesin. Beni terleten konu ne, onu lütfen…
ÖZGÜR ÖZEL (Manisa) – Ama önemli olan mesele şu: O
toplantıyla ilgili bir şeyler söyledi, o konuyla ilgili bir şeyler söyledi,
bizim içinde bulunduğumuz bir konuşma, tartışma ortamından sonra burada bir
uzlaşıya varıldığını söyledi ama bizim varmış olduğumuz böyle bir uzlaşı yok.
Biz bir başka noktadan yaklaştık, o konuya açıklık getirmek istedim.
MUSTAFA ELİTAŞ (Kayseri) – Meclis Başkan Vekilimizin
okuduğu cümleler o zaten.
BAŞKAN
– Sayın Özel, şimdi, burada bir sataşma yok. Eğer konuya açıklık getirmek
istiyorsanız ben size yerinizden söz vereyim, sataşmadan değil. 
ÖZGÜR
ÖZEL (Manisa) – Sayın Başkan, İç Tüzük’ün 69’uncu maddesine göre, söylediğim
bir söz bağlamından koparılarak bana atfen farklı şekilde ifade edildiği için
açıklama hakkı, kürsüden iki dakika…
MUSTAFA
ELİTAŞ (Kayseri) – Tutanaklara geçti, “Öyle değil.” dediniz. 
BAŞKAN
– Açıklama yapacaksınız Sayın Özel. 
ÖZGÜR
ÖZEL (Manisa) – 60’a göre istemiyorum efendim. 
BAŞKAN
– Tamam, açıklama, yerinizden iki dakika vereyim. 
ÖZGÜR
ÖZEL (Manisa) – Efendim, ama kürsüden bu hak, neden yerimden olsun? 
BAŞKAN
– Sataşma değil ama Sayın Özel. 
ÖZGÜR
ÖZEL (Manisa) – Efendim, kürsüden sataştı. Efendim, şöyle birlikte bakalım. 
BAŞKAN
– Peki, şimdiye kadar konuşmuştunuz.
Buyurun
Sayın Özel. 
OSMAN
AŞKIN BAK (Rize) – Yapamadın, beceremedin bu işi, olmadı. 
MELİKE
BASMACI (Denizli) – Oldu işte. 
OSMAN
AŞKIN BAK (Rize) – Olmadı. Temenniler olmadı, olmadı. 
ÖZGÜR
ÖZEL (Manisa) – Efendim, 69’da…
BAŞKAN
– Sayın Özel, tamam, buyurun. 
VIII.- SATAŞMALARA İLİŞKİN KONUŞMALAR
(Devam)
12.- Manisa Milletvekili Özgür Özel'in,
Kayseri Milletvekili Mustafa Elitaş’ın AK PARTİ grup önerisi üzerinde yaptığı
konuşması sırasında şahsına sataşması nedeniyle konuşması
ÖZGÜR
ÖZEL (Manisa) – Sayın Başkan, çok değerli arkadaşlar; Sayın Başkanın
başkanlığında içeriye gittik. 
Bir
kez tutanak bir bütündür. Tutanağı açın okuyun. Sayın Başkan kullanılan cevap
hakkının bir milletvekiline cevaben değil bütün gruplara hak doğurduğunu
düşündü, itiraz ettiniz. Biz o noktada bir usul tartışmasına gittik sizin
talebinizle. Usul tartışmasının sonunda, tutanakta Başkan “Kararım değişmedi,
onar dakikaya karar verdim.” dedi. Bu sırada, sizin itirazınız üzerine Başkan
kararını açıklamış ve sizin oylama talebinize rağmen, kararını açıklamış
olmasından sonra bir ara vermeye karar verdi. İçeriye gittik, orada siz tam bu
söylediklerini söylediniz, biz kabul etmedik. Biz dedik ki…
MUSTAFA
ELİTAŞ (Kayseri) – Siz kabul etmediniz. 
ÖZGÜR
ÖZEL (Devamla) – Kabul etmedik,. 
MUSTAFA
ELİTAŞ (Kayseri) – Siz kabul etmediniz. 
ÖZGÜR
ÖZEL (Devamla) - Bir uzlaşma yok ve şöyle bir şey oldu: Dedik ki… 
MUSTAFA
ELİTAŞ (Kayseri) – Sadece siz kabul etmediniz. 
ÖZGÜR
ÖZEL (Devamla) – Hayır, hepimizin kabul ettiği şu… 
MUSTAFA
ELİTAŞ (Kayseri) – “Sen” diye ifade edeyim, sen kabul etmedin. 
ÖZGÜR
ÖZEL (Devamla) - Başkan “Onar dakika” demişti, bu arayla da ve konunun da
önemine binaen “Biz bunun beşer dakikaya indirilmesine itiraz etmeyiz.” dedik
ama Başkanın yaptığı uygulamadan geri adım atılması doğru değildi. Tutanak bir
bütündür, yarın oturur okursunuz. 
Burada, hem Sayın Başkanı birtakım laf oyunlarıyla
-kendisini savunmak benim haddim değil- hem de bütün grupları ve şahsımı
birtakım laf oyunlarıyla bugünkü uygulamada, İç Tüzük’e uygun davrandığımız
hâlde sizin baskınızla fikrimizi değiştirmişiz gibi bir ifade kullanmanızı en
hafif deyimle kınamak gerekir. Bu doğru bir şey değil. İçeride konuşulanların
içeride kalması ilkesine hem riayet etmeyip hem onu çarpıttığınızda biz sizin
içeride neler yaptığınızı burada söyledikten sonra söylesek böyle olursunuz.
MUSTAFA
ELİTAŞ (Kayseri) – Söyleyin, söyleyin burada, söyleyin, söyle. Bak, töhmet
altında bırakma, söyle, söyle. 
ÖZGÜR
ÖZEL (Devamla) – Vakti gelince ben sizin o alnınızdan o teri akıtmayı büyük bir
zevkle yapıp “Buyurun, görüyor musun, aktı yine terin.” diyeceğim.
Saygılar
sunuyorum. (CHP sıralarından alkışlar)
MUSTAFA
ELİTAŞ (Kayseri) - Bak bu yaptığın haksızlık, bu yaptığın ahlaki değil,
yaptığın ahlaki değil, orada ne konuşuluyorsa söyleyeceksin. İkimizin de
şahitleri var, bu yaptığın ahlaki değil. Ne konuşuldu söyleyeceksin.
OSMAN
AŞKIN BAK (Rize) – Beceremedin, olmadı, ikna edici olmadı.
ÖZGÜR
ÖZEL (Manisa) – Göreceğiz.
BAŞKAN
– Teşekkür ederiz Sayın Özel.
X.- ÖNERİLER (Devam)
A) Siyasi Parti Grubu Önerileri (Devam)
4.- AK PARTİ Grubunun, Genel Kurulun çalışma gün ve saatlerine, bastırılarak dağıtılan 404 sıra sayılı
Kanun Tasarısı'nın kırk sekiz saat geçmeden gündemin "Kanun Tasarı ve
Teklifleri ile Komisyonlardan Gelen Diğer İşler" kısmının 1'inci sırasına,
yine bu kısımda bulunan 403, 396, 145, 249, 141, 213, 42, 130, 155 ve 135 sıra
sayılı kanun tasarılarının ise yine bu kısmın sırasıyla 2, 3, 4, 5, 6, 7, 8, 9,
10 ve 11'inci sıralarına alınmasına, diğer işlerin sırasının buna göre teselsül
ettirilmesine ve 404 ve 405 sıra sayılı Kanun Tasarılarının İç Tüzük’ün 91’inci
maddesine göre temel kanun olarak bölümler hâlinde görüşülmesine ilişkin
önerisi (Devam)
BAŞKAN
- Sayın milletvekilleri, Adalet ve Kalkınma Partisi grup önerisinin aleyhinde
ikinci ve son konuşmacı Sayın Erkan Akçay, Manisa Milletvekili.
Süreniz
on dakika.
Buyurunuz
Sayın Akçay. (MHP sıralarından alkışlar)
MUSTAFA
ELİTAŞ (Kayseri) – Bu yaptığın ahlaki değil.
ÖZGÜR
ÖZEL (Manisa) – Bugünkü konuşmaya istinaden söylemiyorum, açık söylüyorum.
Damlattırırım o teri yine.
MUSTAFA
ELİTAŞ (Kayseri) – Onu orada söyleyeceksin, ahlaki olacaksın.
ÖZGÜR
ÖZEL (Manisa) – Söyleyeceğim bir dahaki sefere.
ERKAN
AKÇAY (Manisa) – Teşekkür ederim Sayın Başkan.
MUSTAFA
ELİTAŞ (Kayseri) – Şimdi söyle, kalk.
ÖZGÜR
ÖZEL (Manisa) – Bugün olan bir şeyden bahsetmiyorum, içeride böyle terliyordun
ya geçen günler, ondan bahsediyorum.
BAŞKAN
– Sayın Akçay’ı kürsüye davet ettim, sayın grup başkan vekilleri, Sayın Özel,
lütfen… 
ÖZGÜR
ÖZEL (Manisa) – Pardon efendim.
BAŞKAN
- Sayın Akçay’ı davet ettim.
Buyurunuz
Sayın Akçay, yeniden başlatıyoruz sürenizi.
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum.
Tabii,
Adalet ve Kalkınma Partisi Grubunun vermiş olduğu bir grup önerisini
görüşüyoruz ve genellikle Meclisin üç hafta süreyle salı, çarşamba, perşembe ve
cuma günleri çalışmasını öngören, düzenleyen ve mutat hâle gelen, aslında her
hafta hemen hemen verilen fakat özellikle bundan iki-üç hafta evvel de
neredeyse günlük hâlde verilen bir grup önerisini görüşüyoruz.
Tabii,
Sayın Elitaş dinlerse sevinirim. Yarın tekrar bir grup önerisiyle gelip
gelmeyeceğinizden acaba emin misiniz, önce bir onu ifade etmek lazım. 
Şimdi,
“Her partinin bir anayasası var, iç tüzüğü var.” dedi Sayın Elitaş. Milliyetçi
Hareket Partisinin bir tane anayasası var, bir tane de iç tüzüğü var. Biz
kendimiz bir iç tüzük ihdas etmiş veya ihdas etme gayreti içerisinde girmiş
değiliz. Fakat bu sizin fiilî durum alışkanlığından kaynaklanıyor olmalı ki,
zaten Anayasa'yı tanımayan ve onun pek çok hükmünü dikkate almayan, bunu da
açık açık defalarca söyleyen bir anlayışın temsilcisi olarak konuşuyorsunuz ve
İç Tüzük'te de yine bu keyfî, şahsi ve dayatmacı bir anlayışın tezahürü olarak
bu görüşmeleri gerçekleştirmek istiyorsunuz.
Şimdi,
Sayın Elitaş bugün bir beyanat veriyor, “İç Tüzük çıkmadan Meclis kapanmaz.”
diyor. Bunu ne zaman söylüyorsunuz Sayın Elitaş? Şimdi, gruplar olarak, grup
başkan vekilleri olarak, İç Tüzük’e ilişkin bir toplantı yapma, komisyon gibi
bir kurul vasıtasıyla bunları görüşmekte mutabık kaldıktan sonra söylüyorsunuz.
Normalde, bu, bir uzlaşma kültüründe…
MUSTAFA
ELİTAŞ (Kayseri) – Ben sizin iyi niyetinize güvenerek söylüyorum o konuyu. 
ERKAN
AKÇAY (Devamla) – Evet, teşekkür ederim.
MUSTAFA
ELİTAŞ (Kayseri) – Yani birlikte mutabık kaldığımız için söylüyorum, siz de
katkı sağlayacaksınız diye söylüyorum.
ERKAN
AKÇAY (Devamla) – Ama “İç Tüzük çıkmadan Meclis kapanmaz.” deyince…
MUSTAFA
ELİTAŞ (Kayseri) – Öyle bir kanaat oluşturduk, onun için söylüyorum. 
ERKAN
AKÇAY (Devamla) – Peki, bu sizin bizi iyi niyetli görmenize karşı biz de sizi
iyi niyetli görmeye zorlayalım kendimizi. 
ÖZGÜR
ÖZEL (Manisa) – Dikkatli olun, Elitaş’tan bahsediyorsunuz!
ERKAN
AKÇAY (Devamla) – Ama, tabii, 13 Hazirandı yanılmıyorsam, Sayın
Cumhurbaşkanının bir iftar yemeğinde çakılan bir işaret fişeğiyle bu İç Tüzük
tartışmalarının alevlendirildiğini de bir kenara yazmak gerekiyor. 
Değerli
arkadaşlar, iktidar partisi iğneyi kendisine, çuvaldızı muhalefete batırmak
durumunda, onu tavsiye ediyorum.
Şimdi,
karar yeter sayısı temin edemeyip yoklama veremeyince, bundan yüksünüp, bunun
sıkıntısını duyacağına, tam aksine muhalefetin karar yeter sayısı ve yoklama
istemesinden rahatsız olan bir iktidar partisiyle karşı karşıyayız ve sanki
muhalefet çıkacak yasaları gereksiz yere engellemeye çalışıyormuş gibi bir
anlayışı kabul etmek mümkün değil.
İddia
ediyorum, bugünkü yaptığımız görüşmelerin tutanaklarını süre olarak
hesaplayalım, şu saate kadar eğer boşa geçtiğini iddia edecek olursanız ki ben
boşa geçtiğini iddia etmiyorum, etmeyeceğim de fakat sizin maksadınıza matuf
bir netice hasıl olmamışsa birinci derece sorumlu olarak iktidar partisi
grubunu gördüğümü de ifade etmek istiyorum.
Şimdi,
değerli arkadaşlar, gelen bu grup önerisi için Adalet ve Kalkınma Partisi
Grubuna sormak istiyorum: Siz iktidar partisi olarak kendi önerdiğiniz bu
çalışma takvimine uyacak mısınız? Genel Kurulda toplantı ve karar yeter
sayısını rahatlıkla hazır bulundurabilecek misiniz? 
MUSTAFA
ELİTAŞ (Kayseri) - Değerli AK PARTİ’li milletvekilleri, bakın, size söylüyor
bunu arkadaşımız, Sayın Erkan Akçay. 
ERKAN
AKÇAY (Devamla) - Evet. Size de böyle bir katkım olsun Sayın Başkan. 
MUSTAFA
ELİTAŞ (Kayseri) - Teşekkür ediyorum. 
ERKAN
AKÇAY (Devamla) - Yani, Meclis gündemini belirlemeye yönelik bu grup önerileri,
esas itibarıyla, Meclisin daha kaliteli bir yasama yapmasını düzenlemiyor. 
Şimdi,
iktidara bir talimat geliyor, iktidardan iktidar grubuna bir talimat geliyor ve
AKP Grubu bile Genel Kurulun bu hızlı değişen gündemine ayak uydurmakta
zorlanıyor. Bugün, biraz evvel yaptığımız tartışmalar da işte “Uluslararası
İşgücü Tasarısı mı gelecek yoksa 404 no.lu Kamu Yatırımlarının
İyileştirilmesine Yönelik Tasarı mı gelecek?”teki belirsizlik Hükûmetin plansız
ve programsız çalışmasının en bariz delillerinden birisidir. Hatırladığınız
kadarıyla bu Uluslararası İşgücü Tasarısı 24’üncü Dönemde gündeme gelmesine
rağmen kadük olan bir tasarı. 
Sayın
Özel de gayet haklı olarak ifade etti; mesela ben evvelsi gün sadece
Uluslararası İşgücü Tasarısı’na çalıştım çünkü Çalışma Komisyonundan geçen ve
bayram arifesinde de alelacele, iki günlük bir Çalışma Komisyonu görüşmesiyle
geçip, kabul edilip sıra sayısı alan bir tasarı. Takdir edersiniz ki
milletvekili arkadaşlarımızın 58-60 maddelik bir tasarıya hemen o gün adapte
olması, nüfuz etmesi beklenemez. Bu, grup başkan vekilleri için de beklenemez.
Fakat, yine sizin de ifade ettiğiniz gibi, öğleye doğru kamu yatırımlarına
ilişkin tasarının geleceğini kesinlikle öğrendik ve arkadaşlarımıza da bu
konuyu bildirdik. Şimdi, işte bu fiilî duruma ayak uydurma zorluğu var. Fiilî
durumdan kurtulmak lazım. Ülkeyi de, Meclisi de kurumlarıyla ve kurallarıyla
yönetmek lazım. Tasarıların Genel Kurul gündemine gelmesi için kırk sekiz saat
bekleme şartının nasıl aşıldığını, buna ilişkin tartışmaları hep
hatırlıyorsunuz. İşte, iktidar partisi kendine göre bir İç Tüzük ihdas etmeye
çalıştığı için o duruma bizi de ortak etmeye çalışıyor ama bundan en fazla sorumlu
olan da iktidar partisi grubu. Tasarıların kırk sekiz saat geçmeden Genel
Kurula getirilmesi, torba kanunların temel yasa olarak görüşülmesi, bir kere,
normalde İç Tüzük’e aykırı durumlar ve İç Tüzük hükümlerinin zorlanmasından
başka bir şey de değil. Üstelik bu uygulamalar siyasi parti gruplarının
uzlaşmasıyla değil, sadece iktidar partisinin iradesiyle ve dayatmasıyla
gerçekleştiriliyor. 
Geçtiğimiz
gün de Sayın Elitaş bir kampanya şeklinde bu İç Tüzük tartışmalarını devam
ettirdi. Biz de, tabii, muhalefet olarak, Milliyetçi Hareket Partisi Grubu
olarak önümüzdeki günlerde yapacağımız İç Tüzük çalışmalarına elimizden gelen
iyi niyetli, samimi katkıları, 24’üncü Dönemde verdiğimiz gibi, vermeye gayret
edeceğiz. Maksat üzüm yemektir yani bağcı dövmek değil. Buradan ülkemize,
vatanımıza, milletimize faydalı kanunların çıkması, ülkemizin daha iyi
yönetilmesi birinci muradımızdır. 
80
maddelik kamu yatırımlarını iyileştirme tasarısı… Adı o kadar güzel ki bir kere
adı bağlıyor insanı, itiraz mümkün değil ve o maddelerin büyük çoğunluğuna da
muvafakatimiz var, destek de vereceğiz, daha olumlu katkı olması için
önergelerimizi de vereceğiz ve görüşlerimizi dile getireceğiz. Fakat bu
tasarıların içerisine öyle birkaç madde yerleştiriliyor ki aslında bunu, o birkaç
maddeyi ayrı bir tasarı veya teklif olarak getirseler hem iktidar partisinin
niyeti daha iyi billurlaşacak, berraklaşacak hem de o toplum yararına
gördüğümüz, muhalefet olarak da desteklediğimiz tasarıları çok rahatlıkla ifade
etme ve çok çabuk çıkartma imkânını bulacağız ve buna da mani olan iktidar
partisi. 
Şimdi,
80 maddenin içerisinde 2 maddeye, 3 maddeye muhalefet itiraz ediyorsa yani
lütfen bu konuda sizler de anlayış gösterin, onları ayrı bir tasarı, teklif
olarak değerlendirin, biz de muhalefet olarak bu ülke yararına gördüğümüz kamu
yatırımlarının…
(Mikrofon
otomatik cihaz tarafından kapatıldı) 
ERKAN
AKÇAY (Devamla) - …iyileştirilmesine ilişkin tasarının bir an evvel çıkması
için elimizden gelen gayreti gösterelim diyor, bu düşüncelerle hepinize
saygılar sunuyorum. (MHP sıralarından alkışlar)
BAŞKAN
– Teşekkür ederiz Sayın Akçay.
Sayın
milletvekilleri, Adalet ve Kalkınma Partisi grup önerisini oylarınıza
sunacağım…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talebimiz var.
BAŞKAN
– Bir yoklama talebi var, yoklama talebini gerçekleştireceğiz.
Sayın
Özel, Sayın Bakan, Sayın Akar, Sayın Özcan, Sayın Yıldız, Sayın Demirtaş, Sayın
Arslan, Sayın Çamak, Sayın Turpcu, Sayın Arık, Sayın Hürriyet, Sayın Akkaya,
Sayın Tarhan, Sayın Karabıyık, Sayın Türkmen, Sayın Öz, Sayın Bircan, Sayın
Erdoğdu, Sayın Çam.
MUSTAFA
ELİTAŞ (Kayseri) – 3 kişi daha ayakta Sayın Başkan. Onları niye saymıyorsunuz?
Onlar da milletvekili ve yoklamada olduklarını ifade etmek istiyorlar.
BAŞKAN
– Yoklama için iki dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN – Sayın milletvekilleri, toplantı yeter sayısı
vardır.
X.- ÖNERİLER (Devam)
A) Siyasi Parti Grubu Önerileri (Devam)
4.- AK PARTİ Grubunun, Genel Kurulun çalışma gün ve saatlerine, bastırılarak dağıtılan 404 sıra sayılı
Kanun Tasarısı'nın kırk sekiz saat geçmeden gündemin "Kanun Tasarı ve
Teklifleri ile Komisyonlardan Gelen Diğer İşler" kısmının 1'inci sırasına,
yine bu kısımda bulunan 403, 396, 145, 249, 141, 213, 42, 130, 155 ve 135 sıra
sayılı kanun tasarılarının ise yine bu kısmın sırasıyla 2, 3, 4, 5, 6, 7, 8, 9,
10 ve 11'inci sıralarına alınmasına, diğer işlerin sırasının buna göre teselsül
ettirilmesine ve 404 ve 405 sıra sayılı Kanun Tasarılarının İç Tüzük’ün 91’inci
maddesine göre temel kanun olarak bölümler hâlinde görüşülmesine ilişkin
önerisi (Devam)
BAŞKAN – Şimdi öneriyi oylarınıza sunuyorum: Kabul
edenler... Kabul etmeyenler... Öneri kabul edilmiştir. 
Sayın milletvekilleri, İç Tüzük’ün 37’nci maddesine
göre verilmiş bir doğrudan gündeme alınma önergesi vardır, okutup işleme
alacağım ve oylarınıza sunacağım.
IX.- BAŞKANLIĞIN GENEL KURULA SUNUŞLARI
(Devam)
C) Önergeler
1.- Zonguldak Milletvekili Şerafettin
Turpcu’nun (2/833) esas numaralı Sosyal Sigortalar ve Genel Sağlık Sigortası
Kanununda Değişiklik Yapılması Hakkında Kanun Teklifi'nin doğrudan gündeme
alınmasına ilişkin önergesi (4/49)
Türkiye Büyük Millet Meclisi
Başkanlığına
(2/833)
esas numaralı Sosyal Sigortalar ve Genel Sağlık Sigortası Kanununda Değişiklik
Yapılması Hakkında Kanun Teklifi’m havale edildiği Plan ve Bütçe Komisyonunda
kırk beş günlük süre içinde görüşülmediğinden İç Tüzük’ün 37’nci maddesi
gereğince doğrudan Genel Kurul gündemine alınması için gereğini saygıyla arz
ederim. 18/4/2016
 Şerafettin
Turpcu 
 Zonguldak
BAŞKAN – Teklif sahibi olarak Zonguldak Milletvekili
Sayın Şerafettin Turpcu, buyurunuz. (CHP sıralarından alkışlar) 
Süreniz beş dakika.
ŞERAFETTİN TURPCU (Zonguldak) – Sayın Başkan, değerli
milletvekilleri; yüce heyetinizi saygıyla selamlıyorum.
Teklifimiz,
en özet hâliyle 2014 yılında Soma ve Ermenek’te yaşanan facialar sonrasında
hayatını kaybeden madencilerimizin ailelerine tanınan hakların genişletilmiş
hâliyle Zonguldak’taki ve Türkiye’nin diğer illerindeki tüm madenci ailelerine
tanınmasını amaçlamaktadır.
Bu teklifle maden kazalarında hayatını kaybeden
emekçilerimizin geride kalan yakınlarına kamu eliyle sahip çıkılmasını, bu
durumun 2014 yılına özel, geçici, istisnai bir durum olmaktan çıkarılmasını,
maden emekçilerinin yakınlarına kapsamı genişletilmiş şekilde mali ve sosyal
haklar verilmesini ve hayatını kaybeden madencilerimizin reşit olmayan
çocuklarının haklarını da güvence altına almayı amaçlıyoruz. Teklif, maden
kazalarında hayatını kaybeden emekçilerin SGK'ya olan bütün borçlarının
silinmesi, hak sahiplerine aylık bağlanması ve istihdam haklarını içermektedir.
Değerli milletvekilleri, 2014’te yaşanan Soma ve
Ermenek faciaları çok büyük facialardır, tıpkı daha önce yaşanan facialar gibi.
Amacımız, acıları tazelemek veya acıları karşılaştırmak değildir. Sadece şunu
söylüyoruz: Maden şehidi Soma’da da Ermenek’te de Zonguldak’ta da aynıdır. Soma
ve Ermenek’te yaşanan facia sonrasında bu ailelerimize tanınan hakların
Zonguldak’taki ve Türkiye'nin diğer illerindeki madenci ailelerine tanınmaması,
bu insanlarımızı derinden yaralamıştır. Oysa bu madencilerimiz de Soma ve
Ermenek’te hayatını kaybeden emekçilerimiz gibi ülkemizin refahı ve kalkınması
için mücadele ederken hayatlarını kaybetmişlerdir. 
Zonguldak bugüne kadar 5 binden fazla maden şehidi
vermiş bir ildir. Taş kömürünün başkenti Zonguldak’ta en ağır bilançolu
facialara baktığımızda 1983’te Armuçuk’ta 103, 1992’de de Kozlu’da 263 maden
şehidi verilmiştir. 2014 yılında çıkarılan yasayla tanınan hakların
Zonguldak’taki ve Türkiye'nin diğer illerindeki madenci ailelerini kapsamaması,
eşitsizlik ve mağduriyet doğurmuştur. Aynı veya benzeri nedenlerle hayatını
kaybetmiş emekçilerimizin arasında il ve zaman gözeterek ayrım yapmak,
Anayasa’nın eşitlik ilkesine aykırı olmakla birlikte, vicdanların da kabul
edebileceği bir durum değildir.
Zonguldak’ta ve ülkemizin diğer yerlerinde gerçekleşmiş
kazalarda hayatını kaybetmiş maden emekçilerimizin yakınlarına sahip çıkmak
zorundayız. Maden kazası olduğunda herkesin yanında olduğu maden emekçilerinin
aileleri, emekçi, toprağa verildikten sonra kaderine terk edilmektedir.
Hayatını kaybetmiş birçok maden emekçimizin ailelerinin çok zor durumda
olduğunu bilmekteyiz. Yüce Meclisimizin bu duruma kayıtsız kalması düşünülemez.
Bu nedenle vakit kaybetmeden gerekli tedbir ve önlemler alınarak bu
mağduriyetin giderilmesi sağlanmalıdır. 
Değerli milletvekilleri, cumhuriyet sonrası kurulan ilk
il olan Zonguldak’ın bugün geldiği noktada durumu içler acısıdır. Zonguldak,
bir zamanlar Türkiye'nin tamamından insanların iş için geldiği, yabancı devlet
başkanlarının ağırlandığı il iken, bugün kaderine terk edilmiş, doğru düzgün
yolu olmayan, havaalanında uçağı uçmayan, limanına gemi gelmeyen, köyünde
kasabasında genci kalmayan, göç verdiği için sürekli küçülen bir şehir hâline
gelmiştir. 
Değerli
milletvekilleri, “Kelebeğin Rüyası” filmini izleyenler bilirler, 1970’te
Mükellefiyet Kanunu’yla ülke sanayisinin gelişmesi için zorla madenlere sokulup
çalıştırılan Zonguldaklılar, bugün ise yine zorla işsizliğe, açlığa ve göçe
mahkûm edilmektedirler. 
Ülkemiz,
33 milyon ton taş kömürü tüketmekte, bunun 32 milyon tonunu ithal etmekteyiz.
TTK’nın üretimi ise 1 milyon tonun altındadır. Kurumun şu an 5.500 üretim
işçisi açığı bulunmaktadır. Yeni yatırım yapılmaması, işçi alınmaması, ülkeye
hesapsız şekilde ithal kömür girmesine izin verilmesi, ülkemizin tek taş kömürü
üreticisi olan TTK’yı tamamen savunmasız bırakmıştır. 
Zonguldak
emek şehridir. Burada, iktidarın politikaları nedeniyle günden güne eriyen
ekonomik yapıda, insanlarımız yaşam mücadelesi vermektedir. Bu gerçekleri,
bugün Meclis çatısında iktidara bir kez daha sesleniyorum: Sizlere oy verdiği
hâlde unuttuğunuz, kaderine terk ettiğiniz şehre olan borcunuzu hatırlatmak
istiyorum.
Bu
gerçekleri hatırlattıktan sonra, şu an gerçekleştirdiğimiz görüşmelerin ana
maddesi olan maden şehitlerinin yakınlarının bir önceki yasadan kaynaklanan
mağduriyetinin giderilmesi ve ülke genelinde tüm maden şehitlerinin
yakınlarının aynı yasa kapsamına alınmasının sağlanması için tüm parti
gruplarının desteğini beklediğimizi belirtiyor, yirmi bir yıl önce Srebrenitsa
katliamında hayatını kaybedenleri saygıyla anıyor, hepinize saygı ve
sevgilerimi sunuyorum. (CHP sıralarından alkışlar)
BAŞKAN
– Teşekkür ederiz Sayın Turpcu. 
Teklifle
ilgili ikinci konuşmacı Zonguldak Milletvekili Sayın Ünal Demirtaş.
Buyurun.
(CHP sıralarından alkışlar)
Sizin
de süreniz beş dakika.
ÜNAL
DEMİRTAŞ (Zonguldak) – Teşekkür ederim.
Sayın
Başkan, değerli milletvekilleri; sözlerime başlamadan önce Genel Kurula selam
ve saygılarımı sunuyorum. 
Değerli
milletvekilleri, ülkemizde taş kömürü, Uzun Mehmet tarafından 8 Kasım 1829
tarihinde Karadeniz Ereğli’nin Neyren Deresi’nde bulundu. O günden bugüne kadar
binlerce maden işçisi, gece demeden gündüz demeden ağır sanayinin vazgeçilmezi
olan taş kömürünü çıkarmaya çalıştılar. Osmanlı döneminde İngiliz, Fransız, Rus
şirketler, Osmanlı yönetiminden elde ettikleri ayrıcalıklar sayesinde taş
kömürü üretimini yapmışlardır. Cumhuriyetin kurulmasıyla birlikte, Mustafa
Kemal Atatürk, taş kömürünün stratejik önemi nedeniyle, Zonguldak’ı, 1 Nisan
1924 tarihinde cumhuriyetin ilk ili ilan etmiştir, taş kömürü madenlerini de
millileştirmiştir. Ulu Önder Mustafa Kemal Atatürk, Zonguldak’a verdiği önemi
ve değeri şu veciz sözüyle anlatmıştır: “Zonguldak’ın derin toprakları
altındaki servetimadeniye ne kadar kıymetli ise bizim nazarımızda Zonguldak da
o kadar çok kıymetli bir vilayetimizdir.” 
Değerli
milletvekilleri, Zonguldak, Türkiye Cumhuriyeti’nin ağır sanayi hamlesinin
başladığı ilk il olmuş ve yıllarca da Türk ağır sanayisini sırtında taşımış bir
ilimizdir. Zonguldak’ta 1939 yılında Karabük Demir Çelik Fabrikası, 1956
yılında Çatalağzı Termik Santrali ve 1965 yılında Ereğli Demir Çelik
Fabrikaları üretime başlayarak Türk ağır sanayisini yıllarca sırtında
taşımışlardır. Bütün bu fabrikaların ana girdisi ise taş kömürüdür. 
Değerli
milletvekilleri, yer altı taş kömürü madenciliği dünyanın en ağır ve en
tehlikeli iş koludur. Bu sebeple de en fazla iş kazasının ve toplu ölümlerin
yaşandığı bir iş koludur. Zonguldak’ta bugüne kadar birçok büyük maden kazası
meydana gelmiştir. Zonguldak’ta taş kömürünü çıkarmak için on binlerce madenci
sakatlanmış, on binlerce madenci meslek hastalığı nedeniyle yaşamını yitirmiş,
5 bine yakın da maden şehidi verilmiştir. Bundan dolayı da bu madencilerin
eşleri, çocukları, anne babaları ve kardeşleri mağdur olmuşlardır. İşte,
Zonguldak, cumhuriyetin kuruluşundan bugüne kadar ülke ağır sanayisini sırtında
taşırken Zonguldak halkı da ağır bedeller ödemiştir. 
Değerli
milletvekilleri, kamuoyunda “torba yasa” olarak bilinen 6552 sayılı Kanun, 11
Eylül 2014 tarihinde Resmî Gazete’de yayımlanarak yürürlüğe girdi. Bu yasayla,
Soma kazasında yaşamını yitirenlerin yakınlarına önemli haklar verildi.
Bunlardan birisi de Soma’daki maden kazasında ölenlerin eş ya da çocuklarından
birisi, eşi veya çocuğu yoksa kardeşlerinden birisi olmak üzere, bir kişiye
kamuda istihdam edilme hakkı verilmesidir. Biz elbette ki son derece insani,
son derece vicdani olan bu hakların verilmesi gerektiğini düşünüyoruz. Kanun,
bu yönüyle son derece doğrudur ancak bu kanundan Zonguldak’ta ve Türkiye’de
maden kazası sonucu yaşamını yitiren maden işçilerinin yakınlarının
yararlanamaması da son derece yanlış olmuştur, eksik olmuştur; daha ötesi, bu
yönüyle Anayasa’nın eşitlik ilkesine de aykırı olmuştur. Yasa bu mevcut hâliyle
yaklaşık 700 Zonguldaklı aileyi mağdur etmektedir. İşte bu kanun teklifiyle bu
yanlışlığın düzeltilmesi, bu eksikliğin giderilmesi, Anayasa’nın eşitlik
ilkesine aykırılığın giderilmesi, 700 Zonguldaklı ailenin ve tüm Türkiye’deki
mağdur ailelerin mağduriyetinin giderilmesi amaçlanmaktadır. 
Değerli
milletvekilleri, Zonguldak Maden Şehidi Aileleri Derneği söz konusu haklardan
Türkiye’deki tüm madenci ailelerin yararlanması için geçen yıl idare
mahkemesine dava açtı. Soma mağdurları için çıkan bu yasa, Zonguldak İdare
Mahkemesince Anayasa’nın eşitlik ilkesine aykırı bulundu. Dosya şu anda Anayasa
Mahkemesinde. Anayasa Mahkemesi de büyük bir olasılıkla eşitlik ilkesinin
ihlali nedeniyle açılan davayı kabul edecek.
Değerli
milletvekilleri, mahkeme kararını beklemeden yasa teklifini kabul ederek
Zonguldak’ta ve tüm Türkiye’de mağdur olan bu ailelerin mağduriyetlerini
giderelim, kanun teklifini kabul edelim.
Saygılarımla.
(CHP sıralarından alkışlar)
BAŞKAN
– Teşekkür ederiz Sayın Demirtaş.
ÖZGÜR
ÖZEL (Manisa) – Sayın Başkan, bir söz talebim var oylamadan önce yerimden.
BAŞKAN
– Buyurun Sayın Özel.
VI.- AÇIKLAMALAR (Devam)
42.- Manisa Milletvekili Özgür Özel'in,
Soma faciası sonrası mağdur ailelere verilen sözlerin yerine getirilmediğine
ilişkin açıklaması
ÖZGÜR
ÖZEL (Manisa) – Sayın Başkan, Soma faciasından sonra -ki, Türkiye'nin en büyük,
dünyanın sayılı iş kazalarından bir tanesidir can kaybı açısından, hele
yaşandığı dönem itibarıyla çok daha acı bir faciadır- yaz boyunca “Soma kanunu”
adı altında başlayan, daha sonra 200 maddeye yaklaşan bir torba görüşüldü. O
torba görüşmeleri sırasında, biraz önce kürsüyü kullanan arkadaşımızın da avukatları
olarak katıldıkları bir Meclis ziyareti sırasında Zonguldak maden faciasının
acılı aileleri Soma’ya ve daha sonra Ermenek’e eklenerek verilen hakların
Zonguldak’a da verilmesi gerektiğini çok acı hikâyelerle anlattılar. Örneğin
Soma’da oluşan toplumsal duyarlılıkla aile başına düşen yaklaşık 185 bin
liralık para da toplanmamıştı Zonguldak için ve Plan Bütçe Komisyonunda onlar
ağladı, Plan Bütçe Komisyonu üyelerinin de gırtlakları düğümlendi. O gün
kendilerine verilen bir devlet sözü var: “Bu konuda sizin için düzenleme
yapacağız.” diye şu ana kadar mahkeme kararına rağmen hâlâ Anayasa Mahkemesinde
bekliyor. Burada oy kullanmadan önce bütün milletvekillerinin o ailelerin
durumunu göz önünde bulundurmasını, onlara verilen devlet ve Hükûmet sözünün de
yerde bırakılmaması gerektiğini bir kez daha yüce Meclisin takdirlerine arz
ediyorum.
BAŞKAN
– Teşekkür ederiz Sayın Özel.
IX.- BAŞKANLIĞIN GENEL KURULA SUNUŞLARI
(Devam)
C) Önergeler (Devam)
1.- Zonguldak Milletvekili Şerafettin
Turpcu’nun (2/833) esas numaralı Sosyal Sigortalar ve Genel Sağlık Sigortası
Kanununda Değişiklik Yapılması Hakkında Kanun Teklifi'nin doğrudan gündeme
alınmasına ilişkin önergesi (4/49) (Devam)
BAŞKAN
– Şimdi, önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
MUSTAFA
ELİTAŞ (Kayseri) – Sayın Başkan, konuyla ilgili bir açıklama yapmama izin verir
misiniz?
BAŞKAN
– Buyurunuz Sayın Elitaş.
VI.- AÇIKLAMALAR (Devam)
43.- Kayseri Milletvekili Mustafa
Elitaş'ın, Manisa Milletvekili Özgür Özel’in yaptığı açıklamasındaki bazı
ifadelerine ilişkin açıklaması
MUSTAFA
ELİTAŞ (Kayseri) – Sayın Başkan, Sayın Grup Başkan Vekilinin biraz önceki
açıkladığı ve milletvekili arkadaşlarımızı bu konuda hassasiyete davet
etmeleriyle ilgili konuda bir açıklama yapmak istiyorum.
Bu,
şu anda İç Tüzük’ün 37’nci maddesine göre görüştüğümüz mesele, bu kanun
teklifinin gündeme alınmasıyla ilgili yani şu anda Türkiye Büyük Millet
Meclisinde görüşmesini amaçlayan bir düzenleme değil. Bu gündemin, kırmızı
gündemdeki -şu andaki sırası kaçsa- o sıraya girmesiyle ilgili, 326’ncı sıraya
girecek bugünkü itibarıyla. 
HAYDAR
AKAR (Kocaeli) – Öne alırız.
MUSTAFA
ELİTAŞ (Kayseri) – Bakın, değerli arkadaşlar, bu konu işte az önce dediğim
mesele, şu anda İç Tüzük’ün 37’nci maddesi, komisyonda kırk beş gün içerisinde
konuşulmamış bir konunun gündeme alınmasıyla ilgili konuyu milletvekiline hak
olarak tanımış. ani bu konunun Türkiye Büyük Millet Meclisinde o teklifin
görüşülmesi anlamında değil sadece gündeme alınmasıyla ilgilidir. Esas itibarıyla
konunun -ki muhalefet partili arkadaşlarımız da bunu söyleyebilirler,
söylerler- komisyonda enine boyuna değerlendirilerek teferruatıyla yapıldıktan
sonra, teklifin olgunlaştıktan sonra gelmesi gerekir.
Bu
konuyu Türkiye Büyük Millet Meclisinin bilgisine sunmak istedim.
Teşekkür
ediyorum.
BAŞKAN
– Peki, teşekkür ederiz Sayın Elitaş.
ÖZGÜR
ÖZEL (Manisa) – Sayın Başkan...
BAŞKAN
– Sayın Özel...
ÖZGÜR
ÖZEL (Manisa) – Sayın Başkan, şimdi, Sayın Elitaş, bir yandan bilgi veriyor,
bir yandan –kusura bakmasın- bilgi kirliliği yaratıyor. 
MUSTAFA
ELİTAŞ (Kayseri) – Allah Allah!
Sayın
Başkan, böyle her şeye cevap verecek bir durum yok yani sürekli benim konuşmamı
eleştirme hakkı yok ya.
ÖZGÜR
ÖZEL (Manisa) – Canım olur mu, gerçek dışı bir şey. Siz niye verdiniz o zaman?
MUSTAFA
ELİTAŞ (Kayseri) – Hayır, siz milletvekili arkadaşları vicdana davet
ediyorsunuz.
ÖZGÜR
ÖZEL (Manisa) – Şimdi, Sayın Başkanım, eğer ki İç Tüzük’ün 37’nci maddesindeki
hak milletvekiline verildiyse gündeme alınmasını sağlamak için. Bunu yapmaksızın
görüşülmesini nasıl sağlayacağız?
MUSTAFA
ELİTAŞ (Kayseri) – Komisyonda sağlanacak bu iş, yapma... Yahu, İç Tüzük
konuşmalarını yapıyoruz, problem buradan...
ÖZGÜR
ÖZEL (Manisa) – Hatta buna “hayır” oyu vermek, bırakın bunun kanunlaşmasını,
Mecliste müzakereye açılmak üzere sıraya girmesine bile tahammül etmemek demek.
Durum çok daha kötü. 
MUSTAFA
ELİTAŞ (Kayseri) – Bırak canım, öyle şey mi olur? Kalkıyorsunuz, Komisyonda
hızlıca geçelim diyorsun. Komisyondan hızlıca geçelim...
ÖZGÜR
ÖZEL (Manisa) – Madem öyle alın gündeme, neden almıyorsunuz?
MUSTAFA
ELİTAŞ (Kayseri) – Komisyonda görüşülmeden buraya getiriyorsun.
ÖZGÜR
ÖZEL (Manisa) – Sayın Başkan... Sayın Başkan...
Yahu
Sayın Elitaş, söyleyecek sözün varsa söz alıp çıkarsın.
MUSTAFA
ELİTAŞ (Kayseri) – Ama bu, yanlış bir şey. 
ÖZGÜR
ÖZEL (Manisa) – E sen yanlış yapıyorsun.
MUSTAFA
ELİTAŞ (Kayseri) – Benim her konuştuğuma, iktidar partisi milletvekilinin her
konuştuğuna cevap verecek hâli yok ki bunun, olur mu böyle?
ÖZGÜR
ÖZEL (Manisa) – Vereceğim tabii, yanlış konuşuyorsun.
MUSTAFA
ELİTAŞ (Kayseri) – Neyi yanlış? 
ÖZGÜR
ÖZEL (Manisa) – Yanlış söylüyorsun.
MUSTAFA
ELİTAŞ (Kayseri) – Yanlış söylüyorsam millet takdir edecek.
ÖZGÜR
ÖZEL (Manisa) – Millet nereden bilecek doğru mu yanlış mı?
OSMAN
AŞKIN BAK (Rize) – Oylamaya geçildi zaten.
MUSTAFA
ELİTAŞ (Kayseri) – Sayın Başkan, her konuşmaya cevap verme hakkını nereden
alıyor?
ÖZGÜR
ÖZEL (Manisa) – Millet nereden bilecek?
MUSTAFA
ELİTAŞ (Kayseri) – Ben bir şeyi ifade ediyorum, açıklama yapıyorum...
BAŞKAN
– Sayın Elitaş, her grup başkan vekiline söz vermek durumundayım; size de
veriyorum, Sayın Özel’e de veriyorum.
MUSTAFA
ELİTAŞ (Kayseri) – Efendim, ben bir açıklama yapıyorum. Benim yaptığım
açıklamaya karşı cevapla olur mu böyle bir şey? 
ÖZGÜR
ÖZEL (Manisa) – Vereceğim tabii.
MUSTAFA
ELİTAŞ (Kayseri) – Olmaz efendim. 
Kendisi
bir açıklama yapıyor, ben de açıklama yapıyorum ya.
BAŞKAN
– Sayın Özel, buyurun, lütfen bitirelim bu tartışmayı.
ÖZGÜR
ÖZEL (Manisa) – Efendim, Sayın Elitaş’ın açıklaması, bilgi kirliliği yaratmaya
yöneliktir.
MUSTAFA
ELİTAŞ (Kayseri) – Olur mu bilgi kirliliği, İç Tüzük’ü iyi oku.
OSMAN
AŞKIN BAK (Rize) – İç Tüzük 37’yi oku o zaman.
BAŞKAN
– Sayın Elitaş da cevap verdi Sayın Özel, bilgilendirme yaptı konuyla ilgili.
ÖZGÜR
ÖZEL (Manisa) – Sayın Başkan, yaptığı bilgilendirme doğru değil. 
MUSTAFA
ELİTAŞ (Kayseri) – Sen yanıltmaya çalıştın, ben doğru bilgiyi sundum buraya.
ÖZGÜR
ÖZEL (Manisa) – Yaptığı bilgilendirme bir nevi günah çıkarma. 
MUSTAFA
ELİTAŞ (Kayseri) – Bu millet İç Tüzük 37’nci maddeyi okursa her şeyi görür.
OSMAN
AŞKIN BAK (Rize) – İç Tüzük 37’yi oku.
ÖZGÜR
ÖZEL (Manisa) – Sayın Başkan...
MUSTAFA
ELİTAŞ (Kayseri) – Bu kadar çarpıtma olmaz.
ÖZGÜR
ÖZEL (Manisa) – Aç usul tartışması, okuyayım.
MUSTAFA
ELİTAŞ (Kayseri) – Neyin usul tartışması?
ÖZGÜR
ÖZEL (Manisa) – Sayın Başkanım, çok özür diliyorum. İyi niyetinizi suistimal
etmek istemem. Mesele şu: İktidar partisinin elinin altında Hükûmet var.
Hükûmet tasarısıyla, komisyon başkanıyla, komisyon çoğunluğuyla yaptığı işlere
karşı İç Tüzük 37, bir milletvekilini değerli kılan bir maddedir. Verdiği
teklif gündeme alınmadıysa bunu getirir, burada savunur, oylatır.
MUSTAFA ELİTAŞ (Kayseri) – Sayın Başkan, burada
kimsenin İç Tüzük dersi vermeye hakkı, yetkisi yok. Az önce konuştuk. 
ÖZGÜR
ÖZEL (Manisa) – Bunu Sayın Elitaş’ın “Komisyon Başkanı alır onu gündeme”
demesi, milletvekiline İç Tüzük’ün belirlediği hakkı küçümsemektir, doğru bir
davranış değildir. Bilgi kirliliği yaratıyor.
MUSTAFA
ELİTAŞ (Kayseri) – Sayın Başkan, lütfen, bakın, İç Tüzük hâlâ ihlal ediliyor. 
HAYDAR
AKAR (Kocaeli) – Sayın Başkan, 60’a göre bir söz istiyorum. 
BAŞKAN
– Sayın Özel, her hafta her salı günü İç Tüzük’ün 37’nci maddesine göre
verilmiş bu doğrudan gündeme alma önergesi burada okunuyor…
OSMAN
AŞKIN BAK (Rize) – Doğrudan gündeme alma…
BAŞKAN
– …ayrıca üzerinde 2 kişi konuşma yapıyor, ondan sonra da oylanıyor.
ÖZGÜR
ÖZEL (Manisa) – Evet efendim.
BAŞKAN
– Her hafta bu yapılıyor değil mi? Ancak siz hiçbir hafta böyle bir tartışma
yapmıyorsunuz. 
ÖZGÜR
ÖZEL (Manisa) – Evet, onu söylüyorum.
BAŞKAN
– Yapmıyorsunuz, ilk defa bugün yaptınız böyle bir tartışmayı Sayın Özel.
OSMAN
AŞKIN BAK (Rize) – Ya, Soma’ya mesaj yolluyor galiba, Soma’ya mesaj. Manisa’ya
mesaj mı var?
MUSTAFA
ELİTAŞ (Kayseri) – Sayın Başkan, ben İç Tüzük 37’nci maddeyle ilgili konuyu
gündeme getirdim. 
ÖZGÜR
ÖZEL (Manisa) – Sayın Başkanım, aldığım söz, bunun yapılıp yapılmamasına
ilişkin değildi. 
BAŞKAN
– Evet.
ÖZGÜR
ÖZEL (Manisa) – Soma’yla ilgili kanuna ettiğim üç buçuk aylık tanıklık, Soma’nın
milletvekili olma, orada, Komisyonda Zonguldaklı ailelere hepimiz önünde
verilen sözü Genel Kurulun bilgisine sundum; bu kadar. 
BAŞKAN
– Peki Sayın Özel, sözleriniz tutanaklara geçti, teşekkür ediyoruz.
ÖZGÜR
ÖZEL (Manisa) – Oturdum, Sayın Elitaş çıktı, başka bir şey anlatıyor. 
MUSTAFA
ELİTAŞ (Kayseri) – Ben, İç Tüzük 37’yi anlatıyorum, hiç gereksiz şeyi
konuşuyorsun.
ÖZGÜR
ÖZEL (Manisa) – O çıkmış, İç Tüzük anlatıyor bana.
OSMAN
AŞKIN BAK (Rize) – Sen, sanki oylama yaptırmıyormuşuz gibi konuşuyorsun.
BAŞKAN
– Teşekkür ederiz Sayın Özel.
HAYDAR
AKAR (Kocaeli) – 60’a göre söz istiyorum Sayın Başkan. 
BAŞKAN
– Sayın Akar, gündeme geçtikten sonra 60’a göre söz vermiyoruz, biliyorsunuz.
Biraz önce Sayın Filiz Kerestecioğlu da istedi.
HAYDAR
AKAR (Kocaeli) – Bu konuyla ilgili söyleyecek sözümüz var Sayın Başkan. 
BAŞKAN
– Aldığımız bir karar, yaptığımız bir anlaşma sonucunda bunu ortadan kaldırdık.
HAYDAR
AKAR (Kocaeli) – Sayın Başkan, aynı olayı geçen dönem, 24’üncü Dönem de
yaşadık, Sayın Bakan orada canlı şahit. 
MUSTAFA
ELİTAŞ (Kayseri) – Sayın Başkan, bakın… Siz gündeme geçin Sayın Başkan. 
HAYDAR
AKAR (Kocaeli) – 37’nci maddeye göre indirdik gündeme aldık, gündeme aldırdık,
gündeme aldılar. Evet, gündeme girer ve en sonuna eklenir. Bir sonraki hafta da
öne alınması konusunda verdiğimiz önergeyi reddettiler. Sayın Bakan, oradan
işaret etti… 
MUSTAFA
ELİTAŞ (Kayseri) – Doğru, benim önümde, burada. Ondan sonra tasarı olarak
geldi. Tasarı olarak geldi ondan sonra. 
HAYDAR
AKAR (Kocaeli) – Farklı bir şey söylemiyoruz, niye buna itiraz ettiğinizi
anlamış değiliz yani.
BAŞKAN
– Peki, Sayın Akar, teşekkür ederiz.
MUSTAFA
ELİTAŞ (Kayseri) – Sonra tasarı olarak geldi o. 
HAYDAR
AKAR (Kocaeli) – Ne geldi ya?
BAŞKAN
– Sayın Akar, lütfen… Teşekkür ediyoruz. 
Sayın
milletvekilleri, gündemin “Seçim” kısmına geçiyoruz. 
XI.- SEÇİMLER
A) Başkanlık Divanında Açık Bulunan
Üyeliklere Seçim
1.- Başkanlık Divanında açık bulunan
Türkiye Büyük Millet Meclisi İdare Amirliğine seçim
BAŞKAN
– Başkanlık Divanında boş bulunan Milliyetçi Hareket Partisi Grubuna düşen
Türkiye Büyük Millet Meclisi İdare Amirliği için Ankara Milletvekili Sayın
Erkan Haberal aday gösterilmiştir. 
Oylarınıza
sunuyorum: Kabul edenler... Kabul etmeyenler... Kabul edilmiştir. (MHP, AK
PARTİ ve CHP sıralarından alkışlar)
MUSTAFA
ELİTAŞ (Kayseri) – Sayın Başkan, Sayın Haberal’ı tebrik ediyoruz, başarılar
diliyoruz. 
ÖZGÜR
ÖZEL (Manisa) – Bir teşekkür konuşması yapsın Sayın Haberal. 
BAŞKAN
– Sayın milletvekilleri, birleşime beş dakika ara veriyorum. 
Kapanma Saati: 23.23
BEŞİNCİ OTURUM
Açılma Saati: 23.34
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), Ali Haydar
HAKVERDİ (Ankara)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 111’inci Birleşiminin Beşinci
Oturumunu açıyorum.
Alınan
karar gereğince sözlü soru önergeleri ile diğer denetim konularını görüşmüyor
ve gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz.
1’inci
sıraya alınan, Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı ile Plan ve Bütçe Komisyonu
Raporu’nun görüşmelerine başlayacağız.
ÖZGÜR
ÖZEL (Manisa) – Sayın Başkan…
XII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Yatırım Ortamının İyileştirilmesi
Amacıyla Bazı Kanunlarda Değişiklik Yapılmasına Dair Kanun Tasarısı (1/728) ile
Plan ve Bütçe Komisyonu Raporu (S.Sayısı 404) (x) 
BAŞKAN
– Komisyon? Burada.
Hükûmet?
Burada.
Komisyon
Raporu 404 sıra sayısıyla bastırılıp dağıtılmıştır. 
Sayın
milletvekilleri, alınan karar gereğince, bu tasarı, İç Tüzük’ün 91’inci maddesi
kapsamında temel kanun olarak görüşülecektir. Bu nedenle tasarı tümü üzerindeki
görüşmeler tamamlanıp maddelerine geçilmesi kabul edildikten sonra bölümler
hâlinde görüşülecek ve bölümlerde yer alan maddeler ayrı ayrı oylanacaktır. 
Buyurunuz
Sayın Özel. 
ÖZGÜR
ÖZEL (Manisa) – Sayın Başkan, şimdi, 404 sıra sayılı Kanun Tasarısı’nın
görüşmelerine başladığımız anlaşılıyor. Burada, hemen sıra sayısının 4’üncü
sayfasında, Meclis Başkanlığı tarafından, ilgili yasa tasarısının, Plan Bütçe
Komisyonuna esas, Adalet Komisyonu, Sağlık, Aile, Çalışma ve Sosyal İşler
Komisyonu ve Sanayi, Ticaret, Enerji, Tabii Kaynaklar, Bilgi ve Teknoloji Komisyonlarına
da tali olarak havale edildiği anlaşılıyor. Bu havale edilen komisyonlardan
sadece Plan Bütçe Komisyonunun raporu ve Plan Bütçe Komisyonundaki karşı oy
yazıları mevcut. Ancak, raporun herhangi bir yerinde, biz, tali komisyonların
bunu görüştüğünü ya da görüşmediyse görüşmeme gerekçesini ana komisyona
bildirdiğini görmedik. Bu konuda Komisyon Başkanımızdan bilgi talep ediyoruz.
Böyle bir rapor varsa onu Genel Kurulun bilgisine sunsunlar, yoksa, ona göre,
bu sıra sayısının görüşmesine geçmemiz mümkün değil. O bilgiyi talep ediyorum
efendim. 
BAŞKAN
– Peki, teşekkür ederiz Sayın Özel. 
Sayın
Komisyon Başkanı, bu konuda açıklama yapacak mısınız? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Sayın Başkanım, Plan ve
Bütçe Komisyonumuzda temel kanun olarak görüşülmüş ve muhalefet şerhleriyle
birlikte oylanarak Meclise getirilmişti. Tali komisyonlarda görüşülüp
görüşülmediği konusunda bizim Plan Bütçe Komisyonu olarak bir bilgimiz yok,
benim bilgim yok.
BAŞKAN
– Anlaşıldı. 
O
zaman, Sayın Özel, şöyle bir şey yapalım: Şu anda görüşmelere başladık, geneli
üzerindeki konuşmaları başlatacağım birazdan. Bu konuda eğer diğer tali
komisyonlarda bir yazışma varsa yarın Komisyon Başkanından rica edelim,
maddelerine geçtikten sonra ya da birinci bölüm üzerindeki görüşmeler
başladıktan sonra Komisyon Başkanı bu konuda size bilgi versin. Olur mu? 
ÖZGÜR
ÖZEL (Manisa) – Sayın Başkanım, normalde olmaz bence ama şimdi, bir kez, şu
yanlış ifadeyi düzeltmek gerekiyor, tutanaklara geçiyor: Bu kanunun Komisyonda temel
kanun olarak görüşüldüğü bilgisi doğru değil. Hiçbir kanun zaten komisyonlarda
temel kanun olarak da ele alınamaz. Burada o biraz önce AKP grup önerisinde,
temel kanun olarak görüşülmesi okunan ve oylanan grup önerisinde
kararlaştırıldı. Hatta daha öncesinde temel kanun olmadığı için yapmış
olduğumuz söz talepleri düştü; yeniden, o oylama anında, gruplar adına geldik,
kürsüde başvuruda bulunduk ve o söz taleplerini aldık. Bu bir temel kanun
görüşmesi değildi Komisyonda, zaten öyle bir şey İç Tüzük olarak da mümkün
değil.
Normal
şartlarda bu mümkün değil ama sizin demokratik yönetim anlayışınızla yarın bunu
talep etmeniz ve eğer orada bir aksilik varsa o zaman itiraz haklarımız ve
gerekirse bunun Komisyona iade edilmesi ve gerekli eksikliklerin tamamlanması
da göz önünde bulundurularak şu anda bu görüşmeye devam etme iradenize
saygılıyız.
BAŞKAN
– Teşekkür ederiz Sayın Özel.
Sayın
Bostancı…
MEHMET
NACİ BOSTANCI (Amasya) – Sayın Başkan, Komisyon bu çalışmaları ilk defa
yapmıyor. Daha önceki bütün komisyonlarda olduğu gibi, bu Komisyonun da yapmış
olduğu çalışmalarda Türkiye Büyük Millet Meclisi Başkanlığı tali komisyonları
bildirdiğinde mutlak suretle bir yazışma gerçekleştiriliyor, eğer tali
komisyonlar görüşme yapmama şeklinde bir irade beyan ediyorlarsa onlar da
ekleniyor. 
Sayın
Başkan muhakkak ki yarın bunu beyan edecektir. Dolayısıyla, bir eksiklik
olduğunu düşünmemekteyiz.
BAŞKAN
– Peki, teşekkür ederiz Sayın Bostancı.
MUSTAFA
ELİTAŞ (Kayseri) – Görüşmelere de aykırı bir durum yok zaten.
BAŞKAN
– Sayın Toğrul…
Sizi
sanırım Sayın Baluken sözcü olarak bu akşam bıraktı ve gitti.
Buyurunuz.
MAHMUT
TOĞRUL (Gaziantep) – Teşekkürler Sayın Başkan.
Ben
Sanayi, Ticaret, Enerji, Tabii Kaynaklar, Bilgi ve Teknoloji Komisyonu
üyesiyim. Son dönemde görüştüğümüz, herhangi bir gündemimizde program
olmamasına rağmen, bu konu bizim komisyonumuza gelmedi, bizim de bu konuda bir
bilgimiz olmadı. Ben de Sayın Özel’in söylediği gibi, yarın bu konuların, en
azından yazışmaların bize bildirilmesini ama gerçekten böyle bir yazışma söz
konusu değilse bu kanunun tekrar bu tali komisyonlarda görüşülmesi konusunda
tali komisyonlara iade edilmesini talep ediyorum.
BAŞKAN
– Peki, yarın bu konuyu tekrar gündeme alacağız. Sayın Komisyon Başkanından da
rica ediyoruz, yarın bu konuyla ilgili Genel Kurulu ve sizleri bilgilendirsin.
Sayın
milletvekilleri, şimdi gruplar adına ilk konuşmacı Milliyetçi Hareket Partisi
Grubu adına Samsun Milletvekili Sayın Erhan Usta.
Buyurun.
(MHP sıralarından alkışlar)
Süreniz
yirmi dakika Sayın Usta. 
MHP
GRUBU ADINA ERHAN USTA (Samsun) – Teşekkür ederim. 
Sayın
Başkan, değerli milletvekilleri; 404 sıra sayılı Yatırım Ortamının
İyileştirilmesi başlıklı torba kanunun geneli üzerinde Milliyetçi Hareket
Partisi Grubu adına konuşmak üzere söz aldım. Genel Kurulu saygıyla selamlarım.

Şimdi,
benim esas itibarıyla üç bölümden oluşacak konuşmam. Bir, bu kanun tasarısının
usulüne yönelik değerlendirmelerim olacak. İkincisi, Türkiye'de yatırım
yapılıyor mu, Türkiye yatırım ortamı açısından nasıldır, bu konuyu değerlendirmeye
çalışacağım. Üçüncü bölümde de maddelere çok fazla girmeyeceğim ancak bu
tasarıda çok önemli bir geçici madde var, Türkiye’yi kara para cenneti hâline
getirmeye yönelik bir geçici madde var, o konulara ilişkin olarak da
değerlendirmelerde bulunmak istiyorum. 
Şimdi,
tabii, yeni bir torba kanun önümüze getirildi. Hükûmet “Bir daha
getirmeyeceğiz.” sözüne rağmen yine bir torba kanunla geliyor. Torba kanun
dışında da zaten hemen hemen Plan ve Bütçe Komisyonundan herhangi bir kanun
geçmedi. Burada 18 ayrı kanuna yönelik düzenlemeler var 79 maddede.
Tabii,
şimdi, bu torba kanunlar, biliyorsunuz, kanunlar için aranan öngörülebilirlik,
anlaşılabilirlik, ulaşılabilirlik özelliklerinin tamamını ortadan kaldırıyor.
Hukuki güvenlik ilkesi hiçe sayılıyor torba kanunlarla. Bu konu çok
eleştirilmesine rağmen Hükûmet sürekli torba kanun getiriyor. 
Şimdi,
diğer bir husus, yapılan düzenlemelere ilişkin düzenleyici etki analizi
meselesi. Biliyorsunuz, 5018 sayılı Kamu Mali Yönetimi ve Kontrol Kanunu’nun da
emredici hükmü var düzenleyici etki analizi yapılmasına yönelik. Yine, Mevzuat
Hazırlama Yönetmeliği’nde de buna ilişkin hükümler var ancak baktığımızda etki
analizinin bu kanun tasarısında olmadığını görüyoruz. “Etki analizi” diye,
aslında, Plan ve Bütçe Komisyonunda -resmî değil fakat- bir not dağıtıldı, bu
not… Yine, tabii, en azından böyle bir şey var, onun için teşekkür etmek lazım
Maliye Bakanlığına belki ama bunun üzerinde “etki analizi” yazıyor, “etki
analizi” adı burada son derece iddialı. Yani buna hiçbir şekilde “etki analizi”
diyemeyiz, bu olsa olsa mali boyuta ilişkin çok küçük fikirler veren, çok az
fikirler veren bir çalışma. Niye öyle? Şimdi burada bir defa “34 tane düzenleme
için gelir kaybı hesaplanamamaktadır.” denilmektedir. Yani bir sürü düzenleme yapılıyor,
bu düzenlemelerden sadece 23 tanesine ilişkin rakam var ama esas, daha önemli
bir kitle için, 34 tane düzenleme için herhangi bir hesaplama yapılamamıştır.
Yılların Maliye Bakanlığı veya yılların kurumları niçin böyle bir hesap
yapamıyor, bunun bilgisi niye toplanamıyor, bunlara bakmak lazım. Çünkü bakın,
bunlar yeni hususlar da değil, bunların birçoğu vazgeçtiğimiz vergiler. Yani
biz topladığımız vergiyi alt detayları bazında bilmediğimiz için, şimdi
vazgeçeceğimizi de ne kadar maliyeti olacağını da bilemiyoruz. Bu, Türkiye için
böyle büyük lafların konuşulduğu, özellikle AKP Grubu tarafından büyük lafların
konuşulduğu Türkiye’ye yakışır bir durum değildir, kurumlarımızın bir an evvel
liyakate önem vererek bu işlerin üzerine düşmeleri gerekir. 
Hazine
Müsteşarlığının, Kalkınma Bakanlığının görüşü olması gerekiyor, bu görüşler
yok. Bir de etki analizini, düzenleyici etki analizini burada arkadaşlar sadece
gelir kaybı olarak anlamışlar, hâlbuki -yani gelir kaybı olabilir, harcama
artışı olabilir, gelir artışı olabilir ama- bunun dışında, esas, ekonomi
üzerinde yaratacağı, sosyal hayat üzerinde yaratacağı etkilere yönelik de bir
şey söylemek lazım. Yani biz diyelim ki bir kısım vergilerden vazgeçiyorsak
bizim büyümemiz üzerinde, ticaretimiz üzerinde veya sosyal kesimlerin refahı
üzerinde nasıl bir etki oluşturacağına ilişkin hiçbir çalışma yok. Bu, bunlar
kabul edilebilir şeyler değil. 5018 sayılı Yasa “Bunu en az üç yıl için
yapacaksınız. Sosyal güvenliğe yönelik bir düzenleme getiriyorsa en az yirmi yıl
için bunları yapacaksınız.” diyor ama bunlar yapılmadan tasarılar önümüze
geliyor.
Şimdi, az önce tartışıldı burada, itiraz oldu. İlgili
komisyonlarda görüşülmeden gelmiştir bu tasarı yine, bu da ciddi bir
sıkıntıdır. Meslek kuruluşlarının görüşleri alınmadan gelmiştir. Hatta,
Komisyonda enteresan bir durum oldu, Sayın Bakan ifade etti; Sayın Canikli’ydi
o zaman Bakan, nöbetçi Bakan, Sayın Canikli ifade etti: “Bütün meslek
kuruluşlarının görüşleri alındı, olumlu görüşleri var.” denildi. Orada TOBB
temsilcisi -tutanaklarda vardır, benim yanımda da var, isterseniz okuyabilirim-
mesela, Çek Kanunu’na hapis düzenlemesini uygun görmediklerini, kurumsal görüş
olarak uygun görmediklerini ifade ettiler; böyle enteresan bir durum. Yani
bakanlara söylenilen sözlü kabuller var ancak kurumlardan gelen olumsuz
görüşler var. Bunları nasıl anlamak gerekir? Türkiye’nin nasıl yönetildiğini
aslında anlamak açısından da küçük bir örnek ama iyi bir örnek olduğunu
düşünüyorum. 
Şimdi, tabii, diğer bir husus: Bir iyi, bir kötü mantığıyla
hazırlanmış bir tasarı. Yani burada bizim de –birazdan ifade edeceğim-
desteklediğimiz, ticareti kolaylaştıran, üretime yönelik yeterli olmasa bile
küçük adımlar var. Aslında, madde olarak bakınca birçok madde var ama yani
toplamında burada ifade edilen, işte, nihayetinde 700 milyon lira vergiyi
azaltan bir uygulama bütün yaptığımız, yatırım ortamı için dediğimiz şey;
hesaplananlar için söylüyorum. Ama biz bunları yine, böyle olmakla birlikte
destekliyoruz ancak burada -şimdi, destekliyoruz, desteklediğimiz maddeler var
fakat- öyle bir madde var ki -birazdan ona detaylı değineceğim zamanım kalırsa-
yani Türkiye’yi kara paranın cirit attığı bir ülke hâline getiren, yani üçüncü
dünya ülkesi dahi değil ondan daha kötü bir ülke hâline getirecek, Türkiye’nin
imajını bozacak düzenlemeler de buraya konuluyor. Oysa biz Komisyonda şunu
ifade ettik, şunu teklif ettik: “Burada yapılmasını benimsediğimiz, istediğimiz
şeyler var, bunları gelin hızlıca geçirelim ancak şu kara parayla ilgili
hususları bu tasarıdan çıkartın.” diye aslında bir anlaşma, uzlaşma teklif
ettik fakat bu teklifimiz Komisyonda iktidar grubu tarafından kabul edilmedi
oysa kabul edilmiş olsaydı bu yasayı çok hızlı bir şekilde geçirme imkânımız
olacaktı. 
Şimdi, politikalarda istikrar yok yani Hükûmet aslında
sesi fazla çıkanın talebine yönelik düzenlemeler yapıyor. Burada yine
komisyonlardan bir anekdot anlatabilirim: Yani bu Çek Yasası’yla ilgili Sayın
Bakan “Biz vatandaşın sesine kulak veriyoruz. Hapis vardı, hapsi kaldırdık,
vatandaş böyle talep etti…” Ee, şimdi ne oldu? Şimdi de vatandaşın bir başka
grubu dedi ki: “Kardeşim, yeniden hapis getirilsin.” Yeniden hapsi getiriyoruz.
Ee, şimdi yarın vatandaşın bir başka tarafı “Bu hapis kalksın.” diyecek,
kaldıracağız. Böyle bir şey olabilir mi? Böyle bir ülkede yatırım olur mu?
Belirsizliğin olduğu, öngörülebilirliğin olmadığı bir ülkede yatırım için
şimdi, birazdan vergilerden vazgeçeceğiz ama inanın, bu ülkede yine yatırım
yapılmayacak, bunun rakamlarını birazdan size ifade edeceğim. 
Dolayısıyla
bunun nedeni nedir? İyi çalışılmıyor. Hep işte “etki analizi” dediğimiz şey o.
Yani kardeşim, çalışacaksın, dersini iyi çalışacaksın; sonuçlarını, ekonomik,
sosyal etkilerini iyi çalışacaksın, ondan sonra, “Bir vatandaştan böyle geldi,
öbür vatandaştan böyle geldi.”yle devlet yönetilmez. Burada buna dikkat etmek
lazım, evrensel kurallara aykırı işler yapmamak lazım. 
Şimdi,
ikinci kısımda, tasarının yatırım ortamının iyileştirilmesi amacıyla
hazırlandığı iddia ediliyor. Bizim –az önce de ifade ettim- bu anlamda
tasarının desteklediğimiz maddeleri var. Bir kısım aracılık maliyetlerinin
azaltılmasına ilişkin hususları özellikle destekliyoruz. Yatırımın, üretimin
artırılmasına yönelik şeyleri destekliyoruz. 
Peki,
Türkiye'de yatırım ortamı nasıldır diye baktığımızda bunun için en önemli
kriter, gösterge Dünya Bankasının hazırladığı bu Doing Business raporlarında
geçen yani iş yapma raporlarında geçen İş Yapma Kolaylığı Endeksi’dir. Bununla
ilgili, biliyorsunuz, iş ortamıyla ilgili bir de Öncelikli Dönüşüm Programı da
var Hükûmetin hazırladığı, burada da zaten var. Bu hazırlanırken Türkiye
51’inci sıradaymış iş yapma kolaylığı açısından, bunu hazırlamışız -tabii,
hiçbir şey yapılmadı, şimdi bir şeyler yapılmaya çalışılıyor- Türkiye'nin yeri
kötüleşmiş ve 55’inci sıraya düşmüş. Yani bir şeyi yapmaya çalışırken işimizin
de kötüleştiğini yani Türkiye'nin performansının kötüleştiğini de görüyoruz. 
Şimdi,
büyüme diyoruz. Amacımız tabii ki ülkede büyümeyi artırmak. Büyüme yatırımla
olur. Yatırım olmayan bir ülkede büyüme olmuyor. Ben burada sıkça
tekrarlıyorum, Türkiye'nin -AKP hükûmetleri dönemi için bakarsak- 2007’ye kadar
iyi bir büyüme performansı olduğunu fakat ondan sonra büyüme performansının
olağanüstü derecede düştüğünü ve büyümede önceki dönemleri aratacak bir düşük
seviyeye geldiğini ve özellikle emsal ülkelerle büyüme farkımızın son derece
açıldığını aslında buralarda ben sıklıkla ifade ediyorum. Fakat önemli bir
konu; tabii, bütün yatırımı büyüme için yaptığımıza göre bu önemli bir konu.
Büyüme, maalesef, Türkiye'de ıskalanmaktadır ve Türkiye'nin büyüme performansı
özellikle emsal ülkelere göre baktığımızda kötüleşmektedir. 
Şimdi,
tabii, burada üzerinde durmayacaktım ama bugün İçişleri Bakanı dahi Suriye
meselesini, Suriyeli misafirlerimizle ilgili konuyu görüşürken “Türkiye
2016’nın birinci çeyreğinde yüzde 4,8 büyümüştür.” deyip bu konuya değinince
2016 büyümesine birazcık bakmak gerekiyor. Şimdi, 2016 birinci çeyrek büyümesi
Türkiye'nin, bir defa, arzu ettiği bir büyüme kompozisyonu değildir. 4,8 büyüme
gelmiştir, rakam olarak baktığınızda güzel bir rakamdır, fena bir rakam
değildir ancak ola ola zaten bir çeyrekteki rakam, konuştuğumuz tek bir çeyrek
rakamı bütün bakanların, bütün AKP’li yöneticilerin ve siyasetçilerin diline
pelesenk oldu, sürekli bunu söylüyorlar. Şimdi, bakıyorsun, “Bununla ilgili
kurumlar ne demiş?” diyorsun, Mehmet Şimşek’in basın duyurusu var; ürkek,
korkak bir şekilde, aslında bir şeyi söyleyecek fakat söyleyememiş de yani
diyor ki: “Büyümenin tamamı iç talepten gelmiştir.” Orada sormak lazım, “Sayın
Bakan, büyümenin tamamı iç talepten geldi de iç talebin hangi ‘component’inden
geldi?” 2006 birinci çeyrek büyümesinin tamamı, hatta büyümenin daha fazla bir
kısmı tüketimden gelmiştir. Türkiye tüketimini kısıp yatırımını artırmaya çalışan,
tasarrufunu artırmaya çalışan politikalar uygularken tüketimden gelen bir
büyümeyle övünmek ancak yani bugünkü Hükûmete yakışıyor diyeceğim ben. 
Şimdi,
Kalkınma Bakanlığı zaten o topa hiç girmemiş. Yani orada başka bir şeylerden
bahsetmiş. Hâlbuki Kalkınma Bakanlığımızın müktesebatını biliyoruz. Kalkınma
Bakanlığı bunu, bu büyümeyi çok iyi şekilde analiz edebilir, ciddi eleştiri
getirebilir ama işte, böyle sıradan cümlelerle geçiştirmişler. 
Tabii,
bu büyümenin, yüzde 4,8 büyümenin vatandaş nezdinde bir karşılığı yok.
Vatandaş, tüketici de, üretici de, reel sektör de, bankacı da Türkiye’de
çekilen sıkıntıları biliyor ve dolayısıyla, vatandaş inim inim inlerken “Yüzde
4,8 büyüdük.” deyip büyümenin detayına bakmadan bunları konuşmak doğrusu
vatandaşı yanıltmak anlamına geliyor, ben başka bir şey söylemeyeceğim. 
Şimdi,
Türkiye’de yatırım yapılıyor mu arkadaşlar? Şimdi, böyle, hep 2002 mukayeseleri
filan yapılıyor ya, ben tek yıl mukayeselerini yapmayacağımı başından beri
söylemiştim. Dönem mukayeseleri yapalım yani çünkü bir yıl kötü olabilir, bir
yıl iyi olabilir. AKP’li on üç yılda yapılan yatırımların millî gelire oranı
ile AKP’den önceki on üç yılda yapılan yatırımların millî gelire oranını
mukayese ettiğimizde -gecenin yarısında çok fazla rakamlara boğmak istemiyorum
sizi ancak- Türkiye rakamlarına göre -IMF’yle biraz farklılaşıyor- 1,2 puan;
IMF rakamlarına göre 1,3 puan altındadır AKP döneminde her yıl millî gelire
oran olarak. Yani bugün ortada konuşulan reklamlara filan siz bakmayın, Türkiye
AKP’li on üç yılda AKP’den önceki on üç yıla göre millî gelire oran olarak çok
daha az yatırım yapmaktadır.
Şimdi,
mesela deniliyor ki bu Osmangazi Köprüsü’yle ilgili… Efendim, işte, yine bunu
bir sürü bakandan filan duyuyoruz “Türkiye dünyada 4’üncü büyük uzunlukta
köprüyü yaptı.” şeklinde. Bakın arkadaşlar, böyle, geçmişi o kadar kolay
karalamayalım. Ben diyorum ya, yatırımlar geçmişte daha fazlaydı diye. Şimdi,
1973 yılında yapılan Boğaz Köprüsü de o dönemde dünyanın 4’üncü büyük
köprüsüydü. Yani, Türkiye, kırk üç yıl önce de dünyanın 4’üncü büyük köprüsünü
yapmış, siz bugün neden bahsediyorsunuz? Böyle ucuz siyasetle, ucuz
politikalarla bu işi götürme imkânı yok.
Türkiye
yatırım yapamıyor çünkü Türkiye’de tasarruflar düştü. Yine bunlara, çok fazla
rakama boğmak istemiyorum ancak yine on üç yıllık ortalamalarla baktığımızda
Türkiye, AKP’den önceki on üç yılda millî gelirin yüzde 20,6’sı kadar tasarruf
ederken bugün millî gelirin 14,8’i kadar tasarruf ediyor. Dolayısıyla, cari
açık artmasına rağmen… Yani, tasarruflarımız düşüyor. Cari açığımız arttığı
için… Yatırım daha az yapılmasına rağmen, Türkiye’de cari açık çok daha fazla
artıyor. Yani, şunu söylemeye çalışıyorum: Tasarruflarımız düştüğü için
yatırımımız da düşüyor ama tasarruf o kadar fazla düşüyor ki Türkiye’nin cari
açığı astronomik bir şekilde artıyor ve Türkiye’nin kırılganlığı artıyor,
Türkiye’nin yabancı kaynak ihtiyacı artıyor. Şimdi, AKP’li on üç yılda Türkiye
468 milyar dolar cari açık veriyor. Bunun anlamı nedir? 468 milyar dolar
dışarıdan kaynak kullanıyorsunuz. Yani toprağı satıyorsun, borçların artıyor,
üretim tesislerini satıyorsun, bankalarını satıyorsun, bir şeyi finanse
ediyorsun. Neyi finanse ediyorsun? Yatırımı finanse etmiyorsun çünkü yatırım
önceki on üç yıla göre azalmış. Neyi finanse ediyorsun? Tüketimi finanse
ediyorsun. Böyle bir makroekonomik çerçeve var. Bu hiçbir şekilde kabul
edilebilir ve Türkiye’yi ileriye götürecek bir makroekonomik çerçeve değildir.
Şimdi,
oysaki bizim yapmamız gereken iş, birinci iş, tasarruflarımızı artırmak, ikinci
iş mevcut tasarruflarımızı üretken alanlarda kullanmak -mevcut
tasarruflarımızı, hem de yurt dışından kullandığımız kaynakları tüketimde değil
yatırımda kullanmak- ve ülkenin büyüme performansını artırmak olmalıdır. Ben o
zaman hemen soruyorum: Eğer biz tasarruflarımızı, zaten az olan
tasarruflarımızı üretken alanlarda kullanacaksak… Bunu Hükûmet de iddia ediyor,
gayet güzel, Kalkınma Bakanlığının, Hükûmetin hazırladığı, Meclisin kabul
ettiği kalkınma planında var “Üretken alanlara yönlendireceğiz yatırımı.” diye.
Nasıl yapacaksınız bunu? Bunun en birinci unsuru, rant vergisinin
getirilmesidir. Nerede rant vergisi? Yok. Yani, sadece, böyle küçük küçük
rakamlarla, böyle küçük küçük vergilerle oynayarak Türkiye’de yatırım ortamının
iyileştirilmesi imkânı yoktur. 
Bu
rant vergisi meselesinin daha fazla üzerinde durmayacağım, daha önceden de
buradaki kürsü konuşmalarımda ifade ettim ancak Türkiye’nin hakikaten
kaynaklarını üretken alanlara yönlendirme ihtiyacı vardır. Burada popülizm
yapamayız, burada siyaset yapamayız. Türkiye'nin geleceğini istiyorsak -ki ben
herkesin iyi niyetli olduğunu düşünüyorum- çerçevesi iyi düzenlenmiş bir rant
vergisini bir an evvel getirip ülkeyi içinde bulunduğu bu sıkıntılardan
kurtarmamız gerekiyor. 
Büyümenin
birinci kaynağını, yatırım kısmını bu şekilde konuştuk. Büyümenin ikinci
kaynağı nedir? Büyümenin ikinci kaynağı verimliliktir arkadaşlar. Hele hele
bizim gibi kaynak sıkıntısı çeken ülkelerde verimlilik konusu çok daha fazla
önemlidir. Verimlilik nedir? Verimlilik bir ülkedeki hukuki ortamdır,
demokrasidir, kamu yönetimidir, iş gücünün niteliğidir, ülkedeki şeffaflıktır,
yolsuzluk algısıdır, öngörülebilirliktir, kayıt dışılıktır. Bunlara
baktığımızda, Türkiye'nin maalesef, bugün iyi olmadığını söylüyoruz. Mesela
birkaç örnek vereyim size: Mahkemelerin bağımsızlığını, tarafsızlığını
yitirdiği bir ortamda, Cumhurbaşkanının “Anayasa Mahkemesinin kararına saygı
duymuyorum.” dediği bir ortamda, İçişleri Bakanının Meclis kürsüsünde, şu
kürsüde “Anayasa’yı tanımıyorum.” dediği bir ortamda, fiilî durum naralarıyla
hukuk devletinin rafa kaldırıldığı bir ortamda, medyanın bağımsız hareket
edemediği, toplumun doğru ve tarafsız haber alamadığı bir ortamda, dış
politikanın sürekli zikzak yaptığı, terörün tırmandığı bir ortamda, yatırımcının
önünü göremediği, sürekli şirketlere kayyum atandığı, yolsuzluk ve rüşvetin
meşru sayıldığı, bir yılda Yolsuzluk Algı Endeksi’nde 13 basamak kötüleştiği
bir ortamda verimlilikten elbette söz edilemez. 
Yine, eğitimin yazboz tahtasına döndüğü, iş gücü
niteliğinin artırılamadığı, ülkeyi yöneten siyasi partinin yetkili organlarında
“Eğer eğitim seviyesini yükseltirsek kendi ayağımıza sıkarız.” türü
tartışmaların yapıldığı bir ortamda, Sayıştayın tamamen işlevsizleştirildiği
bir ortamda, iç denetimin kurulamadığı, engellendiği bir ortamda, reform yapmak
yerine günübirlik politikalarla ülkenin yönetildiği bir ortamda elbette
verimlilikten bahsedilemez. O yüzden de Türkiye’de verimliliğin -yine Kalkınma
Bakanlığı rakamını söylüyorum, Sayın Bakan bu rakamı bize Plan ve Bütçe
Komisyonunda bütçe görüşmelerinde vermişti- 2007-2014 döneminde verimliliğin
büyümeye yıllık katkısı eksi 0,7’dir arkadaşlar. Biz, büyümede verimlilikten
kabaca 1,1 civarında bir olumlu katkı beklerken eksi 0,7 yani olumsuz bir katkı
geliyor. Yani hukuk sisteminin göçtüğü, demokrasinin olmadığı, kamu yönetiminin
iyi olmadığı bir ülkede verimlilikten gelen katkı negatif. Ee, zaten yatırım
yapamıyorsun, verimlilikten bir şey gelmiyor, o yüzden de emsallerimize göre
baktığımızda Türkiye büyümede son derece kötü bir performans sergiliyor.
Şimdi,
son kısım, bu kara para cenneti hâline getirilmesi. Bununla ilgili arkadaşlar
detayları konuşacak ama, buna benzer düzenlemeler daha önceden de yapıldı fakat
sadece benzer. Nitelik itibarıyla son derece farklı bir düzenlemedir bu yapılan
düzenleme. Bu düzenlemeden mutlaka vazgeçilmesi lazım. Ben bütün samimiyetimle
söylüyorum, Türkiye'nin algısını son derece bozarız. 
Bakın,
bu düzenlemede neler yapılıyor: Şimdi, mesela, önceden, para getirildiğinde, paranın
sermayeye ilave edilmesi, defterlere işlenmesi, efendim, bir fonda toplanması
gibi zorunluluklar vardı; bunların hepsi kaldırılıyor. Ya, ben bu parayı niye
getirtiyorum o zaman, yani sermayeye ilave edilemeyecekse? Bu paranın, bakın,
suç olup olmadığı, yani suça yönelik bir işlemden elde edilip edilmediğine
yönelik de herhangi bir araştırma ve soruşturma yapılamayacak bu düzenleme
çıkarsa. Yani siz uyuşturucu veya ne bileyim ben, silah kaçakçılığından elde
edilen bir parayı -bunu bir terör örgütü dahi yapabilir- başkasının nam ve
hesabına da getirebiliyorsunuz. İsminin de özellikle gizlenmesine ilişkin
burada bir şey var, bunu anlamak mümkün değil. Yani bir şahıs adına
getiriyorsunuz ve hiçbir beyan da istenmiyor, yani bunun orada olduğuna ilişkin
bir vesika da istenmiyor. “Benim şöyle bir param var.” diyorsunuz, bu parayı
getiriyorsunuz ve bu parayı, efendim, bir defa, vergiden ve vergiyle ilgili
bütün soruşturma, kovuşturmalardan, her şeylerden muaf tutuyor. Türk Parasının
Kıymetini Koruma Kanunu, Sermaye Piyasası Kanunu, Gümrük Kanunu, Kaçakçılıkla
Mücadele Kanunu, Vergi Usul Kanunu, Türk Ceza Kanunu’nun 282’nci maddesi… Ki bu
maddenin başlığı nedir biliyor musunuz? “Suçtan kaynaklanan mal varlığı
değerlerini aklama” maddesidir. Yani suçtan kaynaklanmış olan bir malvarlığı
var diye buna ilişkin bir soruşturma yapılacaksa bu soruşturma dahi
yapılamayacak. Yani “Siz kara parayı Türkiye'ye getirin, bu, ananızın ak sütü
gibi helal olacak.” diyor bu madde.
Ben
şunu iddia ediyorum: Türkiye'de helalinden kazanılmış, vergisi verilmiş, meşru
bir şekilde kazanılmış bir paraya dahi bu kadar güvence yok. Bunun olmadığını
zaten görüyoruz. Yani bir şekilde, işte, şirketlere kayyum atıyorsunuz. Yani
vergisini veren insanların bile şirketlerine kayyum atandığı bir ortamda kara
parayı, suçtan elde edilmiş parayı dahi meşrulaştıran, aklayan bir yasal
düzenleme yapılıyor; bunu hiçbir şekilde kabul etme imkânı yoktur. Dolayısıyla,
ben Adalet ve Kalkınma Partisi Hükûmetini ve Adalet ve Kalkınma Partisi
yetkililerini buradan uyarmak istiyorum; bu, Türkiye'nin imajını bozar. 
Arkadaşlar,
bu maddeyi lütfen buradan çıkaralım ve yetersiz olmakla birlikte bu tasarıda
iyi maddeler var, onları hızlıca geçirelim diye söylüyorum. 
Bir
de bu madde, böyle, “dışarıdan gelecek yabancılar, yabancı parası” filan
deniliyor ama tasarıya baktığınız zaman -biz de bu işin artık erbabıyız-
aslında, tamamen içeriye göre yazılmış yani yabancıya göre değil.
Sayın
Canikli diyor ki: “Efendim, Körfez parası için yaptık bunu.” Kardeşim,
Türkiye'ye Körfez parasının gelmesi için bir engel yok ki, meşru bir paranın
Türkiye'ye gelmesi için, hatta biz onu teşvik ediyoruz; sukuk ihraçları var,
yeni enstrümanlarla Körfez’den sermayenin Türkiye'ye gelmesini biz
destekliyoruz.
(Mikrofon
otomatik cihaz tarafından kapatıldı) 
ERHAN
USTA (Devamla) – Dolayısıyla, adrese teslim bir yasadır ve bu madde Türkiye'nin
imajını bozacak bir maddedir, bu maddenin metinden mutlaka çıkarılması
gerektiğini düşünüyorum.
Genel
Kurulu saygıyla selamlıyorum. (MHP ve CHP sıralarından alkışlar)
BAŞKAN
– Teşekkür ederiz Sayın Usta. 
Gruplar
adına ikinci konuşmacı, Cumhuriyet Halk Partisi Grubu adına İzmir Milletvekili
Sayın Zekeriya Temizel. (CHP sıralarından alkışlar)
Süreniz
yirmi dakika Sayın Temizel.
Buyurunuz.
CHP
GRUBU ADINA ZEKERİYA TEMİZEL (İzmir) – Teşekkür ederim Sayın Başkan.
Değerli
milletvekilleri, görüşmeye çalışacağımız kanun tasarısının görüşme süreciyle
ilgili olarak, daha önceki torba kanunlarda söylediğimiz şeyleri burada yeniden
tekrar etmeyeceğiz… 
AYKUT
ERDOĞDU (İstanbul) – Sayın Başkan, gürültüye engel olur musunuz efendim,
kürsüde konuşmacı var. 
BAŞKAN
– Peki.
Sizi
duydular zaten.
ZEKERİYA
TEMİZEL (Devamla) – …çünkü hem söylemenin bir anlamı olmuyor hem böylece zaten
sınırlı olan konuşma süresini de aynı şeyleri yeniden anlatmakla harcamış
oluyoruz.
Değerli
arkadaşlar, ancak şu kadarını tarihe not düşme adına söylüyorum. Bu tasarının
beşer dakikada konuşulacak 2 maddesi, genel olarak tek bir yasayla getirilip de
çözülmesi gereken 2 tane af kanunu anlamına geliyor. Hatta bunlardan bir tanesi
daha önceden tek başına bir kanun olarak getirilmiş, görüşülmüş. Şimdi aynı
kanun, içeriği genişletilerek, 80 maddelik bir tasarıda tek bir ek madde olarak
getirilmiş. Bu Meclise böyle bir şeye onay verme konusunda getirip de tasarı dayatmak,
bunun beşer dakikalık konuşmalarla görüşüldüğünü savunmak gerçekten, Meclise ya
hakaret olarak algılanmalıdır ya da Meclisin gücünün gerçek anlamıyla
algılanmadığı şeklinde alınmalıdır. 
Düşünün,
77-80 maddelik -açılımıyla 80 madde oluyor- bir kanun tasarısında beş dakika
konuşulacak bir madde. Konuşamazsınız arkadaşlar çünkü maddenin kendisini
okumaya kalksanız beş dakikada okuyamıyorsunuz, upuzun bir madde, daha önceden
bir kanun olmuş o. Beş dakikada okuyamadığınız, hatta yarısını bile okuyamadığınız
bir şeyi nasıl “Beş dakika görüştük.” diyebilirsiniz? Böyle hukuk mu olur,
böyle hukuk yapmak mı olur? Şu Parlamentoda istenen kanunların mükemmel şekilde
çıkarılması için gereken ortamı hazırlayabiliriz diye buradaki arkadaşların
hepsinin çırpındığını görüyoruz ama bir kısır döngünün içerisinde geliyoruz,
geliyoruz, gene aynı çemberin içerisine çarpıyoruz. Zaten Meclisin gösterdiği
ilgi de belli. Yani, Türkiye'nin gelecekteki yurt dışından görünümünü
belirleyecek düzenlemeler yaptığınız bir kanun tasarısı; “Yatırım ortamını
iyileştiriyoruz.” diyorsunuz dolayısıyla bu ortamın dünya tarafından
görülmesini sağlayacak olan bir kanun tasarısı ama ilgimiz bundan ibaret.
Hatta, buna halkın da ilgisinin olması mümkün değil. Halka hitap ediyoruz desek
de zaten halk da izleyemiyor, öyle bir saate denk geliyor. 
Değerli
arkadaşlar, bu konunun üstünde konuşmayacağız dedik ama yine de neredeyse dört
dakika gitti. Ben sizlere Kasım 2015 tarihinde Antalya’da olan çok önemli bir
toplantıyı hatırlatmak istiyorum. Antalya’da mükemmel bir organizasyonla,
gerçekten övünülecek bir sonuçla G20’lerin Türkiye'nin Dönem Başkanlığı altında
toplantıları yapıldı ve burada dünyanın gelecekteki ekonomi politikalarına ve
ekonomik ilişkilerine yön verecek inanılmaz derecede önemli kararlar alındı. Bu
süreç içerisinde, özellikle de “neoliberal” olarak tanımlanan ekonomi
politikalarının dünyada yaratmış olduğu çürümüşlüğü, dengesizliği ortadan
kaldırarak yeniden devletlerin hak ettikleri gelirleri alabilecekleri bir
sistem kurulması için karar verildi. Bu kadar önemli bir karar oldu bu. Hatta
ve hatta, bildirgenin 15 maddesi bunlara ayrıldı. 
Başkanlığını
Türkiye'nin yapmış olduğu bu toplantıda alınan kararların, ister istemez, bu
Meclisin yasa yapma yetkisini ve çalışmalarını etkilemesi gerekirdi çünkü orada
çok önemli bir şekilde, özellikle çok uluslu şirketlerin vergi matrahını eritme
ve kâr kaydırma mekanizmaları olarak tanımlanacak sistemlerin önüne geçilmeye
çalışılıyor idi. Verginin kaynak ülkede vergilendirilmesiyle ilgili olarak düzenlemeler
yapılıyordu. Kaynak ülkede elde edilecek fakat elde edilen gelir başka
ülkelere, vergi cennetlerine taşınacak, tek bir kuruş vergi verilmeyecek; bunun
önüne geçilmesi için önemli kararlar alınıyor idi. Özellikle de ülkeler
arasındaki vergi düzenlemelerinin boşluklarından yararlanarak hiçbir ülkede
vergi vermeyen çok uluslu şirketlerin yaratılan gelirlerin büyük bir kısmını
paylaşmalarının önüne geçilmeye çalışılacaktı. Ülkeler arasında bu konuda bilgi
değişimi ve saydamlık sağlanacaktı. Şimdi, bu kararların hepsi bizde,
Antalya’da alındı. Böyle kararların alındığı bir toplantıdan sonra ve üstelik
de G20’ye Türkiye’nin Başkanlık ettiği bir dönemden sonra bizden beklenen,
Meclisten beklenen, Maliye Bakanlığımızdan beklenen nedir? Bu ilkeler çerçevesinde,
Türkiye’de gerçek anlamıyla bir vergi reformunu gerçekleştirmektir ve bu
şekilde getirilecek olan vergi reformuna bu Mecliste bir tek milletvekilinin
bile “hayır” diyeceğini düşünmüyorum. Bunu yapmak zorundaydık. Peki, dünyada bu
kapsamda iş birliği projelerine katılan, hatta bu kararların alınmasında
başkanlık eden ülkemiz, bu ilkelere uygun olarak vergi düzenlemesi yaptı mı?
Üzülerek söylemek gerekiyor ki hayır. Burada gelen düzenlemelerin büyük bir
kısmını daha önceden Maliye Bakanlığının tebliğleriyle düzenlediğini, işlem
vergileri olarak tanımlanacak olan işlemlere ilişkin olarak yasal bazı
düzenlemeler olduğunu, dolayısıyla da itiraz edilmemesi gereken maddeler
olduğunu hemen baştan söyleyeyim. İtiraz edilenlere zaten edeceğiz. Buralarda
çok somut olarak gördük ki işlem vergilerinin azaltılması suretiyle yatırım
ortamının iyileştirileceği gibi bir duygu var.
Değerli
arkadaşlar, yatırımcıların hiçbiri işlem vergileri az veya fazla diye yatırım
kararı vermez. İçinizde dünya kadar yatırımcı var; hanginiz kalkıp da şu 3 tane
kâğıttan veya 10 tane kâğıttan damga vergisi alınıyor diye yatırım kararınızı
belirliyorsunuz ya da vazgeçiyorsunuz? Geçilmez. Yatırım kararlarının gerçek
anlamıyla belirleyicisi tamamen farklıdır. Yatırımlar için en uygun ortam,
evrensel hukuk kurallarının geçerli olduğu, tarafsız ve bağımsız bir yargının
hâkim olduğu, ekonomiyle ilgili yasaların kişilere ve olaylara özgü olarak
değiştirilmediği ve özel uygulamalar için özel yasaların çıkarılmadığı
ortamlardır. Dolayısıyla, bunlardan 3 kuruş vergi alsanız ne olur, almasanız ne
olur? Zaten bu şekilde gelen yatırımları yeteri kadar teşvik ediyorsunuz.
Dolayısıyla, işlem vergilerinde azaltma yaparak damgaları, harçları, belediye
gelirlerini belirli işlemler için azaltmak -itiraz etmedik ama- yatırım
ortamının iyileştirilmesi için asla yeterli olan şeyler değildir, olmuyor da
zaten. 
Şimdi,
değerli arkadaşlar, yatırım ortamıyla ilgili bu belirlemelerden sonra, bırakın
yatırım ortamını, asıl, Türkiye'yi dünya ekonomik sisteminin dışına atabilecek,
dışlatabilecek, hatta ve hatta uzun yıllardan beri dişiyle, tırnağıyla edinmiş
olduğu kazanımlardan uzaklaştıracak bir düzenlemeyle karşı karşıyız burada. Bu,
süre azlığı nedeniyle asla doğru dürüst tartışamayacağımız maddeyi her fırsatta
arkadaşlarımız burada dile getirmeye çalışacaklar. Hemen, en son söyleyeceğimi
ilk olarak söylüyorum: Böyle bir düzenleme Türkiye’nin uluslararası ekonomik
sistemden dışlanmasına kadar gidecek bir sürecin başlangıcı olur değerli
arkadaşlar. 
Biraz
önce Sayın Usta’nın söylediği cümleyi aynen tekrar ediyorum: Bu düzenlemenin
dışında diğer iki düzenleme daha var ama onlarla ilgili yeniden uzlaşma
sağlanabilir, bazı değişiklikler yapılabilir. Diğer konularda herhangi bir
karşıtlık söz konusu değildir, çıkarılabilir ama bu kanun böyle çıkarsa bunun
sorumluluğunu hiç kimse taşıyamaz. 
Değerli
milletvekilleri, daha önceden de yapılmış olan bir düzenleme bu. “Varlık
barışı” adı altında yapıldı; 3 defa yapıldı, 1 defa da değişiklikleri geldi, 4
defa. Dolayısıyla, böyle bir düzenleme daha önceki tarihlerde tasarı
sırasındayken yer alan ancak Genel Kurulda çıkartılan maddeleri de içererek
geldi. Şimdi bu tasarının içerisinde hepsi var. 
Şimdi,
tasarının 2’nci maddesi çok özet olarak diyor ki: Yurt dışında bulunanların
varlıklarını yurt içinde beyan etmeleri hâlinde, sırf bu beyanın yapılmış
olmasından dolayı bunlara herhangi bir vergi incelemesi, vergi tarhiyatı
yapılamaz. Güzel, buraya kadar bir şey yok. Daha önceki düzenlemelerde, bunlar
üzerinden yüzde 2, yüzde 5 vergi alınmak suretiyle herhangi bir şey yapılmaz
diyordu, bu defa vergi almıyoruz. Niye almıyoruz? Onu birazdan yeniden
konuşacağız. 
Fakat, daha önemli olanı hemen arkasından sıralamaya
başlıyoruz. Tamam, vergi tarhiyatı yapılmayacak, vergi alınmayacak ama Türk Parasının
Kıymetini Koruma Hakkında Kanun’a göre de soruşturma yapılamayacak, Sermaye
Piyasası Kanunu’na göre soruşturma yapılamayacak, Kaçakçılıkla Mücadele
Kanunu’na göre soruşturma yapılamayacak. 213 sayılı Kanun’daki -vergi suçlarını
kastediyor- cezalarla ilgili olarak, Türk Ceza Kanunu’nun 282’nci
maddesindekilerle -bu, kara para aklama suçları anlamına geliyor- ilgili
uygulama yapılamayacak. Yani, kara para aklayanlarla ilgili herhangi bir
soruşturma veya inceleme yapamayacaksınız.
Değerli arkadaşlar, bütün bunlarla ilgili olarak
araştırma ve kovuşturma yapamayan bir ülkenin uluslararası camiada biraz önce
ilkelerini Türkiye’de koymuş olduğumuz düzenlemeler çerçevesinde gerçekten
herhangi bir yaşama şansı bulunmamaktadır, olmaz öyle bir şey. Biz şimdiye
kadar altıya yakın uluslararası anlaşmaya imza attık, sözleşmeye imza attık
sırf bu konularla mücadele etmek için. Birkaç tanesini hatırlatayım size.
Uyuşturucu ve Psikotrop Maddelerin Kaçakçılığına Karşı Birleşmiş Milletler
Sözleşmesi’ne imza attık, bu kanunlar uygulanıyor. Sınıraşan Örgütlü Suçlara
Karşı Birleşmiş Milletler Sözleşmesi’ni imzaladık, bu kanunlar uygulanıyor. Suç
Gelirlerinin Aklanması, Aranması, Zapt Edilmesi ve Müsadere Edilmesi Hakkında
Avrupa Konseyi Sözleşmesi’ni imzaladık, bu kanunlar uygulanıyor. Suç
gelirlerinin aklanmasıyla ilgili olarak Varşova Sözleşmesi’ni imzaladık. OECD
Mali Eylem Görev Gücü’nün (FATF) bu konudaki düzenlemelerini OECD üyesi olarak
kabul ettik, uygulamayı taahhüt ettik. Avrupa Birliği direktiflerini imzaladık bu
konuda. Şimdi, bütün bu anlaşmaları imzalamış olan Türkiye “Ben kara para
incelemesi yapmayacağım, soruşturmayacağım.” diyor. Getirilen paralardan
hareketle bunların yapılıp yapılmaması konusu kesin olarak bunların yapılacağı
anlamını taşımaz değerli arkadaşlar. Buna zaten kimse de inanamaz,
inandıramazsınız da. Dolayısıyla, bütün bu yapılan düzenlemenin Türkiye'nin
terörün finansmanı ve kara parayla ilgili olarak imzalamış olduğu anlaşmaların
tamamına aykırı olduğunun altını bir defa daha çizmek istiyoruz. Yerel hukukun
üstünde olan uluslararası anlaşmaların yine aynı şekilde hukukta çiğnendiği bir
düzenleme yapıyoruz. Bu güveni sağlayamazsınız Türkiye’de bir defa daha, böyle
bir şey yaptığınızda. 
Değerli arkadaşlar, şimdiye kadar yaptığımız varlık
barışı vesaire gibi düzenlemelerin her birisinde, özellikle Türkiye'nin kara
para aklayan ülkeler suçlamasına maruz kalacak düzenlemelere yer verilmemesine,
bu grupta sayılmamasına özel özen gösterilmiş, bundan itinayla kaçılmış ancak
daha önceden itinayla kaçtığımız bütün maddelerin hepsi getirilmiş, yeniden
önünüze konulmuş. Şimdi “2008 yılında yapmış olduğunuz düzenlemede bunlar var,
Plan ve Bütçe Komisyonundaki tasarıdan bu şekilde geliyor ama Genel Kurulda
çıkarttınız, niye çıkarttınız?” diye sorarlar. Aynı toplantılara katılmış
arkadaşlar kesin olarak buradadır. Şimdi, o zaman çıkarttığımız, haklı
gerekçelerle çıkarttığınız bu düzenlemeleri bugün buraya getirip de yeniden
“Biz kara parayla ilgili olarak uluslararası sözleşmelerimizin hepsini
çiğniyoruz, bundan sonra bunu sormayacaksınız.” derseniz bu olay kesin olarak
olmaz değerli arkadaşlar. Özellikle ve özellikle, yapılan düzenlemelerde
Türkiye’ye getirilen kaynakla ilgili olarak belge aranmaması, bu çok önemli bir
olay, herhangi bir vergi filan alınmaya kalkılmaması ki bunu anlamakta güçlük
çekmişizdir açıkça. Niye? Yani niye, bu şekilde vergiden kaçınmış veya vergi
kaçırmış ya da vergiye tabi bir gelirini Türkiye’ye getiren insanlardan daha
önceden olduğu gibi bir vergi, en azından bir katılım payı almıyorsunuz? Bir
tek nedeni geliyor akla, o da bunların aleniyet kazanmasının, devlet
kayıtlarına girmesinin önlenmesi. Her şeyini bu kadar açık olarak yazdığınız
bir tasarının, daha sonra da başkaları tarafından anlaşılmayacağını düşünmek,
birazcık başkalarını küçümsemek anlamına gelmiyor mu? 
Değerli
milletvekilleri, yurt dışındaki varlıkların ülkeye kazandırılmasıyla ilgili
düzenlemelerin hem ülkenin itibarını hem de yatırımcıların itibarını
zedelememesi, yasal ve doğal ticari faaliyetlere zarar vermemesi çok önemlidir.
Dünyadaki finansal hareketlerin liberalizasyonu yurt dışında birçok
yatırımcımızın yatırım yapmasına neden oldu. Bunlar yasal bir şekilde
Türkiye’den transfer edilen kaynaklarla yapıldı orada. Şimdi, siz bu şekilde
yasalardan yararlanarak -örneğin, yurt dışı taahhüt işleri yapan müteahhitlerin
yurt dışında bırakmak hakkına sahip oldukları döviz gelirlerinin bir kısmı da
bu grup içerisinde- yasalara uygun olarak yurt dışında kaynak yaratmış, şirket
kurmuş olan insanların kara para suçlamasına maruz kalacakları riskini göze
alabilir misiniz? Alamazsınız, almamanız gerekir. Bir de üstelik herkesi aynı
kefenin içerisine koymak suretiyle, bunlar arasında hiçbir fark yokmuş gibi bir
tavır da kesin sergileyemezsiniz. 
Değerli
arkadaşlar, şüpheli olarak adlandırılacak parasal işlemlerle ilgili olarak
dünyada artık kimsenin kimseden saklayacak bir şeyi kalmadı. Bunu bu konuyla
ilgilenen arkadaşlarımız hemen bileceklerdir, hatırlayacaklardır, özellikle
Malezya, Çin, Hong Kong ve Katar zincirinin nasıl çalıştığını bizler biliyoruz,
sizler de biliyorsunuz büyük bir ihtimalle, dünya da biliyor. Bu çok önemli bir
olay. Yani, Malezya’dan başlayan, Çin’e gelen zincirin orada tamamen karışık
olduğunu, gri alana girdiğini, sonra Hong Kong’da yeniden dolara çevrilerek
Körfez’e geldiğini kara para aklamayla ilgili olarak çalışma yapanların hepsi
biliyor, biliyor. Dolayısıyla, bu herkes tarafından biliniyor ise diğer
taraftan da “Körfez sermayesi” denilen sermaye ve Körfez’de kurulmuş olan
şirketlerin orada yaptıkları işlemlerin, orada yaptıkları satışların
Türkiye’deki mallar ve değerler üzerinden gerçekleştiğini de herkes biliyor.
Yani, Türkiye’de bu olaylar olmuşsa, bütün bu olayların üstüne bir çizgi
çekilmek veya bunlarla ilgili bir barış sağlanması gerekiyorsa yapılacak olan
bu değildir, bunu bile bile “Evet, bunlar, bunlar, bunlar oldu, biz bunu bu
şekilde kapatıyoruz, bundan sonra da bu tür olaylar Türkiye’de olmayacak.”
demektir. Bunu demezsek bunun altından kalkamayız değerli arkadaşlar.
Dâhilde
işleme rejimi kapsamında Türkiye’de üretilip de yurt dışında, vergi
cennetlerinde kurulmuş şirketler üzerinden yapılan satışlardan Türkiye’ye tek
bir kuruşluk gelir transferinin yapılmadığını bizler bilmiyor muyuz? Daha
önceden de konuştuk buralarda, o da biliniyor. Yani, kısacası, Türkiye’ye
getirilecek olan kaynakların hepsi zaten bu ülkenin kaynağı ama burada iki grup
var, bu grupları birbirine karıştırmamak gerek. Dürüst, yatırımcı, bu ülkenin
yasalarından ve uluslararası konjonktürden yararlanarak bu işleri yapmış olanlara
kara paracı muamelesi gördürmeye ve bununla ilgili düzenlemeler yaptırmaya
kimsenin hakkı yok, bizim de hakkımız yok.
Değerli
arkadaşlar, özellikle, mutemet kişilerin, üçüncü kişiler adına bu tarafa kaynak
göndereceklerin o mutemet kişilere Türkiye’den nasıl kaynak gönderildiği konusu
herkesin kafasını karıştıracaktır zaten. Ya, bu ne demektir yani ne? “Üçüncü
kişi adına kaynak göndermek ne demektir?” diye sorulacak, sorulmaması mümkün
değil.
Değerli
arkadaşlar, bu gelişmeler karşısında Türkiye'nin bir G20 ülkesi olarak…
(Mikrofon
otomatik cihaz tarafından kapatıldı) 
ZEKERİYA
TEMİZEL (Devamla) – …OECD ülkesi olarak böyle bir kanunun altından kalkması
zor. Konuyla ilgili olarak belki saatlerce daha konuşulabilir ama isteriz ki
bunun üzerinde lütfen, hepiniz konuşun, lütfen hepiniz konuşun, bunun ne
olduğunu araştırın.
Teşekkür
ediyorum Sayın Başkan. (CHP sıralarından alkışlar)
BAŞKAN
– Teşekkür ederiz Sayın Temizel.
Gruplar
adına üçüncü konuşmacı, Halkların Demokratik Partisi Grubu adına Muş
Milletvekili Sayın Ahmet Yıldırım. (HDP sıralarından alkışlar)
Süreniz
yirmi dakika.
Buyurun.

HDP
GRUBU ADINA AHMET YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; gecenin bu saatinde hem konuşmanın hem
dinlemenin güçlüğünü de göz önünde bulundurarak, herkesin sabrına sığınarak
konuşmamı yapmak istiyorum. 
Ben
de yirmi bir yıl önce, birkaç yılın birikimi olarak açığa çıkmış olan,
Srebrenitsa katliamında yaşamını yitirmiş olanları rahmetle anarak konuşmama
başlamak istiyorum ve bu temelde, devletlerin, özellikle de zalim devletlerin
gadrine uğramış, katliam yaşamış bütün halkların anısı önünde saygıyla eğilerek
konuşmamı başlatmak istiyorum.
404
sıra sayılı Yatırım Ortamının İyileştirilmesi Amacıyla Bazı Kanunlarda
Değişiklik Yapılmasına Dair Kanun Tasarısı’yla ilgili olarak parti grubum adına
söz almış bulunmaktayım. Hepinizi tekrar saygıyla selamlıyorum.
İDRİS
BALUKEN (Diyarbakır) – Sayın Başkan, uğultu çok.
AHMET
YILDIRIM (Devamla) – Sayı az ama uğultu fazla.
BAŞKAN
– Sayın milletvekilleri, lütfen hatibi dinleyelim.
AHMET
YILDIRIM (Devamla) – Sayın Başkan, değerli milletvekilleri; açık söylemek
gerekirse kitapçığı bugün dağıtılmış olan ve yaklaşık 80 maddeden oluşmuş olan
özellikle bu yasa tasarıyla ilgili olarak yarından itibaren gerek bölümler
üzerinde gerekse maddeler üzerinde arkadaşlarımızla birlikte kendi
düşüncelerimizi ayrıntılı olarak aktaracağız. Ben tümü üzerinde, parti grubum
adına genel görüşlerimizi ve iktisadi yaşamın içerisinde yapılmaya çalışılan
değişikliklerdeki ayrıntılara da girmeden, genel politik bakış açımızı bütün
Genel Kurulla paylaşmak istiyorum.
Öncelikle
ifade edelim ki yasama tekniği açısından yine bir problemli yasa tasarısıyla
karşı karşıyayız. Kitapçığı basılmış, üzerinden sadece birkaç saat geçmiş iken
maalesef biz görüşmelere geçtik, kırk sekiz saati beklemedik. Kitapçık
üzerinden farklı partilerin muhalefet şerhlerini bütünüyle okuma şansına sahip
olmadan genel görüşmeleri başlatmış bulunuyoruz.
Bir
diğer husus ise: Evet, ben bir Plan ve Bütçe Komisyonu üyesi olarak burada tali
komisyonlar olan Adalet Komisyonu, Sağlık, Aile, Çalışma ve Sosyal İşler
Komisyonu, ayrıca üçüncü tali komisyon olarak belirtilmiş olan Sanayi, Ticaret,
Enerji, Tabii Kaynaklar, Bilgi ve Teknoloji Komisyonundan nasıl bir görüş
alındığını ve bu tali komisyonlar tarafından bu yasa tasarısının nasıl
güçlendirildiğini bilmiyorum. Plan ve Bütçe Komisyonunda kendi partimin
komisyondaki parti sözcüsü olarak gerçekten bu üç tali komisyon bu yasa
tasarısıyla ilgili ne düşünüyor, neyin revize edilmesi gerektiği konusunda
-veya neleri desteklediği- nelerin değiştirilmesi gerektiği konusunda bilgileri
bilmeksizin Genel Kurulda görüşmelere başlamış olmanın yasama tekniği açısından
nasıl bir probleme tekabül ettiğini bütün Genel Kurulun takdirine sunuyorum. 
Sayın
Başkan, değerli milletvekilleri; öncelikle şunu ifade edeyim ki: Son yedi sekiz
ayda torba yasalarla yapılmaya çalışılan gerek iş gerekse çalışma yaşamıyla
alakalı olarak bütün değişikliklerin sermayeden yana, işverenden yana bir iktisadi
yaşamı dizayn etmeye çalıştığını üzülerek ifade edeyim. Bu 80’e yakın madde
içerisinde emekçinin, yoksul halkın yaşamını kolaylaştıracak bir tek yasa
maddesine rastlayamayız. Tümüyle zenginin zenginliğine daha fazla servet
katabilecek maddelerdir. Zenginin üzerindeki vergi yükünü hafifletecek, zengini
fakire karşı, varsılı yoksula karşı daha güçlü kılabilecek, sömürü araç ve
gereçlerini daha fazla baskıcı hâle getirecek olan düzenlemeler olarak
görmekteyiz biz bunu. 
Sadece
birkaç örnek madde üzerinden, konuşma akışım içerisinde özellikle bu yasa
tasarısına neden karşı çıktığımızı, bu değişikliğin yoksul halk yığınlarına
hiçbir şey katmayacağını, zenginler ile yoksullar arasındaki makasın daha fazla
açılmasına hizmet edeceğini çarpıcı bir şekilde sunmaya çalışacağım. Örneğin,
genel değerlendirmeye geçmeden önce bütün Genel Kurulun bilgisine sadece bir
maddeyle ilgili bir bilgi sunmak istiyorum. 
Bakın
değerli milletvekilleri, bu yasa tasarısı içerisinde, yüksek teknolojiyle
üretilmiş olan, özellikle deniz araç gereçlerinin alım ve satımını yapan yani
özellikle gemi veya birileri tarafından “gemicik” olarak adlandırılan deniz
taşıtlarının alınması ve satılmasını, gerek satanın gerekse alanın elini
güçlendiren, kolaylaştıran bir düzenleme var. Peki, şimdi soruyorum: 80 milyona
dayanmış olan bu ülke nüfusunun yüzde kaçını, binde kaçını, on binde kaçını
ilgilendiren bir maddedir bu? Bu temelde, özellikle deniz araç gereçlerinin
alım ve satımının yapılmasındaki zenginlerin yükünü hafifleten bu düzenleme başlı
başına bu yasa tasarısının ruhunun neye hizmet ettiğini göstermesi açısından
önemli bir karinedir.
Değerli
milletvekilleri, ülkedeki gelir gider dengesindeki öncelikler belli bir süreden
beri değişmiştir. Siyasi iktidar önceki yıllarda, bir yıl önce, iki yıl önce,
üç yıl önce kendi bütçe planlamasını yaparken karşısında olmayan gelir gider
dengesiyle bugün muhatap olmak zorunda kalmıştır. Özellikle, son birkaç yıldır
harcamaların minimize olduğunu ve güvenlikçi politikalar üzerinden özellikle
askerî harcamalara, güvenlik harcamalarına dönük var olmayan bazı kalemlerin
devreye girdiğini, bunun özellikle yükünün yoksul halk yığınlarına, onların
sırtına bindirileceğini gerek üç aylık 2016 geçici bütçe yasa tasarısı
hazırlanırken ifade ettik gerekse daha sonraki, dokuz aylık merkezî bütçe yasa
tasarısı hazırlanırken ifade ettik. Şunu söyleyelim: Direksiyonu güvenlikçi
politikalara kırmış olan bir ülke gerçekliğinin birçok açıdan iflah olma şansı
maalesef ama maalesef yoktur. Bu bir kara delik gibidir; iktisadi bir kara
deliktir, insani bir kara deliktir, vicdani bir kara deliktir. Ülkenin maddi ve
manevi birçok varlığını yer yutar. Asla bunların gerçekliği karşılanamaz hâle
gelir. Buradan bakıldığında açık söyleyelim ki bu bütçenin açığa çıkmış
olmasının belli açığa çıkmış olduğu ihtiyaçlar vardır; birincisi, bir ekonomik
sıkışmışlığı aslında ifade etmektedir. Bunu özellikle son günlerde anlamsız
yere ilişkilerin bozulduğu, belli ihtiraslara uluslararası politikaların kurban
edildiği, Rusya’yla; İsrail’le, Mısır’la, Suriye’yle bozulmuş olan, anlamsız
yere bozulmuş olan ilişkilerin onarılmasıyla birleştirildiğinde bu yasa
tasarısının ruhu, aslında nasıl ekonomik sıkışmışlığı yaşadığımızın ve bunun
üzerinden neyi gidermeye çalıştığımızın bir göstergesi olarak karşımıza
çıkmaktadır. Bu kara delik ülkenin birçok açıdan doğal kaynaklarını ve
zenginliklerini insanların huzuruna, refahına, mutluluğuna, barışına,
demokrasisine ve özgürlüğüne harcamak yerine birçok açıdan toplumsal değer
yargılarımızı dejenere eden savaşa harcanmış olmanın açığa çıkarmış olduğu bir
sıkışmışlığı aşma çabalarıdır bunlar.
Buradan
hareketle dar gelirli üzerindeki vergi politikaları giderek katılaşmaktadır
değerli milletvekilleri. Dar gelirlinin özellikle vergi yükü üzerindeki,
verginin toplanması üzerindeki disiplini gittikçe artırılmakta, disiplin içinde
disiplin uygulanmaktadır. Buna mukabil sermayede ve işverende ise alabildiğine
muafiyetler ve esnetme politikaları bu yasa tasarısında da olduğu üzere
maalesef rahatlatılmaktadır. Sermayeye hizmet eden, işverene hizmet eden, onu
emekçiye karşı daha fazla güçlü kılan, onun kâr hırsına hizmet eden belli yasal
değişikliklerle karşı karşıya olduğumuzu üzülerek ifade etmek isterim. Birçok
kalemde muafiyet getirilmekte, bu yasa tasarısında olduğu üzere bazı
kalemlerdeyse yük hafifletilmektedir. Örneğin, şirket kurma, özellikle iflas
verme üzerindeki yükümlülükler azaltılmaktadır. Herhâlde hiç kimse kalkıp
yoksul emekçi yığınların bir şirket kurma çabası içerisinde olacağını iddia
etmeyecektir.
Yapılan
düzenlemelerle muafiyetler sağlanan işletmelerin bazı ülkelerle, bazı Avrupa
ülkeleriyle kârlılık oranlarını kıyaslayarak konuşmamı sürdürmek istiyorum.
Açık söylemek gerekirse Türkiye’de özellikle vergi düzenlemesine gidilirken
işvereni rahatlatan, ona muafiyetler getiren değil, vergi muafiyetleri yerine
zenginlere, sermayeye “servet vergisi” gibi yeni kalemlerin yüklenmesi acil bir
ihtiyaç olarak ülkemizin gündeminde ve önünde durmaktadır. Eğer bir vergi
muafiyeti getirilecekse başta asgari ücretliler olmak üzere emekçi çalışanlara
dönük olarak getirilmelidir. 
Değerli
milletvekilleri, küçük, orta ve büyük ölçekli şirketler açısından birkaç Avrupa
ülkesi ile ülkemizdeki işletmelerin kârlılık oranlarını kıyaslayarak devam
etmek istiyorum. Bakın, Türkiye’deki küçük ölçekli işletmelerin kârlılık oranı
Polonya’nın ve İtalya’nın 2 katı, yine küçük ölçekli işletmelerin kârlılık
oranı İspanya’nın 3 katından daha fazla, Almanya ve Fransa’da ise kârlılık
oranları Türkiye’den daha düşük. Bunun yanı sıra, Türkiye’deki orta ölçekli
işletmeler bu saydığımız ülkelerin hepsinden daha fazla bir kârlılığa sahiptir.
Yine özellikle büyük ölçekli işletmeler açısından Avrupa ülkeleriyle
kıyasladığımızda kârlılık oranları daha fazla artmaktadır. Buna göre,
Türkiye’deki büyük ölçekli firmaların kârlılığı Almanya, Fransa ve İspanya’daki
büyük ölçekli firmaların yaklaşık 2 katı, İtalya ve Polonya’daki büyük ölçekli
işletmelerden ise 3 kattan daha fazla bir kârlılığa sahiptir.
Bu
örnekleri vermemin temel sebebi şudur: Avrupa ülkeleri içerisinde büyük ve orta
ölçekli işletmelerde emek sömürüsü Türkiye’de birçok Avrupa ülkesine göre daha
fazladır. Eğer bir ülkede kârlılık oranı daha fazlaysa emeğin daha fazla
ucuzlatılması, emeğin sömürüsünün daha fazla artırılması realitesiyle karşı karşıya
olduğumuzu çok net bir biçimde açığa çıkarmış oluruz. Bu da yetmezmiş gibi bu
düzenlemelerle sermaye kesimi bu siyasi iktidar döneminde artan bir şekilde
sürekli desteklenmeye devam etmiştir. Sermayenin asli sorumluluğu olması
gereken asgari ücret özellikle 1.300 liraya çıkarılırken -birazdan rakamlarla
da vereceğim üzere- asgari ücret artışının yüzde 40’ı kamu kaynaklarından yani
emekçi vergilerinden karşılanmaktadır. Ayrıca bu siyasi iktidar döneminde
birçok iş cinayetine imza atan maden şirketleriyle ilgili nasıl bir düzenleme
yapılmıştır? Özellikle İş Güvenliği Kanunu’nda yapılan değişiklikle oluşacak
olan maliyet artışlarının yine kamu kaynakları tarafından karşılanmasına bu
siyasi iktidar döneminde karar verilmiştir. Yani patronların, emekçinin iş güvenliğini
sağlarken alması gereken tedbirlerin maliyeti kamuya yüklenmiş, kamuda da
özellikle vergiler üzerinden bir ülke gerçekliğini göz önünde bulundurduğumuzda
karşımıza emekçinin sömürüsü çıkacaktır.
Değerli
milletvekilleri, yine burada, bakın, mevcut siyasi iktidar döneminde sermaye
sahiplerine özellikle manevi dünyamızı, dayanışma duygularımızı güçlendiren bir
değişiklikte nasıl bir hilenin yapıldığını bariz bir örnekle sizlerle paylaşmak
istiyorum. Sermaye sahipleri yaptıkları bazı bağışları matrahtan indirerek hem
vergilerini azaltmakta hem de kendilerine hak etmedikleri bir itibar
sağlamaktadırlar. Bazı hayırsever iş sahipleri, bazı hayırsever işverenler ve
holding sahipleri özellikle vergi matrahlarından bunları düşerek milletin
sırtından ve emekçinin sırtından emekçiye bağışlarda bulunmaktadır. Örnek
olarak verelim: Fakirlere yardım amacıyla gıda bankacılığı faaliyetinde bulunan
dernek ve vakıflara bağışlanan gıda, temizlik, giyecek ve yakacak maddelerinin
maliyet bedelinin tamamı şirketlere gider olarak yazılmaktadır. Peki buradan
hareketle… Ayrıca KDV’den de istisna tutuluyor bu şirketler. Bağış yapanlar,
gıda, giyecek, yiyecek, yakacak yardımı yapan patronlar bunları vergilerinden
düşüyorlar. Gıda bankacılığı yapan bazı dernek ve vakıfların ismini sayayım:
Deniz Feneri Yardımlaşma ve Dayanışma Derneği, Deniz Yıldızı Kültür ve
Yardımlaşma Derneği, Hızır Yardımlaşma ve Dayanışma Derneği, İnsan Eğitimi
Kültür ve Yardımlaşma Vakfı, Eğitim Vakfı örneklerinde olduğu gibi, belli
tarikat ve cemaatlerle bağlantılı olan bu vakıf ve derneklerin büyük bir
çoğunluğu ne yapmaktadır? Yoksul vatandaşlara gıda, yakacak, giyecek dağıtan bu
tür dernek ve vakıflara yapılan yardımların tamamının elde edilen gelirden
düşülebilmesi yapılan bağışlara büyük bir vergi avantajı sağlamaktadır. Şimdi
ben de buradaki milletvekili arkadaşlarıma sormak istiyorum: Bu gerçekten hayra
geçer mi? Bunun sevabı yazılır mı? Kendi cebinden çıkmayan bir para üzerinden
yapılan bağışlar kişinin hayrına yazılır mı? Ya da kendi hesabından bu yardımları,
bu bağışları aktaran kişi, diğer taraftan, vergilerden düşmek suretiyle,
özellikle kamuya, devlete vergi üzerinden harcadığı bağışı, parayı gönlünden,
kendi rızkından, alın terinden değil de devletin kesesinden veriyorsa bunun
sevap veya hayır mütekabiliyeti ne olacaktır? Biz bunu Allah’a havale ediyoruz.

Bir
diğer husus…
VEDAT
DEMİRÖZ (Bitlis) – Vergiden düşmüyor, matrahtan düşüyor beşte 1’i. 
AHMET
YILDIRIM (Devamla) – Ben de matrahtan düştüğünü söyledim. Peki, bu bir işverene
avantaj sağlamakta mıdır, sağlamamakta mıdır? Bu bağışı yapmaması durumunda
devlete vereceği vergiden bir avantaj kendisine sağlamakta mıdır Sayın Demiröz,
sağlamamakta mıdır? Ben bunu ifade ediyorum. 
Bir
kişi, hiçbir şekilde devlete olan borcuna mahsup etmeden kendi mal varlığından
bağış yapabilir. Biz fitremizi, zekâtımızı verirken bunun üzerinden vermiyor
muyuz? Fitremizi, zekâtımızı biz kendi vergimizden düşerek mi yapıyoruz? Eğer
bir iş sevaba ve hayra geçecekse kişinin kendi mal varlığı üzerinden
yapılmalıdır. Kişinin devlete olan borcu üzerinden bu işlerin yapılmaması
gerekmektedir. 
Bir
diğer husus: Özellikle bir emekçinin üzerindeki vergi yükü net ücretinin yüzde
70’ine, brüt ücretinin ise yüzde 50’sine kadar çıkabilmektedir. Bir başka
anlatımla, 1.300 TL’lik net asgari ücretle geçinmek ve ailesini geçindirmek
zorunda kalan bir emekçinin yıllık ödediği vergi, prim, fon yaklaşık 6 bin
TL’dir. Düşünün, aylığı 1.300 TL olan bir asgari ücretli, devlete vergi, prim,
fon, yılda 6 bin TL özellikle ödeme yapmaktadır. Buna karşılık bu ülkede bu
rakamın onda 1’ini ödeyemeyen birçok işverenin olduğunu biz çok iyi biliyoruz. 
Diğer
yandan, kâr üzerinden alınan kurumlar vergisi veya kâr dağıtımı üzerinden
alınan gelir vergisi aslında işçinin ürettiği ama sermayedarın el koyduğu artı
değerin devletle paylaşılmış olmasından başka bir şey değildir. Burada
Dostoyevski’nin efsanevi romanından bir cümle alıntılayarak ifade etmek isterim
ki: “Yoksulluk, işlemediğiniz suçların cezasını çekmektir; yoksulluk, özellikle
bir işverenin kâr sömürüsü olmadan hiçbir sosyal yığına, kitlesel gerçekliğe
yaşatılamaz.” Bu yönüyle, Dostoyevski o müthiş romanında diyor ki: “Yoksulluk
aslında bir emekçinin, bir fakirin işlemediği suçların cezasını çekmekten başka
bir şey değildir.” Devlet, bu vergilerle sermaye birikimini kolaylaştırıcı ve
bu eylemini meşrulaştırıcı bir işlev görmektedir. 
Daha
önce şu kürsüden farklı partilerden hatipler sıklıkla dile getirdiği için ben
direkt geçmek istiyorum. Bu düzenleme ilk kez vergi muafiyetleri ve aflarıyla
ilgili bir kolaylık sağlamıyor. Sermaye kesiminin birçok kazanç ve yatırımı
vergiden muafken oluşan vergi borçlarının devamının silindiğini ve 29 Aralık
2010 tarihli 2010/42 no.lu karara göre Cerattepe’deki katil Cengiz Holding’in
tam 424 milyon vergi borcunun silindiğini herhâlde belirtmemize gerek yok.
Değerli
milletvekilleri, bir diğer husus, özellikle, Panama belgelerinde geçen birçok
Türkiyeli şirketin nasıl vergilerini kaçırdığını hepimiz ibretle okuduk,
okumaya devam ediyoruz. Burada Panama belgelerinde adı geçen birçok şirketle
ilgili olarak, Fettah Tamince, Mehmet Cengiz, Atasay Kuyumculuk, Remzi Gür,
Hayyam Garipoğlu ve birçok offshore sahibinin özellikle yurt dışında nasıl
şirketler kurulduğunu ayrıntılı ifade etmeden…
(Mikrofon
otomatik cihaz tarafından kapatıldı) 
AHMET
YILDIRIM (Devamla) – Son olarak şunu söyleyeyim: Panama belgelerine ait
Türkiye'den toplam 101 şirketin olduğu ortaya çıktı. Bu şirketlerden bazıları
Türkiye’nin en büyük holdingleridir. Bu ülkede her türlü vergi yükünü emekçinin
sırtına yükleyen mevcut siyasi iktidar ve bu Hükûmetler bu şirketlerle ilgili
soruşturma açma ve tüm bağlantılarını ortaya çıkarma, bunları kamuoyuyla
paylaşma zorunluluğuna sahiptir; ya değilse bu vergi kaçırmaların göz yumanı,
ortağı olarak orta yerde duracaktır.
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Yıldırım.
Sayın
milletvekilleri, tasarının tümü üzerinde şahsı adına İzmir Milletvekili Sayın
Musa Çam. 
Buyurunuz.
(CHP sıralarından alkışlar)
Süreniz
on dakika Sayın Çam.
MUSA
ÇAM (İzmir) – Sayın Başkan, Türkiye Büyük Millet Meclisinin saygıdeğer üyeleri;
hepinizi saygıyla selamlıyorum. 404 sıra sayılı Kanun Tasarısı üzerinde şahsım
adına söz almış bulunuyorum.
Tasarı
Türkiye'deki yatırım ortamının iyileştirilmesi amacıyla hazırlanmış. İsim ne
kadar güzel, ne kadar hoş geliyor ve bu iyileştirmeyle beraber Türkiye'de
sanayinin, kalkınmanın ne kadar yükseleceği, istihdamı artıracağıyla ilgili
hepimize büyük bir ferahlık getiriyor isim olarak ama gerçekten öyle midir,
buna bir bakmamız gerekir. Gerçekten Türkiye'de şu anda yatırım yapmak için
gereken ortam var mıdır? Bana göre yok ama Sayın Osman Bey’e göre, Sayın Vedat
Bey’e göre vardır, olabilir, olmadığını söyleyeceğim. 
Bu
yüzden de son dört yılda özel sektörün yatırım harcamaları yüzde 2’ye yakın
oranda azaldı. Üretken yatırımlar yani makine, teçhizat yatırımlarında son dört
yılda azalma yüzde 5’i geçti. Özel sektörün yatırım harcamaları bu yılın ilk üç
ayında azalmaya da devam ediyor. Türkiye’nin yatırımlarını caydıran bunlardan
çok daha da önemli sorunları ve problemleri bulunuyor. Bunlardan en
önemlilerinden bir tanesi Türkiye'de hukukun üstünlüğü ayaklar altına alınmış
durumda. Hiç kimsenin, hiçbir kuruluşun, hiçbir yatırımın hukuk güvenliği ne
yazık ki ülkemizde bulunmamaktadır. Her şey bir adamın iki dudağı arasında,
yargıya güven sıfıra inmiş durumda. Cumhuriyet savcısı saray savcısı hâline
gelmiş, hâkimler tarafsızlığını yitirmiş durumda. Yüksek yargı diye bir şey
kalmamış; Yargıtayın, Danıştayın içerisinde bulunduğu durum, son yapılan
operasyonla birlikte her şey açık ve net bir şekilde ortada. Bağımsız yargının
olmadığı bir ülkeye kim yatırım yapmak isteyebilir?
OSMAN
AŞKIN BAK (Rize) – Mehmet Moğultay dönemi mi bu, Mehmet Moğultay dönemi mi?
MUSA
ÇAM (Devamla) - Kimse kendini güvende hissetmediği yere yatırım yapmaz kolay
kolay, cebindeki parasını getirip yatırım yapmaz.
Anayasa
ayaklar altına alınmış durumda. Kuvvetler ayrılığı yerini kuvvetler birliğine
bırakmış. Meclis yasama yetkisini, Hükûmet yürütme yetkisini, yargı yargılama
yetkisini bir adamın iki dudağının arasına bırakmış durumda. Anayasa’sı fiilen
ortadan kaldırılmış bir ülkeye kim yatırım yapar arkadaşlar?
Türkiye’de
özgürlükler tehdit altında, yönetim giderek otoriterleşiyor, basın özgür değil,
düşünceyi açıklama özgürlüğü yok edilmiş durumda, gazeteler, gazeteciler
yazdıkları haberler nedeniyle tutuklanıyor, yargılanıyor ve özgürce
yazamıyorlar. Türkiye’de uyduruk gerekçelerle şirketlere iktidar yanlıları
kayyumlar atanıyor, insanların mülkiyetine bu yolla el konuluyor, şirketlere
uyduruk suçlardan kayyum atamak için Türkiye Büyük Millet Meclisinde
düzenlemeler yapılıyor. Türkiye Avrupa Birliğinden, çağdaş dünyadan giderek
uzaklaşıyor. Türkiye’nin Avrupa Birliğine tam üye olmasıyla birlikte özellikle
yabancı yatırımlarda önemli canlanma olmuştu, şimdi Türkiye özgürlükleri
genişleterek AB’ye yakınlaştırmak yerine, giderek uzaklaştırılıyor.
VEDAT
DEMİRÖZ (Bitlis) – Niye? Fasıl açtık, 33’üncü fasıl da açıldı. 2 fasıl birden
açıldı. 
MUSA
ÇAM (Devamla) - Türkiye’de siyasi iktidardan bağımsız olması gereken Merkez
Bankasının, diğer bağımsız kurulların bağımsızlığı da yok edilmiş durumdadır,
bu kuruluşlar sürekli müdahale altında tutulmaktadır.
Hepsinden
önemlisi, Türkiye’de rüşvet ve yolsuzluklar soruşturulmamakta, sorumlular yargı
önüne çıkarılmamakta. Çarkların yasalara göre değil, bir rüşvet çarkına göre
döndüğü bir ülkeye kim gelip yatırım yapabilir?
Bu örnekleri daha da artırmak mümkün. Bu yasa
tasarısındaki geçici 2’nci maddeye baktığımızda, AKP’nin Türkiye’yi getirdiği
noktanın bizim düne kadar gördüğümüz yerden çok daha kötü bir nokta olduğunu
ortaya koyuyor. 
Bu tasarı, Türkiye’ye para gelsin de kimden gelirse
gelsin mantığıyla hazırlanmış bir tasarı şeklindedir. 2008, 2011, 2013 yıllarında
5811 sayılı Kanun, 6111 sayılı Kanun ve 6486 sayılı Kanun’la uygulanan varlık
barışı bu kanunla yeniden gündeme getiriliyor, yurt dışındaki varlıkların
Türkiye’ye getirilip ekonomiye kazandırılması sağlanmaya çalışılıyor ama kimden
ve nereden, nasıl olduğu çok belli değil. Önceki varlık barışlarında Türkiye’ye
getirilen tutarlar üzerinden az da olsa vergi alınmıştı, bu defa tek kuruş
vergi alınmıyor.
Ayrıca, gerçek ve tüzel kişilere para, altın, döviz,
menkul kıymet ve diğer sermaye piyasasının araçlarına diğer kişilerin yani
başkalarının namı hesabına bir bildirme ve beyanda bulunma hakkı veriliyor.
Daha önceki varlık barışı uygulamalarında parasını ya da değerli varlıklarını
yurda getireceklerden vergi alınırken bu düzenlemeyle tamamen sıfır düzeyde,
vergi alınmadan yurt dışındaki bütün paralar Türkiye’ye getirilecek. 17-25
Aralıkta bir türlü sıfırlanamayan paralar da bu yolla sisteme sokulacak,
şimdiye kadar başkalarının üzerine yapılan tapular, başkalarının adına açılan
hesaplar, banka hesapları gerçek sahiplerine bu düzenlemeyle geçecek. 
Düzenlemenin yatırım ortamının iyileştirilmesiyle
yakından ve uzaktan hiçbir ilgisinin olmadığını bilmenizi isteriz. Bu tasarı,
AKP’nin rüşvet ve yolsuzluk çarkında elde ettikleri para ve diğer değerli
varlıkları sisteme sokma ve artık gizlenemeyecek boyuta gelen bu suçlardan
cezalandırılmaktan kurtulmalarına dönük bir çaba olarak gözüküyor. Yatırım
ortamını iyileştirmekten öte kendilerini kurtarmaya yönelik bir düzenleme
olarak açık ve net bir şekilde ortadadır. 
Bu düzenleme Türkiye’yi tam bir kara para cennetine
çevireceği gibi rüşvet, yolsuzluk, kaçakçılık ve benzeri yasa dışı yollardan
elde edilerek yurt dışına çıkarılan, kaçırılan para ve diğer değerli
varlıkların cezasız bir şekilde Türkiye'ye getirilerek aklanmasına yol
açacaktır. Bu düzenlemenin Panama belgeleri skandalının ortaya çıkmasından
sonra gündeme gelmesi de ayrıca önemlidir. Tasarı, oralarda tutulamayan
paraların Türkiye'ye bu yolla getirilerek hiçbir araştırma, soruşturma ve
kovuşturma yapılmadan aklanmasına hizmet edecek bir düzenlemedir. Sadece Türk
vatandaşları değil, yabancılar da bu şekilde yasa dışı yollardan elde ettikleri
kara para ve suç gelirlerini Türkiye'ye getirip aklayabileceklerdir. Bu
iktidarın çok büyük yolsuzluklara, rüşvete, suça bulaştığını bütün dünya
biliyor. Bu maddeyle, yurt dışında bu konuda çok sıkıştığınız ve bu sıkışıklığı
aşmak için böyle bir yönteme başvurduğunuz anlaşılıyor. Anlaşılan paraları
koyacak yer bulma sorunu yaşanıyor ve bu paralar şimdi içeriye taşınıyor. Bu
düzenleme Türkiye'yi başta OECD olmak üzere uluslararası kuruluşlar nezdinde
çok güç durumda bırakacak çünkü Türkiye tam bir kara para cenneti hâline
getirilecek. Bu tasarı, Türkiye'de işlerin iyi gitmediğinin temel nedeni kötü
yönetim ve kötüye giden bir ekonomi olduğu gerçeği göz ardı edilerek
hazırlanmış bir tasarıdır. Bu nedenle bunların tamamının düzeltilmesi hepimiz
açısından önemlidir ama gelin görün ki burada bu düzenlemeyle Türkiye tamamen
bir kara para cenneti hâline getiriliyor.
Bu
madde bir af niteliğindedir. Dolayısıyla, Türkiye Büyük Millet Meclisi Genel
Kurulunda Anayasa’nın 87’nci maddesinde öngörülen beşte 3 çoğunlukla kabul
edilmesi gerekir. Beşte 3 çoğunlukla kabul edilmesi gerekir. Eğer siz sadece
“Burada bizim 316 milletvekilimiz var, buradaki ekseri çoğunlukla biz bunu
geçiririz.” derseniz bu konu Anayasa Mahkemesine, uluslararası arenaya
götürülecek bir… 
OSMAN
AŞKIN BAK (Rize) – Hemen gidersiniz Anayasa Mahkemesine.
MUSA
ÇAM (Devamla) – Çünkü bu bir aftır…
VEDAT
DEMİRÖZ (Bitlis) – Neyin affı? Hangi cezaya?
MUSA
ÇAM (Devamla) – …ve yurt dışına çıkarılan ve yurt içine saklanan, gizlenen
paraların aklanmasıdır ve aftır. O nedenle burada mutlak bir çoğunluğa ihtiyaç
vardır, sadece “276’yla, 180’le biz bunu burada yasalaştırırız.” deme şansınız
yoktur ve buradaki Anayasa’nın 87’nci maddesinde öngörülen beşte 3 çoğunlukla
kabul edilmesi gerekir. Zira, Anayasa’nın Türkiye Büyük Millet Meclisinin görev
ve yetkilerini düzenleyen 87’nci maddesinde “…Türkiye Büyük Millet Meclisi üye
tam sayısının beşte üç çoğunluğunun kararı ile genel ve özel af ilânına karar
vermek…” denilmektedir. Bu kadar açık ve nettir ve burada bu af kanunuyla
ilgili konu konuşulurken, oylama yapılırken bu şekilde Anayasa’nın 87’nci
maddesine mutlaka uyulması gerekiyor. 
Değerli
milletvekilleri, AKP’nin on dört yıllık iktidarı döneminde çıkarılan birçok af
gibi bu da bir af düzenlemesidir ve yurt dışındaki ve yurt içindeki saklanan,
gizlenen bütün paraların aklanmasına yönelik bir düzenlemedir. İnsanların
vicdanlarına sesleniyoruz, vekillerin vicdanlarına sesleniyoruz: Fakirin
fukaranın, yetimin parasının; çarçur edilerek, yurt dışına kaçırılarak
saklanan, gizlenen paraların şimdi aklanma zamanı değil, şimdi vicdan zamanı.
Vicdanların bu konuda ayağa kalkmasını istiyor, yüce Meclisi saygıyla
selamlıyorum. (CHP sıralarından alkışlar) 
BAŞKAN
– Teşekkür ederiz Sayın Çam.
Şimdi
Hükûmet adına Maliye Bakanı Sayın Naci Ağbal konuşacak. 
Süreniz
yirmi dakika.
Buyurun.
(AK PARTİ sıralarından alkışlar)
MALİYE
BAKANI NACİ AĞBAL (Bayburt) – Sayın Başkan, değerli milletvekilleri;
Hükûmetimizce hazırlanan Yatırım Ortamının İyileştirilmesi Amacıyla Bazı
Kanunlarda Değişiklik Yapılmasına Dair Kanun Tasarısı’nın görüşmelerine
başlarken sizleri saygı ve sevgiyle selamlıyor; çalışmalarımızın memleketimize,
milletimize hayırlar getirmesini temenni ediyorum. 
Öncelikle,
sözlerimin başında, bu tasarının Plan Bütçe Komisyonu görüşmeleri sırasında
gerek eleştirileriyle gerekse yaptığı katkılarla tasarının daha da gelişmesine
katkı veren gerek AK PARTİ milletvekillerimize gerekse muhalefet partisi
milletvekillerimize teşekkür ediyoruz. Gerçekten, son derece verimli, son
derece tasarının gelişmesine katkı veren görüş ve öneriler oldu, eleştiriler
oldu, hepsine ayrı ayrı teşekkür ediyorum. Bugünden itibaren de Genel Kurulda
inşallah yapılacak tartışmalarla birlikte bu tasarı daha da geliştirilecek,
yapılan önerilerle birlikte inşallah ülkemizde yatırım ortamının iyileşmesine
önemli bir katkı sağlayacak.
Bu tasarıyla, yatırım ortamına ilişkin işlem
maliyetlerini azaltmayı hedefliyoruz. Katma değeri yüksek, inovasyon ve AR-GE
yoğun üretim ve hizmetleri desteklemek amacıyla yaptığımız teşvik
düzenlemelerini gözden geçirerek yasal düzenlemelerden kaynaklı uygulama
farklılıklarını gidermeyi amaçlıyoruz. Uluslararası yatırımların önünü açmayı
hedefliyoruz. Finans kurumlarının ve finansal ürünlerden elde edilen
getirilerin vergisel yükümlülüklerini eşitleyerek finansal piyasalarda
derinleşmeyi hedefliyoruz. Yine, vergisel araçlarla özel sektör tasarruflarını
artırmayı, kayıt dışı ekonomiyle mücadeleyi etkinleştirmeyi, vergilemede
öngörülebilirliği ve uyumu artırmayı, yurt dışında bulunan varlıkların ülke
ekonomisine kazandırılmasını amaçlıyoruz. Ayrıca, bu amaçlarımızla uygun olmak
üzere muhtasar beyanname ile Sosyal Güvenlik Kurumu bildirgelerinin
birleştirilmesini hedefliyoruz. Şirket kuruluş ve şube açılış işlem
maliyetlerinin azaltılmasına ilişkin düzenlemeler yapıyoruz. Toplumun tüm
kesimlerince yeniden ele alınması istenilen iflas erteleme ve Çek Yasası’na
ilişkin düzenlemeleri burada gözden geçirmek suretiyle toplumun beklentilerine
uygun yeni düzenlemeler getiriyoruz. Tasarının görüşülmesi sırasında yapılacak
her türlü yapıcı eleştiri, değerlendirme ve tespitlerin faydalı ve yol
gösterici olduğuna inanıyor ve katkılarınız için şimdiden teşekkür ediyorum.
Hazırlanan
tasarı, 2 geçici maddeyle birlikte 79 maddeden oluşmaktadır. Tasarıyla, başta
Damga Vergisi Kanunu ve Harçlar Kanunu olmak üzere vergi kanunlarında, Türk
Ticaret Kanunu ve Çek Kanunu’nda, İcra ve İflas Kanunu’nda ve ilgili diğer
kanunlar olmak üzere toplam 18 kanunda düzenleme yapılmaktadır. 
Sayın
Başkan, değerli milletvekilleri; yatırım ortamıyla ilgili işlem maliyetlerini
azaltmak kapsamında iş ve yatırım ortamının geliştirilmesi programlarımız
çerçevesinde yatırım ortamına ilişkin işlem maliyetlerini azaltmak amacıyla
vergi kanunlarında istisna ve muafiyetlere ilişkin düzenlemeler yapıyoruz.
Düzenlemelerimizin detayları maddelerin görüşülmesi sırasında konuşulacağından
ben burada tek tek bahsetmek istemiyorum ama geneline ilişkin olarak Genel
Kurulumuzu bilgilendirmek istiyorum. 
Yatırımları
teşvik etmek konusundaki kararlılığımızı her ortamda dile getiriyor ve
icraatlarımızla da bunu ortaya koyuyoruz. Bu tasarıyla da yatırımlarla ilgili
kâğıtlardan ve harca tabi işlemlerden alınan damga vergileri ile harçları
kaldırmaya ve azaltmaya dönük düzenlemeler yapıyoruz. 
Aslında, uzun süredir özellikle yatırımcılarımız,
müteşebbislerimiz damga vergisinin ya kaldırılması ya da azaltılması yönünde
önemli bir beklenti içerisindeydi. Bu kapsamda, uzun süre Bakanlık olarak bir
çalışma yaptık. Özellikle işletmeleri kayıt dışılığa iten, teşebbüsü
engelleyen, işletmelerin önünde önemli bir yük oluşturan işlem maliyetlerini
azaltacak şekilde damga vergisindeki istisnaları genişletiyoruz. En fazla önem
verdiğimiz, sözleşmeler üzerindeki damga vergisi yükünün azaltılması. Gerek
finans sektöründe gerekse reel sektörde çok farklı amaçlarla sözleşmeler
düzenleniyor. Bu sözleşmeler üzerinden de genellikle nispi oranda vergi alıyoruz.
Bu vergi, işletmeleri zaman zaman kayıt dışılığa itiyor. Dolayısıyla, reel
sektörün önündeki, yatırımın önündeki bu engelleri azaltmak anlamında özellikle
reel sektörün daha fazla yatırım yapmasını sağlayacak. Yatırım dönemindeki
maliyetlerini azaltacak. Yatırım bitmiş, işletme dönemindeki maliyetlerini
azaltacak şekilde damga vergisindeki istisnaları genişletiyoruz. Özellikle
yatırım teşvik belgesi kapsamında yatırım mallarının alımı, gayrimaddi hakların
kiralanması ve satın alınması, sabit kıymet yatırımlarının imal ve inşası,
danışmanlık ve teknik müşavirlik hizmetlerine ilişkin düzenlenen kâğıtlarda
damga vergisini ve harcını istisna ediyoruz ve böylelikle Türkiye'de özellikle
Yatırım Teşvik Belgeli yatırımlarda yatırım dönemi maliyetlerini aşağı çekmeyi
umuyoruz.
Yine
damga vergisinde hep konuşulan bir konu. Bir damga vergisine tabi bir
sözleşmeyi kaç nüsha düzenlerseniz her nüshadan biz aynı oranda vergiyi tekrar
alıyoruz. 5 nüsha düzenlemişseniz 5 defa aynı vergiyi alıyoruz. Bu ise
işletmeleri büyük ölçüde kayıt dışılığa itiyor. Burada yaptığımız düzenlemede,
artık 1’den fazla düzenlenmiş olsa bile sadece 1 nüshadan damga vergisi
alacağız. Böylelikle sözleşmeye taraf olan yatırımcılar, işletme sahipleri bu
damga vergisi yükünden kurtulmuş olacaklar.
Yine
hepimizin malumu, kamu ihale yapıyor, kamu ihalelerinde biliyorsunuz vatandaş
arasında konuşulan şekliyle “karar pulu” diye tabir ettiğimiz damga vergisi
var. İhale yapılmış, ihaleyi kazanan yüklenici damga vergisini ödemiş, karar
pulu olarak ödemiş. Ama daha sonra ihale iptal edilmiş. Mevcut düzenlemede biz
bu damga vergisini geri ödemiyoruz. Hâlbuki ihale iptal edilmiş, vatandaşın
üzerinde bir yük kalmış. Şimdi, yaptığımız düzenlemeyle bu damga vergisinin
iadesinin önünü açıyoruz.
Yine yaptığımız düzenlemeler kapsamında özellikle ileri
teknolojili imalatı ve ileri teknolojiye dayalı patent haklarının kapsamındaki
patentin kullanımını, satın alınmasını teşvik eden hükümler getiriyoruz. Yani
orta teknolojili veya ileri teknolojili ürün imalatına ilişkin düzenlenecek
bütün sözleşmelerdeki damga vergisini kaldırıyoruz. 
Yine,
sermaye şirketlerinin pay devirlerinde damga vergisi ve noter harcı var, onu
kaldırıyoruz. Böylelikle, işletmelerin pay devirlerinde damga vergisi yükü
ortadan kalkmış olacak.
Finansal
kiralama işlemlerinde çeşitli aşamalarda damga vergisi var, katma değer vergisi
var, kurumlar vergisi var. Finansal kiralama işlemleri üzerindeki vergi
yüklerini bir bankanın üzerindeki vergi yükleriyle eşitliyoruz. Böylelikle,
reel sektörden bir vatandaşımız bir finansman ihtiyacını karşılamak istiyorsa,
onu bir bankadan kredi kullanarak karşılayabileceği gibi, bir finansal kiralama
şirketinden de kaynak kullanabilsin.
Özellikle
bu tasarıyı hazırlarken finans sektöründen kaynak kullanımında, farklı finans
kurumları arasında veya farklı finansal enstrümanlar arasındaki vergi
kanunlarından kaynaklanan vergi yükü farklılıklarını ortadan kaldırmayı
amaçladık. Böylelikle, ister katılım bankasından kredi alın ister bir bankadan
kaynak kullanın ister bir finansal kiralama şirketinden kaynak kullanın isterse
yine diğer finans kuruluşlarından kaynak kullanın; vergi kanunları karşısında,
bundan sonra eşit muamele sağlayacak bir vergi düzenini bu tasarıyla getirmiş
oluyoruz, bu da son derece, özellikle finans sektöründeki eşit rekabete katkı
sağlayan bir düzenleme olacak.
Vergi
kanunlarında özellikle vergi cezalarına ilişkin birtakım belirsizlikler var, o
belirsizlikleri ortadan kaldıracak düzenlemeler yapıyoruz. 
Yine,
para piyasası işlemlerinde banka sigorta muameleleri vergisi istisnalarını
gözden geçiren ve bu alanda farklı enstrümanlar üzerindeki banka sigorta
muameleleri vergi yükünü de eşitliyoruz.
Araştırma geliştirme harcamalarına ilişkin, şu anda
Gelir Vergisi Kanunu’nda, Kurumlar Vergisi Kanunu’nda ve AR-GE Kanunu’nda
hükümler var, aynı konuda farklı düzenlemeler var. Daha önce, buradan, Genel
Kurulumuzdan geçen düzenlemeyle, AR-GE Kanunu’nda özellikle vergi uygulamaları
bakımından kolaylaştırıcı hükümler getirdik, ancak Gelir ve Kurumlar Vergisi
Kanunlarında hâlihazırda bu AR-GE’yle ilgili düzenlemeler farklı şekilde devam
ediyor. Biz artık diyoruz ki: AR-GE’yle ilgili bir harcama yapıldığında, bu
konuyla ilgili bütün düzenlemeler AR-GE Kanunu’nda olsun. Bütün Gelir ve
Kurumlar Vergisi Kanunu’ndaki hükümleri AR-GE Kanunu’na taşıyoruz; diğer
taraftan, AR-GE indiriminden kaynaklanan vergi avantajını ertesi yıla devir
imkânı getiriyoruz; bir de, paranın zaman değerini kullanacak şekilde bu vergi
indirimine endeksleme imkânı getiriyoruz, bu da özellikle araştırma-geliştirme
harcamaları yapan firmalarımız açısından önemli bir iyileştirme olacak.
Sayın
Başkan, değerli milletvekilleri; yine, finansal kiralama şirketleri dışında,
özellikle faizsiz finans ürünlerinin yaygınlaşması ve derinleşmesi noktasında
da vergi kanunlarında önemli, iyileştirici düzenlemeler yapıyoruz. Bugün bir
katılım bankasından finansman kullanan yatırımcının üzerindeki vergi yükü, bir
bankadan finansman kullanan yatırımcının vergi yükünden farklı; bunları her
bakımdan eşitliyoruz. Dolayısıyla, vatandaş bankaya gittiğinde de, katılım
bankasına gittiğinde de aynı vergi muamelelerine tabi tutulacak.
ÖZGÜR
ÖZEL (Manisa) - Katılım bankalarını eşitliyor da onlar IŞİD’liyor bazı işleri.
Onlar IŞİD’liyor bazı işleri yalnız, biliyorsunuz değil mi? IŞİD’in paraları
taşıyor. Siz eşitleyin de… 
MALİYE
BAKANI NACİ AĞBAL (Devamla) - Vallahi, bizim hiç bilmediğimiz konuları siz
söylüyorsunuz, hayret ediyorum. Başka bir ülkede mi yaşıyorsunuz? 
ÖZGÜR
ÖZEL (Manisa) - Benden mi duyuyorsunuz? Soru önergesiyle sordum, “Sorunun
ifşası olur.” dedi. 
MALİYE
BAKANI NACİ AĞBAL (Devamla) - Evet, ben bazen bakıyorum, hangi ülkede
yaşıyorsunuz, şaşırıyorum hakikaten.
ÖZGÜR
ÖZEL (Manisa) - Soru önergesi sordum, “Sorunun ifşası olur.” dedi. 
MALİYE
BAKANI NACİ AĞBAL (Devamla) - Evet, uluslararası yatırımları destekliyoruz.
Bakın, Türkiye…
ÖZGÜR
ÖZEL (Manisa) - Kuveyt Türk’ü işittin mi, işittin mi?
MALİYE
BAKANI NACİ AĞBAL (Devamla) - Siz ne derseniz deyin, Türkiye, bölgesinde,
dünyada uluslararası yatırımcılar için bir cazibe merkezi, bir çekim merkezi. 
ÖZGÜR
ÖZEL (Manisa) - Kuveyt Türk’ü de mi işitmedin Sayın Bakan?
MALİYE
BAKANI NACİ AĞBAL (Devamla) - Türkiye olarak biz, özellikle global şirketlerin
bölgesel yönetim merkezlerini Türkiye’de kurmalarını teşvik edecek vergisel
düzenlemeler yapıyoruz. Bir global şirket, bölgesel yönetim merkezleri…
HÜSEYİN
YILDIZ (Aydın) - Sayın Bakanım, demokrasisi olmayan bir ülkede, evrensel hukuku
olmayan bir ülkede yatırımcı gelip buraya yatırım yapar mı?
MALİYE
BAKANI NACİ AĞBAL (Devamla) - Arkadaşlar, bu ülkede evrensel hukuk normları da
var…
ÖZGÜR
ÖZEL (Manisa) – Hadi!
MALİYE
BAKANI NACİ AĞBAL (Devamla) - …demokrasi de var, insan hakları da var, var da
var. (AK PARTİ sıralarından “Bravo!” sesleri, alkışlar, CHP sıralarından
“Nerede?” sesleri) 
OSMAN
AŞKIN BAK (Rize) - Evet. Size göre yok ama millete göre var, genele göre var,
boş ver sen. Haydi bakalım!
MALİYE
BAKANI NACİ AĞBAL (Devamla) - Olmayan tek şey sizsiniz.
Siz
şu yabancı yatırımcıların Türkiye’ye gösterdikleri güveni, Türkiye olarak
gösterdikleri itimadı anlayacak seviyede olsanız zaten her şey çözülecek. (AK
PARTİ sıralarından alkışlar) 
ÖZGÜR
ÖZEL (Manisa) – Yavaş, yavaş, yavaş Sayın Bakan, o seviye senin Başbakanının
seviyesi.
MALİYE
BAKANI NACİ AĞBAL (Devamla) – Türkiye bugün gerçekten bölgesinde her bakımdan
bir cazibe merkezi oldu. Bölgesel yönetim merkezlerini Türkiye’de kuran
firmalara kurumlar vergisi ve gelir stopajı bakımından avantajlar getiriyoruz. 
Yine,
biliyorsunuz, arkadaşlar, global olarak hizmet sektörü artık ulusal sınırları
aştı, artık hizmet sektörü global… (AK PARTİ ve CHP sıraları arasında
karşılıklı laf atmalar) 
Osman
Bey kardeşim, bir dakika, bir dur Allah’ını seversen, ben konuşuyorum. 
İDRİS
BALUKEN (Diyarbakır) – Herkese yapıyor, bir gün de size yapsın. 
MEHMET
ERDOĞAN (Muğla) – Alışkanlık, alışkanlık.
ÖZGÜR
ÖZEL (Manisa) – Sayın Bakan, bize de hep böyle yapıyor, bize de yapıyor. 
MELİKE
BASMACI (Denizli) – Yerinizde gözü var bence. 
MALİYE
BAKANI NACİ AĞBAL (Devamla) – Dolayısıyla, bugün özellikle çağrı merkezleri,
veri saklama hizmetleri, veri depolama hizmetleri, veri işleme hizmetleri
konusunda, muhasebe hizmetleri konusunda, servis hizmetleri konusunda
Türkiye’yi sahip olduğu genç nüfusuyla, eğitimli nüfusuyla bir bölgesel hizmet
merkezi yapabiliriz. Biz bu inanca sahibiz. Bu konuda iki yıl önce bir
düzenleme yaptık. Gerçekten özel sektörde büyük bir itibar gördü. Şimdi bunun
kapsamını genişletiyoruz. Yeni hizmet türlerini bu hizmet sektöründe faaliyet
sunan şirketlere getiriyoruz. Dolayısıyla, burada ne getiriyoruz? Bugün
Türkiye’de kurulu bir şirket eğer bir başka ülkedeki bir şirketin veri saklama
hizmetlerini Türkiye’de yaparsa kazancının yüzde 50’sinden kurumlar vergisi
almayacağız. 
Sağlık,
eğitim… Arkadaşlar, Türkiye büyük bir potansiyele sahip. Bölgedeki ülkelere
bakın, Türkiye bu anlamda gerçekten gerek sağlıkta gerek eğitimde gerek bilgi
işlem sektöründe gerekse özellikle mühendislik hizmetlerinde büyük bir
potansiyele sahip. İnşallah yaptığımız bu düzenlemeler neticesinde de büyük
ölçüde Türkiye bir bölgesel yönetim merkezi hâline gelecek. 
Çek
Kanunu’nda ve iflas ertelemeyle ilgili kanunda önemli değişiklikler yapıyoruz.
Bu değişiklikler de inşallah bu alandaki sorunları ortadan kaldıracak. 
Konuşmamın
son bölümünde özellikle yurt dışındaki varlıkların Türkiye'ye getirilmesine
ilişkin yaptığımız düzenleme hakkında Genel Kurulumuzu kısaca bilgilendirmek
istiyorum. Bir kere ilk bilmemiz gereken şey şu ki arkadaşlar muhtemelen tabii
dünyayı takip etmedikleri için…
ÖZGÜR
ÖZEL (Manisa) – Ya, Sayın Bakan, yapma şunu akşam akşam ya, yapma gözünü
seveyim ya, ya, bu nasıl bir üslup ya?
BAKİ
ŞİMŞEK (Mersin) – Sen takip etmiyorsun. Ayıp ya! Saygısız cevap veriyorsun.
Meclise hakaret ediyorsun. Yazıklar olsun sana!
MALİYE
BAKANI NACİ AĞBAL (Devamla) - …global kriz olduktan sonra bırakın uzağı, Avrupa
Birliği ülkelerinden… 
ÖZGÜR
ÖZEL (Manisa) – Ya, bırak Allah aşkına ya, herkes seni dinliyor, sen Meclise
hakaret ediyorsun.
MALİYE
BAKANI NACİ AĞBAL (Devamla) - Sabret kardeşim, bir dinle. 
BAKİ
ŞİMŞEK (Mersin) – Hakaret ediyorsun millete ya, yazıklar olsun ya, koskoca
Bakansın ya!
ÖZGÜR
ÖZEL (Manisa) – Sen Meclise hakaret ediyorsun.
MALİYE
BAKANI NACİ AĞBAL (Devamla) - Bir dinle, bir dinle.
ÖZGÜR
ÖZEL (Manisa) – Etme kardeşim!
MALİYE
BAKANI NACİ AĞBAL (Devamla) - Bir dinle. 
ÖZGÜR
ÖZEL (Manisa) – Ya, etme Sayın Bakanım, derdini anlat, niye hakaret ediyorsun?
“Dünyayı takip etmiyormuş…”
BAKİ
ŞİMŞEK (Mersin) – Dünyayı yalnız sen mi takip ediyorsun?
MALİYE
BAKANI NACİ AĞBAL (Devamla) – Avrupa Birliği ülkelerinden bakın İtalya, Fransa,
İngiltere, belki -dördüncü ülkeyi hatırlayamadım- İspanya, bu 4 ülkede
arkadaşlar, varlık barışı düzenlemeleri oldu yani bugün ülkeler vatandaşlarının
yurt dışındaki varlıklarını ülkeye getirmek için bu tür düzenlemeler
yapıyorlar. Bunda garipsenecek bir durum yok ve Türkiye de diğer ülkelerin
yaptığı gibi kendi vatandaşlarının yurt dışındaki kazançlarını, varlıklarını
Türkiye'ye getirmelerini teşvik etmek üzere bir yasal düzenleme yapıyor.
Dolayısıyla, bunu başka ülkelerin de yaptığını, bunun da normal bir şey
olduğunu kabul edelim. Burada herhangi bir şekilde sanki dünyada hiç kimse
yapmıyor da bir tek bu düzenlemeyi Türkiye yapıyor gibi bir düzenleme var. Daha
iki gün önce Endonezya’da buna benzer bir varlık barışı kanununu Parlamentodan
geçirdi. Bugün sermaye global olarak dolaşıyor. Türk vatandaşlarının da yurt
dışında birtakım faaliyetlerden elde ettikleri kazançları var, birtakım
varlıkları var. Bu varlıklarını Türkiye'ye getirmelerini sağlamak üzere
yaptığımız düzenleme hepimizin destek olması gereken bir düzenlemedir diye
düşünüyorum.
İkinci
olarak bu getirilen düzenlemeye bu kürsüde ve Plan ve Bütçe Komisyonunda şöyle
bir eleştiri yapılıyor: “Getirilen düzenleme sonucunda bu varlıklarını getiren
kişilere mutlak manada bir koruma sağlanıyor. Şu şu şu kanunlardan dolayı
herhangi bir şekilde bunlar hakkında bir soruşturma, kovuşturma inceleme
yapılmayacak.” şeklinde bir eleştiri getiriliyor. Tasarının kendi içerisinde
çok açık ve net bir şekilde bu ifade edildi. Ne diyoruz tasarıda? Diyoruz ki:
“Bu madde kapsamından yararlanarak bildirim veya beyanda bulunanlar ile
bunların kanuni temsilcileri hakkında -burayı dikkatle dinleyin- sırf bu
beyanın yapılmış olmasından dolayı ve bu beyandan hareket edilerek, aşağıdaki
alt bentlerde yer alan ilgili kanunlardan dolayı soruşturma, araştırma
yapılamaz.” Ne demiş oluyoruz? Kişi yurt dışından varlığını getirmiş, bankaya
bildirimde bulunmuş, vergi dairesine bildirimde bulunmuş. Sadece ve sadece bu
bildirimde bulunulmuş olması veya bu bildirimden hareketle kişi hakkında
soruşturma ve kovuşturma yapılamaz diyoruz. Herhangi bir şekilde bu kişi
hakkında soruşturma, kovuşturma, araştırma, inceleme yapılmasını gerektiren bu
bildirim dışında bir bilgi, bir bulgu, bir delil, bir emare, bir gerekçe varsa bu
düzenleme hiçbir şekilde bu bakımdan bir koruma getirmiyor. Eğer kişi, burada
ifade edildiği şekliyle, kara para diyelim, suç geliri diyelim vesaire bu tür
bir kaynaktan bir gelir elde ettiğine dair devlet makamlarının bilgisinde olan
bir sebep varsa, gerekçe varsa, bulgu varsa bu yasa çerçevesinde dahi olsa o
getirilen para nedeniyle hakkında araştırma da, soruşturma da yapılacak.
Dolayısıyla, Genel Kurulu bilgilendirirken yasada açık bir şekilde ifade edilen
bu hususu yokmuş gibi farz ederek böyle bir yanlış bilgilendirme yapılmaması
gerekir. Dolayısıyla, bu yapılan düzenlemede biz inanıyoruz ki…
(Mikrofon otomatik cihaz tarafından kapatıldı) 
MALİYE BAKANI NACİ AĞBAL (Devamla) – Sayın Başkan, bir
iki dakika alabilir miyim.
HAYDAR AKAR (Kocaeli) – Böyle bir usul yok. 
ERKAN AKÇAY (Manisa) – Böyle bir usulümüz yok.
MEHMET ERDOĞAN (Muğla) – Böyle bir usul yok.
ÖZGÜR ÖZEL (Manisa) – Normalde bunu hep yapıyoruz, size
yapmayacağız şimdi, yapmayacağız. Doğru değil, kabul etmiyorum. 
MUSTAFA ELİTAŞ (Kayseri) – Sayın Bakanım, soru-cevap
kısmında devam edebilirsiniz.
BAŞKAN – Sayın Bakan, normalde süreniz bitti,
tamamlamanız için bir dakika vereceğim, lütfen tamamlayınız.
MALİYE BAKANI NACİ AĞBAL (Devamla) – Sayın Başkanım,
göstermiş olduğunuz nezakete ve zarafete teşekkür ediyorum. Genel Kurulda bu
konudaki diğer arkadaşları da hayretle karşılıyorum. 
HAYDAR AKAR (Kocaeli) – Biz sizi hayretle karşılıyoruz.
ERKAN AKÇAY (Manisa) – Bu İç Tüzük meselesi, nezaket ve
zarafet meselesi değil.
MALİYE BAKANI NACİ AĞBAL (Devamla) – Değerli
arkadaşlar, bu yurt dışındaki varlıkların Türkiye’ye getirilmesi meselesiyle
ilgili düzenleme uluslararası normlar bakımından hiçbir şekilde Türkiye'nin
itibarını sarsacak bir düzenleme içermiyor. Sayın Bakanımız söylediler,
Türkiye’de kara para aklamayla ilgili mücadeleyi en kapsamlı şekilde getiren
parti AK PARTİ’dir. Suç gelirleriyle mücadele eden, bugün kadar düzenleme yapan
AK PARTİ’dir. (AK PARTİ sıralarından alkışlar)
KAZIM ARSLAN (Denizli) – Sayın Bakan, hangi para
aklandı şimdiye kadar? Hangi kara para aklandı?
MALİYE BAKANI NACİ AĞBAL (Devamla) – Dolayısıyla, bu
düzenleme kapsamında hiçbir şekilde kara paranın, suç gelirlerinin korunması
şeklinde bir durum söz konusu değildir. Siz de biliyorsunuz ki bu düzenleme…
KAZIM ARSLAN (Denizli) – Şimdiye kadar bir tek kara
parada aklandığını söyler misiniz Sayın Bakan, bir tek kara parada aklandığını
söyler misiniz?
MUSTAFA ELİTAŞ (Kayseri) – Sayın Bakan, siz Genel
Kurula hitap edin, soru-cevap kısmında cevaplarsınız.
MALİYE BAKANI NACİ AĞBAL (Bayburt) – Arkadaşlar, siz
merak etmeyin, bu düzenleme gelecek, vatandaşlarımızın yurt dışında helal
kazançları Türkiye’ye gelecek, yatırım olacak, üretim olacak, istihdam olacak,
Türkiye büyüyecek, Türkiye kalkınacak.
Hepinizi saygıyla selamlıyorum. (AK PARTİ sıralarından
alkışlar) 
BAŞKAN – Teşekkür ederiz Sayın Bakan.
CEYHUN İRGİL (Bursa) – Reza Zarrab neden Amerika’da
yargılanıyor? Siz serbest bıraktınız, niye Amerika yargılıyor, onu açıklayın
yeterli.
ERKAN AKÇAY (Manisa) – Sayın Başkan…
BAŞKAN - Sayın Akçay, buyurunuz.
ERKAN AKÇAY (Manisa) – Sayın Başkan, Sayın Bakan
konuşması esnasında Genel Kurula, milletvekillerine açıkça hakaret etmiştir.
MALİYE BAKANI NACİ AĞBAL (Bayburt) – Hayır canım, yapma
Allah aşkına!
ERKAN AKÇAY (Manisa) – Ve bütün milletvekillerine
sataşmadan dolayı söz hakkı doğmuştur. Fakat biz Milliyetçi Hareket Partisi
Grubu adına sataşmadan dolayı söz istiyoruz. “Anlayacak seviyede olsanız,
dünyayı takip edecek kapasiteniz olsa…” 
MUSTAFA ELİTAŞ (Kayseri) – Bunda ne var, eleştiridir bu?
ÖZGÜR ÖZEL (Manisa) – Bakana yakışır mı ya?
ERKAN AKÇAY (Manisa) – Kimi kastetmiştir, onu da bir
açıklığa kavuştursun Sayın Bakan. Yani, böyle genelleme yaparak…
MUSTAFA ELİTAŞ (Kayseri) – Bu eleştiridir.
MEHMET ERDOĞAN (Muğla) – Ya, ne biçim eleştiri bu?
MUSTAFA ELİTAŞ (Kayseri) – Ya, niye eleştiri olmasın,
eleştiridir bu ya. Soru-cevap kısmında sorarsınız bu işi.
MEHMET ERDOĞAN (Muğla) – O zaman senin kendinden
haberin yok!
ÖZGÜR ÖZEL (Manisa) – Elitaş, sen Bakanlık yaptın,
senden beklemem bunu ya.
BAŞKAN – Sayın Elitaş, lütfen Sayın Akçay’ı dinleyelim.
ERKAN AKÇAY (Manisa) – Sayın Başkan, Sayın Elitaş;
sizin Sayın Bakanı uyarmanız gerekir. 
MUSTAFA ELİTAŞ (Kayseri) – Neyini uyaracağım?
ERKAN AKÇAY (Manisa) – Tasvip mi ediyorsunuz
konuşmasını? Şu söylediği sözleri tasvip ediyor musunuz? 
MUSTAFA ELİTAŞ (Kayseri) – Takip ediyorum tabii, etmez
olur muyum?
ÖZGÜR ÖZEL (Manisa) – Takip ediyorsun da tasvip ediyor
musun?
ERKAN AKÇAY (Manisa) – Aslında size de hakaret var eğer
genel yönden alırsanız.
Sayın Başkan, sataşmadan söz istiyoruz.
BAŞKAN – Buyurun Sayın Akçay.
ERKAN AKÇAY (Manisa) – Sayın Erhan Usta konuşacak.
BAŞKAN – Sayın Usta, buyurun iki dakika.
VIII.- SATAŞMALARA İLİŞKİN KONUŞMALAR
(Devam)
13.- Samsun Milletvekili Erhan Usta'nın,
Maliye Bakanı Naci Ağbal’ın 404 sıra sayılı Kanun Tasarısı’nın tümü üzerinde
Hükûmet adına yaptığı konuşması sırasında MHP Grubuna sataşması nedeniyle
konuşması
ERHAN USTA (Samsun) – Teşekkür ederim.
Şimdi, Sayın Bakan “Anlayacak seviyede değilsiniz.
Dünyayı takip etseniz anlarsınız.” filan dedi. Tabii, kime dediğini bilmiyoruz
ama muhalefet sıralarına bakarak söylediği için… 
Şimdi ben Bakana şunu söylemek istiyorum: Bu seviye
tartışmasına girersek bu işten zararlı çıkarsınız. Yani, herkesin seviyesini
burada vatandaş da görüyor, Meclis de görüyor, konuşmalarımızda da
seviyelerimiz belli. Seviyeniz, zaten “düzenleyici etki analizi” diye
dağıttığınız notta, kâğıtta belli yani orada birçok şeyi hesap edemeyen,
düzenleyici etki analizi dediğinizde sadece gelir kaybı olarak anlayan bir
bürokratik veya siyasi seviyenin nasıl bir seviye olduğunu ben milletin
takdirine bırakıyorum. Mesela orada nedir bunun ekonomiye etkisi, büyümeye
etkisi, yatırıma etkisi, tasarrufa etkisi? Yani böyle seviye tartışması, sizin
konuşmanızda zaten şeyi ortaya koyuyor. 
Şimdi, gelelim bu varlık barışı dediğiniz... Varlık
barışı değil bu, Türkiye’yi kara para cenneti hâline getirme yasasıdır. Bir
defa, bahsettiğiniz ülkelerde yapılanlar, sizin yapmaya çalıştığınızdan tamamen
farklı. Burada çok temel bir husus var. Yani bir defa, sermayeye ilave
zorunluluğu getirmiyorsunuz -bakın, öncekilerde en azından bunlar vardı-
işletme, deftere kayıt zorunluluğu getirmiyorsunuz, başkasının ismi üzerinden
getirme imkânı tanıyorsunuz. Yani bir terör örgütü, bu parayı, diyelim ki
uyuşturucu kaçakçılığından kazandığı bir parayı bir X şahsı adına getirse,
beyan etse ve getirse herhangi bir soruşturma yapmayacağım diyorsunuz Sayın
Bakan. Bunun yanlış anlaşılacağı nerede? Burada yazıyor zaten. Bu bildirimde ve
beyanda bulunanlar, bunların kanun temsilcileri hakkında sırf bu beyanın
yapılmış olmasından dolayı da beyandan hareket ederek aşağıdaki kanunları tek
tek sayıyorsunuz ve bunlarla ilgili soruşturma yapılamaz diyorsunuz. Bir tanesi
ne? Ceza Kanunu’nun 282’nci maddesi. Bu ne? Suçtan kaynaklanan mal varlığını
aklama yani bu aklamaya yönelik bir iş yaparsa suçtan kaynaklanan bir varlığı
işte ona ceza, hapis cezası öngörülüyor. Bu anlamda da bir ceza işletmeyeceğim
diyorsunuz, bunu daha başka nasıl anlayacağız Allah aşkına? Siz milletin
aklıyla alay mı ediyorsunuz?
Dolayısıyla, böyle seviye meviye meselelerine
girmeyelim, bu işler sizi aşar. (MHP sıralarından alkışlar) 
MALİYE BAKANI NACİ AĞBAL (Bayburt) – Okumasını bile
bilmiyorsunuz. 
BAŞKAN – Teşekkürler Sayın Usta. 
İDRİS BALUKEN (Diyarbakır) – Sayın Başkan...
BAŞKAN – Sayın Baluken...
İDRİS BALUKEN (Diyarbakır) – Aynı gerekçelerle, Sayın
Akçay’ın belirttiği gerekçelerle...
BAŞKAN – Evet, iki dakika da size söz veriyorum. 
İDRİS BALUKEN (Diyarbakır) – Sayın Yıldırım...
BAŞKAN - Sayın Yıldırım konuşacak. 
Buyurunuz. 
14.- Muş Milletvekili Ahmet Yıldırım'ın,
Maliye Bakanı Naci Ağbal’ın 404 sıra sayılı Kanun Tasarısı’nın tümü üzerinde
Hükûmet adına yaptığı konuşması sırasında HDP Grubuna sataşması nedeniyle
konuşması
AHMET YILDIRIM (Muş) – Teşekkür ederim Sayın Başkan.
Şimdi,
açık söylemek gerekirse, teknik bir sunum yapan Sayın Bakan Meclisin iradesine,
doğal olarak da milletin iradesine hakaret ederek kendi konuşmasına halel
düşürdü. Hiç kimse kimsenin seviyesi üzerinden, neyi ne kadar bildiği üzerinden
bir tartışma yapmak üzere kürsüde söz almıyoruz Sayın Bakan. Bütün dünyanın
Türkiye’deki ekonomik dibe vurmuşluktan haberi var da bir tek şu ülke
iktidarının ülkeden haberi yok. (AK PARTİ sıralarından “Allah Allah!” sesleri,
HDP sıralarından alkışlar)
O
zaman söyleyeyim: Bakın, bilgiyle konuşuyorum. 
ORHAN
DELİGÖZ (Erzurum) – Onlar ülkelerini satılığa çıkarıyorlar.
MALİYE
BAKANI NACİ AĞBAL (Bayburt) – PKK’nın uyuşturucu parasının hesabını ver sen.
AHMET
YILDIRIM (Devamla) – Panama belgelerinde 101 şirket sayılıyor ve bunların büyük
bir çoğunluğu… (AK PARTİ sıralarından gürültüler)
MALİYE
BAKANI NACİ AĞBAL (Bayburt) – PKK’nın uyuşturucu parasının hesabını ver.
AHMET
YILDIRIM (Devamla) – Bunların büyük bir çoğunluğu ülkenin büyük holdingleri.
Panama belgelerinde 101 ülke şirketi sayılıyor…
MALİYE
BAKANI NACİ AĞBAL (Bayburt) – PKK’nın uyuşturucu paralarını anlat.
AHMET
YILDIRIM (Devamla) – …isim veriyor ve iktidar tarafından desteklenerek
palazlanan şirketler ve holdingler bunlar. Bütün dünya ülkeyi biliyor; ülkedeki
yolsuzluğu, kara parayı, vergi kaçırmayı biliyor. Biz çok açık söyledik, Panama
belgelerinde içinde büyük holdinglerin olduğu 101 şirketi açığa çıkarın, Devlet
Denetleme Kurulu devreye girsin, bunları araştırsın, sonuçlar halkla
paylaşılsın Sayın Bakan. 
MALİYE
BAKANI NACİ AĞBAL (Bayburt) – PKK’nın uyuşturucu gelirlerinden elde ettiği
paranın hesabını ver.
İDRİS
BALUKEN (Diyarbakır) – Ya, PKK’yla ne alakası var?
AHMET
YILDIRIM (Devamla) – İkinci bir husus: 2016 yılında, bakın, barış, demokrasi,
özgürlük seviyesinden ve barometresinden söz ediyorsunuz ya, niye turist düştü?

MALİYE
BAKANI NACİ AĞBAL (Bayburt) – PKK’nın uyuşturucu parasını anlat.
AHMET
YILDIRIM (Devamla) – Neden turist sayısı düştü? Neden bin tane otel sadece bir
ilde satılığa çıkarıldı? Neden sadece Antalya’da bin otel satılığa çıkarıldı
veya işletme kiralığına çıkarıldı? Neden ülkeye gelen yabancı ve yerli turist
sayısı düştü? Ülkedeki demokrasi, barış ve özgürlük standardı çok yüksek olduğu
için mi düştü? 
SEBAHATTİN
KARAKELLE (Erzincan) – Sizin terörü desteklemenizden düştü, terörü
desteklemenizden.
AHMET
YILDIRIM (Devamla) – Neden düştü? Hiç kimsenin, bu ülkede hiçbir kimsenin can
güvenliği yok. 79 milyon insan can güvenliğinden yoksun olarak yaşıyor. 
SEBAHATTİN
KARAKELLE (Erzincan) – O da sizin yüzünüzden, sizin terörü desteklemeniz
yüzünden.
AHMET
YILDIRIM (Devamla) – Ülkenin demokrasi, özgürlük, barış çıtası budur.
OSMAN
AŞKIN BAK (Rize) – Bayramın üçüncü günü 1.450 tane uçak indi kalktı be. Ne
konuşuyorsun sen?
AHMET
YILDIRIM (Devamla) – Bütün Genel Kurulu saygıyla selamlıyorum. (HDP
sıralarından alkışlar) 
BAŞKAN
– Teşekkürler Sayın Yıldırım. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Sayın Başkanım, Sayın Bakan konuşması sırasında doğrudan Sayın
Zekeriya Temizel’e bakarak ve kastederek “Sayın Bakanın da ifade ettiği gibi”
deyip, kendisinin söylediği bir sözü tamamen çarpıtıp Adalet ve Kalkınma
Partisi iktidarının yapmış olduğu kara parayla ilgili mücadeleyi Sayın Bakanın
övdüğünü iddia etti. Bunun gerçekle bağdaşık tarafı yok. Sayın Bakanımız bu
konuda cevap verecek.
BAŞKAN
– Sayın Temizel, buyurun. (CHP sıralarından alkışlar)
MALİYE
BAKANI NACİ AĞBAL (Bayburt) – Hayır hayır, hiçbir şekilde onu kastetmedim.
Sayın Bakanımızın söylediği hiçbir şeyle ilgili olumsuz düşünmem.
CEYHUN
İRGİL (Bursa) – Öyle demediniz mi?
MALİYE
BAKANI NACİ AĞBAL (Bayburt) – Hayır, hayır, siz yanlış… 
Sayın
Bakan, yok böyle bir şey. (CHP sıralarından gürültüler) 
ÖZGÜR
ÖZEL (Manisa) – Aynen öyle söylediniz.
MALİYE
BAKANI NACİ AĞBAL (Bayburt) – Sayın Bakanla arama kara kedi mi sokmak
istiyorsunuz?
CEYHUN
İRGİL (Bursa) – Aklımızla alay ediyorsunuz da bari kulağımızla alay etmeyin. 
MALİYE
BAKANI NACİ AĞBAL (Bayburt) – Sayın Bakana saygımız sonsuz. 
15.- İzmir Milletvekili Zekeriya
Temizel'in, Maliye Bakanı Naci Ağbal’ın 404 sıra sayılı Kanun Tasarısı’nın tümü
üzerinde Hükûmet adına yaptığı konuşması sırasında şahsına sataşması nedeniyle
konuşması
ZEKERİYA
TEMİZEL (İzmir) – Teşekkür ederim Sayın Başkan.
Sayın
Bakan, ben çok net olarak anladım kastınızın bu olmadığını ancak söylediğiniz
şeyden çıkan sonuçlarla ilgili olarak, asla bir polemik olarak algılanmamasını
rica ederek -çünkü öyle bir derdimiz falan yok burada, gerçekten yok- bir şey
söylemeye çalışıyoruz. Yapmış olduğumuz düzenleme, bizim içimizde kalacak,
başkalarının hiç duymayacağı bir düzenleme olsa belki bir noktaya kadar bu
tartışmalar su götürür. Ama değerli arkadaşlar, şu anda bankacılık sektörünün
ne kadar tedirginlik içerisinde olduğunu tahmin edebiliyor musunuz? Daha
önceden hiç umulmayacak şekilde, daha önce yine aynı kürsüden yaptığım bir
konuşmada, özellikle ve özellikle, Birleşmiş Milletlerin tek kutuplu dünyada
jandarması kesilmiş, mahallenin kabadayısı kesilmiş bir ülkenin bankacılık
sisteminde bankalara nasıl cezalar yağdırdığını biliyoruz. Paribas 9 milyar
dolar ödedi, Commerzbank 1,5 milyar dolar ödedi. Dolayısıyla, bu tür
düzenlemelerde bankacılık sisteminin tedirginlik içerisinde bunları uygulamama
olgusuyla karşı karşıya kalacağını, bankacılar arasında müthiş ayrılıklar ve
çatışmalar olacağını asla unutmayın, olacaktır bunların hepsi. Ne pahasına
olursa olsun, bu olmamış olsa, kanunun içerisine “Bunları uygulamak
zorundadırlar.” diye bir cümle konulur mu? Konuldu.
Söylemeye
çalıştığımız olay şu: Kara para aklama ve özellikle de kara para tanımı
içerisinde… Bizim kara para tanımımız ne? Çok net olarak biliyorsunuz, Ceza
Kanunu’na göre altı aydan daha fazla hapis cezası gerektiren fiillerden elde
edilen kaynak, olay bundan ibaret. Vergi Usul Kanunu’muza göre, sahte belge
düzenleyerek, belgelerde tahrifat yaparak vergi kaçıranlarla ilgili ceza ne
kadar? On sekiz aydan başlıyor. Alın size kara para. Öyle bir belge bulduğunuz
andan itibaren buradan gelen kaynağın üzerine gidemiyorsanız siz demek ki kara
parayla ilgili herhangi bir soruşturma yapamıyorsunuz. 
(Mikrofon
otomatik cihaz tarafından kapatıldı) 
ZEKERİYA TEMİZEL (Devamla) – Bu düzenleme kesin olarak
bizim ihtiyacımıza yanıt verecek bir düzenleme değildir. Bu, polemik konusu
yapılacak bir olay da değildir. Oturup kafa kafaya vererek biz bu ülkeyi ve bu
ülkenin kurumlarını savunmak zorundayız.
Teşekkür
ederim. (CHP sıralarından alkışlar)
BAŞKAN
– Teşekkür ederiz Sayın Temizel.
MALİYE
BAKANI NACİ AĞBAL (Bayburt) – Sayın Başkan, iki dakika…
BAŞKAN
– Sayın Bakan, iki dakika yerinizden de konuşabilirsiniz.
MALİYE
BAKANI NACİ AĞBAL (Bayburt) – Kürsüden konuşacağım.
BAŞKAN
– Buyurun, peki. (AK PARTİ sıralarından alkışlar)
VI.- AÇIKLAMALAR (Devam)
44.- Maliye Bakanı Naci Ağbal'ın, sataşma
nedeniyle yapılan konuşmalara ilişkin açıklaması
MALİYE
BAKANI NACİ AĞBAL (Bayburt) – Öncelikle, Sayın Bakanımıza teşekkür ediyorum.
Ben de aynı kanaatteyim. Yani kesinlikle Türkiye olarak özellikle suç
gelirlerinin aklanmasının önlenmesine ilişkin uluslararası yükümlülüklerimize
sonuna kadar bağlıyız. Bu düzenleme, bizim kanaatimize göre, uluslararası
yükümlülüklerimize halel getirecek, herhangi bir şekilde uluslararası
anlaşmaları askıya alan, onların hükümlerini işlemez hâle getiren bir düzenleme
asla değil. 
Baştan
beri söylüyorum -demin Milliyetçi Hareket Partisi adına konuşan Erhan Usta Bey
kendisi aslında tekrar metni okudu, tekrar okumaya davet ediyorum- yazılan
metin açık. “Sırf” diye başlayan ifade yani “Sırf bu nedenle bu soruşturmalar
yapılamaz.” şeklindedir. Arkadaşlar, söylediğimiz şu: Bir kişi yurt dışındaki
bir varlığını bu kanuna dayanarak Türkiye’ye getirdi, bankaya bildirdi ve
Türkiye’ye de fiilen parasını getirdi, bu yasal düzenleme diyor ki: “Sadece bu
bildirimde bulunmuş olması, sadece bu parayı getirmiş olması tek başına hiçbir
başkaca bir koşul aranmaksızın bir soruşturma nedeni olamaz.” Tekrar
söylüyorum, bu kişi hakkında herhangi bir şekilde buradaki yazılan yasal
düzenlemeler dâhil olmak üzere soruşturma açılmasını gerektiren bir durum varsa
her hâl ve takdirde bu soruşturmalar açılacak. Dolasıyla, aradaki yaklaşım
farkımız: Ben bunun çok sınırlı, kısıtlı, sınırları belirli bir konu olduğunu
söylüyorum; iyi niyetle bu kanuna dayanarak bildirimde bulunan bir kişiyi siz
baştan suçlu ilan ediyorsunuz, baştan suç işlemiş ilan ediyorsunuz. Bu yasa
diyor ki: “Kişi sırf parasını getirdi diye suçlu ilan edilemez, sırf parası
Türkiye’ye geldi diye hakkında otomatikman soruşturma açılamaz.” Ama, buna
rağmen, bu kişi hakkında Türk Ceza Kanunu, Türkiye’deki bütün ulusal mevzuatın,
Sayın Bakanımızın işaret ettiği bütün bu uluslararası mevzuatın gerekleri
çerçevesinde ne soruşturma açılması gerekiyorsa sonuna kadar bu maddeye rağmen
açılacaktır, burada kimsenin bir tereddüdü olmasın.
Teşekkür
ederim. (AK PARTİ sıralarından alkışlar) 
BAŞKAN
– Teşekkür ederiz Sayın Bakan.
XII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Yatırım Ortamının İyileştirilmesi
Amacıyla Bazı Kanunlarda Değişiklik Yapılmasına Dair Kanun Tasarısı (1/728) ile
Plan ve Bütçe Komisyonu Raporu (S.Sayısı 404) (Devam)
BAŞKAN
– Sayın milletvekilleri, tasarının tümü üzerinde şahsı adına ikinci ve son
konuşmacı Gaziantep Milletvekili Sayın Abdullah Nejat Koçer.
Süreniz
on dakika.
Buyurun
Sayın Koçer. (AK PARTİ sıralarından alkışlar) 
ABDULLAH
NEJAT KOÇER (Gaziantep) – Sayın Başkan, değerli milletvekilleri; Yatırım
Ortamının İyileştirilmesine Dair Kanun Tasarısı hakkında şahsım adına söz almış
bulunmaktayım. Yüce heyetinizi saygıyla selamlıyorum. 
Dün
saat 15.00’te başladığımız Meclis Genel Kurul çalışmalarımız on birinci saatten
on ikinci saate girmiş durumda. Maalesef kanun çalışmalarına saat 23.30
civarlarında başlamış olduk. İç Tüzük’ten kaynaklanan sıkıntıların kanun
çalışmalarını ne kadar engellediğini de bugün en güzel örneğini burada görmüş
oluyoruz, bunun da özellikle tutanaklara geçmesini diliyorum.
İDRİS
BALUKEN (Diyarbakır) – İç Tüzük’e göre Meclis 1 Temmuzda tatil oluyor.
ABDULLAH
NEJAT KOÇER (Devamla) – Yatırım Ortamının İyileştirilmesine Dair Kanun
Tasarısı’nı görüşürken Meclis çalışma ortamının da iyileştirilmesiyle ilgili
inşallah birlikte, beraber güzel bir çalışma yapmayı temenni ediyorum.
Değerli
milletvekilleri, ülkemizde yatırım ortamının iyileştirilmesi, üretim ve
istihdamın artırılması için zaman zaman alınan tedbirler dinamik bir yapıda
olan ekonomimiz için hayati önem taşımaktadır. Bir yandan ekonomiyi
iyileştirirken diğer yandan ekonomi vizyonumuzu geliştiriyor ve büyüme sorunu
yaşayan dünyada Türkiye olarak büyüme rakamlarımızla öne çıkıyoruz. Belirli
periyotlarda alınacak tedbirler ve desteklerle Türkiye ekonomisi daha da iyi
olacak ve bu da üretim, istihdam ve ihracatımıza yansıyacaktır. Türkiye’de
yatırım ortamı vardır ama alacağımız tedbirlerle daha da iyi olacaktır. 28
çeyrektir büyüme gösteren Türkiye ekonomisi büyümede Avrupa 1’incisi, dünya
5’incisi konumundayken bu tedbirler ve iyileştirmelerle 3’üncü ve 4’üncü
çeyrekte de daha iyi bir performans sergileyeceğimize ve büyüme rakamı ortaya
çıkaracağımıza olan inancımı da belirtmek isterim.
Bir
yandan terörle mücadele devam ederken diğer yandan bölgesel sorunlara ve
dünyadaki ticaretin küçülmesine rağmen Hükûmetimizin yatırım ve üretim ortamını
desteklemek için yapmış olduğu bu kanun tasarısı çalışmasının iş âlemi ve
yatırımcılar tarafından memnuniyetle karşılandığını da görmekten ayrıca
mutluluk duyuyorum.
Hükûmetimizin
hazırlamış olduğu Onuncu Kalkınma Planı’ndaki 25 öncelikli dönüşüm programı
eylem planı çerçevesinde, yatırım ortamına ilişkin işlem maliyetlerinin
azaltılması, AR-GE’ye yönelik teşviklerin gözden geçirilmesi, finans kurumları
arasında farklı uygulamaların ortadan kaldırılması, tasarrufların vergisel
düzenlemelerle üretken alanlara yönlendirilmesi, vergilemede öngörülebilirliğin
artırılması ve uyum maliyetlerinin azaltılması, muhtasar beyanname ile Sosyal
Güvenlik Kurumu bildirgesinin birleştirilmesi, şirket kuruluş ve şube açılış
işlemlerinin maliyetlerinin azaltılması gerektiği hedef olarak belirlenmiştir.
Hedef olarak belirlenen bu Onuncu Kalkınma Planı çerçevesi içerisinde, Plan ve
Bütçe Komisyonumuz geçtiğimiz haftalarda, bu, yatırım ortamını iyileştirmeyle
ilgili kanun tasarısını görüşerek kabul etmiş ve bugün Meclis Genel Kurulunda
bunun görüşmelerine başlamış bulunuyoruz.
Bu
kanun tasarısının içerisinde yer alan birçok başlıkla ilgili Sayın Bakanımız
biraz önce gerekli açıklamaları yaptı, gecenin bu saatinde ben tekrara girmek
istemiyorum. Bu kanun çalışması aslında bir torba yasa çalışması değil. Hepsi
birbirini ilgilendiren, yatırım ortamının iyileştirilmesini sağlayacak, aslında
komisyon çalışmalarımız içerisinde de muhalefet milletvekillerimizin büyük
çoğunluğunun desteklediği, maddelerin büyük çoğunluğunun da desteklendiği bir
kanun tasarısı çalışmasıdır. Özellikle Çek Kanunu ve iflas ertelemeyle ilgili,
kamuoyundan bizlere gelen, muhalefet milletvekillerimizin de birçoğunun
katıldığı genel talepler bu kanun tasarısı içerisinde yer alıyor. Bu
düzenlemelerle iş hayatından gelen taleplerin birçoğunun karşılanabildiğini, bu
dinamik ekonomik süreç içerisinde karşılanamayacak şeylerin de ileriki
zamanlarda yeni bir çalışmayla düzenlenebileceğini düşünüyorum. 
Değerli
milletvekilleri, Türkiye ekonomisinde bardağın dolu tarafına baktığımızda -hep
boş tarafına bakıyoruz- konuşmamın başında söylediğim gibi büyüme rakamlarında
Avrupa’da 1’inci sırada yer alan bir ülkeyiz, dünyada 5’inci sıradayız; bunu
küçümseyemeyiz. Tabii AR-GE’de, inovasyonda, markalaşmada çok önemli çalışmalar
var, Türkiye büyüyor ve gelişiyor. Sadece tasarım başvurularında Avrupa
2’ncisi, dünyada 4’üncü sırada Türkiye. 2016 yılının ilk beş ayında tasarım
başvurusunda 18.359 başvuruyla Avrupa 2’ncisi olmuş durumda. Marka
başvurularında Avrupa’da 1’inci, dünyada 6’ncı sırada. 
TAHSİN
TARHAN (Kocaeli) – Kaç tane markan var? Kaç markan var?
ABDULLAH
NEJAT KOÇER (Devamla) – Sanayi üretim rakamlarında tüm olumsuz rakamlara rağmen
artış söz konusu. Patent başvurularında dünyada 15’inci sırada ve artışlarla
birlikte -ki bu yılın ilk beş ayında geçen yıla nazaran yüzde 59’luk bir artış
söz konusu- önümüzdeki yıllarda çok daha iyi bir noktaya geleceğini düşüyorum.
Evet,
bazı göstergeler vardır ki ekonomiyle ilgili, yatırım ortamıyla ilgili ya da iç
hareketle ilgili en önemli göstergedir. Bayram içerisinde İstanbul’a bir günde
1.443 uçağın inip kalktığını söylemek Türkiye’deki ekonomik büyümenin veya
iyileşmenin en önemli göstergelerinden bir tanesidir. 
Ben
diğer detaylara çok fazla girmek istemiyorum. Çek Kanunu ve iflas ertelemeyle
ilgili toplumdan gelen taleplerin karşılanabildiği bu yasa tasarısının, yatırım
ortamının iyileştirilmesiyle ilgili alınacak tedbirlerin bu başarıların ve bu
büyümenin devamını sağlayacağı ve 3’üncü, 4’üncü çeyrekte Türkiye’nin daha iyi
büyüme rakamları elde edebileceği inancıyla, kanunun ülkemize,
yatırımcılarımıza ve iş âlemimize hayırlı uğurlu olmasını temenni ediyor, yüce
heyetinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Koçer. 
Sayın
milletvekilleri, tasarının tümü üzerinde İç Tüzük’ün 72’nci maddesine göre
verilmiş bir önerge vardır. 
Önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 404 sıra sayılı Kanun Tasarısı’nın görüşmelerine devam edilmesini İç
Tüzük’ün 72’nci maddesi gereğince arz ve teklif ederiz. 
 Özgür Özel  Lale
Karabıyık Murat Bakan
 CHP Grup Başkan Vekili Bursa İzmir


 Melike Basmacı  Aytun
Çıray
 Denizli  İzmir

BAŞKAN
– Önergeyi oylarınıza sunacağım.
III.- YOKLAMA
(CHP
sıralarından bir grup milletvekili ayağa kalktı) 
ÖZGÜR
ÖZEL (Manisa) – Yoklama talep ediyoruz. 
BAŞKAN
– Yoklama talebi var. 
Sayın
Özel, Sayın Karabıyık, Sayın Bakan, Sayın Basmacı, Sayın Gürer, Sayın Tarhan,
Sayın Aydın, Sayın Adıgüzel, Sayın Yıldız, Sayın İrgil, Sayın Arslan, Sayın
Çamak, Sayın Akar, Sayın Balbay, Sayın Tümer, Sayın Öz, Sayın Çam, Sayın
Temizel, Sayın Tekin, Sayın Türkmen, Sayın Bircan, Sayın Bektaşoğlu. 
Şimdi
yoklama için iki dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı yoktur. 
Birleşime
beş dakika ara veriyorum. 
Kapanma Saati: 01.39 
ALTINCI OTURUM
Açılma Saati: 01.46
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), Ali Haydar
HAKVERDİ (Ankara)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 111’inci Birleşiminin
Altıncı Oturumunu açıyorum.
III.- YOKLAMA
BAŞKAN
– İç Tüzük’ün 72’nci maddesi uyarınca verilen önergenin oylamasından önce istem
üzerine yapılan yoklamada toplantı yeter sayısı bulunamamıştı. 
Şimdi
yoklama işlemini tekrarlayacağım. 
Yoklama
için iki dakika süre veriyorum ve yoklama işlemini başlatıyorum.
(Elektronik
cihazla yoklamaya başlandı)
BAŞKAN
– Sayın milletvekilleri, toplantı yeter sayısı yoktur.
Alınan
karar gereğince, kanun tasarı ve teklifleri ile komisyonlardan gelen diğer
işleri sırasıyla görüşmek için 13 Temmuz 2016 Çarşamba günü saat 14.00’te
toplanmak üzere birleşimi kapatıyorum.
Kapanma Saati: 01.49 




(X) Bu bölümlerde hatip tarafından Türkçe
olmayan kelimeler ifade edildi.





(x) Bu bölümlerde Hatip tarafından Türkçe
olmayan kelimeler ifade edildi. 





(x) 404 S. Sayılı Basmayazı tutanağa
eklidir.




