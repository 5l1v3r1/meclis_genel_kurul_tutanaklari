


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 27          YASAMA YILI : 2



T. B. M. M.

TUTANAK DERGİSİ

97 nci Birleşim

22 . 5 . 1997  Perşembe



İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KÂĞITLAR

III. - YOKLAMALAR

IV. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. -  Siirt Milletvekili Ahmet Nurettin Aydın'ın,
Güneydoğu Anadolu Kalkınma Projesinin ivedilikle
harekete geçirilmesine ilişkin gündemdışı
konuşması

2. -Kırklareli Milletvekili Necdet Tekin'in,
sözleşmeli personele verilecek zamma ilişkin
gündemdışı konuşması ve
Devlet Bakanı Lütfü Esengün'ün cevabı

3. -Kırıkkale Milletvekili Recep Mızrak'ın,
Hükümetin tarım politikasına ilişkin
gündemdışı konuşması ve
Tarım ve Köyişleri Bakanı Musa Demirci'nin
cevabı

B)TEZKERELER VE ÖNERGELER

1.-(10/162, 163, 164, 175) esas numaralı Meclis
Araştırması Komisyonu Geçici Başkanlığının,
Komisyonun, başkan, başkanvekili, sözcü
ve kâtip üye seçimine ilişkin önergesi
(3/808)

2. -Türkiye ile Yunanistan arasında parlamentolararası
dostluk grubunun kurulmasına ilişkin Başkanlık
tezkeresi (3/809)

3.-Devlet Bakanı Abdullah Gül'ün
Türkmenistan'a yaptığı resmî ziyarete
katılacak milletvekillerine ilişkin Başbakanlık
tezkeresi (3/810)

V.-KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1.-926 sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı :23)

2.-Emniyet Teşkilatı Kanununun
Bir Maddesinde Değişiklik Yapılmasına
Dair 490 Sayılı Kanun Hükmünde Kararname
ve İçişleri Komisyonu Raporu (1/217) (S. Sayısı
:132)

3.-Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararname ve
Millî Eğitim, Kültür, Gençlik ve Spor
Komisyonu Raporu (1/218) (S.Sayısı :164)

4.-625 Sayılı Özel Öğretim
Kurumları Kanunu ile 222 Sayılı İlköğretim
ve Eğitim Kanununun Bazı Hükümlerinin Değiştirilmesi
Hakkında 254 Sayılı Kanun Hükmünde
Kararname ile 625 Sayılı Özel Öğretim
Kurumları Kanununun Bir Maddesinde Değişiklik
Yapılmasına Dair 326 Sayılı Kanun
Hükmünde Kararname ve Millî Eğitim, Kültür,
Gençlik ve Spor Komisyonu Raporu (1/71, 1/111) (S. Sayısı
:168)

5.-Refah Partisi Grup Başkanvekili Kayseri
Milletvekili Salih Kapusuz ve Doğru Yol Partisi Grup Başkanvekili
Aydın Milletvekili Ali Rıza Gönül'ün;
2547 Sayılı Yükseköğretim Kanununun
Bazı Maddelerinin Değiştirilmesi ve İki
Geçici Madde Eklenmesi Hakkında Kanun Kanun Teklifi
ve Plan ve Bütçe ve Millî Eğitim, Kültür,
Gençlik ve Spor komisyonları raporları (2/616)
(S. Sayısı :226)

VI.-SORULAR VE CEVAPLAR

A)YAZILI SORULAR VE CEVAPLARI

1.-Erzincan Milletvekili Tevhit Karakaya'nın,
bazı basın kuruluşlarının vergi
kaçırdığı iddiasına ilişkin
sorusu ve Maliye Bakanı Abdüllatif Şener'in
yazılı cevabı (7/2509)

2. -Kocaeli Milletvekili Bekir Yurdagül'ün,
bazı kişilere hacca gidebilmeleri için işçi
pasaportu verildiği iddialarına ilişkin sorusu
ve İçişleri Bakanı Meral Akşener'in
yazılı cevabı (7/2516)

3. -İzmir Milletvekili Sabri Ergül'ün,
bakanlıkta ve ilgili kuruluşlarda görev yapan
genel müdür, yönetim kurulu üyeleri ve denetçilere
ilişkin sorusu ve Turizm Bakanı Bahattin Yücel'in
yazılı cevabı (7/2531)

4.-İzmir Milletvekili Sabri Ergül'ün,
yataklı sağlık tesisleri ile bunların
yatak sayısına ilişkin Başbakandan sorusu
ve Devlet Bakanı Ahmet Cemil Tunç'un yazılı
cevabı (7/2545)

5.-İzmir Milletvekili Sabri Ergül'ün;

-Bakanlıkta ve ilgili kuruluşlarda görev
yapan genel müdür, yönetim kurulu üyesi ve
denetçilere,

-Bakanlıkta görev yapan bazı
unvanlı personelin sayısına,

İlişkin soruları ve Bayındırlık
ve İskân Bakanı Cevat Ayhan'ın yazılı
cevabı (7/2527, 2559)

6.-İzmir Milletvekili Sabri Ergül'ün,
personel atamalarına ilişkin sorusu ve Bayındırlık
ve İskân Bakanı Cevat Ayhan'ın yazılı
cevabı (7/2569)

7.-Balıkesir Milletvekili İ. Önder
Kırlı'nın, polis emeklileri arasındaki
eşitsizliğin giderilmesine yönelik çalışmalara
ilişkin sorusu ve İçişleri Bakanı
Meral Akşener'in yazılı cevabı (7/2580)

8.-İzmir Milletvekili Sabri Ergül'ün,
bakanlıkta görev yapan bazı unvanlı
personel sayısına ilişkin sorusu ve Millî
Savunma Bakanı Turhan Tayan'ın yazılı
cevabı (7/2591)

9.-Tekirdağ Milletvekili Bayram Fırat
Dayanıklı'nın, Tekirdağ-Çorlu-Havuzlar
Mahallesinin telefon ihtiyacına ilişkin sorusu ve
Ulaştırma Bakanı Ömer Barutçu'nun
yazılı cevabı (7/2605)

10.-İstanbul Milletvekili Azmi Ateş'in,
Film-F Filmcilik Ltd. Şti'nin sahte belgelerle fon kaynaklı
destek aldığı iddialarına ilişkin
sorusu ve Kültür Bakanı İsmail Kahraman'ın
yazılı cevabı (7/2613)

11.-İstanbul Milletvekili Bülent Akarcalı'nın;

- Turizm yatırımları için
tahsis edilmek üzere belirlenen yerlere,

Aydın Milletvekili Yüksel Yalova'nın;

- Büyük Menderes Deltası Millî
Parkına,

İlişkin soruları ve Orman Bakanı
M. Halit Dağlı'nın yazılı cevabı
(7/2631, 2634)

12. -Aydın Milletvekili Yüksel Yalova'nın,
maç yayınlarındaki havuz sistemi uygulamasının
gözden geçirilip geçirilmeyeceğine ilişkin
sorusu ve Devlet Bakanı Bahattin Şeker'in yazılı
cevabı (7/2668) 


I.-GEÇEN TUTANAK ÖZETİ

TBMM Genel Kurulu saat 15.00'te açıldı.

Ordu Milletvekili Müjdat Koç'ın,
Fiskobirlik'in ve Karadeniz Bölgesinin, özellikle de
Ordu İlinin sorunlarına ilişkin gündemdışı
konuşmasına Sanayi ve Ticaret Bakanı Ali Rıza
Gönül cevap verdi.

İzmir Milletvekili Atilla Mutman, özürlülerin
sorunlarına;

İstanbul Milletvekili Mehmet Ali Şahin
de, Meclisin mehabetini engelleyen konuşmalara ve davranışlara;

İlişkin gündemdışı
birer konuşma yaptılar.

Amerika Birleşik Devletlerine gidecek olan
Devlet Bakanı Gürcan Dağdaş'a, dönüşüne
kadar, Adalet Bakanı Şevket Kazan'ın;

12 Mayıs 1997 tarihinden itibaren Türkmenistan,Özbekistan,
Kazakistan ve Kırgızistan Cumhuriyetine  giden Devlet
Bakanı Namık Kemal Zeybek'e, dönüşüne
kadar, Devlet Bakanı Işılay Saygın'ın
vekâlet etmesi uygun görülmüşken, 17
Mayıs 1997 tarihinden itibaren, Devlet Bakanı Nevzat
Ercan'ın,

Vekâlet etmelerinin uygun görüldüğüne
ilişkin Cumhurbaşkanlığı;

Finlandiya Meclisi Dışişleri Komisyonu
Başkanının, refakatinde bir Parlamento Heyetiyle
birlikte ülkemize davet edilmesine ilişkin Başkanlık;

Tezkereleri ile,

Zonguldak Milletvekili HasanGemici'nin, Kamu İktisadî
Teşebbüsleri;

Ankara Milletvekili Hikmet Uluğbay'ın,
Plan ve Bütçe;

Eskişehir Milletvekili Hanifi Demirkol'un,
İçişleri;

Komisyonlarından istifa ettiklerine dair önergeleri,

Genel Kurulun bilgisine sunuldu.

Devlet Bakanı Bahattin Şeker'in 4-6
Nisan 1997 tarihlerinde Kuzey Kıbrıs Türk Cumhuriyetine
yaptığı resmî ziyarete Ankara Milletvekili
Yücel Seçkiner'in de iştirak etmesinin uygun
görüldüğüne ilişkin Başbakanlık
tezkeresi kabul edildi.

DSP Grubuna düşen ve boş bulunan:

Millî Savunma Komisyonundaki üyelik için
aday gösterilen Ordu Milletvekili İhsan Çabuk;

İçişleri Komisyonundaki üyelik
için aday gösterilen Balıkesir Milletvekili
Tamer Kanber;

Plan ve Bütçe Komisyonundaki 2 üyelik
için aday gösterilen Bartın Milletvekili Cafer
Tufan Yazıcıoğlu ile Zonguldak Milletvekili
Hasan Gemici;

TPAO adlı petrol tankerinde meydana gelen
yangın faciasının nedenleri ve itfaiye teşkilatının
sorunları ile Boğazlar ve Marmara Denizinde uluslararası
seyir yapan gemilerin oluşturduğu tehlikelerin araştırılarak
alınması gereken tedbirlerin belirlenmesi amacıyla
kurulan (10/162, 163, 164, 175) esas numaralı Meclis Araştırma
Komisyonu üyeliklerine gruplarınca aday gösterilen
milletvekilleri,

Seçildiler.

(10/162, 163, 164, 175) esas numaralı Meclis
Araştırma Komisyonunun başkan, başkanvekili,
sözcü ve kâtip üye seçimini yapmak
üzere toplanacakları gün, saat ve yere ilişkin
Başkanlıkça duyuruda bulunuldu.

Gündemin "Sözlü Sorular"
kısmına geçilerek :

1 inci sırasında bulunan (6/337) esas
numaralı sözlü sorunun, üç birleşim
içerisinde cevaplandırılmadığından,
yazılı soruya çevrildiği ve gündemden
çıkarıldığı bildirildi.

3 üncü sırasında bulunan
(6/344),

4 üncü sırasında bulunan
(6/345),

5 inci sırasında bulunan (6/346),

8 inci sırasında bulunan (6/350),

10 uncu sırasında bulunan (6/352),

11 inci sırasında bulunan (6/353),

13 üncü sırasında bulunan
(6/355),

15 inci sırasında bulunan (6/357),

16 ncı sırasında bulunan (6/359),

17 nci sırasında bulunan (6/360),

Esas numaralı sözlü sorular, ilgili
bakanlar Genel Kurulda hazır bulunmadıklarından,
ertelendi.

2 nci sırasında bulunan Rize Milletvekili
Ahmet Kabil'in (6/339) esas numaralı sözlü sorusuna
Devlet Bakanı Ahmet Demircan;

6 ncı sırasında bulunan Tekirdağ
Milletvekili Enis Sülün'ün (6/348),

9 uncu sırasında bulunan Ankara Milletvekili
Aydın Tümen'in (6/351),

12 nci sırasında bulunan Rize Milletvekili
Ahmet Kabil'in (6/354),

14 üncü sırasında bulunan
Yozgat Milletvekili Kâzım Arslan'ın (6/356),

18 inci sırasında bulunan Muğla
Milletvekili Lale Aytaman'ın (6/361),

Esas numaralı sözlü sorularına
Devlet Bakanı Lütfü Esengün;

7 nci sırasında bulunan İzmir
Milletvekili Atilla Mutman'ın (6/349) esas numaralı
sözlü sorusuna da Çalışma ve Sosyal
Güvenlik Bakanı Necati Çelik,

Cevap verdi.

Gündemin "Kanun Tasarı ve Teklifleriyle
Komisyonlardan Gelen Diğer İşler" kısmının
:

1 inci sırasında bulunan 23 sıra
sayılı kanun tasarısının müzakereleri,
komisyon yetkilileri Genel Kurulda hazır bulunmadıklarından,
ertelendi.

Karayolları Trafik Kanununda Değişiklik
Yapılması Hakkında Kanun Teklifinin (2/586)
(S. Sayısı :192) müzakereleri tamamlanarak
kabul edildiği ve kanunlaştığı açıklandı.

Grupların mutabakatıyla, kanun tasarı
ve tekliflerini görüşmek için, 22 Mayıs
1997 Perşembe günü saat 15.00'te toplanmak üzere,
birleşime 18.05'te son verildi.

Kamer Genç

Başkanvekili

 Ünal Yaşar Mustafa Baş

 Gaziantep İstanbul

 Kâtip Üye Kâtip Üye



                                 II.-GELEN
KÂĞITLAR                     No. :136

22.5.1997 PERŞEMBE

Teklifler

1.-Karabük Milletvekili Hayrettin Dilekcan
ve Aydın Milletvekili Muhammet Polat'ın; Gıda
Üretimi ve Denetlenmesine Dair Kanun Hükmünde Kararnamede
Değişiklik Yapılması Hakkında Kanun
Teklifi (2/808) (Tarım, Orman, Köyişleri ve
Sağlık, Aile, Çalışma ve Sosyal
İşler komisyonlarına) (Başkanlığına
geliş tarihi :16.5.1997)

2.-Samsun Milletvekili Biltekin Özdemir ve 2
Arkadaşının; İstiklâl Madalyası
Verilmiş Bulunanlara Vatanî Hizmet Tertibinden Şeref
Aylığı Bağlanması Hakkında
Kanun Maddesinde Değişiklik Yapılması
Hakkında Kanun Teklifi (2/809) (Plan ve Bütçe
Komisyonuna) (Başkanlığa geliş tarihi :16.5.1997)

Raporlar

1.-Amasya Milletvekili Ahmet İyimaya ve 4
Arkadaşının; Seçimlerin Temel Hükümleri
ve Seçmen Kütükleri Hakkında Kanunda Değişiklik
Yapılmasına İlişkin Kanun Teklifi ve
Anayasa Komisyonu Raporu (2/729) (S. Sayısı :316)
(Dağıtma tarihi :22.5.1997) (GÜNDEME)

2. -Konya Milletvekili Ahmet Alkan'ın; İmrenler,
İsmil, Yeniceoba Adıyla Üç Yeni İlçe
Kurulması Hakkında Kanun Teklifi ve İçtüzüğün
37 nci Maddesine göre Doğrudan Gündeme Alınma
Önergesi (2/288) (S. Sayısı :317) (Dağıtma
tarihi :22.5.1997) (GÜNDEME)

3.-Denizli Milletvekili Hasan Korkmazcan ile Siyasî
Parti Gruplarını Temsilen 10 Milletvekilinin, Dernekler
Kanununda Değişiklik Yapılmasına Dair
Kanun Teklifi ve Antalya Milletvekili  Deniz Baykal ve 29 Arkadaşının,
Gümüşhane Milletvekili M.Oltan Sungurlu ve 3 Arkadaşının,
İstanbul Milletvekili Bülent Ecevit ve 7 Arkadaşının
Benzer Mahiyetteki Kanun teklifleri ve Anayasa Komisyonu Raporu
(2/730, 2/411, 2/450, 2/622)(S. Sayısı :318) (Dağıtma
tarihi :22.5.1997) (GÜNDEME)

Yazılı Soru Önergeleri

1.-İstanbul Milletvekili Necdet Menzir'in,
medya kuruluşlarına yönelik silahlı saldırılara
ilişkin İçişleri Bakanından yazılı
soru önergesi (7/2784) (Başkanlığa geliş
tarihi :20.5.1997)

2.-Tekirdağ Milletvekili Fevzi Aytekin'in, bazı
holdinglere ödenen teşvikler konusundaki beyanlarına
ilişkin Dışişleri Bakanı ve Başbakan
Yardımcısından yazılı soru
önergesi (7/2786) (Başkanlığa geliş
tarihi :21.5.1997)

3. -İstanbul Milletvekili Ercan Karakaş'ın,
Alman vatandaşlığına geçmek isteyen
Türk vatandaşlarının başvurularına
ilişkin Başbakandan yazılı soru önergesi
(7/2787) (Başkanlığa geliş tarihi :21.5.1997)

4.-İzmir Milletvekili Sabri Ergül'ün,
Şırnak Valisinin İl Esnaf Kefalet Kooperatifi
seçimlerinde partizanlık yaptığı
iddiasına ilişkin İçişleri Bakanından
yazılı soru önergesi (7/2788) (Başkanlığa
geliş tarihi :14.5.1997)

Süresi İçinde Cevaplandırılmayan
Yazılı Soru Önergeleri

1.-Iğdır Milletvekili Adil Aşırım'ın,
döviz karşılığında borçla
satın alınan ithal araç ve gereçlerden
çiftçilerimizin mağdur edildiğine ilişkin
Başbakandan yazılı soru önergesi (7/2467)

2.-Aksaray Milletvekili Sadi Somuncuoğlu'nun,
özel korumalarına ilişkin Başbakandan
yazılı soru önergesi (7/2468)

3.-Aksaray Milletvekili Sadi Somuncuoğlu'nun,
Başbakanlık Tanıtma Fonundan yapılan
harcamalara ilişkin Başbakandan yazılı
soru önergesi (7/2469)

4.-Adıyaman Milletvekili Celal Topkan'ın,
Adıyaman -Çelikhan'da Bağ-Kur borçlarını
ödeyemeyen esnafa yapılan uygulamalara ilişkin
Başbakandan yazılı soru önergesi (7/2472)

5.-İçel Milletvekili Mustafa İstemihan
Talay'ın, Ramazan ve Kurban Bayramlarında meydana
gelen trafik kazalarına ilişkin İçişleri
Bakanından yazılı soru önergesi (7/2473)

6.-İzmir Milletvekili Sabri Ergül'ün,
yerleşim birimlerinin sayısına ve sorunlarına
ilişkin Başbakandan yazılı soru önergesi
(7/2478)

7.-İzmir Milletvekili Sabri Ergül'ün,
Kamu kurum ve kuruluşlarına ait araç sayısına
ilişkin Başbakandan yazılı soru önergesi
(7/2479)

8.-İzmir Milletvekili Sabri Ergül'ün,
Türkiye'de faaliyet gösteren bankalara ilişkin
Başbakandan yazılı soru önergesi (7/2486)

9.-İzmir Milletvekili Sabri Ergül'ün,
suç teşkil eden olaylar nedeniyle aranan kişi
sayısına ilişkin Başbakandan yazılı
soru önergesi (7/2488)

10.-İzmir Milletvekili Sabri Ergül'ün,
basın kuruluşlarına ilişkin Başbakandan
yazılı soru önergesi (7/2489)

 11. -Ankara Milletvekili Yılmaz Ateş'in,
Ankara'da doğalgaz abonelerinden dolar olarak alınan
abone ücreti uygulamasına ilişkin İçişleri
Bakanından yazılı soru önergesi (7/2494)

12.-Bursa Milletvekili Feridun Pehlivan'ın,
Ankara Büyükşehir Belediye Başkanlığına
yapılan yardımın kaynağına ilişkin
İçişleri Bakanından yazılı
soru önergesi (7/2495)



BİRİNCİ OTURUM

Açılma Saati : 15.00

 22 Mayıs 1997 Perşembe

BAŞKAN : Başkanvekili Kamer
GENÇ

KÂTİP ÜYELER : Ünal
YAŞAR (Gaziantep)

 

 

BAŞKAN - Türkiye Büyük Millet
Meclisinin 97 nci Birleşimini açıyorum. 

III.-YOKLAMA 

BAŞKAN - Sayın milletvekilleri, ad okunmak
suretiyle yoklama yapılacaktır. Yoklama sırasında,
adı okunan milletvekilinin Türkiye Büyük
Millet Meclisi Genel Kurul salonunda bulunduğunu yüksek
sesle belirtmelerini rica ederim.

(Yoklamaya başlandı)

BAŞKAN - Şaban Karataş?.. Yok.

İrfan Köksalan?.. Yok.

Seyfi Oktay?..

AKIN GÖNEN (Niğde) -Sayın Başkan,
Divan eksik.

BAŞKAN - Efendim, Divan üyesi arkadaşımız...

AKIN GÖNEN (Niğde) - Nasıl yoklama
yapıyorsunuz?!

BAŞKAN - Nasıl olsa yoklama safhasında
arkadaşımız gelebilir diye düşündük;
zaten konuşma falan da yok.

Haber verdik, gelebilir efendim... Neyse, zaten yoklama
yapıyoruz.

AKIN GÖNEN (Niğde) - Divanın tamamlanmadığı
yerde nasıl yoklama yaparsınız. Divanı
tamamlayın Sayın Başkan; diğer Divan üyesi
arkadaşlarımızdan birisi Divana geçsin.

ABDULKADİR ÖNCEL (Şanlıurfa)
-Zaman kazanmak için yapılabilir.

BAŞKAN - Divan üyesi arkadaşlarımız
da sorumluluğunu bilsin efendim.

İSMAİL SAFA GİRAY (Balıkesir)
-O bilsin, tamam da, sen de sorumluluğunu bil Başkan.

BAŞKAN - Aslında, sorumluluğumu
sizden öğrenecek değilim; ama, işte, biraz
toleranslı davranınca böyle oluyor. Aslında,
 kurallara kesin uymak lazım.

AKIN GÖNEN (Niğde) -Takdir sizin Sayın
Başkan.

BAŞKAN - Sayın milletvekilleri, şu
anda Divan tam teşekkül etmiş değildir; Divanı
tamamlamak üzere, birleşime 5 dakika ara veriyorum.

Kapanma Saati : 15.04 


İKİNCİ OTURUM

Açılma Saati : 15.10

BAŞKAN : Başkanvekili Kamer
GENÇ

KÂTİP ÜYELER : Ünal
YAŞAR (Gaziantep), Mustafa BAŞ (İstanbul)

 


BAŞKAN - Türkiye Büyük Millet
Meclisinin 97 nci Birleşiminin İkinci Oturumunu açıyorum.

Sayın milletvekilleri, ilk oturumda, Divanımız
eksik olduğu için -özür diliyoruz- birleşime
ara vermiştim; şimdi, yeniden, Divanımızı,
usulüne uygun teşekkül ettirdik. 

III. -Y O K L A M A


BAŞKAN - Ad okunmak suretiyle yoklama yapılacaktır.
Yoklama sırasında Genel Kurul salonunda olan sayın
milletvekilinin, Genel Kurul salonunda olduğunu yüksek
sesle belirtmesini rica ediyorum. Yoklamaya tekrar baştan
başlayacağız. 

(Yoklama yapıldı)

BAŞKAN - Sayın milletvekilleri, toplantı
yetersayımız yoktur.

Grup Başkanvekillerimiz ne kadar süreyle
ara vermemizi istiyorlarsa o kadar ara verelim efendim.

SALİH KAPUSUZ (Kayseri) - Sayın Başkan,
15 dakika...

BAŞKAN - Peki efendim.

Birleşime 15 dakika ara veriyorum.

Kapanma Saati : 15.35 



ÜÇÜNCÜ OTURUM

Açılma Saati : 15.50

BAŞKAN : Başkanvekili Kamer
GENÇ

KÂTİP ÜYELER : Ünal
YAŞAR (Gaziantep), Mustafa BAŞ (İstanbul)

 

 

BAŞKAN - Türkiye Büyük Millet
Meclisinin 97 nci Birleşiminin Üçüncü
Oturumunu açıyorum.

III.-YOKLAMA

BAŞKAN - Sayın milletvekilleri, bundan
önceki oturumda yaptığımız yoklamada
çoğunluk olmadığı için birleşime
ara vermiştim; yeniden yoklama yapacağım.

Eğer, Genel Kurul salonunda bizim görebileceğimiz
bir çoğunluk olsaydı, yoklamayı başlatmayabilirdim;
ama, çoğunluk yok. Biz de Divanız; yani, taraflı
davranamayız, tarafsız davranmak zorundayız.


OĞUZHAN ASİLTÜRK (Malatya) - Sayın
Başkan, o sıralarda da varlar!..

BAŞKAN - Boş sandalyeleri siz dolu görüyorsanız...
Bizim, boşu dolu görme niteliğimiz yok.

OĞUZHAN ASİLTÜRK (Malatya) - Hepsi
dışarıda oturuyorlar.

BAŞKAN - Sayın Asiltürk, ben boş
sandalyeyi, sizin gözünüzle dolu göremem.


Genel Kurul salonunda olan arkadaşlarımızın,
Genel Kurul salonunda olduklarını yüksek sesle
belirtmelerini rica ediyorum.

Yoklamaya başlıyoruz.

(Yoklama yapıldı)

BAŞKAN - Sayın milletvekilleri, toplantı
yetersayımız vardır; çalışmalarımıza
başlıyoruz. 

Gündeme geçmeden önce, üç
arkadaşımıza gündemdışı
söz vereceğim.

IV. - BAŞKANLIĞIN GENEL KURULA
SUNUŞLARI

A)  GÜNDEMDIŞI KONUŞMALAR

1. -  Siirt Milletvekili Ahmet Nurettin Aydın'ın,
Güneydoğu Anadolu Kalkınma Projesinin ivedilikle
harekete geçirilmesine ilişkin gündemdışı
konuşması 

BAŞKAN - Birinci gündemdışı
söz, Güneydoğu Anadolu Kalkınma Projesinin
ivedilikle harekete geçirilmesi hakkında gündemdışı
söz isteyen, Siirt Milletvekili Sayın Ahmet Nurettin
Aydın'a verilmiştir.

Buyurun Sayın Aydın. (RP sıralarından
alkışlar) 

Süreniz 5 dakikadır.

AHMET NURETTİN AYDIN (Siirt) - Sayın
Başkan, değerli milletvekilleri; Güneydoğu
Anadolu Bölgemizin terör, işsizlik, altyapı,
göç gibi sorunlarının çözülmesi
amacıyla, 54 üncü Türkiye Cumhuriyeti Hükümetinin,
1996 yılı ortalarında gündeme getirdiği
Güneydoğu Anadolu kalkınma projelerinin ivedilikle
yürürlüğe konulması konusunda gündemdışı
söz almış bulunuyorum; Yüce Meclisin değerli
üyelerini, bu vesileyle, saygıyla selamlıyorum.

Sayın Başkan, değerli milletvekilleri;
tarihî mirası gereği, ülkesiyle milletiyle,
dünya barışının teminatı
olması gereken lider ülke Türkiyemizde, son günlerde,
birtakım mihrakların tahrikleriyle Hükümetimiz
meşgul edilmiş, hedeflerinden âdeta uzaklaştırılmıştır.
Güya, birtakım çevrelere göre, bu ülkede
irticaî faaliyetler mevcut, laiklik elden gidiyor, şeriatın
ayak sesleri gibi bazı iddialar var. 

Sayın milletvekilleri, böyle bir kanunî
dayanağı, gerçekçi yanı olmayan
iddialar yok; yani, bu ülkede ne laiklik elden gidiyor ne
şeriat geliyor ne de laiklik tehdidi var ne de irticaî
faaliyet tehdidi var. Bu ülkede, maalesef, var olan en büyük
sorun, sıkıntı, bölge insanın
tükenen sabrıdır. Yıllar yılı
kendi kaderiyle baş başa bırakılmış,
sorunlarla boğuşmuş, yoksulluk, fukaralık,
işsizlik altında inim inim inleyen güneydoğu
halkının âdeta sabrı tükenmekte
ve maalesef, ülkesine, milletine olan güveni de her
geçen gün azalmaktadır. Bu ülkenin gerçek
gündemi, aslında, güneydoğu halkımızın,
Siirt halkımızın var olan ekmek kavgasıdır.
Şu an, ülkede, güneydoğu bölgemizde bir
fukaralık var, bir işsizlik var ve maalesef, hâlâ,
açlık tehdidiyle karşı karşıya
kalmış bir yığın insanımız
var.

HALİT DUMANKAYA (İstanbul) - Sayın
Aydın, İstanbul'da da var.

İBRAHİM GÜRDAL (Antalya) - Başka
yerde yok mu?

AHMET NURETTİN AYDIN (Devamla) - Efendim,
o çok mevziidir ve eğer İstanbul'da varsa da,
maalesef, güneydoğu bölgemizden oraya göçe
zorlanmış insanların açlığı
söz konusu...

MUSTAFA GÜVEN KARAHAN (Balıkesir) - Az
doğru, az...

AHMET NURETTİN AYDIN (Devamla) - Maalesef
öyle.

Ne var ki, bin yıldır, yüce dinimizin
İslamın bizi kardeş yapan değerleriyle
bir arada yaşamış bölge halkımız
son yirmi yıldır dış tahriklerin âdeta
piyonu haline geldi ve manevî değerler hiçe sayılarak,
sanki hiçbir sorun yokmuş gibi, bu milletin başörtüsüne,
Kur'an kurslarına müdahale eden bir devleş anlayışı,
maalesef, bölge halkımızın her geçen
gün devletine olan güvenini sarsmıştır.
Bu, en büyük sorun olarak şu an bölgemizde
var olmakta. 

Benim seçim bölgem Siirt ve Siirt, hakikaten,
dünya literatürüne geçmiş, eserler
bırakmış çok faziletli alimlerin yetiştiği
bir bölge. Şu bir gerçek; bir İbrahim
Hakkı Hazretlerinin Marifetnamesini, zannediyorum, bu Meclis
çatısı altında bilmeyen, duymayan
yoktur. Çok fazıl ve fadıl kişilerin,
alim kişilerin yetiştiği bu bölge, maalesef,
bugün, birçok manevî değerinden âdeta
tecrit edilmekte. 

(Mikrofon otomatik cihaz tarafından kapatıldı)


BAŞKAN - Sayın Aydın, süreniz
bitti; lütfen, toparlar mısınız efendim.


MUSTAFA GÜVEN KARAHAN (Balıkesir) - Seçmene
selam göndermesin  Sayın Başkan. 

AHMET NURETTİN AYDIN (Devamla) - Efendim...

BAŞKAN -  Efendim, lütfen, sürenizi
kullanın. 

AHMET NURETTİN AYDIN (Devamla) - Şu
bölgemizin...

BAŞKAN - Yani, o bölgeyle ilgili sorunları
dile getirin canım... 

 AHMET NURETTİN AYDIN (Devamla) - ... var
olan sorunları, kangreni ortadan kalkmadıkça,
sizin burada huzur bulmanız mümkün değil.
Eğer, vicdanınız el veriyorsa, ben, size sorarım;
yani, bölgede akan kanlar devam ederken -ve siz, Meclisin
günlük malî faturasının da farkındasınız-
maalesef, çok yapay ve çok sunî gündemlerle
bu Meclisin gündemini işgal ederek...

MUSTAFA GÜVEN KARAHAN (Balıkesir) - Biz
mi yapıyoruz bunları?!.

AHMET NURETTİN AYDIN (Devamla) -  ... ülkenin
birinci sorunu olan güneydoğu sorunlarını...

BAŞKAN - Sayın Aydın, siz, Genel
Kurula bakar mısınız... Genel Kurula hitap
edin... 

AHMET NURETTİN AYDIN (Devamla) - Âdeta
meşgul ediyorsunuz Meclisi... (RP sıralarından
alkışlar) 

BAŞKAN - Karşıya bakın
efendim. 

HALİL İBRAHİM ÖZSOY (Afyon)
- Hükümete söyle!...

İRFAN KÖKSALAN (Ankara) - Hükümet
sizsiniz... 

AHMET NURETTİN AYDIN (Devamla) - Dikkatinizi
çekerim... Seçim meydanlarında fukara edebiyatı
yapıyorsunuz; fukaralıkla boğuşan güneydoğu
halkını hiç hatırlamıyorsunuz
siz... 

OYA ARASLI (İçel) - Bunları
söylemeye hakkınız yok...  

AHMET NURETTİN AYDIN (Devamla) - Ama, önümüzdeki
seçimde göreceksiniz, orada gereken şamarı
yiyeceksiniz. (RP sıralarından alkışlar)


OYA ARASLI (İçel) - Sayın Başkan,
Genel Kurula hitap etsin.

AYHAN FIRAT (Malatya) - Başını
çevirsin... 

BAŞKAN - Efendim, arkadaşımız
sola bakmaktan zevk alıyor. Daha ne yani... 

AHMET NURETTİN AYDIN (Devamla) - Efendim,
benim bölgemde, seçim meydanlarında edebiyat
yapan solcu kardeşlerimiz (CHP sıralarından
gürültüler) bu ülkede bölgeler arasındaki
gelir dağılımındaki fark kalkmadıkça
veya asgariye inmedikçe, bu işsizliğin, bu yoksulluğun
beli bükülmedikçe batıdaki insanın
huzur içerisinde yaşaması mümkün
değildir.

OYA ARASLI (İçel) - Hükümete
anlat; bunları bize niye anlatıyorsun?..

AYHAN FIRAT (Malatya) - Bir senedir iktidarsınız...

AHMET NURETTİN AYDIN (Devamla) - Bu duygu
ve düşüncelerle, hepinizi saygıyla selamlıyorum.
(RP sıralarından alkışlar)

BAŞKAN - Teşekkür ederim Sayın
Aydın.

Gündemdışı konuşmaya
cevap verme konusunda Hükümetten bir istek gelmediğine
göre; gündemdışı diğer konuşmaya
geçiyorum.

OYA ARASLI (İçel) - Sayın Başkan...

BAŞKAN - Efendim...

OYA ARASLI (İçel) - Sayın Başkan,
hatip konuşurken mütemadiyen bu taraflara bakıp...

BAŞKAN - Canım, orası, Genel
Kurul salonuna dahil değil midir?.. 

AYHAN FIRAT (Malatya) - Ama, sürekli buraya
bakıyor Sayın Başkan.

OYA ARASLI (İçel) - İthamda
bulundu... Sizin ikazda bulunmanız lazım.

BAŞKAN - Ben, şimdi, kürsüye
çıkan kişinin başını mı
yönlendireyim?.. (RP sıralarından alkışlar)
Rica ediyorum canım... Allah Allah!..

OYA ARASLI (İçel) - Herkese ikazda
bulunuyorsunuz...

BAŞKAN - Efendim, tabiî, arkadaşımız
sağa da bakacak, sola da bakacak; bütün arkadaşları
tanıyacak.

Sayın Araslı, rica ederim...

OYA ARASLI (İçel) - O zaman, kendisine
ikazda bulunmuyorsanız; o sözler buraya söylenmiştir;
lütfen, cevap verme hakkını verin.

BAŞKAN - Size bakınca, size sataşılıyor
mu anlıyorsunuz?..

AYHAN FIRAT (Malatya) - Boynu ağrıyacak;
boynu...

OYA ARASLI (İçel) - İtham ediliyoruz.

BAŞKAN - Sayın Araslı, bu kadar
hassasiyet ve alınganlık göstermeyin. Rica
ediyorum...

AYHAN FIRAT (Malatya) - Söz ver; söz...

OYA ARASLI (İçel) - Siz görevinizi
yerinize getirin Sayın Başkan.

BAŞKAN - Neyse... Teşekkür ederim.

OYA ARASLI (İçel) - Genel Kurula hitap
etmesi için ikazda bulunun.

BAŞKAN - Teşekkür ederim... Ben
ikazda bulundum. Düz bakın, başınızı
sağa sola çevirmeyin dedim; ama, ben ne yapayım
yani?.. (RP sıralarından alkışlar)

İkinci gündemdışı...

NİHAT MATKAP (Hatay) - Hükümet yok
mu? Sayın Başkan, Hükümet nerede?

AYHAN FIRAT (Malatya) - Hükümet cevap vermeyecek
mi?

OYA ARASLI (İçel) - Hükümet
yok ki...

BAŞKAN - Vermedi canım. Gidin sorun;
niye cevap vermiyorlar.

NİHAT MATKAP (Hatay) - Ne biçim Hükümet
Sayın Başkan; niye Hükümet yok?

2. -Kırklareli Milletvekili Necdet Tekin'in,
sözleşmeli personele verilecek zamma ilişkin
gündemdışı konuşması ve
Devlet Bakanı Lütfü Esengün'ün cevabı


BAŞKAN - İkinci gündemdışı
söz, sözleşmeli personele verilecek zam konusunda
söz isteyen Kırklareli Milletvekili Prof. Dr. Necdet
Tekin'e verilmiştir. (DSP sıralarından alkışlar)

Buyurun efendim.

NECDET TEKİN (Kırklareli) - Sayın
Başkan, sayın milletvekilleri; devlet memurları
arasında kaynayan bir yara haline gelen, ihdas edildiği
günden bu yana her yeni gün aleyhlerinde bir gelişmeyi,
sözleşmeli personelin sorunlarını aktarmak
için...

EMİN KARAA (Kütahya) - Hocam, siz o tarafa
bakın...

BAŞKAN - Arkadaşlar, rica ediyorum...
Konuşulanları duymuyoruz canım. Burası
ciddî bir salon.

NECDET TEKİN (Devamla) - ...sizlerin huzurunuza
gelmiş bulunuyorum; Yüce Meclisi ve hepinizi en derin
saygılarımla selamlarım. (DSP sıralarından
"Bravo" sesleri, alkışlar)

Kamuda çalışan ve 399 sayılı
Kanun Hükmündeki Kararnameye tabi, kadro karşılığı,
kapsamdışı gibi ayırımlara tabi
tutulmuş 300 bine yakın sözleşmeli personel,
657 sayılı Devlet Memurları Kanununa tabi
olarak çalışan emsallerinin yaşadığı
birçok haksızlıkları aynen yaşadığı
gibi, üstüne, hükümetlerin her yeni uygulamasında
da ilave haksızlıklara uğramaktadırlar.
Üzerinde taşıdığı bütün
sorumluluklar ve yükümlülükler bakımından
657'ye tabi memurlardan ayrı tutulamayan ve yaptığı
iş bakımından hiçbir farkı olmayan
sözleşmeli personel, kurumlararası nakil gibi
en doğal ve en temel hakları söz konusu olduğunda,
devletin aslî ve sürekli görevlerini yürüten
bu insanlar, ne yazık ki memur sayılmamaktadır.


Diğer bir haksızlık ve adaletsizlik
de ücretlerin belirlenmesinde yaşanmaktadır.
Kamu iktisadî teşebbüsleri ve bağlı
ortaklıklarında çalışanların;
yani, 2 sayılı cetvelde yer alan personelin ücret
tavanı her yıl bütçe kanunlarıyla
belirlenir. Sözleşmeli personelin ücretlerinin,
malî yılın ikinci yarısı için
değiştirilmesi ve malî yılda sosyal haklarının
ve ücret tavanlarının belirlenmesi Bakanlar
Kurulunca yapılır. Bakanlar Kurulunun bu kararı
ne yazık ki henüz imza aşamasındadır.


HASAN GÜLAY (Manisa) - Toplanamıyorlar
ki!..

NECDET TEKİN (Devamla) - KİT ve bağlı
ortaklıklarda, kamu bankaları ve özelleştirme
kararı alınan kuruluşlarda çalışan
sözleşmeli personelin ücretleriyle ilgili 2 numaralı
liste Maliye Bakanınca imzalanmış, Yüksek
Planlama Kurulunun imzasına sunulmuştur; ancak, sayın
milletvekilleri, Sayın Maliye Bakanının imzalamaktan
-eski dille- imtina ettiğini -yeni dille- kaçındığını
ve aşağıda -maalesef zaman elverdiği sürece-
sıralayacağım, 25 kuruluşun çalışanlarıyla
ilgili -1 numaralı liste- kararnameyi, Başbakanlığa,
Sayın Maliye Bakanının iade ettiğini
hepimiz biliyoruz.

Bunlar, Devlet Planlama Teşkilatı Müsteşarlığı,
Diyanet İşleri Başkanlığı,
Devlet Personel Başkanlığı, Atatürk
Kültür, Dil ve Tarih Yüksek Kurumu Başkanlığı
ve bağlı kuruluşları, Tapu ve Kadastro
Genel Müdürlüğü, Devlet İstatistik
Enstitüsü Başkanlığı, Basın-Yayın
ve Enformasyon Genel Müdürlüğü, Adlî
Tıp Kurumu Başkanlığı, Toplu Konut
İdaresi Başkanlığı, GAP İdaresi
vesaire olmak üzere 25 kuruluştur.

Sayın milletvekilleri, bu kuruluşlar,
her dönemde, devletin en yetişmiş, en yetenekli
uzmanlarını çalıştırırlar.
Bunlar, devletin, teşkilat kanununa göre sözleşmeli
personel çalıştıran kamu kurum ve kuruluşlarıdır.
Ne yazık ki, 20.3.1997 tarihli kararnameye alınmasına
rağmen, Sayın Bakanın, bizce sudan nedenlerle
imzalamayarak iade ettiği kararname kapsamındaki sözleşmeli
personel, işte bu personeldir.

(Mikrofon otomatik cihaz tarafından kapatıldı)

BAŞKAN - Sayın Hocam süreniz bitti;
lütfen toparlar mısınız.

NECDET TEKİN (Devamla) - Toparlarım
efendim. 

BAŞKAN - Buyurun.

NECDET TEKİN (Devamla) - Teşekkür
ederim.

Maliye Bakanlığı, kendi elemanlarına
uygun gördüğü maaş artışı
oranlarını, bu 25 kuruluşun elemanlarına
verilmesini, ne yazık ki uygun mütalaa etmemektedir.

Sayın Bakan, sormak isterim, bu kuruluşlarda
çalışan uzman ve yetişmiş personeli
nasıl tutacaksınız? Bunların maaş
artışı alamamalarından, eşit
artıştan faydalanamamalarından doğacak
uzman açığını nasıl karşılayacaksınız;
bu, haksızlık, adaletsizlik değil midir? 

Sayın Başkan, sayın milletvekilleri;
Hükümet, 1997 yılı için açıkladığı
yüzde 30'luk ücret artışlarını,
sözleşmeli personele şubat ayında verebilmiştir.
Bu ücret artışlarının, birçok
kurumda, hak edilen ücret olarak bordrolara yansıması,
nisan ayının sonunu almıştır.


Şimdi, buradan sormak istiyorum: Sayın
Hükümet yetkilileri, niçin bu farkları
vermekten imtina ediyorsunuz- eğer, Sayın Bakan buradaysa
ve lütfedip açıklarsa- ve ayrıca, çeşitli
kuruluşlardaki bu ücret farklılıklarını
niye körüklüyorsunuz; geliniz, bundan vazgeçiniz
ve toplumumuzun 2 milyona yakın insanını
ilgilendiren, aşını, işini ilgilendiren
bu kararnameyi imzalayınız, imzalatmak için
de her türlü baskıyı yapınız.

Hepinize saygılar sunarım. (Alkışlar)

BAŞKAN - Teşekkür ederim Sayın
Tekin.

Gündemdışı konuşmaya
cevap vermek üzere, Devlet Bakanı Sayın Esengün;
buyurun efendim. (RP sıralarından alkışlar)

Buyurun Sayın Bakan. 

DEVLET BAKANI LÜTFÜ ESENGÜN (Erzurum)
- Muhterem Başkan, muhterem milletvekilleri; hepinizi saygıyla
selamlıyorum.

Sözleşmeli personelin ücret rejimi
ve yapılması düşünülen zamlarla
ilgili, sayın milletvekili arkadaşımızın
yaptığı konuşmaya teşekkürlerimi
arz ediyorum. 

Bilindiği üzere, şu anda, kamuda,
399 sayılı Kanun Hükmünde Kararnameye
istinaden istihdam edilen sözleşmeli personel, 657
sayılı Kanunun 4/B maddesine göre istihdam
edilen sözleşmeli personel, ayrıca, kadro karşılığı
sözleşmeli personel adını verdiğimiz
üç kategoride sınıflandırılan
sözleşmeli personel vardır. 

Sözleşmeli personelin istihdam edilişinin
sebebi, ta 1978'de başlayan bir uygulamadır. Kadrosundan
daha fazla ücretlerle, daha iyi imkânlarla kamuda kalifiye
eleman tutabilmek, istihdam edebilmek, kamunun birtakım
özel işlerini özel nitelikli elemanlar vasıtasıyla
gördürmek; asıl esprisi, temel nedeni bu. Ancak,
zaman içerisinde yapılan zamlar, yapılan
değişiklikler, kadrolu personele getirilen iyileştirmelerle,
sözleşmeli personel ile kadrolu personel arasındaki
"makas" dediğimiz oran alabildiğine azalmış;
sözleşmeli personelin, sözleşmeli oluşundan
dolayı fazla bir menfaatı, fazla bir özelliği
kalmamış durumda. Biz, bu özelliğin devamı
için, sözleşmeli personelin, sözleşmeli
statüde oluşunun devamı için, kadrodan
daha fazla imkânlar sağlanmak suretiyle gereken tedbirleri
aldık, almaya devam ediyoruz. Şu anda da, yine, devlette,
kamuda çalışan personel içerisinde,
en iyi ücret rejimine tabi olan sözleşmeli personeldir,
kadrodan daha fazla özlük hakları ve ücret
kendilerine ödenmektedir. 

Bu seneye gelince; yüzde 30'luk zam, bütün
sözleşmeli personele -biraz evvel arz ettiğim-
399 sayılı Kanun Hükmünde Kararnameye,
657 sayılı Kanunun 4/B maddesine tabi olan veya
kadro karşılığı çalışan
sözleşmeli personele zamanında yapıldı;
şubat ayında yapılması gecikme değildir.
Zaten, diğer memurlara da hemen hemen aynı tarihlerde
yapılmış olan zammın sözleşmelilere
aktarılması, bu konuda gereken Bakanlar Kurulu kararının
çıkarılması şubat ayı
içerisinde gerçekleştirildi ve tatmin edici
bir ücret verildi.

Diğer kamu çalışanlarına
yaptığımız ek iyileştirmenin tabiî
ki sözleşmeli personele de yansıması
lazımdır, gereklidir; bu konuda çalışmalar
devam etmektedir ve her halükârda yürürlüğe
girecek olan kararnameler, 1996 Aralık ayı maaşı
baz alınarak 1 Ocak 1997 tarihi itibariyle uygulanacak
olduğu için, arada biriken farklar da defaten ödenecektir.


399 sayılı Kanun Hükmünde
Kararnameye ekli 2 sayılı cetvele dahil pozisyonlarda
sözleşmeli istihdam edilen personelin 126 milyon lira
olan tavan ücreti yüzde 20 nispetinde artırılmış,
152 milyon liraya çıkarılmıştır.


Ayrıca, Bakanlar Kurulu kararıyla bu
şekilde istihdam edilen sözleşmeli personelin,
halen yürürlükte bulunan sözleşme ücretlerinin
seyyanen yüzde 16 oranında artırılması
kararlaştırılmıştır; ancak,
bu personelin niteliklerine göre yönetim kurulları
tarafından yapılabilecek ilave ücret artışlarına
ilişkin Yüksek Planlama Kurulu kararı şu
anda imza aşamasındadır. 

657 Sayılı Kanunun 4/b maddesine göre
sözleşmeli çalışan personelin 116
milyon lira olan tavan ücreti yüzde 20 nispetinde artırılmış,
140 milyon liraya yükseltilmiştir. Bu şekilde
çalışan personelin, halen yürürlükte
bulunan sözleşme ücretlerinin de yüzde 16
oranında artırılması kararlaştırılmıştır.


Asıl şu anda sorun gibi görünen,
kadro karşılığı sözleşmeli
personelin ücretleridir. Kadro karşılığı
sözleşmeli personelin sözleşme ücretleri
ise, bu personelin memuriyet kadro maaşlarına yapılan
artış oranları düzeyinde ücret artışı
uygulanmak suretiyle kararname tasarısı hazırlanmış,
imzaya sunulmuştur, şu anda imza safhasındadır.


Maliye Bakanımız tarafından
bir süreden beri imzalanmaması yolundaki iddia, Maliyemizin,
Maliye bürokrasimizin ve Maliye Bakanımızın
bu konudaki titizliğini, gerek ücretler arasındaki
dengeyi gerekse bütçe dengelerini gözetmesi yönünde,
bütçenin daha fazla açık vermemesi ve
bu konuda...

EMİN KARAA (Kütahya) - Sayın Bakan,
bütçe açık mı veriyor?

AYHAN GÜREL (Samsun) - Bütçe açık
mı veriyor? 

DEVLET BAKANI LÜTFÜ ESENGÜN (Devamla)
- Evet, maalesef, sayenizde, son ayda açık var;
muhalefetin sayesinde... (ANAP, DSP ve CHP sıralarından
alkışlar[!]) Ülkenin gündemine getirdiğiniz
sunî buhranlar, ekonomiyi bozmaya, bütçede açık
meydana getirmeye başladı ve bunun vebali, öncelikle
de bu sunî gündemleri ülkenin önüne
getiren muhalefet ve o, birkısım çevrelerdir.


MURAT BAŞESGİOĞLU (Kastamonu) -
Sizin hiç sorumluluğunuz yok sanki.

DEVLET BAKANI LÜTFÜ ESENGÜN (Devamla)
- Onları bir tarafa bırakalım. 

Millet her şeyi görüyor. Düzelttiğimiz,
şubat ayında 172 bine gelen İstanbul Menkul
Kıymetler Borsası endeksi, düşen faizler,
uzayan vadeler... Bunların hepsi, Hükümetimizin
başarısıdır; zaten, bu başarılar
hazmedilemediği için bu çırpınış
içerisindesiniz; ama, sizin tahribatınızı
önleyeceğiz. O, bozulan dengeleri yeni baştan da
tesis edeceğiz, endişe etmeyin ve bize güvenin.
Milletimiz güveniyor, siz de güvenin. (RP sıralarından
"Bravo" sesleri, alkışlar")

Kadro karşılığı sözleşmeli
çalışan personelin de kararnamesi yakın
bir tarihte imzalanarak yürürlüğe girecek,
bütün çalışanların olduğu
gibi, sözleşmeli personelimizin de desteğini, duasını
alacağız.

Hepinizi saygıyla selamlıyorum. 

BAŞKAN - Teşekkür ederim Sayın
Bakan.

Gündemdışı konuşma
cevaplandırılmıştır. 

3. -Kırıkkale Milletvekili Recep
Mızrak'ın, Hükümetin tarım politikasına
ilişkin gündemdışı konuşması
ve Tarım ve Köyişleri Bakanı Musa Demirci'nin
cevabı 

BAŞKAN - Üçüncü sırada,
Hükümetin tarım politikaları hakkında
gündemdışı söz, Kırıkkale
Milletvekili Sayın Recep Mızrak'a verilmiştir
efendim.

Buyurun Sayın Mızrak (ANAP sıralarından
alkışlar)

Sayın Mızrak, süreniz 5 dakika
efendim.

RECEP MIZRAK (Kırıkkale) - Teşekkür
ediyorum Sayın Başkan.

Değerli arkadaşlar, hepimizin bildiği
gibi, geçen hafta, Dünya Çiftçiler Günüydü.
Bir hafta gecikmeyle bile olsa, Çiftçiler Gününün
kutlu olmasını diliyorum; ancak, ülkemizde
çiftçilerin durumunun çok parlak olduğunu,
çok iyi olduğunu söylemek de, maalesef, mümkün
değil; bunu da, üzülerek ifade etmek mecburiyetinde
olduğumu huzurlarınızda söylemek durumundayım.


Değerli arkadaşlar, ülkemizde tarım
son derece önemli olmakla beraber, tarım kesiminde
bulunanların, kırsal alanda yaşayan insanlarımızın,
durumunun çok iyi olduğunu söylemek, maalesef,
mümkün değildir. Bugün itibariyle, nüfusumuzun
yaklaşık yüzde 45'lik kısmı, kırsal
alanda yaşamaktadır; ancak, geçimini tarımdan
temin eden insanları, genel nüfus içerisinde
oranlayacak olursak, bunların oranı, yaklaşık
olarak yüzde 70'lere ulaşmaktadır; çünkü,
şehirlerde, ilçelerde yaşayan insanlarımızın
pekçoğunun geçim kaynağı şehirlerdeki,
ilçelerdeki gelirleriyle beraber, esas itibariyle tarıma
dayanmaktadır. 

Ülkemizde, esasen, tarımın desteklenmesi
gerekir. Desteklemeyi de, kırsal alanda yaşayan ve
geçimini tarımdan temin eden insanlara bir yardım
olarak görmek de mümkün değildir. Tarımın
desteklenmesi, makro bazda uygulanması gereken kaynakların
verimli ve rasyonel bir şekilde kullanılmasının
da bir sonucudur. Esasen, tarımın desteklenmesi
sonucunda, nüfusun kırsal alanda tutulması
mümkün olabilecektir. Tarımın desteklenmesi
halinde, nüfus kırsal alanda tutularak, şehirlere
göç, şehirlerde gecekondulaşma ve şehirlerde
yeni mahalleler ve bu mahallelere altyapı, eğitim ve
diğer sosyal ihtiyaçlarının giderilmesi
için yapılması gereken birtakım masraflar
-ki, layıkıyla yapılamamaktadır- önlenmiş
olacaktır. Bu bakımdan, tarımın desteklenmesi,
nüfusumuzun kırsal alanlarda tutulması ve bir
noktada, kaynaklarımızın rasyonel bir şekilde
kullanılması, diğer taraftan da, bu kesimin,
şehirlere gelerek, burada, sefalet içerisine itilmelerinin
önlenmesi anlamına gelecektir. 

Tarım, bir taraftan tarım ürünlerinin
girdi fiyatlarının asgarî seviyelerde tutulması,
diğer taraftan -daha da önemlisi- tarım ürünlerinin,
tarımla uğraşan bu kesime para kazandıracak
bir fiyatla pazarlanması ortamının yaratılmasıyla
mümkündür. 

Şu günlerde, tarım ürünleri
derken, taban fiyatlar ve de en önemlisi buğday gündemdedir,
aklımıza buğday gelmektedir. 

Değerli arkadaşlar, geçen sene,
bildiğiniz gibi, bir önceki seneye göre, özellikle
1991 yılından itibaren verilen düşük
taban fiyatlar dolayısıyla, köylümüzün,
hububat üreticisinin mağduriyeti, geçen yıl
verilen yüzde 156'lık, yüzde 157'lik bir zam
oranıyla, bu oranda verilen bir zamla telafi edilmeye çalışılmıştır.
Ancak, 1996 yılında iyi bir fiyat verilmiş
olmasına rağmen, Toprak Mahsulleri Ofisinin, hububat
sahiplerinden aldığı buğday, arpa gibi hububatların
bedellerini makul bir süre içerisinde ödeyememiş
olması, ödemelerin altmış yetmiş
gün gecikmiş olması; üreticilerin, bir
taraftan, bu ürün bedellerini gecikerek alma gibi bir
zarara; diğer taraftan da, bu kadar süre içerisinde
paralarını tahsil edememe nedeniyle, ürünlerini,
tüccara ve bu işle uğraşanlara daha düşük
fiyatla vermeleri suretiyle ilave bir zarara uğramalarına
sebep olmuştur. 

Bu sene, özellikle Adana'da ve mahsulün
erken hasat edileceği yerlerde, hasadın başlayacağı
şu günlerde taban fiyatların henüz belirlenmemiş
olmasını bir eksiklik olarak kabul ediyoruz. 

Onun ötesinde, biraz önce söylediğim
sebeplerden dolayı, kırsal alandaki nüfus göçünün
ve sefaletin şehirlere taşınmasını
önlemek bakımından, buğdaya çok
iyi taban fiyat; daha doğrusu, nüfusu kırsal alanda
tutabilecek makul bir fiyat verilmesi ve köylümüzün
pazarla desteklenmesi lazım. Bize göre makul fiyatın,
birinci grup ekmeklik buğdayda 40 bin liradan aşağı
olmaması lazımdır. Diğer buğdaylarda
ise, geçen sene verilen 18 bin lira ve birinci grup ekmeklik
buğdaya bugün verilmesi gereken asgarî 40 bin lirayla
orantılı olarak, makul fiyatların verilmesi
lazımdır. 

Değerli arkadaşlar, verilen taban fiyat
bir noktada önemli olmakla beraber, bir noktada tek başına
yeterli olmamaktadır. Geçen sene, bir önceki
seneye göre yüzde 157 oranında bir artış
sağlanmış olmasına rağmen, Toprak
Mahsulleri Ofisinin...

(Mikrofon otomatik cihaz tarafından kapatıldı)

BAŞKAN - Sayın Mızrak, süreniz
bitti; lütfen toparlar mısınız efendim.

RECEP MIZRAK (Devamla) - Hay hay.

...zamanında parayı ödeyememesi
dolayısıyla, verilen fiyatlar bir noktada çalışmamış,
18 bin liralık fiyat 14 bin liraya, 15 bin liraya inmişti.
Bu sene de aynı şekilde ve geçenlerde basına
yansıdığı kadarıyla, maalesef,
Toprak Mahsulleri Ofisimizin bu seneki alımlarda kullanılacağı
finansmanı henüz tedarik etmediği şeklinde
haberler var; ki, bu haberler doğruysa, bu sene çiftçimizin
içine düşeceği duruma bakarsak, ne kadar
iyi fiyat verilirse verilsin, bu söylediğimiz, önerdiğimiz
fiyatın üzerinde bir fiyat verilse bile, finansmanı
tedarik edilerek, parasının peşin ya da son
derece makul bir süre içerisinde ödenememesi
halinde, çiftçimiz yine fakirliğe, çiftçimiz
yine perişanlığa itilmiş olacaktır.
Bu bakımdan, Toprak Mahsulleri Ofisimizin, bu sene 4-5
milyon ton civarında bir buğday alımına
hazırlıklı olması ve bunu peşin
ödeyebilecek bir şekilde de finansman tedariki içerisinde
bulunması gereklidir.

Diğer taraftan, Toprak Mahsûlleri Ofisinin
40 bin liranın üzerinde makûl bir fiyat ve yeterli
sürede ödeme tedbiri aldıktan sonra, ithalatın
da, yeniden gözden geçirilmesi lazımdır.


Mecbur kalmadıkça hububat ithalatına
gidilmemeli ve yapılan ithalatın maliyetiyse -fabrikalardaki
maliyeti- yerli buğdayın alım fiyatlarından
aşağı kesinlikle olmaması lazımdır.
Burada, buğday fiyatlarının artışı,
ekmek fiyatlarının da artışına
sebep olacağı şeklinde bir mazeret ileri sürülerek,
bu artışın fazla olmaması gerektiği
şeklinde bir savunmaya geçilebilir; ancak, bügünkü
ekmek fiyatlarına baktığınız zaman,
buğday fiyatı 40 bin liraymışçasına,
bugünkü ekmek fiyatlarının satışları
da o şekilde, o seviyede teşekkül etmiştir.
Yani, zaten, buğdayın fiyatının aşağılarda
tutulması, ekmek fiyatlarının aşağıda
tutulmasına kesinlikle sebep teşkil etmemektedir.


Tarım ürünlerinden bahsederken -bu
arada, son derece kısıtlı zamanımızda-
hayvancılıktan bahsetmemek mümkün değildir.


(Mikrofon otomatik cihaz tarafından kapatıldı)

BAŞKAN - Sayın Mızrak, sürenizi
çok aştınız; lütfen, son cümlenizi
söyleyiniz. Rica ediyorum. 

RECEP MIZRAK (Devamla) - Son cümlemi ifade edeyim
Sayın Başkan.

Çok değerli Tarım Bakanımız
burada; şu günlerde, 150 bin civarında kaçak
koyunun ülkemize girdiğini ve bu koyunlar, bir taraftan
hayvan vebasını bu tarafa getirirken, diğer
taraftan koyun üreticilerinin perişan olduğunu
görmekteyiz. Bu bakımdan, üreticilerin koyunlarının,
Et ve Balık Kurumu veya başka müesseseler vasıtasıyla
-Millî Savunma Bakanlığı gibi- satın
alınması gibi birtakım tedbirlerin alınması
ve hayvancılık ve tarımın tümüne
yapılacak olan yardımın, o kesimde iştigal
eden vatandaşlara bir yardım olarak değil, ekonomimizde
rasyonel bir şekilde kullanılması sonucunu
doğuracağı anlayışı içerisinde
yapılması gerektiğini ifade eder; bu vesileyle
Yüce Heyetinizi saygıyla selamlarım. 

BAŞKAN - Teşekkür ederim Sayın
Mızrak. 

Sayın Bakan, cevap verecek misiniz?

TARIM VE KÖYİŞLERİ BAKANI
MUSA DEMİRCİ (Sıvas) - Cevap vereceğim
Sayın Başkan. 

BAŞKAN - Buyurun Sayın Bakan. 

TARIM VE KÖYİŞLERİ BAKANI
MUSA DEMİRCİ (Sıvas) - Sayın Başkan,
değerli milletvekilleri; Kırıkkale Milletvekilimiz
Sayın Recep Mızrak tarafından, Türkiye'nin
tarım politikaları hakkında yapılan
gündemdışı konuşmaya cevap arz
etmek istiyorum. 

Sayın Mızrak'ın da belirttiği
gibi, nüfusumuzun yarıdan fazlası tarım
kesimindedir, -istatistiklerde yüzde 43, belki daha aşağı
bir seviyede gösteriliyorsa da- tabiî, nüfusu
şehir olarak kayıtlı yerler, tarım
kesiminde gösterilmediği için, belki bu oran düşmektedir;
ancak, elbette şehirlerimizin hemen kenarındaki üreticilerimizin
de çiftçilik yaptığını
varsayarsak, Türkiye'de, sizin de söylediğiniz gibi,
tarımla uğraşan insanlarımızın
oranı yüzde 60 veya biraz daha fazladır. Bu
bakımdan, elbette oralarda alınacak iyileştirme
tedbirleri, sosyal bazı problemlerin hallini de kendiliğinden
getirecektir. İşte, Türkiye'de yaşanan,
büyük şehirlerde yaşanan gecekondu problemleri,
olumsuz sosyal olaylar, herşeyden önce, köy kesiminde,
bundan önce alınmamış olan tutarlı
tarım politikalarından kaynaklanmaktadır.
Yoksa, bu, bugünün meselesi değil; tarımın
meseleleri, köylünün meseleleri, tarım politikası
partiler tarafından sürekli olmadığı
için, elbette, yıllar itibariyle devam etmektedir.

Değerli milletvekilleri, tabiî, tarımda,
bütün ülkelerde olduğu gibi, Türkiye'de
de destekleme uygulanmaktadır. Bir defa, gelişmiş
bütün ülkelerde, kalkınmış
bütün ülkelerde tarım desteklenmektedir
ve o ülkelerde de tarım kalkınmıştır.
Bu bakımdan, Türkiye, tarımını
ihmal edemez; Türkiye, tarımını elbette
desteklemek mecburiyetindedir.

Şimdi, bu sene, 1997 yılında,
girdilerden yalnızca gübrede, bu Hükümet
tarafından yüzde 50 sübvansiyon yapılmak
suretiyle  85 trilyon lira bir ödeme yapılacaktır.
Tabiî, ayrıca, aşağı yukarı
2,5 milyon çiftçi buğday tarımıyla
uğraşmaktadır ve bu da 10 milyon insanı
ihtiva eder. Bu bakımdan, elbette, verilmesi gereken taban
fiyat fevkalade önemlidir. Doğrudur, geçtiğimiz
yıl buğday taban fiyatı, yüzde 157 bir
artış yapılmak suretiyle 18 bin lira olarak
açıklanmıştır. O gün için,
açıklanan taban fiyatıyla dünya fiyatları
aynı seviyededir. Dünya fiyatları, aşağı
yukarı 231 veya 232 dolardır, borsa fiyatları
da aynı seviyededir; buna rağmen, Türkiye'nin
açıkladığı taban fiyatı
da aynıdır. Yoksa, siz, çıkıp,
biz dünya fiyatlarını da aşmak suretiyle
fevkalade bir fiyat açıkladık diyorsanız,
yanlış. Bu bakımdan, elbette dünya fiyatlarını,
borsa fiyatlarını, çiftçimizin alın
terini ve emeğini de esas almak suretiyle bir taban fiyatı
vereceğiz. Nasıl ki, bundan birkaç gün
önce 52 500 lira olarak açıklamış
olduğumuz çay fiyatında -geçen sene açıklanan
yüzde 108'lik artışa rağmen- geçen
yıla oranla yüzde 110'luk bir artış yapmış
bulunduysak, çaydaki fiyat 55 bin lira olarak da devam
edecektir. 

Şimdi, arkadaşımızın,
tahmin ediyorum, yanıldığı bir konu var.
Tabiî, dönemin sıkıştığı
zamanlarda, belki, hububat paraları hemen ödenmemiş
olabilir; ama, buna rağmen -ben, burada bir şey hatırlatmak
istiyorum: Geçtiğimiz dönemlerde, bilhassa, ANAP'ın
iktidar olduğu dönemlerde, çiftçinin parası
yüzde 50'si peşin, kalanı da iki ay vadeli senet
ve çekle ödenmiştir. Bu bakımdan, 1991'de
yüzde 75'i peşin, kalanı da üç ay
vadeyle ödenmiştir- geçtiğimiz yıl
da, çiftçiye 29 trilyon lira para ödenmiştir,
aşağı yukarı belki bir ay gecikmeyle bütün
çiftçilerimiz, mağdur edilmeden, desteklemelerini
almışlardır. Tabiî, burada, ikinci sınıf
ekmeklik buğday baz alınmaktadır. Bunu baz aldığımız
takdirde, pariteyle sert buğday fiyatları yukarı
doğru çıkmakta; ama, bunun altındaki
kaliteye göre ekmeklik buğdayların fiyatı
da düşmektedir. Biz, finans ihtiyaçlarımız
için bütün hazırlıklarımızı
yaptık, Hükümet olarak yaptık ve tahmin
ediyorum ki, bu sene, sizin açıkladığınız
rakama ulaşmasak bile, 3-3,5 milyon ton civarında
bir alış yapacağız. 100 trilyon lira gibi
bir finansa ihtiyacımız vardır, bunun için
bütün hazırlıkları yaptık.


Şu anda, Türkiye'de bütün arazilerde
başlamış olan kımıl mücadelesi
devam etmektedir, süne mücadelesi devam etmektedir.
Bu vesileyle, bütün çiftçilerimizin bu
konuda hassas olmalarını istiyorum. Şu anda,
bütçemizde, süne ve kımıl mücadelesi
için ayrılmış 2 trilyon lira paramız
vardır. 

Tabiî, Türkiye'de hububat mahsulleri ihraç
ediliyor; ama, bunun karşılığında
buğday ithal ettiğimiz doğrudur. İthal edilen
buğdaylar, ya durum buğdayıdır; yani, sert
buğdaydır -bunu, makarnacılar almak suretiyle
tekrar ihraç ederler- ya da unluk buğdaydır.
Unluk buğday alınıyorsa, bunlar da, Türkiye'de
geçen seneki süne mücadelesinden dolayı
verim veya randıman düşük olduğu için,
onunla katılır, tekrar un olarak ihraç edilir.
Bu bakımdan, bir endişeye mahal yoktur.

Ayrıca, bilhassa, şunu söylemek
istiyorum: Hayvancılıkta, şu gün -Gaziantep'te
de- elimizde, 100 bin civarında, besisi tamamlanmış
koyun vardır; bu, Türkiye'nin kaynaklarından
veya sizin dediğiniz gibi belki bir kısmı dışarıdan
olabilir; ama, kesin olarak, bugün, şu noktada, Türkiye
hayvancılığının elinde, 100 bin
baş yetişmiş, besiyi almış hayvan
varsa, bu elbette bizim için, et açığını
kapatmak için, fevkalade iftihar edeceğimiz bir vesiledir.
Onun aşağı yukarı yarısına
yakın bir kısmını, biz, bilhassa Et
ve Balık Kurumu vasıtasıyla alacağız
ve böylece, o çiftçilerimizin sıkıntısını
da gidereceğiz. 

Bu vesileyle, hepinizi saygıyla selamlıyorum.

Sağ olun. (RP sıralarından alkışlar)

BAŞKAN - Teşekkür ederim Sayın
Bakan.

RECEP MIZRAK (Kırıkkale) - Sayın
Başkan, affedersiniz...

1991-1995 yılları arasında...

BAŞKAN - Hayır, söz vermedim size;
niye kalktınız?..

RECEP MIZRAK (Kırıkkale) - Tamam, bir
dakika... 1991-1995 yılları arasında fiyat
artışı 18 kat olmuşken, 1991-1995 yılları
arasında buğday fiyatları da 32 kat artmıştır.


BAŞKAN - Efendim, böyle bir usulümüz
yok.

RECEP MIZRAK (Kırıkkale) - Buğday
fiyatına 32 bin lira mı verecekler şimdi?

BAŞKAN - Efendim, lütfen oturur musunuz..
Ben, size, söz vermedim. Bakın, size müsamahalı
da davrandım. Rica ediyorum... Oturur musunuz...

RECEP MIZRAK (Kırıkkale) - Buğday
fiyatları şu günlerde 32 bin lira olursa, bu,
Türk çiftçisinin batırılması
anlamına geliyor. 

BAŞKAN - Gündemdışı
konuşmalar ve bu konuşmalara verilen cevaplar bitmiştir.


AHMET ALKAN (Konya) - Sayın Bakanın
ifadesinde bir hususu düzeltebilir miyim efendim?

BAŞKAN - Efendim, Sayın Bakan, gündemdışı
konuşmaya, kendi takdir ölçüleri içerisinde
cevap vermişlerdir. Eğer, yanlış bir cevap
vermişlerse, yazılı ve sözlü soru
müessesesi var, onları işletirsiniz.

MUSTAFA CUMHUR ERSÜMER (Çanakkale) -
Sıcağı sıcağına halledilsin
diyor arkadaşlar. 

BAŞKAN - Olur mu canım!... Böyle
bir usul yok!

Şimdi, gündeme geçiyoruz.

TPAO Adlı Petrol Tankerinde Meydana Gelen
Yangın Faciasının Nedenleri ve İtfaiye
Teşkilatının Sorunları ile Boğazlar
ve Marmara Denizinde Uluslararası Seyir Yapan Gemilerin
Oluşturduğu Tehlikelerin Araştırılarak
Alınması Gereken Tedbirlerin Belirlenmesi Amacıyla
Kurulan (10/162, 163, 164, 175) esas numaralı Meclis Araştırma
Komisyonu Geçici Başkanlığının,
başkan, başkanvekili, sözcü ve kâtip
seçimine ilişkin bir tezkeresi vardır; okutup,
bilgilerinize sunacağım:

B) TEZKERELER VE ÖNERGELER

1. -(10/162, 163, 164, 175) esas numaralı
Meclis Araştırması Komisyonu Geçici
Başkanlığının, Komisyonun, başkan,
başkanvekili, sözcü ve kâtip üye seçimine
ilişkin önergesi (3/808)

  22.5.1997

Türkiye Büyük Millet Meclisi
Başkanlığına

Komisyonumuz başkan, başkanvekili, sözcü
ve kâtip seçimi için 22.5.1997 Perşembe
günü saat 14.00'te toplanmış, kullanılan
oy pusulalarının tasnifi sonucu aşağıda
adı, soyadı ve seçim çevresi belirtilen
üyeler, karşılarında gösterilen
oyları alarak başkan, başkanvekili, sözcü
ve kâtip seçilmişlerdir.

Bilgilerinize sunulur.

Saygılarımla.

  Ali Oğuz

  İstanbul

  Komisyon Geçici Başkanı

Başkan : Ekrem Erdem (İstanbul) (7 Oy)

Başkanvekili : Erdoğan Toprak (İstanbul)
(8 Oy)

Sözcü : Ömer Demir (Kırşehir)
(7 Oy)

Kâtip : Hüseyin Olgun Akın (Ordu)
(7 Oy)

BAŞKAN - Bilgilerinize sunulmuştur.

Türkiye Büyük Millet Meclisi Başkanlığının
bir tezkeresi vardır; okutup, oylarınıza
sunacağım:

2.-Türkiye ile Yunanistan arasınada
Parlamentolararası dostluk grubunun kurulmasına
ilişkin Başkanlık tezkeresi (3/809)


  22.5.1997

Türkiye Büyük Millet Meclisi
Genel Kuruluna

Türkiye Büyük Millet Meclisi Başkanlık
Divanının 15 Mayıs 1997 tarih ve 43 sayılı
kararı ile, Türkiye ile Yunanistan arasında
Parlamentolararası Dostluk Grubunun kurulması uygun
görülmüştür.

Türkiye Büyük Millet Meclisinin Dış
İlişkilerinin Düzenlenmesi Hakkında 3620
sayılı Kanunun 4 üncü maddesi uyarınca,
Türkiye-Yunanistan Parlamentolararası Dostluk Grubunun
kurulması Genel Kurulun tasvibine sunulur.

  Doç. Dr. Mustafa KALEMLİ

  Türkiye Büyük Millet Meclisi

  Başkanı

BAŞKAN - Oylarınıza sunuyorum:
Kabul edenler... Kabul etmeyenler... Kabul edilmiştir.

Başbakanlığın Anayasanın
82 nci maddesine göre verilmiş bir tezkeresi vardır;
okutup oylarınıza sunacağım:

3.-Devlet Bakanı Abdullah Gül'ün
Türkmenistan'a yaptığı resmî ziyarete
katılacak milletvekillerine ilişkin Başbakanlık
tezkeresi (3/810) 

  20 /5/1997

Türkiye Büyük Millet Meclisi
Başkanlığına

Devlet Bakanı Doç. Dr. Abdullah Gül'ün,
Türkiye-Türkmenistan Karma Ekonomik Komisyonu I.Dönem
toplantısına katılmak ve görüşmelerde
bulunmak üzere bir heyetle birlikte 30 Mart-3 Nisan 1997
tarihleri arasında Türkmenistan'a yaptığı
resmî ziyarete ekli listede adları yazılı
milletvekillerinin de iştirak etmesi uygun görülmüş
ve bu konudaki Bakanlar Kurulu kararının sureti
ilişikte gönderilmiştir. 

Anayasamızın 82 nci maddesine göre
gereğini arz ederim.

  Prof. Dr. Necmettin Erbakan

  Başbakan

Liste:

Prof. Dr. Orhan Kavuncu Adana Milletvekili

Bülent Arınç  Manisa Milletvekili

BAŞKAN - Kabul edenler... Kabul etmeyenler...
Kabul edilmiştir.

Sayın milletvekilleri, şimdi, gündemin
"Kanun Tasarı ve Teklifleri İle Komisyonlardan
Gelen Diğer İşler" kısmına
geçiyoruz.

Önce yarım kalan işlerden başlıyoruz.

V.-KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER

1.-926 sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı :23) 

BAŞKAN - 926 Sayılı Türk
Silahlı Kuvvetleri Personel Kanununa Bir Geçici
Madde Eklenmesine İlişkin 488 Sayılı
Kanun Hükmünde Kararnameyle ilgili kanun tasarısının
müzakeresine kaldığımız yerden devam
edeceğiz.

Komisyon?.. Yok.

Ertelenmiştir.

2.-Emniyet Teşkilatı Kanununun
Bir Maddesinde Değişiklik Yapılmasına
Dair 490 Sayılı Kanun Hükmünde Kararname
ve İçişleri Komisyonu Raporu (1/217) (S. Sayısı
:132) 

BAŞKAN - Emniyet Teşkilatı Kanununun
Bir Maddesinde Değişiklik Yapılmasına
Dair 490 Sayılı Kanun Hükmünde Kararnameyle
ilgili kanun tasarısının müzakeresine
başlayacağız.

Komisyon?.. Yok.

Ertelenmiştir.

3.-Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararname ve
Millî Eğitim, Kültür, Gençlik ve Spor
Komisyonu Raporu (1/218) (S.Sayısı :164) 

BAŞKAN - Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına Dair 492 Sayılı
Kanun Hükmünde Kararnameyle ilgili kanun tasarısının
müzakeresine başlayacağız.

Komisyon?.. Yok.

Ertelenmiştir.

4.-625 Sayılı Özel Öğretim
Kurumları Kanunu ile 222 Sayılı İlköğretim
ve Eğitim Kanununun Bazı Hükümlerinin Değiştirilmesi
Hakkında 254 Sayılı Kanun Hükmünde
Kararname ile 625 Sayılı Özel Öğretim
Kurumları Kanununun Bir Maddesinde Değişiklik
Yapılmasına Dair 326 Sayılı Kanun
Hükmünde Kararname ve Millî Eğitim, Kültür,
Gençlik ve Spor Komisyonu Raporu (1/71, 1/111) (S. Sayısı
:168) 

BAŞKAN - 625 Sayılı Özel
Öğretim Kurumları Kanunu ile 222 Sayılı
İlköğretim ve Eğitim Kanununun Bazı
Hükümlerinin Değiştirilmesi Hakkında
254 Sayılı Kanun Hükmünde Kararname ile
625 Sayılı Özel Öğretim Kurumları
Kanununun Bir Maddesinde Değişiklik Yapılmasına
Dair 326 Sayılı Kanun Hükmünde Kararname
ve Millî Eğitim, Kültür, Gençlik ve
Spor Komisyonu raporunun müzakeresine başlayacağız.

Komisyon?.. Yok.

Ertelenmiştir.

5.-Refah Partisi Grup Başkanvekili Kayseri
Milletvekili Salih Kapusuz ve Doğru Yol Partisi Grup Başkanvekili
Aydın Milletvekili Ali Rıza Gönül'ün;
2547 Sayılı Yükseköğretim Kanununun
Bazı Maddelerinin Değiştirilmesi ve İki
Geçici Madde Eklenmesi Hakkında Kanun Teklifi ve
Plan ve Bütçe ve Millî Eğitim, Kültür,
Gençlik ve Spor komisyonları raporları (2/616)
(S. Sayısı :226) (1)

BAŞKAN - Refah Partisi Grup Başkanvekili
Kayseri Milletvekili Salih Kapusuz ve Doğru Yol Partisi Grup
Başkanvekili Aydın Milletvekili Ali Rıza Gönül'ün;
2547 Sayılı Yükseköğretim Kanununun
Bazı Maddelerinin Değiştirilmesi ve İki
Geçici Madde Eklenmesi Hakkında Kanun Teklifi ve
Plan ve Bütçe ve Millî Eğitim, Kültür,
Gençlik ve Spor Komisyonları raporlarının
müzakerelerine başlıyoruz.

Komisyon?.. Burada.

Hükümet?.. Burada.

Komisyon ve Hükümet yerlerini aldılar.

III.-YOKLAMA 

BAŞKAN - Raporun okunup okunmamasını
oylayacağım; ancak, bu sırada, bir grup sayın
milletvekili arkadaşımız, gönderdikleri
bir önergeyle "İçtüzüğün
57 nci maddesi uyarınca, yoklama yapılmasını
saygıyla arz ederiz" diyorlar. İlk görüşülecek
teklif veya tasarının komisyon raporunun okunup
okunmaması konusundaki oylama sırasında,
bu yoklama isteğinin nazara alınmasını
istemişler. 

SALİH KAPUSUZ (Kayseri) - Sayın Başkan,
biraz önce iki defa yoklama yaptık ve sonuç
aldık. Sadece gündemdışı konuşmalar
oldu Sayın Başkan.

BAŞKAN - Efendim, şimdi, İçtüzüğe
de uymak zorundayız.

İBRAHİM GÜRDAL (Antalya) - Sayın
Başkan, niye akıl alıyorsunuz?

BAŞKAN - Değerli arkadaşlarım,
bakın, doğru, biraz önce yoklama yaptık
da...

CEVDET AKÇALI (Adana) - İçtüzüğe
göre raporun okunması normaldir; okunmaması
oylanır. 

BAŞKAN - Aslında, tabiî, o konu...

CEVDET AKÇALI (Adana) - Raporu okutun madem
öyle.

BAŞKAN - Efendim, bir dakika; bizim de kendimize
göre bir şeyimiz var da; yalnız, tabiî,
İçtüzük "bu raporun okunmasına
lüzum görülürse..." diyor. 

Tabiî, bu, bir oylamadır; oylama olduğu
için, bunu nazara alacağım.

YASİN HATİBOĞLU (Çorum)
- Efendim, Sayın Akçalı'nın da ifade
buyurduğu gibi, aslolan, raporun okunmamasıdır.


BAŞKAN - Tabiî, tabiî; ama, bu,
bir oylamadır Sayın Hatiboğlu.

YASİN HATİBOĞLU (Çorum)
- Efendim, zamandan tasarruf için, Divan, okumaktan feragat
etmeyi Genel Kurula sorar. 

BAŞKAN - Sayın Hatiboğlu, şimdi
sizin bana müdahale etmenize hakkınız; yani,
gerek yok. (ANAP ve DTP sıralarından alkışlar)

Arkadaşlar, bir dakika... Meseleyi çözeceğiz.

Şimdi mesele nedir; bir oylamadır. 57
nci maddeye göre, eğer, salonda çoğunluk yoksa,
işaretle oylamaya geçileceği sırada, 20
milletvekili kalkıp yoklama ister. Ben de, şimdi
salona bakıyorum, Başkan olarak, şu anda salonda
kahir bir çoğunluk görmediğim için
bu yoklamayı yapmak zorundayız. (RP sıralarından
gürültüler)

YASİN HATİBOĞLU (Çorum)
- Sayın Başkan, siz raporu okutsaydınız
aksi bir muamele olabilir miydi?

BAŞKAN - Sayın Hatiboğlu, ilk defa
böyle bir uygulama yapmıyoruz ki; şimdi, raporun
okunup okunmamasını oylayacağım.

YASİN HATİBOĞLU (Çorum)
- Efendim, aslolan raporu okumaktır.

BAŞKAN - Olur mu canım böyle şey...
İçtüzüğü okuyun. 

YASİN HATİBOĞLU (Çorum)
- Açık efendim.

BAŞKAN - Olur mu canım... Raporun okunup
okunmaması oylanacak. Eğer, raporun okunmasına
lüzum görülürse o zaman okuruz, lüzum
görülmezse okunmaz.

SALİH KAPUSUZ (Kayseri) - Sayın Başkan...

BAŞKAN - Sayın Kapusuz, beni zor duruma
düşürmeyin canım.

SALİH KAPUSUZ (Kayseri) - Bir cümle arz
edeceğim.

BAŞKAN - Buyurun.

SALİH KAPUSUZ (Kayseri) - Başkanlık
olarak sizin kararınıza biz saygılıyız;
ancak, buradan bir hatırlatma yapmak istiyorum. Siz, böyle
bir işlem yaparken, arkadaşlarımızın
talebi, raporun okunması mı okunmaması konusunda
mı?

BAŞKAN - Hayır; raporun oylanması
sırasında yoklama talep ediliyor.

SALİH KAPUSUZ (Kayseri) - Dikkat edin; oraya
gelmeden önce; sormadınız daha; sorun bakalım,
arkadaşlarımız nasıl kabul ediyor.
Eğer kabul ediyorsanız sizinle beraber olacağız,
kabul etmiyorsanız yine sizinle beraber olacağız.

BAŞKAN - Sayın Kapusuz, bir dakikanızı
rica ediyorum.

Arkadaşlarımızın gönderdiği
önerge şöyle: "İlk görüşülecek
teklif veya kanun tasarısının komisyon raporunun
okunup okunmaması hususundaki oylamaya geçilmeden
önce yoklama yapılsın." (Gürültüler)

SALİH KAPUSUZ (Kayseri) - Bizi o bağlamaz.
Olur mu efendim öyle şey!..

BAŞKAN - Rica ediyorum arkadaşlar...

MURAT BAŞESGİOĞLU (Kastamonu) -
Efendim, sizin kararınız doğru; İçtüzüğe
öyle bir yorum getirmeye gerek yok. Komisyon raporunun okunup
okunmamasındaki husus bir işarî oylamadır;
yoklama da işarî oylama sırasında istenir.

BAŞKAN - Tamam canım, ben de onu diyorum
zaten. 

Önce, önergeyi okutacağım, sonra
yoklama talep eden arkadaşların Genel Kurul salonunda
olup olmadıklarını tespit edeceğim. 

Türkiye Büyük Millet Meclisi
Başkanlığına 

İçtüzüğün 57 nci
maddesi uyarınca yoklama yapılmasını
saygıyla arz ederiz. 

İlk görüşülecek teklif
veya tasarının komisyon raporunun okunup okunmaması
konusundaki oylamaya geçilmeden önce yoklama talep
eden milletvekillerinin adı soyadı: 

BAŞKAN - Murat Başesgioğlu?.. Burada.


Miraç Akdoğan?.. Burada. 

Recep Mızrak?.. Burada. 

Ahmet Kabil?.. Burada. 

Avni Kabaoğlu?.. Burada. 

Halit Dumankaya?.. Burada.

Refik Aras?.. Burada. 

İbrahim Özsoy?.. Burada. 

Mustafa Küpeli?.. Burada. 

Mehmet Keçeciler?.. Burada. 

İrfan Köksalan?.. Burada. 

Hüsnü Sıvalıoğlu?.. Burada.


Ahmet Alkan?.. Burada. 

Mehmet Sağdıç?.. Burada. 

Şükrü Yürür?.. Burada.


Nabi Poyraz?.. Burada. 

İbrahim Gürdal?.. Burada. 

Safder Gaydalı?.. Burada. 

Selahattin Beyribey?.. Burada. 

Salih Yıldırım?.. Burada. 

Ersin Taranoğlu?.. Burada. 

Evet, yeter sayıda milletvekili yoklama talebinde
bulunmuştur; yoklamayı yapacağız. 

Sayın milletvekilleri, eğer,  çoğunluğu
bulursak, bundan sonra bu hakkın suiistimal edilmesine
müsaade etmem. 

Yoklamaya başlıyoruz.

Yoklama sırasında, Genel Kurul salonunda
bulunan sayın milletvekilinin, salonda bulunduğunu
yüksek sesle belirtmesini rica ediyorum. 

(Yoklama yapıldı)

BAŞKAN - Sayın milletvekilleri, toplantı
yetersayımız vardır; çalışmalarımıza
kaldığımız yerden devam ediyoruz. (RP
sıralarından alkışlar)

V.-KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

5.-Refah Partisi Grup Başkanvekili Kayseri
Milletvekili Salih Kapusuz ve Doğru Yol Partisi Grup Başkanvekili
Aydın Milletvekili Ali Rıza Gönül'ün;
2547 Sayılı Yükseköğretim Kanununun
Bazı Maddelerinin Değiştirilmesi ve İki
Geçici Madde Eklenmesi Hakkında Kanun Teklifi ve
Plan ve Bütçe ve Millî Eğitim, Kültür,
Gençlik ve Spor komisyonları raporları (2/616)
(S. Sayısı :226) (Devam)


BAŞKAN -Hükümet ve Komisyon
yerlerini aldılar. 

Raporun okunup okunmaması hususunu oylarınıza
sunacağım: Raporun okunmasını kabul edenler...
Kabul etmeyenler...  Raporun okunması kabul edilmemiştir.


Tasarının tümü üzerinde,
gruplar adına, şimdiye kadar bize intikal eden bir
söz istemi yok. 

Şahısları adına; Hikmet
Sami Türk, Metin Şahin, Sıddık Altay
ve Sadi Somuncuoğlu söz istemişlerdir. 

Grupların söz istekleri yoksa, şahıslara
geçeceğim. 

HİKMET ULUĞBAY (Ankara) - Var Sayın
Başkan, var... (RP sıralarından gürültüler)

OYA ARASLI (İçel) - Sayın Başkan,
söz istiyorum.

BAŞKAN - Grup adına mı Sayın
Araslı? (RP sıralarından gürültüler)

OYA ARASLI (İçel) - Evet, Sayın
Başkan. 

SALİH KAPUSUZ (Kayseri) - Sayın Başkan,
olmadı... "Yok" dediniz ve kişisel söz
isteyenlere geçtiniz. Grup adına söz isteyen
olmadı. (CHP sıralarından gürültüler)


OYA ARASLI (İçel) -Sayın
Başkan, bu ne biçim demokrasi anlayışı?!.

BAŞKAN - Arkadaşlar, her şeyi usulüne
göre yapacağız. 

OYA ARASLI (İçel) - Konuşmamızı
da mı engelleyeceksiniz bu Mecliste; bu ne biçim
demokrasi anlayışı?!. 

SALİH KAPUSUZ (Kayseri) - Gelmediniz efendim
buraya. 

OYA ARASLI (İçel) - Ne demek efendim,
ben buradayım. 

BAŞKAN - Efendim, Sayın Araslı,
yerinden işaret ediyor. Ben ne yapayım yani?.. (RP
sıralarından gürültüler)

SALİH KAPUSUZ (Kayseri) - "Gruplar adına
söz istemi yok" dediniz Sayın Başkan. 


BAŞKAN - Efendim "şu ana kadar gruplar
adına söz isteyen yok" dedim; ancak, Sayın
Araslı, yerinden, ben konuşacağım diye
işaret etti. (RP sıralarından gürültüler)


Arkadaşlar, bizi, ya doğru dürüst...

SALİH KAPUSUZ (Kayseri) - Sayın Başkan,
sordunuz "yok" dediniz. Kişisel söz isteyenleri
okudunuz.  Grup adına söz istemedi arkadaşlarımız.
(CHP ve DSP sıralarından gürültüler)

BAŞKAN - Sayın Kapusuz, bir dakika...
Meclisi ben yönetiyorum... Rica ediyorum...

Bakın, benim ifadem şu: "Şu
ana kadar, gruplar adına müracaat yok." Şahıslara
geçtim; tam onu okurken, gruplardan istek geldi. 

SALİH KAPUSUZ (Kayseri) - Gelmedi efendim.


BAŞKAN - Rica ediyorum... 

HİKMET ULUĞBAY(Ankara)  - Sayın
Başkan... 

BAŞKAN - Sayın Uluğbay, kim konuşacak?


HİKMET ULUĞBAY (Ankara) - Hikmet Sami
Türk konuşacak. 

BAŞKAN - Sayın Türk grup adına
mı konuşacak efendim?..

HİKMET ULUĞBAY (Ankara)  - Evet efendim.


BAŞKAN - DSP Grubu adına, Sayın
Hikmet Sami Türk; buyurun efendim. (DSP sıralarından
alkışlar)

Süreniz 20 dakikadır. 

DSP GRUBU ADINA HİKMET SAMİ TÜRK
(Trabzon) - Sayın Başkan, değerli milletvekilleri;
şimdi görüşmeye başladığımız
kanun teklifi, 6 maddeden oluşan ve 1 inci ve 4 üncü
maddeleri kendi aralarında bağlantılı,
2 nci ve 3 üncü maddeleri de başka bir biçimde
bağlantılı olan bir düzenlemeyle getirilmektedir.

Kanun teklifinin amacı, Türkiye'de, Yüksek
Öğretim Kurulunu, siyasal iktidarların kontrolü
altına almak ve Yüksek Öğretim Kurulu aracılığıyla,
üniversiteleri kontrol altına almaktır. Böylelikle,
görüşülmekte olan kanun teklifi, Türkiye'de,
üniversitelerin, yükseköğretim kurumlarının
özerkliğini ciddî olarak zedeleyebilecek bir düzenleme
getirmektedir.

Bu teklif içerisinde iki madde, 2 nci ve 3
üncü maddeler, üniversitelerin döner sermaye
gelirlerinin harcanmasında kolaylıklar getirmekte
ya da bu döner sermaye gelirlerinin kullanılmasını
ve paylaştırılmasını düzenlemektedir;
ancak, kanun teklifinin asıl önemli olan ve bu teklifi
getirenlerin asıl amacını gösteren hükümleri,
1 inci ve 4 üncü madde hükümleridir. O maddelerde,
Yüksek Öğretim Kurulu yeniden yapılandırılmakta
ve halen görev başındaki Yüksek Öğretim
Kurulunun üyelerinin görevlerine son verilmektedir.

Öncelikle, Yüksek Öğretim Kurulunun
yeniden yapılandırılması üzerinde
durmak istiyorum. Halen, 2547 sayılı Kanunda yapılan
çeşitli değişikliklerden sonra, Yüksek
Öğretim Kurulu, 24 üyeden oluşan, ancak, bunlardan
9'u sürekli olarak yönetim kurulu biçiminde görev
yapan, geri kalanı ise kısmî statüde
olan üyelerden oluşmaktadır. Teklifin gerekçesinde,
bu modelin başarısız olduğu ve sürekli
olarak görev yapan bir Yüksek Öğretim Kurulunun,
ülkeye daha iyi hizmet edeceği ifade edilmektedir. Yüksek
Öğretim Kurulunun üye sayısı azaltılabilir;
ancak, bu yapılırken, Kurulun çoğunluğunun,
hükümetçe atanan üyelerde olmaması
gerekir; bu birinci nokta. Bundan başka, Kurul başkanının
seçilmesinde, hükümetin etkisi olmaması
gerekir.

Teklifi incelediğimiz zaman, Yüksek Öğretim
Kurulunun öngörülen yeni yapısı içerisinde,
15 üyeden oluşacağı, bunlardan 4'ünün,
Cumhurbaşkanı tarafından, rektörlük
ve öğretim üyeliğinde başarılı
hizmetler yapmış olanlara öncelik vermek suretiyle
seçilen kişilerden oluşacağı, 6'sının,
Millî Eğitim Bakanlığının önerisi
üzerine, en az 2'si profesör olmak üzere, temayüz
etmiş üst düzeydeki devlet görevlileri veya
bunların emeklileri arasından Bakanlar Kurulunca
seçilen kişilerden oluşacağı, Genelkurmay
Başkanlığınca 1 üye seçileceği
ve Üniversitelerarası Kurulca, Kurul üyesi olmayan
profesör öğretim üyeleri arasından da
4 kişi seçileceği görülmektedir. 

Bu düzenlemeye baktığınız
zaman, hükümet tarafından seçilen üye
sayısının 6 olduğunu görüyorsunuz;
15 kişi içerisinde, bu, çoğunluk değildir.
Cumhurbaşkanı tarafından seçilen 4
üye ile Üniversitelerarası Kurulca seçilen
4 üye ve Genelkurmay Başkanlığınca
seçilen 1 üye 9 kişi yapmaktadır. Hükümet
tarafından seçilen üyelerin, böylece,
çoğunlukta olmadığı anlaşılmaktadır.


Ancak, burada, Anayasanın 131 inci maddesine
aykırı bir düzenleme vardır. Şöyle
ki: Anayasanın 131 inci maddesinin ikinci fıkrasına
göre, Yüksek Öğretim Kurulu, üniversiteler,
Bakanlar Kurulu ve Genelkurmay Başkanlığınca
seçilen ve sayıları, nitelikleri ve seçilme
usulleri kanunla belirtilen adaylar arasından rektörlük
ve öğretim üyeliğinde başarılı
hizmetler yapmış profesörlere öncelik vermek
suretiyle Cumhurbaşkanınca atanan üyeler ve
Cumhurbaşkanınca doğrudan doğruya seçilen
üyelerden kurulur. Demek ki, rektörlük ve öğretim
üyeliğinde başarılı hizmet yapmış
olanlara öncelik verme ilkesi, yalnız, Cumhurbaşkanınca
seçilen 4 üye bakımından değil,
fakat, gerek üniversiteler gerek Bakanlar Kurulu ve Genelkurmay
Başkanlığınca seçilen üyelerin
hepsi bakımından söz konusudur. Oysa, teklifte,
yürürlükteki metinde olduğu gibi, bu ilke,
sadece, Cumhurbaşkanınca doğrudan doğruya
seçilen 4 üye bakımından vurgulanmıştır.
Millî Eğitim Bakanlığının önerisi
üzerine Bakanlar Kurulunca seçilen ve Cumhurbaşkanınca
atanacak olan 6 üye ya da Genelkurmay Başkanlığınca
seçilen 1 üye bakımından bu ilkeye yer
verilmemiştir. 

Üniversitelerarası Kurulca seçilecek
olan üyelerin "profesör" sıfatı
belirtildiği için, sözünü ettiğimiz
ilkenin bir ölçüde yerine gelmiş olduğu
söylenebilir. 

Yüksek Öğretim Kurulu Başkanına
gelince; kanun teklifinde, Yüksek Öğretim Kurulunun
kendi üyeleri içinden, profesör akademik unvanına
sahip üyeleri arasından gizli oyla seçeceği
4 adayın, Bakanlar Kurulunca 2'ye indirilmesi ve bu 2 ismi
Cumhurbaşkanına sunması üzerine, Cumhurbaşkanı
tarafından başkanın seçileceği
ve atanacağı ifade edilmektedir. 

Şimdi, Yüksek Öğretim Kurulu
Başkanı, üyelerden herhangi birisi değildir.
Yüksek Öğretim Kurulu Başkanı, bir
"primus inter pares" değildir; yani, "eşitler
arasında birinci" değildir. Yüksek Öğretim
Kurulu Başkanı, yürürlükteki kanunda
son derece etkili bir kişidir; zaten önerilen düzenlemede
de; örneğin, Yüksek Öğretim Kurulu Başkanının,
kurul üyeleri arasından bir başkanvekili seçeceği,
oylamalarda eşitlik olması durumunda, başkanın
oyunun 2 oy sayılacağı hükme bağlanmaktadır.
Demek ki, başkanın oyu, kurul kararlarını
etkileyebilecektir; kurul kararlarının sonucunu
başkanın oyu belirleyebilecektir. Öyle olunca,
burada, Yüksek Öğretim Kurulu Başkanının
seçiminde Bakanlar Kurulunun devreye girmesi üzerinde
durmakta yarar var.

Bakanlar Kurulu,  Yüksek Öğretim Kurulunun
kendi üyeleri içerisinden gizli oyla seçeceği
4 aday arasından 2 kişi seçecek, başka
bir deyişle, 4 üyeyi 2'ye indirecek ve Cumhurbaşkanı
da bunlardan birini seçecektir. 

Biraz önce sözünü ettiğimiz
dağılım içerisinde, Cumhurbaşkanınca
seçilecek üyelerin 4, Bakanlar Kurulunca seçilecek
üyelerin 6, Üniversitelerarası Kurulca seçilecek
üyelerin 4, Genelkurmay Başkanlığınca
seçilecek üyenin 1 olduğunu dikkate alırsak,
bu 4 kişinin, bu gruplar arasında dengeli bir biçimde
dağılabileceği ve 2'sinin, büyük bir
olasılıkla, Bakanlar Kurulunca seçilen üyeler
arasından, diğer 2'sinin de Cumhurbaşkanınca
seçilen 4 üye ile Üniversitelerarası Kurulca
seçilen 4 üye arasından seçilebileceği
anlaşılabilir; yani, Hükümet, Bakanlar
Kurulu önüne gelen 4 aday arasından kendisine
uygun 2 aday bulmakta zorluk çekmeyecektir. Bu durumda,
Hükümetin, Cumhurbaşkanına önerebileceği
adaylar, kendi istediği adaylar olacaktır. 

Siyasal iktidarların bu seçimlerde
her zaman bilimsel ölçülerle davranmayacağı,
siyasal görüşlerin önplanda olacağı
kolaylıkla düşünülebilir. Öyle
olunca, Cumhurbaşkanına gelen 2 aday arasında
Cumhurbaşkanının yapabileceği fazla bir
şey yok; onlardan birini seçecektir ve bu 2 aday
Hükümetin tercih ettiği 2 aday olacaktır.


Şimdi, böyle bir karmaşık
sisteme niçin gidiyorsunuz? Niçin Üniversitelerarası
Kurulca seçilen, örneğin 3 aday arasından,
doğrudan doğruya, Cumhurbaşkanının,
Yüksek Öğretim Kurulu Başkanını
seçmesini düzenlemiyorsunuz? Ya da daha doğrusu,
daha kolayı, daha basiti ve üniversite özerkliğiyle,
Yüksek Öğretim Kurulunun özerkliğiyle bağdaşan
biçimi, doğrudan doğruya, Kurul, kendi başkanını
niçin seçmiyor? 

Getirilen düzenleme, Yüksek Öğretim
Kurulu Başkanının etkisi altında çalışacak
olan bir Yüksek Öğretim Kurulunun, Türkiye'de,
üniversiteler üzerinde, siyasal iktidarların
etkisini hissettirebileceği kaygısını
uyandırmaktadır. 

Yüksek Öğretim Kurulu, bildiğiniz
gibi, ilk kez, 1750 sayılı Kanunla getirilen bir
organdı. Üniversitelerin sayısı artınca,
onlar arasında eşgüdümü sağlayacak,
yükseköğretimde planlamayı gerçekleştirecek
bir organa gereksinme duyulmuştur. Ancak, 1750 sayılı
Kanunun getirdiği düzenleme, ilke olarak 1961 Anayasasına
aykırı görülmemekle birlikte, Kurula verilen
yetkiler arasında, doğrudan doğruya üniversitelerin
yönetimiyle ilgili kararlar alma bulunduğu için,
Yüksek Öğretim Kurulunun 1750 sayılı
Kanununda öngörülen oluşumu görev ve
yetkileriyle ilgili hükümleri Anayasa Mahkemesince iptal
edilmiştir. Daha sonra, 1981 yılında, Yüksek
Öğretim Kurulu 2547 sayılı Kanunla, son
derece geniş yetkilerle kurulmuştur ve 1982 Anayasasında
da bu Kurula yer verilmiştir. 

Şimdi, Yüksek Öğretim Kurulunun
yürürlükteki kanundaki yetkilerine bakarsanız,
bu yetkiler arasında, örneğin, bir üniversite
içinde enstitü ve yüksekokul açılması,
birleştirilmesi veya kapatılmasıyla ilgili
olarak doğrudan doğruya ve üniversitelerden gelecek
önerilere dayalı kararlar alma yetkisinin de bulunduğunu
görürsünüz. 

Üniversitelerin ihtiyaçlarını,
eğitim-öğretim programlarını, bilim
dallarının niteliklerini, araştırma
faaliyetlerini, uygulama alanlarını, bina, araç
gereç ve benzeri imkânlar ve öğrenci sayılarını
ve diğer ilgili hususları dikkate alarak üniversitelerin
profesör, doçent ve yardımcı doçent
kadrolarını dengeli bir oranda tespit etmek yetkisi,
yine, Yüksek Öğretim Kurulunun yetkileri arasındadır.
Gördüğünüz gibi, Yüksek Öğretim
Kurulu, yalnız fakülte, enstitü ve yüksekokul
açılmasına, birleştirilmesine veya
kapatılmasına karar vermekle kalmıyor, üniversitelerin
profesör, doçent ve yardımcı doçent
kadrolarını da belirliyor.

Yine, aynı kanuna göre, rektörlerin
disiplin işlerini kovuşturmak ve karara bağlamak,
öğretim elemanlarından, bu kanunda öngörülen
görevlerini yerine getirmekte yetersizliği görülenler
ile bu kanunla belirlenen yükseköğretimin amaç,
ana ilkeleri ve öngördüğü düzene
aykırı harekette bulunanları, rektörün
önerisi üzerine veya doğrudan, normal usulüne
göre, yükseköğretim kurumlarıyla ilişkilerini
kesmek veya denenmek üzere başka bir yükseköğretim
kurumuna atamak da, Yüksek Öğretim Kurulunun yetkilerindendir.
Demek ki, öğretim elemanlarını üniversiteden
uzaklaştırabilir. 

Öte yandan, yine, Yükseköğretim
Kanununa göre, rektörler, Yüksek Öğretim
Kurulunun, Cumhurbaşkanına önereceği 3 aday
arasından Cumhurbaşkanınca seçilecektir.
Burada, önce, üniversitelerce 6 aday belirlenecek, Yüksek
Öğretim Kurulu bunların sayısını
3'e indirecek ve Cumhurbaşkanı da bunlardan birini
seçecektir. Öte yandan, dekanları atamak, doğrudan
doğruya Yüksek Öğretim Kurulunun yetkisindedir.

Görüldüğü gibi, Yüksek
Öğretim Kurulu, üniversiteleri kontrol altında
tutmak için son derece geniş yetkilere sahiptir.
O bakımdan, getirilen düzenleme, üniversitelerin
yönetsel özerkliği, hatta bilimsel özerkliği
bakımından ciddî kaygılar uyandıracak
niteliktedir. Biz, aslında, Yüksek Öğretim
Kurulunun, yükseköğretim alanında sadece
bir planlama ve eşgüdüm organı olarak düzenlenmesinden,
hatta Anayasanın bu yönde değiştirilmesinden
yanayız; ancak, getirilen düzenleme, Yüksek Öğretim
Kurulunu, yürürlükteki kanunun ve Anayasanın
gerisine düşürmektedir. 

Geçmişte de, siyasal iktidarlar, bilim
kurumlarını, yükseköğretim kurumlarını,
üniversiteleri kontrolleri altına almak heveslerine
kapılmışlardır; ancak, bu, hiçbir
siyasal iktidara yarar sağlamamıştır.
O nedenle, önerilen teklifin kabulü, bugünkü
iktidara da, hiçbir yarar sağlamayacaktır; ama,
Türkiye'de, üniversitelerin, zaten 2547 sayılı
Kanun döneminde yaşamış olduğu çöküntüyü,
Yüksek Öğretim Kurulunun artık, eski yetkilerini
çok fazla kullanmadığı bir dönemde
yeniden hızlandırabilecek bir gelişmeyi başlatacaktır.
O bakımdan biz, burada, Yüksek Öğretim Kurulunun,
hükümetin kontrolü altına girmesine yol
açacak bir düzenlemenin kabulünün doğru
olmayacağını ve bunun, ne bugünkü
Hükümete ne ilerideki siyasal iktidarlara bir yarar
sağlamayacağını, bilim kurumlarını
kontrol altına alma heveslerinin yeni bir görünümünden
başka bir anlam taşımayacağını
düşünmekteyiz. 

(Mikrofon otomatik cihaz tarafından kapatıldı)

BAŞKAN - Sayın Türk, süreniz
bitti efendim. Lütfen, son cümlenizi söyler misiniz.


HİKMET SAMİ TÜRK (Devamla) - Bu
nedenlerle, Demokratik Sol Parti  olarak biz bu düzenlemeye
karşıyız. Bunun içerisinde, hiç
kimsenin itiraz etmeyeceği, döner sermayeyle ilgili hükümler,
bu sözümüzün dışındadır.
Ancak, kanun teklifinin asıl hedefi, Yüksek Öğretim
Kurulu aracılığıyla üniversiteleri
kontrol altına almaktır ve bugünkü Yüksek
Öğretim Kurulunun görevine son vermektir.

Bu, son derece yanlış bir uygulamadır.
Bunun yerine, gerçekten özerk üniversitelerin,
bilimsel, idarî, malî özekliğe sahip üniversitelerin
kurulmasına olanak tanıyacak düzenlemelerin
yapılmasında hep birlikte çalışalım,
o yolda elbirliğiyle düzenlemeler yapalım; ama,
bu çeşit düzenlemelerden kaçınalım.


Bu düşüncelerle Yüce Meclisi
saygıyla selamlıyorum. (Alkışlar)

BAŞKAN - Teşekkür ederim Sayın
Türk.

Cumhuriyet Halk Partisi Grubu adına, Sayın
Oya Araslı; buyurun efendim. (CHP sıralarından
alkışlar)

Sayın Araslı, süreniz 20 dakika
efendim.

CHP GRUBU ADINA OYA ARASLI (içel) - Sayın
Başkan, değerli milletvekilleri; 226 sıra sayılı
kanun teklifi üzerinde, Cumhuriyet Halk Partisi Grubunun
görüşlerini açıklamak üzere
söz almış bulunuyorum ve sizleri saygıyla
selamlayarak sözlerime başlıyorum.

Üniversitelerimiz, bilim üreten ve bilim
öğreten kurumlardır. Anayasamıza göre,
üniversiteler, kamu tüzelkişiliğine ve özerkliğe
sahiptirler. Anayasamızın 130 uncu maddesinin birinci
ve dördüncü fıkraları, bilimsel özerkliği
ifade etmektedir. Bu fıkralara göre, bilimsel özerklik,
serbestçe, her türlü bilimsel araştırma
ve yayında bulunabilmektir. 

Kuşkusuz, bilimsel özerkliğin "olmazsa
olmaz" koşulu, idarî özerkliktir. Bilimsel
özerkliğin var olabilmesi için, üniversitelerin
kendi yönetimlerine hâkim olması; yani, kendi
seçtikleri organlarının kararlarıyla
yönetilmesi; yönetim ve denetim organları ile
öğretim elemanlarının, üniversitenin
yetkili organları ve kuruluşları dışında
kalan makamlarca görevlerinden uzaklaştırılamaması
ve üniversitenin, hükümetin etkilerine ve baskılarına
kapalı hale getirilmesi gerekir. 

Hükümete -yürütmeye- üniversite
organlarının seçimine, üniversitenin
yönetimine ve üniversite öğretim elemanlarının
görevden uzaklaştırılmalarına
ilişkin yetkilerin verildiği bir ortamda, bilimsel özerklikten
söz edilemez; çünkü, böyle bir ortamda,
bir siyasî iktidar, kendi çıkarlarına
uymayan bilimsel gerçekleri ortaya koyan bilim insanlarını,
şu veya bu şekilde susturabilmenin yollarını
arayıp onları görevden uzaklaştırmak
ve bilimi kendi çıkarlarına alet etmek yollarına
sapabilir; öğretim üyeleri üzerinde baskı
kurmaya çalışabilir. 

1982 tarihli Türkiye Cumhuriyeti Anayasasına
bakıldığı zaman, bilimsel özerklikten
açıkça söz edilmesine rağmen, idarî
özerkliğin bu denli açık bir ifadeyle belirtilmediği;
ancak, 130 uncu maddenin yedinci fıkrasında, idarî
özerkliğe ilişkin hususlara değinildiği
görülmektedir. Anayasanın 131 inci maddesine
bakıldığında ise "Yükseköğretim
üst kuruluşları" kenar başlığı
altında, sözü edilen Yüksek Öğretim
Kurulunun oluşumunda Cumhurbaşkanına, Bakanlar
Kuruluna ve Genelkurmay Başkanlığına verilen
yetkilerin, üniversite yönetimini, siyasî iktidarın,
yürütmenin etkilerine açık hale getirdiği
anlaşılmaktadır; çünkü, 131
inci madde, Yüksek Öğretim Kurulunun üyelerinin
Cumhurbaşkanınca belirleneceğini bildirmektedir.
Cumhurbaşkanı, bu üyelerin bir kısmını
doğrudan doğruya seçecek, bir kısmını
ise üniversiteler, Bakanlar Kurulu ve Genelkurmay Başkanlığınca
seçilecek adaylar arasından atayacaktır.


Anayasamızın 131 inci maddesinin getirdiği
bu YÖK modeli, Anayasa yürürlüğe girdiği
günden bu yana eleştirilmiştir. Eleştirilerin
odak noktasını, Yüksek Öğretim Kurulunun
oluşumunda tüm yetkinin üniversiteye bırakılmaması
ve bu oluşuma, üniversite dışındaki,
Cumhurbaşkanı, Genelkurmay Başkanlığı,
Bakanlar Kurulu gibi unsurların karışmasına
imkân verilmesi hususu oluşturmuştur. Böyle
bir oluşum, idarî özerkliğe ve dolayısıyla,
Anayasada açıkça tanımı yapılan
bilimsel özerkliğe aykırı bulunmuştur.
YÖK'e verilen yetkilerden şikâyet edilmiştir.
YÖK'le ilgili düzenlemeyi yapan 2547 sayılı
Yüksek Öğretim Kanununda, sıklıkla,
Yüksek Öğretim Kuruluna, üniversiteler, Bakanlar
Kurulu ve Genelkurmay Başkanlığı tarafından
gösterilecek adayların sayılarının
ve seçilme usullerinin belirlenmesinde idarî özerklik
ilkesini gözetmediği ve Anayasanın 131 inci maddesiyle
uyum sağlamadığı gerekçesiyle pek
çok olumsuz eleştiriye pek çok olumsuz eleştiriye
hedef olmuştur. YÖK'ün yetkilerini kullanma biçimi,
üniversite üyeleri ve üniversite organları
tarafından, çoklukla yakınmalara yol açmıştır.


Burada, Anayasanın 131 inci maddesiyle Yüksek
Öğretim Kuruluna verilen ve 2547 sayılı
Yasayla düzenlenen yetkilerin, üniversitenin idarî
ve dolayısıyla bilimsel özerkliğini zedeler
nitelikte bulunduğunu yinelemekte de yarar vardır.


Şimdi, yıllardır, Anayasanın
130 ve 131 inci maddeleri ve 2547 sayılı Kanunla
ilgili bu tartışmalar sürerken, İktidar
partilerinin iki grup başkanvekili tarafından verilen
söz konusu yasa teklifi önümüze getirilmiş
bulunuyor. Cumhuriyet Halk Partisi olarak, bu teklifi, 2547 sayılı
Kanunla ilgili eleştirilerin hiçbirini ortadan kaldırıcı
nitelikte bulmadığımızı söylemek
isterim. 

Bu teklifle, 2547 sayılı Kanunda, Genel
Kurul, Başkan ve Yürütme Kurulu olarak tanımlanan
YÖK organlarının, 15 kişilik bir Yüksek
Öğretim Kuruluna indirgendiği görülmektedir.
Bu, elbette ki, yararı ve zararı tartışılabilecek
bir konumdur. Bu üyelerin 4'ü Cumhurbaşkanı
tarafından, rektörlük ve öğretim üyeliğinde
başarılı hizmet yapmış olanlara
öncelik vermek suretiyle seçilecektir; 6 üye,
Millî Eğitim Bakanlığının önerisi
üzerine, en az 2'si profesör olmak üzere, üst
düzey devlet görevlileri ve bunların emeklileri
arasından Bakanlar kurulunca seçilecektir; 1 üye,
Genelkurmay Başkanlığınca, 4 üye,
Üniveresitelerarası Kurulca, Kurul üyesi olmayan
profesörler arasından seçilecektir. Bakanlar
Kurulunca, Genelkurmay Başkanlığınca ve
Üniversitelerarası Kurulca seçilenlerin üyeliği,
Cumhurbaşkanının onayıyla kesinleşecektir.


Teklif, YÖK Başkanının seçimi
için, önce, Yüksek Öğretim Kurulunun
kendi üyeleri arasından gizli oyla 4 aday belirleyeceğini,
bu adayların, Bakanlar Kurulunca 2'ye indirileceğini
ve bu iki isim arasından Cumhurbaşkanınca
seçimin yapılacağını bildirmektedir.


Teklife göre, Millî Eğitim Bakanı,
gerekli gördüğü hallerde, Kurula katılıp
başkanlık edecektir. Kararlar, toplantıya
katılanların salt çoğunluyla alınacak
ve eşitlik halinde, Başkanın oyu 2 oy sayılacaktır.


Teklifin hükümlerine bakıldığında,
2547 sayılı Kanunun getirdiği ve çok
eleştirdiğimiz YÖK modelinden çok daha fazla
siyasî etkilere açık bir model oluşturulduğu
anlaşılmaktadır; çünkü, 2547
sayılı Kanun, 24 kişilik bir Yüksek Öğretim
Kurulu oluşturmakta idi ve bu Kurulda 7 üye; yani,
Kurul üyelerinin yüzde 29'unu aşan kısmı
Üniversitelerarası Kurulca seçilmekte idi.
Getirilen teklife göre ise, 15 üyenin 4'ü; yani,
yüzde 26'sı Üniversitelerarası Kurulun
seçtiği üyelerden oluşmaktadır. Üniversitenin
kendi yönetimini kararlaştıracak Yüksek
Öğretim Kurulundaki ağırlığı
azalmıştır. Buna karşılık,
üniversite dışındaki kurumların
seçtiği üyelerin oran olarak ağırlığı
artırılmıştır. 15 üyenin
11'i, yani salt çoğunluğunu aşan kısmı,
yürütmenin belirlediği üyelerden oluşmaktadır.
Böyle bir yapı, siyasî etkilerden uzak bir idarî
özerklik sağlayabilir, siyasî etki ve baskıları
üniversite yönetiminden uzak tutmakta başarılı
bir model oluşturabilir mi?!. Elbette ki hayır. Zaten
amaçlanan da budur; iktidarın dümen suyunda
bir üniversite yapısı!.. 

Bu teklifin ilginç olan bir diğer yanı
da; getirdiği çerçeve 4 üncü maddeyle,
2547 sayılı Kanuna eklenen geçici 44 üncü
maddenin, halen görevde bulunan YÖK Başkan ve
üyelerinin görevlerini -bu teklif kanunlaştığı
takdirde- yürürlüğe girdiği tarihi takip
eden 15 inci günün bitiminde sona erdirmesidir. Böyle
bir düzenlemenin, mevcut YÖK üyeleri hakkında
görev süreleri dolmadan görevlerini sona erdirmek
gibi haksız bir duruma yol açacağı ortadadır.
Bunun bir başka adının da, bazı tasarrufları
hoşa gitmeyen Yüksek Öğretim Kurulunu, mevcut
yasalar elvermediği için görevden alamayınca,
yasa çıkararak görevden almak olduğu ortadadır;
hatta, gerçekçi olmak istersek, yasanın tek
amacının bu olduğu da söylenebilir. 

Bu teklifin, 2547 sayılı Kanunun eleştirdiğimiz
YÖK modelini aratacak ölçüde Yüksek
Öğretim Kurulunu siyasal etkileşime açtığı,
mevcut rahatsızlıkları ortadan kaldırmak
şöyle dursun, onlara yenilerini katacak nitelikte olduğu
açıktır. Kaldı ki, bu teklif, Yüksek
Öğretim Kurulunun üyelerinin seçimi bakımından
getirdiği yöntemler açısından da,
Anayasanın 131 inci maddesine aykırı bir
görünüm taşımaktadır, Cumhurbaşkanına
131 inci maddenin vermiş olduğu yetkileri büyük
ölçüde sınırlandırmış
bir görünüm içerisindedir. Bu açıdan,
Anayasayla bir uyum içerisinde olmadığını
da söylememiz gerekir bu teklifin. 

Böyle bir teklife, kendisi de öğretim
üyeliğinden gelen ve YÖK Başkanlığı
yapmış Sayın Millî Eğitim Bakanımızın
nasıl destek verdiğini de anlayabilmiş değilim.
Eğer, üniversiteyle ilgili mevcut sorunları ortadan
kaldıracak düzenlemeler yapmak istiyorsak, bunun sağlıklı
yolu, öncelikle üniversiteye özerklik getirmektir;
çünkü, özerk olmayan bir üniversitede
özgür düşünce olamaz, çağdaş
bilim, özgür düşünce olmayınca
üretilemez. Özerk bir üniversiteye ulaşmak
için de, ilk adımın Anayasada atılması,
130 ve 131 inci maddelerin, bilimsel, idarî ve malî
özerkliği kusursuz sağlayacak biçimde yeniden
kaleme alınması, daha sonra, bu anayasal ilkelerin
yasa düzeyine geçirilmesi gerekir. Çağdaş
üniversite eğitimine ulaşmanın başka
yolu ve modeli yoktur. Eğer, gelişmiş ülkelerin
üniversite eğitimindeki düzeyini yakalamak istiyorsak
bunu yapmalıyız. 

Hükümete ve yandaşlarına,
çağdaş üniversite düzeyini yakalamanın
yolunun, üniversite yönetimini siyasî iktidarın
etki ve baskısına kapalı tutmaktan geçtiğini,
sözleri ve tutumları hoşa gitmeyen bilim insanlarını
sindirmek ve susturmak için, kurumları tahrip etmeye
kalkışmanın son derece yanlış
ve tehlikeli sonuçlar doğuracak bir girişim olduğunu
anlatmalıyız. Yakın tarihimizde, üniversiteyi
baskı altına almaya ve yıkmaya kalkışanların,
üniversitenin ağırlığı altında
ezildiklerini hatırlatmalıyız.

Eğer, gelişmiş ülkelerin üniversite
eğitimindeki düzeyini yakalamak istiyorsak, üniversitenin
gerçek sorunlarını çözmeliyiz;
İktidarın üniversite ile olan sorununu değil.


Bugün, üniversitenin temel sorunlarının
başında yönetimle ilgili olanlar gelmektedir.
Üniversite özerk değildir. Özerk olmayan bir
üniversiteyle -biraz önce söylediğim gibi-
bilim yapılması, çağdaş bilimin
yakalanması mümkün değildir. Bunun için,
ilk önce, üniversitenin özerklik sorununu Anayasada
çözmekle adım atmaya başlamalıyız.
Bunun yanında, üniversitenin pek çok başka
sıkıntılarına da el atmalıyız
eğer üniversiteye yararlı olmak istiyorsak, şurada
geçirdiğimiz saatleri üniversiteye yararlı
bir biçimde değerlendirmek istiyorsak. 

Bugün, yeni kurulmuş pek çok üniversitemiz,
öğretim üyesi sıkıntısı
çekmektedir. Buna rağmen, biz, seçim bölgelerimize
hoş görünmek için, zaman zaman, kimi milletvekillerimizin,
üniversite öğretim üyesi yeterli mi, değil
mi, YÖK'ten en ufak bir görüş alınmadan
getirmiş olduğu teklifleri burada görüşmek
durumunda kalıyoruz. Üniversitemizin pek çok
yerde araç, gereç ve bina ihtiyacı vardır
ve bu ihtiyaçlar yeterince giderilememiştir. 

Üniversite öğretim üyeleri, öğretim
üyesi başına düşen öğrenci
sayısının fazlalığı ve
ders yükü ağırlığı nedeniyle
bilimsel araştırmalara yeterince vakit ayıramamanın
ıstırabını çekmektedir. Kadro
ve maaş yetersizlikleri, öğretim üyeliğini
cazip bir meslek olmaktan uzaklaştırmıştır.
Öğrenciler, kalabalık sınıflarda,
ideal eğitim koşullarının çok uzağında
öğrenim görmek zorunda kalmaktadır. Mesleğe
yeni atılan araştırma görevlilerine,
kendilerini yetiştirmeleri için yeterli olanaklar
verilememektedir. 

Lisansüstü öğretime ayrılan
kaynaklar yetersizdir. Bu kaynak ve olanaklarla uzmanlığın
önem kazandığı bilgi çağında,
bilimde ileri bir düzeye ulaşmamız, her geçen
gün biraz daha zorlaşmaktadır. 

Öğrencilerimize yeterli yurt ve kredi imkânları
sağlanamamaktadır. Sınıf geçme
koşulları, harçlar gibi konularda yasa çıkarılarak
çözülmesi gereken pek çok sorun vardır.
Bu yasa teklifi, bu sorunların hangisine sorum getiriyor,
hangisine çözüm getiriyor sormak istiyorum; doğrusunu
söylemek gerekirse, hiçbirine.

Değerli milletvekilleri, şu çatı
altındaki ülkemize çok pahalıya mal
olan çalışma saatlerini işte bu sorunları
çözmek için kullanmalıydık; yoksa,
üniversitenin hiçbir sorununu çözemeyen,
bunlara yeni sorunlar ekleyen böyle bir teklifi kanunlaştırmak
için değil.

Değerli milletvekilleri, böyle bir teklife
olumlu oy vermeyi, üniversitenin bağrına bir hançer
saplamak olarak kabul ettiğimizi açıklamalıyız.
Bu kanun teklifini, üniversite sorununa çözüm
getirememesi açısından yapay bir gündem
maddesi olarak gördüğümüzü de açıklamak
istiyorum. 

Biraz önce, burada, değerli milletvekili
arkadaşlarım yapay gündemlerden şikâyet
ettiler. Yapay gündemleri kim getiriyor Türkiye'ye ve
Türkiye Büyük Millet Meclisinin çatısı
altına? Görüşmekte olduğumuz bu yasa
teklifi, iktidar partilerinin oylarıyla burada görüşüldü,
gündemdeki yerini aldı ve gündemde ön sıraya
çekildi. İşte, eğer yapay bir şeylerden
şikâyet ediyorsak gündemde, Türkiye'nin
sorunlarından uzakta kalan birtakım konularla meşgul
olduğumuzdan söz ediyor ve yakınıyorsak,
bu durumda, bu yakınmamıza yol açan olayları
kimin ortaya çıkardığını,
kimin bunlara sebep olduğunu çok iyi ayırt etmemiz
lazım birilerini suçlamadan önce.

Gündemde, eğer yapay hükümler
varsa, Türkiye Büyük Millet Meclisi bu yapay, Türkiye'nin
sorunlarına çözüm getiremeyen birtakım
konularla uğraşmak mecburiyetinde kalıyorsa,
bu sorunun mesebbibi muhalefet partileri değil, tıpkı
bu ve benzeri olaylarda görüldüğü gibi,
iktidar partileri ve onların birtakım teklifleri,
birtakım hususları öne çekmek için,
şurada vermiş olduğu oylardır. 

Bu yapay gündem maddesi, üniversiteyi,
siyasî iktidarın etkisi altına sokmanın
yolunu açmaktadır. 

Biraz önce, burada, kimi iktidar partisi grup
başkanvekilleri, yasa teklifinin geneli üzerinde söz
talep ettiğimiz zaman, talebimizin zamanıyla ilgili
bir tartışma açıp, neredeyse, buradaki
konuşmamızı engellemeye kalkıştılar;
bu, nasıl bir demokrasi anlayışı?!
Bu çıkışı gördüğüm
ve duyduğum zaman, doğrusu, çok büyük
bir hayrete düştüm. Zaman zaman, iktidar partisi
grup başkanvekilleri "birlikte çalışmanın,
muhalefetin değerli görüşlerinden yararlanmanın
peşinde koştuklarını" burada ifade
ediyorlar. Muhalefetin değerli görüşlerinden
yararlanmanın yolu, onların konuşmasına
imkân vermemek mi?! (CHP ve DSP sıralarından
alkışlar) 

Bu davranışı görünce,
bir hususu daha merak ettim: YÖK'ün yapısını,
siyasî iktidarın etkilerine açık hale
getiriyoruz; eskiden de açıktı; şimdi,
kapıyı, daha fazla, ardına kadar açıyoruz
ve bu çıkışı gördüğüm
zaman, ister istemez, şu soruyu sordum kendi kendime: Demokrasi
anlayışı, bu şekilde ortaya çıkan,
bu görünümü taşıyan bir iktidarın
hükümette bulunduğu bir dönemde, biz, YÖK'ü
hangi demokrasi anlayışının etkisine
açık bir hale getiriyoruz; bununla, nasıl
bir sonuca ulaşacağımızı düşünüyoruz?


Değerli arkadaşlarım, elimizi vicdanımıza
koyalım, şuradaki görevimizin, üniversitenin
sorunlarını çözmek olduğunu hatırımızdan
çıkarmayalım. İktidarın üniversiteyle
olan sorunlarını çözmenin yeri burası
değil, buradaki faaliyetimizi bunun için kullanmayalım.
Bir şey yaratalım, bugüne kadar mevcut sorunları
çözemeyen ve bize bir arpa boyu mesafe aldırtmayan
birtakım çalışmalarla vaktimizi harcamayalım.


Bir Meclis araştırması komisyonu
kurduk; üniversitenin sorunlarını tespit etti;
hani o sorunlar burada, hani o sorunların çözümü
burada?!. Gönlümüz öyle isterdi ki, Millî
Eğitim Bakanımızın da destek çıktığı
bir teklif, bu vasıflarla karşımıza
gelsin; şu değerli saatleri, hakikaten, üniversitemize
değerli bir katkı yapabilmek için harcetmiş
olalım; ama, bu olamadı ve tekrar ediyorum, bu teklifi,
üniversitenin bağrına bir hançer saplamak
olarak nitelendiriyorum, üniversitede bir yangını
başlatmak olarak algılıyorum ve Cumhuriyet
Halk Partisi olarak, üniversitenin bağrına hançer
saplamak istemiyoruz, üniversitede bir yangın başlatmak
istemiyoruz. Bu nedenle, bu teklife olumsuz oy veriyoruz; birisi
hariç, üniversitenin döner sermayeyle ilgili
birtakım ciddî sorunları vardır, bu
teklifin yapabildiği, getirebildiği tek olumlu yan bu
olmuştur, onda, katkımızı ve desteğimizi
esirgemiyoruz; ama, diğer hükümler konusunda hiçbir
şekilde olumlu oy vermeyeceğimizi açıklayarak,
saygılarımı sunmak istiyorum. (CHP ve DSP
sıralarından alkışlar)

BAŞKAN - Teşekkür ederim Sayın
Araslı. 

ANAP Grubu adına, Sayın Mehmet Keçeciler;
buyurun. 

Sayın Keçeciler, süreniz 20 dakika.


ANAP GRUBU ADINA MEHMET KEÇECİLER (Konya)
- Sayın Başkan, değerli milletvekilleri, 2547
Sayılı Yüksek Öğretim Kanununun Bazı
Maddelerinin Değiştirilmesi ve İki Geçici
Madde Eklenmesi Hakkında, DYP Grup Başkanvekili Sayın
Ali Rıza Gönül -şimdi, Sayın Sanayi
ve Ticaret Bakanımız- ile Refah Partisi Grup Başkanvekili
Sayın Salih Kapusuz'un ortak olarak verdikleri kanun teklifi
üzerinde Anavatan Partisi Grubunun görüşlerini
arz ve ifade etmek üzere huzurlarınızdayım;
bu vesileyle, Sayın Başkanımızı
ve Yüce Heyetinizi saygıyla selamlıyorum. 

Söz konusu teklifi üç açıdan
incelemekte yarar vardır: Birincisi, teklifin getiriliş
şeklidir. Bu, teklif olarak değil, tasarı olarak
gelebilirdi; ancak, iki grup, anlaştığını
göstermek için, grup başkanvekillerine imzalatarak,
teklif halinde Parlamentonun huzuruna geldi. Halbuki, tasarı
olarak gelmiş olsaydı, bu tasarı, Hükümetçe
ilgili kuruluşlara gönderilecek, uzman elemanların
görüşleri alınacak, toparlanacak ve netice
itibariyle de teklif metninde görülen bugünkü
bazı aksaklıklar, belki, giderilmiş olacaktı.

İkincisi, teklifin içerdiği hususlardır;
bunun, Anayasaya uygun olup olmadığı meselesidir.


Üçüncüsü ise, bu kadar
önemli bir konuda yapılmak istenilen değişikliğin,
böylesine aceleye getirilmesinin perde arkasıdır.
Niçin bu kadar acele edilmiştir?!

Sayın Başkan, değerli milletvekilleri;
hazırlanan teklif, Refahyol Hükümetinin Protokolünde
ve Programında öngörülen düzenleme
tariflerinin dışındadır; çünkü,
hükümet kurma telaşıyla Refah Partisi ve
DYP, hazırladıkları Protokolü ve Hükümet
Programını, neredeyse, bir önceki Hükümet
Protokolü ve Programından almış; ancak,
bir önceki Hükümetin Protokol ve Programında
yer alan esas, amaç ve düzenleme ruhunu sürdürememiştir;
çünkü, YÖK Yasasında değişiklik
yapılması ve koordinasyon ağırlığı
kazandırılması Hükümet tasarısı
olarak düşünülmüşken, şimdi,
koalisyon gruplarının başkanvekilleri tarafından
verilen bir teklif haline dönüştürülmüştür.
Bu durum, kaçınılmaz olarak, bu Hükümette
bakanların ittifak edebileceği bir tasarının
hazırlanamayacağı gerçeğini de bir
ölçüde ortaya çıkarmaktadır.
Bu kanıtlama, bu Hükümetin fonksiyonel olarak
sona erdiğinin bir tanımıdır, bir ifadesidir.


Faraza, bu yasa teklifi çıksa, mevcut
YÖK üyelerinin görevi sona erecek; aynen, TRT Genel
Müdürünün tayininde olduğu gibi, süreyi
de kaldırdılar. Bu Hükümet, bir YÖK
Başkanının tayinini, TRT Genel Müdürünün
tayinine benzetirse, Türkiye, durup dururken, YÖK Başkanı
olmayan bir ülke haline de gelecek; TRT Genel Müdürü
olmadığı gibi, tayin edemedikleri gibi, aralarında
anlaşamadıkları gibi!.. Onun için,
meseleyi, teklif olarak getirmişlerdir, huzurumuza, tasarı
olarak getirememişlerdir. 

Hükümetin, protokol ve program olarak kamuoyuna
taahhütte bulunduğu yasal düzenlemeyi beceremediğini
ispatlayan bu teklif, olsa olsa, mevcut YÖK sisteminden şikâyet
eden Koalisyon Ortaklarının, diğer politika
kararları ve tavizleri sisteminde, birbirlerine verdikleri
sözleri ve ödünleri yerine getirmenin kılıfıdır.
Teklifi hazırlayanlar, grup üzerinde ortak iktidar
nimetinin rahatlığını sürdürme
amacına dayalı bir grup baskısı örneği
sergilemektedirler. 

Sayın Başkan, değerli milletvekilleri;
teklifin 1 inci maddesiyle, Yüksek Öğretim Kurulunun
terkibi, üyelerinin seçim ve atama usulü ile
Kurul Başkanının atama usulünün
değiştirilmesi amaçlanmaktadır. 2547 sayılı
Yüksek Öğretim Kanununun halen yürürlükte
bulunan 6 ncı maddesiyle, Yükseköğretim Kurulu,
Cumhurbaşkanınca seçilen 7, Bakanlar Kurulunca
seçilen 7, Üniversitelerarası Kurulca seçilen
7, Millî Eğitim Bakanınca seçilen 2, Genelkurmay
Başkanlığınca seçilen 1 üye
olmak üzere, toplam 24 kişiden oluşmaktadır;
yani, şu anda 24 üyesi vardır. Bu terkibe göre,
Yüksek Öğretim Kurulunda, Cumhurbaşkanı
yüzde 29, Bakanlar Kurulu yüzde 29, Üniversitelerarası
Kurul yüzde 29, Millî Eğitim Bakanlığı
yüzde 8, Genelkurmay Başkanlığı da
yüzde 4 oranında temsil edilmektedir. Eğer, hükümet
ile Millî Eğitim Bakanlığı aynı
düşünülürse, o zaman, hükümetin
Kurul içerisindeki ağırlığı
yüzde 37,5 olmaktadır. 

Bu oluşum tarzına göre Yüksek
Öğretim Kurulunun terkibi oldukça objektif bir
dağılım esasına oturtulmuş iken,
teklif edilen şekle göre ise, Yüksek Öğretim
Kurulu şöyle oluşacaktır: Cumhurbaşkanınca
seçilen 4, Hükümetçe seçilen 6,
Üniversitelerarası Kurulca seçilen 4, Genelkurmay
Başkanlığınca seçilen 1 üye
olmak üzere, toplam 15 üyeden oluşacaktır.
Mevcut uygulamada, Cumhurbaşkanı, hükümet
ve Üniversitelerarası Kurul eşit sayıda
üye verirken, şimdi, hükümetin seçtiği
üye sayısı biraz artırılmış
ve hükümetin Kurul içerisindeki terkibine bir
ağırlık getirilmiştir. 

Yine, yürürlükte olan hükümlere
göre, bugünkü uygulanan şekliyle, Yüksek
Öğretim Kurulu, Genel Kurul ve Yürütme Kurulu
olmak üzere iki kısımdır. 9 üyeli
Yürütme Kurulu tam zamanlı olarak görev
yapmakta ve ortalama ayda bir yapılan toplantılara
katılan diğer 15 üyeyle birlikte Genel Kurulu
oluşturmaktadır. Yürütme Kurulu, Genel
Kurulca, Bakanlar Kurulu, Genelkurmay Başkanlığı
ve Millî Eğitim Bakanlığınca seçilen;
yani, yürütmeyi temsil eden üyeler arasından
seçilen 2, Cumhurbaşkanınca doğrudan seçilen
üyeler arasından 2, Üniversitelerarası
Kurulca seçilen üyeler arasından 2 olmak üzere
toplam 6 üye ile Başkan ve 1'i doğruca Başkanca,
diğeri ise Genel Kurulca seçilen 2 başkanvekilinden
oluşmaktadır; yani, bugünkü şekliyle,
Yürütme Kurulunda da belli dengeler gözetilmiş
ve sağlanmıştır. 

Halen yürürlükte olan bu düzenlemeye
göre, hükümetin, Yürütme Kurulundaki
ağırlığı en az 2/9; yani, yüzde
22 ve her iki başkanvekilinin de hükümetçe
seçilen üyeler arasından olması halinde
ise, azamî 4/9; yani, yüzde 44 olabilmektedir. Getirilmek
istenilen yeni düzenlemeyle ise, Genel Kurul ve Yürütme
Kurulu ayırımı kaldırılarak,
15 üyenin tümünün tam zamanlı olarak
görev yapması hedeflenmektedir. Anayasanın
131 inci maddesinde "yükseköğretim kurumlarının
öğretimini planlamak, düzenlemek, yönetmek,
denetlemek, yükseköğretim kurumlarındaki
eğitim-öğretim ve bilimsel araştırma
faaliyetlerini yönlendirmek, bu kurumların kanunda
belirtilen amaç ve ilkeler doğrultusunda kurulmasını,
geliştirilmesini ve üniversitelere tahsis edilen kaynakların
etkili bir biçimde kullanılmasını
sağlamak ve öğretim elemanlarının yetiştirilmesi
için planlama yapmak maksadı ile Yüksek Öğretim
Kurulu kurulur" ifadesi yer almaktadır.

Yürürlükte olan 6 ncı maddeye
göre, YÖK Başkanının seçimi,
doğrudan Cumhurbaşkanlığına bırakılmıştır.
Teklifte ise, YÖK Başkanının seçiminin
müşterek kararnameyle yapılması hüküm
altına alınmak istenmektedir. Cumhurbaşkanı,
24 kişi arasından seçim yaparken, bu yetkisi
sınırlandırılmış ve hükümetin
belirleyeceği 2 kişiden birini seçmek durumunda
bırakılmıştır. Bu bile, bir
hükümetin kendi tercihini egemen kılmak ihtiyacının
getirdiği baskı unsurudur. Anayasa gayet açıktır
ve Anayasa, bu işin doğrudan Cumhurbaşkanı
tarafından seçileceğini hükme bağlamışken,
Hükümet, burada, bir zorlamayla, Anayasaya aykırı
bir biçimde, yetkiye; yani, Anayasanın Cumhurbaşkanına
verdiği yetkiye hükümeti ortak etmek istemektedir.


Yürürlükte olan kanun hükmüne
göre, Yüksek Öğretim Kurulu Başkanı,
kanun ve yönetmelik hükümleri ile Yükseköğretim
Genel Kurulu ve Yürütme Kurulu kararlarının
uygulanmasından sorumlu olup, Kurulu temsil eder; ayrıca,
seçimi, kurula verilen akademik personelin ve diğer
personelin atamalarını yapar. İşte,
asıl amaçlardan birinin gizlenmek istediği dehliz
budur. Bu amaçla, Kurul Başkanının
çok önemli fonksiyonlarını ifade eden
bu hüküm aynen muhafaza edilmektedir. Bakanlar Kururulu,
Yüksek Öğretim Kuruluna, 6 üyeyi seçerken,
elbette kendine göre en uygun kişileri üye olarak
seçecektir. Böylece, YÖK, özerk kuruluş
olma yerine, Hükümete ya da -konjonktürel terminolojiyle-
Koalisyon ortaklarının taviz sistematiğine bağımlı
bir kuruluş haline getirilecektir; hedeflenen amaç
da budur. 

Anayasanın "Yükseköğretim
Kurumları" başlığını
taşıyan 130 uncu maddesinde, rektörlerin atanması
Cumhurbaşkanına bırakılmaktadır.
Bu, bir yerde, üniversite özerkliğini teminat altına
almak üzere getirilmiştir. 

Anayasaya göre, rektörlerin atanması
Cumhurbaşkanına bırakılırken,
Yüksek Öğretim Kurulu Başkanının
atanmasına hükümetin de katılması,
üniversite özerkliğiyle bağdaşmayacaktır;
yani, rektörü Cumhurbaşkanı atıyor;
ama, YÖK Başkanını hükümetle
beraber Cumhurbaşkanı atıyor gibi bir mana
çıkmaktadır.

Kanuna eklenmek istenen geçici maddeyle de,
halen görev yapmakta olan Yüksek Öğretim Kurulu
Başkanı ve üyelerinin görevlerine son verilerek,
15 gün içinde yeni üyelerin atanması hedeflenmektedir.
Belki de kanunun çıkarılmasının,
bu hale getirilmesinin, süratle geçirilmek istenmesinin
asıl amacı mevcut YÖK yönetimini değiştirmektir;
asıl amacı belki budur. 

Açıkça görüldüğü
gibi, getirilmek istenen yeni düzenlemeyle, Yükseköğretim
Kurulu ve dolayısıyla üniversitelerin, hükümetin
kontrolü altına alınması hedeflenmektedir.
Bunun, çağdaş üniversite yapısı
ve özerklik kavramlarıyla bağdaşır
yanı yoktur. Yüksek Öğretim Kurulu Başkanının
atanmasına hükümetin ağırlıklı
olarak katılması, Kurulu tamamen politik bir müessese
haline getirmiş olacaktır. Yükseköğretim
politikasını günlük siyasetten ayırarak,
uzun vadeli, istikrarlı, bilimsel verilere dayalı
bir esasa bağlamak mümkün olmayacaktır. Bunun
da zararı, Türk gençliğine, dolayısıyla
da aziz milletimize olacaktır. 

Teklife göre, Kurul üyelerinin, kurumlarıyla
ilişkileri kesilecek, Kurulda görev alanlara, ayrıca
kamu kurumlarınca ücret ödenmeyecektir. Böylece,
Kurul üyeliği, bir nevi memuriyet olmaktadır.
Öyle bir memur ki, kurumlarıyla ilişiği
kesilmiş, görev süresi dört yılla
sınırlandırılmış, tekrar
seçilmemesi halinde mecburen emekli olacak veya yeni bir
iş arayacak... Bu durum, kurul üyeliğini riskli
ve bundan dolayı da kendisini atayan makama bağımlı
bir görev haline getirecektir; yani, memur haline getiriliyor.

AYVAZ GÖKDEMİR (Kayseri) - Zaten memur
kardeşim, başka bir şey değil.

MEHMET KEÇECİLER (Devamla) - Halbuki,
görevlendirme olmuş olsaydı, asıl görevi
varken diğer görevini de devam ettirecekti.

Anayasanın 130 uncu maddesinde, yine "Üniversite
yönetim ve denetim organları ile öğretim
elemanları; Yükseköğretim Kurulunun veya
üniversitelerin yetkili organlarının dışında
kalan makamlarca her ne suretle olursa olsun görevlerinden
uzaklaştırılamazlar" denilmektedir. Bu
düzenlemeyle, üniversite öğretim elemanları
teminat altına alınmaktadır. 

Şimdi, gelelim, yapılmak istenilen değişikliğin
Anayasaya uygun olup olmadığına. Anayasanın
131 inci maddesinin ikinci fıkrası aynen şöyledir:
"Yükseköğretim Kurulu, üniversiteler,
Bakanlar Kurulu ve Genelkurmay Başkanlığınca
seçilen ve sayıları, nitelikleri ve seçilme
usulleri kanunla belirlenen adaylar arasından rektörlük
ve öğretim üyeliğinde başarılı
hizmet yapmış profesörlere öncelik verilmek
sureti ile Cumhurbaşkanınca atanan üyeler ve
Cumhurbaşkanınca doğrudan doğruya seçilen
üyelerden kurulur." Anayasanın bu hükmüne
göre, üniversiteler, Bakanlar Kurulu ve Genelkurmay
Başkanlığının yetkilileri, sadece
aday belirlemekle sınırlandırılmış,
Cumhurbaşkanının doğrudan doğruya
seçeceği üyelerin niteliklerinin takdirini Cumhurbaşkanına
bırakmıştır. Nitekim, halen yürürlükte
olan kanunun 6 ncı maddesinin (b) fıkrasının
altıncı bendinde, "Bakanlar Kurulunca, Genelkurmay
Başkanlığınca, Millî Eğitim
Bakanlığınca ve Üniversitelerarası
Kurulca seçilenlerin üyelikleri, Cumhurbaşkanının
onayıyla kesinleşir. Bunların seçimleri
bir ay içerisinde, Cumhurbaşkanı tarafından
onaylanmayanların yerine yeni adayların seçimleri
ise iki hafta içerisinde yapılmadığı
takdirde, Cumhurbaşkanınca doğrudan atama yapılır"
hükmüne yer verilmek suretiyle, Anayasaya uyum sağlanmıştır.


Teklifle değiştirilmek istenen söz
konusu 6 ncı maddenin (b) fıkrasında ise,
sadece "Bakanlar Kurulunca, Genelkurmay Başkanlığınca
ve Üniversitelerarası Kurulca seçilenlerin
üyelikleri, Cumhurbaşkanının onayıyla
kesinleşir" denilmek suretiyle, Cumhurbaşkanına
Anayasayla verilmiş olan takdir hakları kısıtlanmaktadır.
Bu düzenleme, açıkça, Anayasanın
bugünkü tedvin tarzına, yazılış
biçimine aykırıdır. 

Cumhurbaşkanınca doğrudan seçilen
üyelerde Cumhurbaşkanının yetkisi kısıtlanmıştır.
Anayasamızda "Cumhurbaşkanınca doğrudan
doğruya seçilen üyelerden" denildiği
halde, teklifte, rektörlük ve öğretim üyeliğinde
başarılı hizmet yapmış olanlara
öncelik vermek suretiyle, profesörler arasından
seçilen üç üyeden bahsedilmektedir. Görülüyor
ki, Cumhurbaşkanı, sadece profesörlerden seçmeye
mecbur bırakılmaktadır. Bu düzenleme
de Anayasaya aykırıdır; 54 üncü
Hükümet Programında belirtilen "YÖK
yeniden düzenlenecek, koordinasyon görevi yapacak şekilde
düzenlemeler yapılacaktır" hükmüne
de aykırıdır. 

Değerli milletvekilleri, burada, son derece önemli
bir konuyla karşı karşıyayız.
Meclis İçtüzüğümüz, bu olayda
bile bile ihlal edilmiş ve Millî Eğitim, Komisyonu
ile Plan ve Bütçe Komisyonu Başkanlıkları,
bu kanun teklifinin Anayasa Komisyonunda görüşülmesi
için gerekli önlemleri almamışlardır.


İçtüzüğümüzün
20 ve 38 inci maddelerine göre, bu teklifin Anayasa Komisyonunda
görüşülmesi zorunludur ve komisyon görüşü
alınmadan Genel Kurula indirilmesi, hem Anayasaya hem de
İçtüzük hükümlerine aykırıdır.


Anayasa Komisyonunun 22 Kasım 1996 tarih ve
150 sayılı kararı, Türkiye Büyük
Millet Meclisi Başkanlığı tarafından
aynen kabul edilmiş ve Türkiye Büyük Millet
Meclisi Başkanlığı, bu kararı Genel
Kurulun ıttılaına da sunmuştur. Bu
kararında -doğru olarak- denilmektedir ki: "Anayasa
Mahkemesince iptal olunan kanunların yeniden düzenlenmesi;
Cumhurbaşkanının, Anayasaya aykırı
bularak geriye gönderdiği kanunlar; anayasal kurumlarla
ilgili tasarı ve teklifler Anayasa Komisyonunda görüşülecek."

Şimdi, YÖK, 131 inci maddede düzenlenmiş
mi; düzenlenmiş. Ne demektir; YÖK, bir anayasal
kurum demektir. Anayasal kurum olduğuna göre, anayasal
kurumlar Anayasa Komisyonunda görüşülmeden
burada görüşülürse, o zaman, Anayasaya
aykırı olur, İçtüzüğe
aykırı olur. 

SALİH KAPUSUZ (Kayseri) - Meclis Başkanına
söyle.

MEHMET KEÇECİLER (Devamla) - Dolayısıyla,
bunu, Anayasa Komisyonunda görüşmeden buraya getirmek,
bir ölçüde, bir İçtüzük
ihlalidir ve sizi sıkıntıya sokacaktır.

SALİH KAPUSUZ (Kayseri) - Sayın Keçeciler,
bütün kurumlar anayasal, bunların hepsini Anayasa
Komisyonuna mı gönderelim?!

MEHMET KEÇECİLER (Devamla) - Bütün
kurumlar anayasal değil efendim.

SALİH KAPUSUZ (Kayseri) - Birçoğu...

MEHMET KEÇECİLER (Devamla) - Burada
hiçbir bakanlığın ismini bulamazsın;
ancak, Ulaştırma, İçişleri vesaire
gibi. Onun haricinde, bu, bizatihi Anayasanın kurduğu
bir müessese, anayasal kuruluş...

SALİH KAPUSUZ (Kayseri) - Meclis Başkanına
söyleyin onu.

MEHMET KEÇECİLER (Devamla) - Tabiî,
bu lazimeye riayet etmemek, kanunun Anayasa Mahkemesince iptalini
gerektirebilir. Ben, onun için dikkati çekmek istiyorum.

Sayın Başkan, değerli milletvekilleri;
tabiî, söylenecek çok husus var.

(Mikrofon otomatik cihaz tarafından kapatıldı)

BAŞKAN - Sayın Keçeciler, süreniz
bitti efendim; lütfen, son cümlenizi söyler misiniz.

MEHMET KEÇECİLER (Devamla) - Tamamlıyorum.

Üniversitelere tahsis edilen bütçe
ödeneklerinin veya ar-ge faaliyetlerinin İhale Kanununa
tabi olmaması, kolaylaştırılması
vesaire gibi hükümlere biz de yetki veriyoruz, destek
veriyoruz; arkadaşlarımız da, bu teklife,
komisyon çalışmaları sırasında
gereken yetkileri, desteği vermiştir; ama, şunu
hemen ifade edelim. Zamanlama itibariyle, bu teklifin, böyle,
çok hızlı bir şekilde, üzerinde
yeterince tartışma yapılmadan Parlamentonun
huzuruna getirilmesi ve çıkarılması
konusunda da, böyle, ısrarlı davranılması,
bizce pek uygun değildir; zamanlamasında bir aksaklık,
bir eksiklik vardır. Bu itibarla, şunu hemen ifade
edeyim ve sözü noktalayayım: Sayın Bakanın,
Sayın Başbakanın ve Sayın Başbakan
Yardımcısının, yani Koalisyonun her
iki kanadının da profesör oldukları
bir ortamda, YÖK'le ilgili getirilecek teklif, böyle,
beş altı maddelik palyatif bir teklif olmamalıydı;
YÖK'ü baştan aşağıya düzenleyecek,
ciddî, gerçekten Türkiye'yi yeniliklere doğru
götürecek, 2000'li yıllara taşıyacak
bir YÖK tasarısının, Hükümet
tarafından hazırlanıp huzurumuza getirilmesi
ve mütemmim bir kanun halinde buradan geçirilmesi
gerekirdi; ama, maalesef, öyle olmamıştır.
Sadece ve sadece mevcut YÖK yönetimini ele geçirmek
maksadıyla getirilmiş bir tekliften ibarettir. Bu
itibarla, biz bu teklifin pek uygun olduğu kanaatinde değiliz.


Yüce Heyetinize saygılar sunuyorum. (ANAP
ve CHP sıralarından alkışlar) 

BAŞKAN - Teşekkür ederim Sayın
Keçeciler. 

DYP Grubu adına Sayın Ayvaz Gökdemir;
buyurun efendim. (DYP ve RP sıralarından alkışlar)


Süreniz 20 dakikadır. 

DYP GRUBU ADINA AYVAZ GÖKDEMİR (Kayseri)
- Sayın Başkan, Yüce Meclisin değerli üyeleri;
şahsım ve Grubum adına hepinizi saygıyla
selamlıyorum. 

Bu teklif, Millî Eğitim Komisyonuna geldiği
zaman memlekette yeteri kadar niza konusu var, yeteri kadar gerginlik
vesilesi var, bu teklif de yeni bir niza konusu olmasın,
yeni bir gerginliğe sebebiyet vermesin, biz, bu komisyonda,
tamamen, teknik bir anlayış içinde bu teklifi
inceleyelim dedik.  Yani, siyasî bir gerginlik konusu olmasın,
siyasî görüşlerin çatıştığı
bir konu, bir zemin olmasın, hadiseyi ideolojik bir problem
haline getirmeyelim, mümkün olduğu kadar peşin
hükümlerimizin dışına çıkarak
yaklaşalım; bunun için de, yine, aceleye gelmemiş
olsun, ariz amik meselenin üzerine gidelim, dinlenmesi gereken
herkesi dinleyelim, danışılması gereken
her yere danışalım diye düşündük
ve ben, birinci safhada, muhalefetle beraber, muhalefetten gelen
değerli üye arkadaşlarımla beraber oy kullandım
ve teklifi alt komisyona götürdük.

Bu alt komisyonda her partiden değerli üyeler
vardı ve gerçekten teknik bir çalışma
yaptık; danışılması gereken
herkese danıştık. Basına, kamuoyuna
intikal ettirmeye lüzum görmedik; ama, sessiz sedasız,
üniversitelerimizin değerli yöneticileriyle, öğretim
elemanlarımızla, şu anda üniversitelerimizin
muhtelif kademelerindeki görevlilerle görüştük.
Sonunda da, objektif bir şekilde tespitlerimizi yüksek
komisyona sunduk. Yüksek komisyon da, meselenin, alt komisyonca
yeteri kadar incelenmiş olduğuna kani oldu ve alt komisyondaki
serinkanlı yaklaşım, orada da benimsendi.


Getirilen teklif üç maddeyi değiştiriyor.
Bunlardan 56 ve 58 inci maddeler döner sermayeyle ilgili
işlemlerin düzenlemesidir ki, bunları çok
mükemmel hale getirdik, herkes beğendi, kimsenin itirazı
yok. Bunlarla, üniversitelerimiz, malî bakımdan
ve o malî imkânların sağladığı
davranış serbestliği bakımından
çok güçlendirilmiş oluyor, bu maddelerin
imkân verdiği azamî ölçüde güçlendirilmiş
oluyor ki, bu da, özerkliğin, bilimsel faaliyetin önemli
ölçüde desteklenmesi anlamına gelir. Ne
alt komisyonda ne yüksek komisyonda ve görüyorum
ki ne de Yüce Mecliste, bu iki madde üzerinde bir anlaşmazlık,
bir endişe dermeyan edilmemektedir. Esas mesele, Yüksek
Öğretim Kurulunun terkibini belirleyen 6 ncı madde
üzerindedir; burada ifade edilen endişeler de bu 6
ncı madde üzerindedir. 

Ne oluyor; olan şu: 9 artı 15 yapısında
çalışan 24 kişilik Yüksek Öğretim
Kurulu, sürekli çalışan 15 kişilik
bir kurul haline getiriliyor. Bu, ne siyasî bir meseledir
ne ideolojik bir meseledir. Nitekim, değerli sözcüler
de "15 de olabilir, 24 de olabilir, 9 artı 15 çalışıldığı
gibi, sürekli çalışan 15 de olabilir"
dediler. 

Geliyoruz bir adım berisine, endişe
nerede; bu 15 kişilik kurul nasıl teşkil edilecek?..
Sayın Türk'ün, Sayın Araslı'nın,
Sayın Keçeciler'in burada dermeyan ettikleri gibi,
siyaset YÖK'ü ele geçirmek istiyor, Hükümet
YÖK'ü ele geçirmek istiyor; Hükümet
kanadından gelenler ekseriyet olacak, önce YÖK'ü
ele geçirecekler, sonra üniversitelerin idaresine
el atacaklar... Başlıca endişe budur. 

Eğer, teklif, geldiği gibi geçmiş
olsa idi, doğrudan Hükümetçe atanan üyeler
bir ekseriyet halinde görünse idi, bu endişeye
bir ölçüde hak verilebilirdi; fakat, gerek alt
komisyonda gerek yüksek komisyonda, hemen hemen Komisyonun
tamamının mutabakatıyla, o gün oturumda
bulunan 24 kişiden 22'sinin iştirakiyle ve hemen hemen
tamamının gönülden iştirakiyle...
(CHP sıralarından "Yok... Yok..." sesleri)

İRFAN GÜRPINAR (Kırklareli) -
Cumhuriyet Halk Partisi...

AYVAZ GÖKDEMİR (Devamla) - Şimdi,
iki arkadaşımız...

CELAL TOPKAN (Adıyaman) - Muhalefet şerhimiz
var.

AYVAZ GÖKDEMİR (Devamla) - Pardon...
Müsaade buyurun. Ben, teknik bir izahatta bulunduğum
kanaatindeyim. İsterse, 24'ün 22'si değil de,
20'si iştirak etmiş olsun; ama, orada birbirimizi
görüyoruz. Karşı oy yazısı
yazan arkadaşlar oldu, basına demeç veren
arkadaşlarımız da oldu; hepsine saygı
duyuyorum, bir şey demiyorum; ama, esas itibariyle, zihnî
bir mutabakat oldu. Neden dolayı?.. Şimdi, eski terkibe
baktığınızda...

İSMET ÖNDER KIRLI (Balıkesir)
- Niye tasarı olarak getirmediniz?..

AYVAZ GÖKDEMİR (Devamla) - ...Cumhurbaşkanı,
Bakanlar Kurulu ve Üniversitelerarası Kurulca seçilen
üyelerin oranları, meri olan maddelere göre yüzde
29,1'er, Millî Eğitim Bakanlığınca
seçilen üyelerin oranı yüzde 8,3, Genelkurmay
Başkanlığınca seçilen üyenin
oranı ise yüzde 4,1'dir. Bakanlar Kurulunun kontenjanı,
Millî Eğitim Bakanlığıyla beraber
düşünülürse, yüzde 37,5 olmaktadır.

Şimdi, biz, bu oranları teklifte aynen
benimsedik; yani, şu anda 24'ü teşkil eden inisiyatif
oranları, seçme hakkı oranları neyse,
onu, bu 15'i seçerken de muhafaza ettik. Dolayısıyla,
4, 4, 6, 1 çıktı. Yani, Hükümetin
sayısal ağırlık koyma gibi bir durum
ortadan kalktı; yani, endişelerin göstergesi
olabilecek o durumu ortadan kalktı. Kala kala ne kaldı
şimdi?..

Şu Genelkurmay Başkanlığı
meselesi de bazı zihinlere belki takılıyor;
yani, Genelkurmay -genelkurmay olduğu için- ille de
burada iradesi bulunsun diye konulmuş değildir; Genelkurmaya
da bağlı yüksekokullar vardır, akademiler
vardır; doğrudan doğruya yükseköğretim
hadisesiyle görevli ve ilgilidirler ve bir tevhidi tedrisat
mantığı içerisinde de, tabiî, burada
temsil edilmeleri, durumun gereğidir; yani, abes bir durum
değildir; ne işi var burada Genelkurmayın denilecek
bir durum yoktur.

Şimdi, arkadaşlar, aynı oranlar
benimsendiğine göre; Cumhurbaşkanı inisiyatifinde
azalma yok, Üniversitelerarası Kurulda azalma yok,
Hükümetinki aynı, Genelkurmayınki aynı;
o zaman, bir sayısal ağırlık yok. Ne
geldi; YÖK Başkanının seçimi...
Gene Cumhurbaşkanı seçiyor... Şimdi
de Cumhurbaşkanı seçiyor, bizim Komisyonda
düzenlediğimiz şekilde de yine Cumhurbaşkanı
seçiyor. Burada hükümete bir inisiyatif veriliyor.
Ekseriyeti hükümet dışı kurullarca
belirlenmiş üyelerin, yani kurulun kendi arasından
seçtiği 4 adaydan Bakanlar Kurulunca seçilen
2'sinden 1'ini Cumhurbaşkanı seçmiş
olacak. Bu da rektör atamalarındaki prosedüre
paralel bir prosedürdür. Rektörü, Cumhurbaşkanı
atar; evet; ama, YÖK, Cumhurbaşkanına sunmadan
evvel bir inisiyatif sahibi; Cumhurbaşkanının
seçiminde kademe olarak YÖK araya giriyor. YÖK'ün
içinden başkan seçilirken hükümetin
araya girmiş olması, zannediyorum ki, ne Anayasaya
ne demokrasiye ne bir başka şeye aykırıdır,
paralel bir prosedürdür.

İRFAN GÜRPINAR (Kırklareli) -Yapma
yahu!.. 

AYVAZ GÖKDEMİR (Devamla) - Müsaade
eder misiniz... 

Yani, hadise bu kadar objektiftir. Bu teklif kanunlaştığı
takdirde olacak olan şey şudur: Görevdeki 24
arkadaşımızın 2'sinin durumu tartışmalı
hale gelmiş, fiilen görevli 22 arkadaşımız
var. Yeni seçilecek 15'in bunların içinden
seçilmesi ihtimali var. 24 farz edersek, 9 arkadaş
YÖK'te çalışmamış olacak.
Bunların içinden hiçbirinin seçilmediğini
farz edersek, Türkiye'de en fazla olacak olan iş, YÖK'teki
24 değerli profesör, bürokrat veyahut görevli
eski görevlerine dönecek; onlarla paralel şahsiyette
ve ağırlıkta yeni 15 arkadaşımız,
vatandaşımız, değerli aydınımız
gelip bu görevi yapacak.

İSMET ÖNDER KIRLI (Balıkesir)
- Değerli yandaşımız deyin.

İRFAN GÜRPINAR (Kırklareli) -
Neden gerek duyuluyor Sayın Bakanım?

AYVAZ GÖKDEMİR (Devamla) - Müsaade
buyurun; arz ediyorum İrfan Bey... Beni şaşırtmayın.
(Gülüşmeler)

Şimdi, zaten YÖK'teki üyeler değişip
duruyor; bir üye bir defa seçiliyor, bir daha seçiliyor,
sonra seçilmeyebiliyor. Bu değişiklikleri hiçbirimiz
konu yapmıyoruz. Allah aşkına, şimdi,
düzenleme, sadece Yüksek Öğretim Kuruluyla
ilgili.  Ben biliyorum ki -geçen dönemde bir vesile
oldu, onun da tartışmasını o zaman
yapmıştık- değerli sosyal demokrat arkadaşlarım,
bu YÖK'ün öylesini de sevmiyorlar, böylesini
de sevmiyorlar ve temelden itirazları var. (CHP sıralarından
"doğru, doğru" sesleri) Bu itiraza, iştirak
etmesem dahi, saygı duyuyorum, ilkeli buluyorum; ama, şu
beğenmediğiniz YÖK'ün üye sayısının
15 veya 24 oluşunun sizi nasıl heyecanlandırdığını
da anlıyamıyorum. 

İRFAN GÜRPINAR (Kırklareli) -
Beterin beteri olduğu için.

AYVAZ GÖKDEMİR (Devamla) - Beyim, beterin
beteri olmayacak bu iş.

Sayın Araslı heyecanlı şeyler
söyledi; "hançerdir" dedi. Bir defa, üniversite
alt yönetimine inen bir şey yok; üniversiteler
-iyi veya kötü- şimdi nasıl idare ediliyorsa,
öyle idare edilmeye devam edilecek. Binaenaleyh, üniversitelerin
fiilî işleyişiyle ilgili bir hançer de
yok, bıçak da yok, çakı da yok. Onu
mübalağalı buluyorum.

İkincisi; "üniversite özerkliği
gidiyor, ilim adamının özerkliği gidiyor,
şu gidiyor, bu gidiyor..." deniyor. Bunlar gitmiyor;
YÖK üyesi sayısı 24'ten 15'e iniyor, seçim
usulleri aynı kalıyor. 

Kemal Bey gitmesin; değerli bir başkandır,
değerli bir profesördür, fikirlerinden, ilmî
mesaisinden istifade ettiğimiz bir kimsedir... Kemal Bey gider
mi acaba; bunun endişesi ise, evet, endişe bu kadardır.
Şu YÖK üyeleri gidiyor mu acaba; endişe
bu kadardır. Bizim sevdiğimiz adamlardır; değerli
adamlardır; buna üzülüyoruz diyorsanız;
bu üzüntüye iştirak ederim; ama, şundan
emin olmalıyız ki, yerine gelecek insanlar, sokaktan
insanlar olmayacak; yine, üniversitelerimizin, tabiî
halinde, önceki kanunun yürümesi halinde dahi,
değişiklikle gelebilecek arkadaşlarımız
gelecek. Üniversitelerimizde, üniversite camiamızda,
güvenilir, YÖK'ü idare edebilecek insan sayısı,
sadece şu an görevde olan değerli arkadaşlarımızdan
ibaret diyemeyiz.

İRFAN GÜRPINAR (Kırklareli) -
Niye böyle bir gerek duyuyorsunuz?

BAŞKAN - Müdahale etmeyelim... Olur mu
canım... Böyle bir usulümüz yok.

AYVAZ GÖKDEMİR (Devamla) - Sayın
Bakanım, ben, emin olun ki -sizi temin ederim; doğru
sözün yemine de ihtiyacı yok- bir uzlaşmayı
sağlamaya çalışıyorum. İktidar
gruplarının başkanvekilleri bir teklif getirmiş.
Bu, bir vakıa mı; getirmiş. Bunu elimizin
tersiyle itip yok sayabilir miyiz; hayır. Öyleyse,
bu teklifte sıkıntı yapacak unsurlar nelerse,
onları kaldırıp, bir değişiklik
yapalım. Sayın Araslı'ya, Sayın Türk'e
katılıyorum, Sayın Keçeciler'e de
katılıyorum,  üniversitelerimizin çok
problemi var, bunların hepsini düzenleyelim; mesela,
bunların içinde birisi de YÖK olsun mantığı
son derece tutarlıdır; ama, tamamını
çözemiyorsak, bir kısmını da
çözmeyelim denemez. Bu teklifin mantığı
içinde konuşuyoruz. Yoksa, gerçekten üniversitelerimizin
çok meselesi vardır. Çağdaş devlet,
üniversiteden başlayarak eğitime en çok
kaynak tahsis eden, eğitimin kalitesini yükselten devlettir.
Bu hususta hiçbir tereddütüm yok; ama, bu teklif
böyle gelmiş, böyle yapıyoruz. 

Bundan kıyamet kopmayacağını,
bunu bir kıyamete vesile yapmamanın sorumluluğumuz
olduğunu lütfen kabul edelim. Yeteri kadar sıkıntı
var. Efendim, buradan ateş çıkar, şu
çıkar, bu çıkar gibi bizim heyecanlı
ifadelerimiz burada kalırsa ziyanı yok; ama, dışarıda
bazı ateşlenmelere de sebebiyet vermesin. Ne oluyor
üniversitelerde diyene, hepimiz, bir sorumluluk içinde
"hiçbir şey olmuyor; YÖK, eski yerinde,
sayısı azaltılıyor; 15 part time çalışan
adamın yerine 15 devamlı çalışan
adam geliyor; 9 kişilik Yürütme Kurulu kaldırılıyor;
telaş edilecek bir şey yok" demek, hem bu teklifin
gerçeğine uygundur hem memleketin gerçeğine
uygundur.

Şimdi, bir de bir özel kanaatimi söylemek
istiyorum: Siyaseti neden kirli görüyoruz?.. Hükümet
dediğimiz kurul, içinde her birimizin, her partinin
zaman zaman bulunduğu bir kurul. Harbe, darba kefil mi, kadir
mi, bununla görevli mi; evet. Memleketin tümünün
idaresinden sorumlu mu; evet. Bu terkiplerin içinde şu
veya bu ölçüde yer alsa da almasa da üniversitelerin
meselelerini halletmekle de görevli olan esas kurum hükümet
mi; evet.

İRFAN GÜRPINAR (Kırklareli) -
Hükümet değil!

AYVAZ GÖKDEMİR (Devamla) -Hükümet
mutlaka yanlış yapar; hükümetin, siyasetçinin
bir işe karışması mutlaka kötü
olur hükmü, kendimizi kötülemek değil
midir?.. Amerika'da, dünyanın başka yerlerinde,
bırakın profesörleri, doğrudan hükümetin
tayin ettiği memurlarla idare edilen üniversiteler var;
ama, bilimsel faaliyetleriyle de, şahsiyetleri, kimlikleriyle
de asla hükümetin kulu kölesi değil. Hükümet,
doğrudan idare ettiği ortaöğretim kurumlarına
ne ölçüde sarkabiliyor, ne ölçüde
etkileyebiliyor? Bu etkilerden istisnaî olarak odaklaşmış
etkiler varsa, o, hükümet olmaktan ileri gelmiyor, başka
sebeplerden ileri geliyor; düzeltilmesi lazım; ama,
üniversitelerimiz, değerli profesörlerimizin, ilim
adamlarımızın yer aldığı
yer. Yani, bu, mısır filizi mi; yani, hükümet
bir şey üflediği zaman hemen râm mı
olacak bizim üniversitelerimiz veya Hükümet, isteğine
aykırı bir tavır takınan kimin kellesini
almış, kimin hakkında menfi bir işlem
yapmış, hangi devirde yaşıyoruz; buna
kimin vicdanı elverir?..

OYA ARASLI (İçel) - Emniyet Genel Müdürlüğü
olayı ortadayken...

AYVAZ GÖKDEMİR (Devamla) - Nitekim, bu
teklifin arkasında, birisi Başbakan, birisi Başbakan
Yardımcısı, birisi Millî Eğitim
Bakanı ve önceki YÖK Başkanı olan
üç değerli profesörümüz var. Bu
profesörlerin özerkliğini savunmuyor muyuz biz?!
Üniversite mensubuyken...

OYA ARASLI (İçel) - Emniyet Genel Müdürüne
ne yaptınız?..

AYVAZ GÖKDEMİR (Devamla) - Müsaade
buyurun Oya Hanımefendi...

BAŞKAN - Sayın Gökdemir, bir dakikanızı
rica edeyim...

Efendim, Sayın Gökdemir'in konuşması
tamamlanıncaya kadar çalışma süremizin
uzatılmasını oylarınıza sunuyorum:
Kabul edenler... Etmeyenler... Kabul edilmiştir.

Buyurun efendim.

HASAN GÜLAY (Manisa) - Sayın Gökdemir,
ek maddeye gelir misiniz...

AYVAZ GÖKDEMİR (Devamla) - İzin
verir misiniz...

Yani, bu profesörlerimiz, üniversitede
hocayken, rektörken, dekanken, her türlü özerkliğe
müstahak bilim adamları da siyasete girince kişiliklerinde
bir eksilme mi oluyor?! Sayın Araslı da profesör,
Sayın Türk de profesör, hepsi de saygıdeğer
insanlar; yani, üniversitede duyduğu sorumluluğu
hükümette duymayacak mı; üniversite profesörleri
üniversiteyi mi ezecek?! Burada bir mantıkî
boşluk olduğu da aşikârdır. Gelin,
bunu, bir çatışma konusu yapmadığımızı,
uzlaşabildiğimizi göstererek, bu haliyle çıkaralım.


Sayın Mehmet Keçeciler'i, biraz, muhalefet
olmanın ve muhalefet sıfatıyla karşı
çıkmanın gayreti içinde, tatvili kelam
halinde gördüm; söz uzatıyor ve söz
çoğaltıyor. Dolayısıyla, bu da
bir tavır değil. İlle karşı çıkacağım
diye, boş lakırdılarla kürsüyü
işgal etmeyi de, Sayın Keçeciler'e yakıştıramadım.
(DYP ve RP sıralarından alkışlar)

HASAN GÜLAY (Manisa) - Ek madde, Sayın
Gökdemir...

AYVAZ GÖKDEMİR (Devamla) - Ek madde?..

HASAN GÜLAY (Manisa) - Ek maddede "15 gün
sonra şu andaki YÖK Başkanı gider"
deniliyor.

AYVAZ GÖKDEMİR (Devamla) - Şimdi,
bu, kanunun tabiatında var:"Bu kanun yayımı
tarihinde yürürlüğe girer." Peki, fiilî
durum mu yaratılacak?.. "Anayasa Komisyonuna gitmesi
lazımdı" diyor Keçeciler... 38 inci
maddeyi okusa, bunu söylemeyecek. Her komisyon, her teklif
ve tasarının Anayasaya aykırı olup
olmadığını öncelikle incelemekle
görevlidir; çok fazla tereddüte düşerse
Anayasa Komisyonuna gönderir. 

Elbette, bu kanun yürürlüğe girdiği
anda tatbik edilecek, tatbik edilmesi için de onların
görevi sona erecek; yeniden, onlar da dahil, bir seçime
imkân verecek bir zemin hazırlanacak. Bu adamlar,
YÖK'te görevli olan değerli üyeler, görev
süreleri bitince mecburen emekli olacak... Zinhar yanlıştır.
Benim, özellikle, hassasiyet göstererek söylediğim
bir husustur ki, bunlar, kurumlarına tekrar döner,
eski statüleri neyse, orada devam ederler demişizdir.
Kurumlarıyla ilişkilerinin kesilmesi, tam mesai çalışabilmelerinin
bir gereğidir, bir zorunluluğudur. 

"Memur oluyorlar" diyor. Ben, memuriyetten
gelen bir arkadaşınızım; geniş
bir yelpazede, üniversite hocalarımız da dahil,
üniformalı, üniformasız, kamu sektöründe
çalışan ve işçi statüsünde
olmayan herkes de memurdur. Memur olmak gibi bir ayıp mı
var; Sayın Keçecilere sormak istiyorum?.. Memuriyetten
geliyoruz; memuriyetimin hiçbir merhalesinde de kendimi,
hiçbir kimsenin kulu kölesi gibi de hissetmedim, vazifemi
yaptım. Üniversite hocasıyken de, elbette,
devletin memuru, YÖK üyesiyken de devletin bir memuru.


Bunlar, işte, hadise üzerinde lüzumsuz
polemiklerdir, incitici laflardır; bunlara lüzum yok,
işi sade tutalım. 24'ü 15 yapıyoruz;
24'ü seçerken mekanizma neyse, 15'i seçerken
mekanizma da odur. Üniversitelerin de bütçesini
veren, üniversitelerin de hesabını Mecliste
veren hükümetin burada temsil edilmesi normaldir; başkan
seçiminde bir inisiyatif koymasında da hiçbir
anormallik yoktur. Üniversite özerkliği dediğimiz,
bilim kurumlarının saygıdeğerliği
dediğimiz, bilimsel faaliyetin saygıdeğerliği
dediğimiz hususun üstüne yürümeyi düşünecek
kadar çağdışı kalmış
bir siyasetçi çok şükür Türkiye'de
yoktur; böyle bir niyet içinde olan varsa bile, fiilen
varabileceği... Hepimizin sadece psikolojik mukavemeti yeter;
zaten kanun da buna elverişli değil. Üniversiteleri,
o kadar kolay yıkılır müesseseler olarak
görmeyelim.

Hepinizi saygıyla selamlıyorum. Bu
kanun teklifinin de hayırlı olmasını
diliyorum. Bizim oyumuz müspet olacaktır. Komisyonda,
birlikte -irademizi açıkça belli ederek de
olsa, biraz gizli tutarak da olsa- mutabık olduğumuz
arkadaşların da, bu kanun teklifi için desteklerini
alabileceğimizi ümit ediyorum.

Sağ olun. 

İyi akşamlar Sayın Başkan.
(DYP ve RP sıralarından alkışlar)

BAŞKAN - Teşekkür ederim Sayın
Gökdemir.

Sayın milletvekilleri, çalışma
süremiz bitmiştir.

Bu itibarla, yasadışı örgütlerin
devletle olan bağlantıları ile Susurluk'ta meydana
gelen kaza olayının ve arkasındaki ilişkilerin
aydınlığa kavuşturulması konusundaki
Meclis Araştırması Komisyonu raporu ile diğer
denetim konularını görüşmek için,
27 Mayıs 1997 Salı günü saat 15.00'te
toplanmak üzere, birleşimi kapatıyorum.

Kapanma Saati : 19.02



VI. -SORULAR VE CEVAPLAR

A)YAZILI SORULAR VE CEVAPLARI

1. - Erzincan Milletvekili Tevhit Karakaya'nın,
bazı basın kuruluşlarının vergi
kaçırdığı iddiasına ilişkin
sorusu ve Maliye Bakanı Abdüllatif Şener'in
yazılı cevabı (7/2509)

Türkiye Büyük Millet Meclisi
Başkanlığına

Aşağıdaki sorularımın
Maliye Bakanı Sayın Abdüllatif Şener
tarafından yazılı olarak cevaplandırılmasına
delaletlerinizi saygıyla arz ederim.      9.4.1997

  TevhitKarakaya

  Erzincan

Bir kısım yazılı basının
ilanlarının, ortak oldukları kimi TV kanallarında
cari fiyatların çok altında yayınlandığı,
buna karşılık bu fiyatların çok
üstünde faturalar kesilerek gider gösterildiği
iddia edilmektedir.

Bilindiği gibi bu uygulama, Kurumlar Vergisinin
17/1 maddesine göre vergi kaçakçılığına
girmektedir.

1.Söz konusu iddiaların doğru
olup olmadığı konusunda Bakanlığınızca
herhangi bir denetim yapılmakta mıdır?

2. Söz konusu bu iddialar doğru ise, bu
vergi açığını önlemek hususunda
ne gibi bir tedbir düşünülmektedir?

 T.C.

 Maliye Bakanlığı 22.5.1997

 Gelirler GenelMüdürlüğü

 Sayı : B.07.0.GEL.0.82/8211-16/21132

Türkiye Büyük Millet Meclisi
Başkanlığına

İlgi : Kanunlar ve Kararlar Dairesi Başkanlığı
Kanunlar Kararlar Müdürlüğünün 24.4.1997
tarih ve A.01.0.GNS.0.10.00.02-6402 sayılı yazısı.

Tarafımdan cevaplandırılmak
üzere Erzincan Milletvekili Sayın Tevhit Karakaya
tarafından verilen ilgi yazı eki 7/2509-6258 sayılı
yazılı soru önergesinde belirtilen hususlara
ilişkin cevabımız aşağıda
açıklanmıştır.

Bilindiği üzere, vergi denetimi, vergi adaletinin
sağlanması ve kayıt dışı
ekonominin daraltılması bakımından
en önemli uygulama aracıdır. Zira, beyan esasına
dayalı vergilemede ancak denetim ve denetimin caydırıcı
işlev üstlenmesi ile arzulandığı
gibi uygulama sağlanabilir.

Bakanlığımız vergi inceleme
elemanlarınca vergi mükellefleri, belli bir plan ve
program dahilinde incelemeye tabi tutulmaktadır. Bu kapsamda
çeşitli kıstaslara göre seçilen
mükelleflerin hesapları incelenmektedir.Bu çerçevede
basın ve yayın kuruluşları da incelenmekte
ve düzenlenen raporlar gereğince işlem yapılmaktadır.

Öte yandan, televizyon yayın kuruluşları,
3984 sayılı Radyo ve Televizyonların Kuruluş
ve Yayınları Hakkında Kanun gereğince
çıkarılan ve 20.11.1995 tarihli ve 22117
sayılı Resmî Gazetede yayımlanan yönetmelik
gereğince, anılan kuruluşların reklam
gelirlerinin RTÜK payı yönünden de Bakanlığımız
vergi inceleme elemanlarınca incelenmektedir.

Bilgilerine arz ederim.

  Doç. Dr. Abdullatif Şener

  Maliye Bakanı

2. - Kocaeli Milletvekili Bekir Yurdagül'ün,
bazı kişilere hacca gidebilmeleri için işçi
pasaportu verildiği iddialarına ilişkin sorusu
ve İçişleri Bakanı Meral Akşener'in
yazılı cevabı (7/2516)

Türkiye Büyük Millet Meclisi
Başkanlığına

Aşağıdaki sorularımı,
İçişleri Bakanı Sayın Meral
Akşener'in yazılı olarak cevaplandırması
için gereğini arz ederim.

Saygılarımla.  11.4.1997

  Bekir Yurdagül

  Kocaeli

Son günlerde yazılı ve görsel
basınımızda hacı adaylarımıza
yönelik çıkan haberlere istinaden;

1.Hacı adaylarına Suudî
Arabistan'a gidebilmeleri için işçi pasaportu
verildiği doğru mudur?

2.İşçi pasaportu verilen
bu hacı adaylarının hepsinin de yaşının
60 yaşın üzerinde olması doğru mudur?
Doğru ise ilginç değil midir?

3.60 yaşın üzerinde olan
bu hacı adaylarına işçi pasaportu veren
emniyet mensupları hakkında bir tahkikat yaptırdınız
mı? Yaptırdıysanız bu görevliler
ne ile suçlanmaktadır?

4.Kutsal bir görev olan hac görevini
yerine getirmek isteyen, inançlı vatandaşlarımıza
yapılan bu büyük bir haksızlık
değil midir? Bu haksızlığın maddî
ve manevî kaybının sorumlusu olarak, çıkıp
kamuoyu önünde özür dilemeyi düşünüyor
musunuz?

5.Diyelim ki 60 yaşındaki vatandaşımızın
birisi Suudî Arabistan'da iş buldu ve işçi
pasaportu için emniyete müracaat etti bu doğaldır,
ama; yüzlerce 60 yaşını aşmış
vatandaşımızın hem de hac döneminde
işçi pasaportu alması için girişimde
bulunması sizce doğal mıdır? Nasıl
izah edersiniz?

 T.C.

 İçişleri Bakanlığı
22.5.1997

 Emniyet GenelMüdürlüğü

 Sayı : B.05.1.EGM.0.12.01.01/105806

Konu : Yazılı Soru Önergesi.

Türkiye Büyük Millet Meclisi
Başkanlığına

İlgi : TBMM Başkanlığının
29.4.1997 gün ve A.01.0.GNS.0.10.00.02-7/2516-6277-17455
sayılı yazısı.

Kocaeli Milletvekili Bekir Yurdagül tarafından
TBMM Başkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

Diyanet İşleri Başkanlığınca
Suudi Arabistan'a işçi vizesi ile herhangi bir görevli
ve hacı götürülmemektedir.

15 Ocak 1997 tarih ve 22878 sayılı
Resmî Gazetede yayınlanan Bakanlıklararası
Hac Komisyon Kararında; 1997 yılı hac mevsiminde
Suudi Arabistan'a kasap, kasap yardımcısı
vb. isimler altında gideceklerle ve bu kişileri götürebilecek
firmalarla ilgili şartlar belirlenmiştir.

1997 yılı hac mevsiminde geçici
işçi vizesi alarak Suudi Arabistan'a gideceklerin
25-50 yaş arasında olması, herhangi bir kamu
kuruluşunda çalışmaması, kasaplık
mesleğinde en az 6 ay sigortalı olarak çalışmış
olması veya kasaplık mesleği ile ilgili belge
ibraz etmesi şartları aranmıştır.

Hac Komisyonunca belirlenen kararda İş
ve İşçi Bulma Kurumunca aranan şartları
taşıyan firmaların 1997 yılı
hac mevsimi süresince 5 000 kasap ve kasap yardımcısı
Suudi Arabistan'a götürebileceği belirtilmiştir.

Bu kişilerin pasaportlarında bulunan
ve Suudi Arabistan Büyükelçiliği ile Konsolosluğunca
verilen işçi vizelerinde sahtecilik bulunmadığı
anlaşılmıştır.

Bilgilerinize arz ederim.

  Dr. Meral Akşener

  İçişleri Bakanı

3. - İzmir Milletvekili Sabri Ergül'ün,
bakanlıkta ve ilgili kuruluşlarda görev yapan
genel müdür, yönetim kurulu üyeleri ve denetçilere
ilişkin sorusu ve Turizm Bakanı Bahattin Yücel'ün
yazılı cevabı (7/2531)  11.4.1997

Türkiye Büyük Millet Meclisi
Başkanlığına

Aşağıdaki sorularımın
Sayın Turizm Bakanı tarafından yazılı
olarak yanıtlanması için gereğini saygıyla
dilerim.

  Sabri Ergül

  İzmir

1.Bakanlığınızda ve
Bakanlığınıza bağlı, ilgili
kamu kurum ve kuruluşlarında, kamu iktisadî
teşebbüslerinde, sermayesi tamamen ve kısmen
devlete ait kamu iktisadî kuruluşlarında, bankalar,
şirket ve Tarım, Kredi, Satış, Üretim
Kooperatif ve Kooperatif Birliklerinde, Vakıflarda, Fonlarda
ve yönetimi vesayeti size ve Bakanlığınıza
bağlı ve ilgili her sıfat ve türdeki kamu
ve özel hukuk hükümlerine tabi Kamu İktisadî
Teşebbüsü, banka ve ortaklıklarca, kooperatif
birliklerince kurulmuş, iştirak edilmiş kamu
ve özel hukuk hükümlerine tabi kurum, kuruluş,
banka, ortaklık ve vakıflarda görev yapan,
çalışan atanmış ve/veya seçilmiş,
atanması ve/veya seçimi Bakanlığınızın
iznine, onayına tabi yukarıda sayılan yerlerde
görevli;

Genel Müdür,

Yönetim Kurulu (İdare Meclisi) Üyesi,

Denetçi (murakıp) kişilerin isimleri
ve görev yaptıkları yerler nerelerdir?

 T.C.

 TurizmBakanlığı 22.5.1997

 Hukuk Müşavirliği

 Sayı : B.170.HKM.0.00.00.00.664-15283

Türkiye Büyük Millet Meclisi
Başkanlığı

(GenelSekreterliği)

İlgi : 29.4.1997 Tarih ve 2693/17500 sayılı
yazınız.

İzmir Milletvekili Sayın Sabri Ergül'e
ait yazılı soru önergesi incelenmiştir.

Soru önergesinde sorulan sorular doğrultusunda,

1.Merkez Müdürü Ali Özer'in
Turaş Turizm ve Ticaret A.Ş. (Uluslararası
Kongre Sarayı Tesisleri İşletmeciliği
Ticaret Anonim Şirketi), Otem Uygulamalı Turizm Eğitimi
ve İşletmeciliği A.Ş. ve Turizm Danışma
Vakfında yönetim kurulu üyesi olarak görev
aldığını, bu kurumlardan yalnızca
Otem A.Ş. tarafından yüksek planlama kurulu
kararı doğrultusunda 13 000 000 TL. hakkı huzur
ödendiğini,

2.Yatırımlar GenelMüdürü
Haluk Akar'ın Bakanlığımız alt
yapı yatırımlarına ilişkin müşavirlik
hizmetlerini yürüten ve Kalkınma Bankasının
% 99.9 hissedarı olduğu Kalkınma Holding A.Ş.'nin
yönetim kurulu üyesi olduğunu ve üyeliği
için brüt 15 000 000 TL. hakkı huzur ödendiğini,

3.Bakanlık çalışanları
tarafından üyeleri arasında sosyal dayanışma
ve yardımlaşmayı sağlamak amacıyla
kurulmuş olan Turizm Danışma Vakfının
(TUDAV) denetim ve vesayet bakımından Bakanlığımıza
bağlı olmadığını,

Bilgilerinize arz ederim.

  Bahattin Yücel

  TurizmBakanı

4.- İzmir Milletvekili Sabri Ergül'ün,
yataklı sağlık tesisleri ile bunların
yatak sayısına ilişkin Başbakandan sorusu
ve DevletBakanı Ahmet Cemil Tunç'un yazılı
cevabı (7/2545)

Türkiye Büyük Millet Meclisi
Başkanlığına

Aşağıdaki sorularımın
Sayın Başbakan tarafından yazılı
olarak yanıtlanması için gereğini saygıyla
dilerim.

  Sabri Ergül

  İzmir

1.Halen Türkiye'de;

- Sağlık Bakanlığına,

- Çalışma ve Sosyal Güvenlik
Bakanlığına,

- Diğer Bakanlıklara,

- Üniversitelere,

- Belediye ve İl Özel İdarelerine,

- Kamu Kurum ve Kuruluşlarına, KİT,
Banka ve Şirketlere,

- Özel ve Resmî Vakıflara,

- Gerçek ve tüzel özel kişi,
kurum, şirket ve kuruluşlara,

- Ve diğer özel, resmî gerçek
ve tüzelkişi ve kuruluşlara,

ait kaç adet yataklı sağlık
tesisi ve buralarda toplam kaç yatak vardır?

2.Buralardan;

- Sağlık Bakanlığına,

- Çalışma ve Sosyal GüvenlikBakanlığına,

- Diğer Bakanlık ve kamu kuruluşlarına,

- Üniversitelere,

- Belediye ve İl Özel İdarelerine,
ait olan, özetle kamuya, devlete ait sayılan hasta
yatak sayısı ile özel vakıflara ve özel
gerçek ve tüzelkişilere, özel şirket
ve kuruluşlara ait hasta yatak sayısı ayrı
ayrı ve toplam olarak nedir? Yukarıda isimleri yazılı
resmî ve özel kuruluşlar itibariyle herbirine
ait hasta yatak sayısı nedir?

3.Ve bunların il il itibariyle toplam
resmî, özel yatak sayıları nedir?

Ve o illerin nüfuslarına göre kişi
başına düşen hasta yatak sayısı
nedir?

 T.C.

 DevletBakanlığı 21.5.1997

 Sayı : B.02.0.012-10688

Konu : Soru Önergesi.

Türkiye Büyük Millet Meclisi
Başkanlığına

İlgi : a)Devlet Bakanlığının
(Sayın Lütfü Esengün) 6.5.1997 tarih ve
B.02.0.0010/02781 sayılı yazısı.

b)29.4.1997 tarih ve A.01.0.GNS.0.10.00.02-7/2545-6308/17515
sayılı yazınız.

Bakanlığımıza ilgi yazınızla
intikal ettirilen, İzmir Milletvekili Sayın Sabri
Ergül'ün 7/2545-6308 sayılı yazılı
soru önergesine verilen cevap ekte gönderilmiştir.

Bilgilerinizi ve gereğini arz ederim.

  Ahmet Cemil Tunç

  DevletBakanı

Soru 1.Halen Türkiye'de; Sağlık
Bakanlığına, Çalışma ve
Sosyal Güvenlik Bakanlığına, diğer
bakanlıklara, üniversitelere, belediye ve il özel
idarelerine, kamu kurum ve kuruluşlarına, Kit, banka
ve şirketlere, özel ve resmî vakıflara,
gerçek ve tüzel özel kişi, kurum, şirket
ve kuruluşlara ve diğer özel, resmî-gerçek
ve tüzelkişi ve kuruluşlara ait kaç adet
yataklı sağlık tesisi ve buralarda toplam kaç
yatak vardır?

Cevap 1.Halen Türkiye'de Türk Medenî
Kanununa göre kurulmuş olan vakıflara ait 7
adet yataklı sağlık tesisi bulunmakta olup,
buralarda toplam 566 yatak sayısı mevcuttur.

Soru 2.Buralardan; Sağlık Bakanlığına,
Çalışma ve Sosyal GüvenlikBakanlığına,
diğer bakanlık ve kamu kuruluşlarına,
üniversitelere, belediye ve il özel idarelerine ait
olan, özetle kamuya, devlete ait sayılan hasta yatak
sayısı ile özel vakıflara ve özel
gerçek ve tüzelkişilire, özel şirket
ve kuruluşlara ait hasta yatak sayısı ayrı
ayrı ve toplam olarak nedir? Yukarıda isimleri yazılı
resmî ve özel kuruluşlar itibariyle herbirine
ait hasta yatak sayısı nedir?

Cevap 2.Vakıflar Genel Müdürlüğü
bünyesinde faaliyet gösteren Bezmi-i alem Valide Sultan
Vakıf Gureba Hastanesi 600 yatak kapasitesi ile hizmet
görmektedir.

5. - İzmir Milletvekili Sabri Ergül'ün;

- Bakanlıkta ve ilgili kuruluşlarda
görev yapan genel müdür, yönetim kurulu üyesi
ve denetçilere,

- Bakanlıkta görev yapan bazı
unvanlı personelin sayısına,

İlişkin soruları ve Bayındırlık
ve İskân Bakanı Cevat Ayhan'ın yazılı
cevabı (7/2527, 2559)

Türkiye Büyük Millet Meclisi
Başkanlığına

Aşağıdaki sorularımın
Sayın Bayındırlık ve İskân
Bakanı tarafından yazılı olarak yanıtlanması
için gereğini saygıyla dilerim.

  Sabri Ergül

  İzmir

1.Bakanlığınızda ve
Bakanlığınıza bağlı, ilgili
kamu kurum ve kuruluşlarında, kamu iktisadî
teşebbüslerinde, sermayesi tamamen ve kısmen
devlete ait kamu iktisadî kuruluşlarında, bankalar,
şirket ve Tarım, Kredi, Satış, Üretim
Kooperatif ve Kooperatif Birliklerinde, vakıflarda, fonlarda
ve yönetimi vesayeti size ve Bakanlığınıza
bağlı ve ilgili her sıfat ve türdeki kamu
ve özel hukuk hükümlerine tabi Kamu İktisadî
Teşebbüsü, banka ve ortaklıklarca, kooperatif
birliklerince kurulmuş, iştirak edilmiş kamu
ve özel hukuk hükümlerine tabi kurum, kuruluş,
banka, ortaklık ve vakıflarda görev yapan,
çalışan atanmış ve/veya seçilmiş,
atanması ve/veya seçimi Bakanlığınızın
iznine, onayına tabi yukarıda sayılan yerlerde
görevli;

Genel Müdür,

Yönetim Kurulu (idare Meclisi) Üyesi,

Denetçi (murakıp) kişilerin isimleri
ve görev yaptıkları yerler nerelerdir?

Türkiye Büyük Millet Meclisi
Başkanlığına

Aşağıdaki sorularımın
Sayın Bayındırlık ve İskân
Bakanı tarafından yazılı olarak yanıtlanması
için gereğini saygıyla dilerim.

  Sabri Ergül

  İzmir

1.Bakanlığınızda ve
Bakanlığınıza bağlı, ilgili
kamu kurum ve kuruluşlarında;

a)Müsteşar sayısı
nedir?

b)Genel müdür sayısı
nedir?

c)Müsteşar ve genel müdür
derece ve statüsünde olup da, başkan veya başka
bir sıfatla yüksek dereceli personel sayısı
nedir?

2.Bakanlığımız merkez
ve taşra teşkilatında ve Bakanlığınıza
bağlı ve ilgili kamu kurum ve kuruluşlarında,
kamu iktisadî teşebbüslerinde, banka ve şirketler
ile her türden Tarım, Kredi, Satış ve
diğer Kooperatif Birliklerinde, başmüşavir,
müşavir, danışma adı altında
görev yapan daimî geçici personel sayısı
nedir?

3.Kadrosu Bakanlığınızda
veya yukarıda 2 nci maddede sayılan Bakanlığınıza
bağlı ve ilgili kamu kurum ve kuruluşlarında
veyahutta kadrosu diğer TBMM, Başbakanlık, Bakanlık,
Belediye, Banka, KİT, Şirket ve benzeri kamuya ait
kurum ve kuruluşlarda, fon yönetimlerinde olup da,
Bakanlığınızda görevlendirilen Bakan
olarak size bağlı, size hizmet sunan Bakan, Bakanlık
Başmüşaviri, Bakan Özel Müşaviri,
danışman adı altında görev yapan
geçici ve daimî, tam mesai ve/veya kısmî
mesai vererek çalışan kişi, personel
sayısı nedir?

 T.C.

 Bayındırlık ve İskân
Bakanlığı 22.5.1997

 Basın ve Halkla İlişkiler Müşavirliği

 Sayı : B.09.0.BHİ.0.00.00.25/2-A/994

Konu :İzmir Milletvekili Sabri Ergül'ün

           Yazılı Soru Önergeleri.

Türkiye Büyük Millet Meclisi
Başkanlığına

İlgi : a)T.B.M.M.'nin 29 Nisan 1997
gün ve A.01.0.GNS.0.10.00.02-6451 sayılı yazısı.
(7/2527)

b)T.B.M.M.'nin 29 Nisan 1997 gün ve A.01.0.GNS.0.10.00.02-6459
sayılı yazısı. (7/2559)

İlgi yazılar ekinde alınan,
İzmir Milletvekili Sabri Ergül'ün "Bakanlıkta
ve ilgili kuruluşlarda görev yapan genel müdür,
yönetim kurulu üyesi ve denetçiler ile unvanlı
personel sayısı"na dair Bakanlığımıza
yönelttiği yazılı soru önergeleri
incelenmiştir.


Bakanlığımızda Görev
Yapan GenelMüdürler :

Adı - Soyadı                      Görev
Yeri                                          Başlama Tarihi

Mahmut Okutan                 Yapı İşl.
Gn. Müdürü                           9.4.1996

Prof. Dr. Necdet Aral          Tek. Arş. ve
Uyg. Gn. Müdürü

                                                
               (Görevlendirme)           15.4.1997

Oktay Ergünay                     Afet işl.
Gn. Müdürü                          12.3.1992

Bakanlığımızda Görev
Yapan Müsteşar, Genel Müdür, Yüksek
Dereceli Personel ve Bakanlık Müşaviri Sayısı
:

Unvanı  Sayısı



Müsteşar    1

Genel Müdür    3

Yüksek Dereceli Personel 19

Bakanlık Müşaviri (Asil) 10

Bakanlık Müşaviri (Vekil)   2

Kadrosu Başka Teşkilatta olup, Bakanlığımızda

Görev Yapan Bakanlık Müşaviri
(Vekil)   3

Açıktan Atanan Memur Sayısı
10

Açıktan Atanan İşçi
Sayısı   8

Bakanlığımızın Bağlı
Kuruluşu Olan Karayolları Genel Müdürlüğünde
Yönetim Kurulu (İdare Meclisi) Üyesi, Denetçi
(Murakıp) bulunmamakta, Genel Müdürlük görevini
ise Yaman KÖK yürütmektedir.

Ayrıca; Genel Müdür dışında,
Genel Müdür derece ve statüsünde Başkan
veya başka bir sıfatla yüksek dereceli personeli
ile Başmüşavir ve Danışman adı
altında daimî - geçici personel görev
yapmamaktadır.

Kadrosu Karayolları GenelMüdürlüğünde
olup da Bakanlığımızda Bakan, Bakanlık
Başmüşaviri, Bakan Özel Müşaviri,
danışman adı altında görev yapan
personel de bulunmamaktadır.

İller Bankası Genel Müdürlüğünde
ise;

Nihat Baş
     Genel MüdürMerkezde
(Ankara)

Mehmet Özyol              Yönetim Kurulu
Üyesi                              "             "

Refik Arslan                  Yönetim Kurulu
Üyesi                             "             "

Muharrem Patır              Denetçi
                                                  "     
       "

Kaya Boyraz                  Denetçi (Seçimle)
                                   "             "

çalışmakta olup; bu unvanlarda
çalışanlar atama yoluyla göreve getirilmekte,
sadece bir denetçi Banka GenelKurulunca seçilmektedir.

Ayrıca; Başmüşavir, müşavir,
danışman adı altında görev yapan
daimî ve geçici personel olmadığı
gibi, Bankada bu unvanları haiz kadro da bulunmamaktadır.

Bilgilerinize arz ederim.

  Cevat Ayhan

  Bayındırlık ve İskân
Bakanı

6. -İzmir Milletvekili Sabri Ergül'ün,
personel atamalarına ilişkin sorusu ve Bayındırlık
ve İskân Bakanı Cevat Ayhan'ın yazılı
cevabı (7/2569)

Türkiye Büyük Millet Meclisi
Başkanlığına

Aşağıdaki sorularımın
Sayın Bayındırlık ve İskân
Bakanı tarafından yazılı olarak yanıtlanması
için gereğini saygıyla dilerim.

  Sabri Ergül

  İzmir

1.Türkiye Cumhuriyeti 54 üncü
Hükümetinde Bakan olarak görevlendirildiğiniz
tarihten günümüze kadar; Bakanlığımız
merkez ve taşra teşkilatlarına, Bakanlığınıza
bağlı ve ilgili kamu kurum ve kuruluşlarına,
kamu ve özel hukuk hükümlerine tabi kamu iktisadî
teşebbüs, ortaklık ve iştirakleri sayılan
kurum kuruluş, banka, şirket, Tarım, Kredi,
Satış, Üretim ve diğer türden Kooperatif
Birlikleri ile bu kuruluşlarca kurulmuş, iştirak
edilmiş, yönetimi ve vesayeti Bakan olarak size ve
Bakanlığınıza ait kamu ve özel hukuk
hükümlerine tabi kamu kurum ve kuruluşları,
vakıf ve fonlar ile atanması için onay, izin
verme yetkisi size ve Bakanlığınıza ait
kuruluşlara verilen, tahsis edilen her derece ve sıfattaki
daimî ve geçici memur, işçi ve sözleşmeli
personel kadro sayısı nedir? Kaç atama yapılmıştır?

Yeni verilen bu kadrolar ile eskiden kadrosu olup
da münhal bulunan yerlere atanma işlemi yapılan
personel sayısı nedir?

2.Bakanlığınızın
Başbakanlıktan; ve Bakanlığınıza
bağlı ve ilgili yukarıda sayılan kurum
ve kuruluşların direk ve/veya Bakanlığınız
yoluyla Başbakanlıktan yeni kadro verilmesi ve mevcut
münhal kadrolara atama yapılması için
talepte bulundukları, izin, onay istedikleri kadro ve atama
izin taleplerinin kadro, kişi olarak sayısı
nedir?

 T.C.

 Bayındırlık ve İskân
Bakanlığı 22.5.1997

 Basın ve Halkla İlişkiler Müşavirliği

 Sayı : B.09.0.BHİ.0.00.00.25/2-A/992

Konu : İzmirMilletvekili Sabri Ergül'ün

           Yazılı Soru Önergesi.

Türkiye Büyük Millet Meclisi
Başkanlığına

İlgi : T.B.M.M.'nin 29 Nisan 1997 gün
ve A.01.0.GNS.0.10.00.02-6459 sayılı yazısı.
(7/2569)

İlgi yazı ekinde alınan, İzmir
Milletvekili Sabri Ergül'ün "Daimî ve geçici
memur, işçi ve sözleşmeli personel sayısı
ile personel atamaları"na dair Bakanlığımıza
yönelttiği yazılı soru önergesi incelenmiştir.

Bakanlığımız Merkez ve Taşra
Teşkilatında çalışmakta olan
memur ve işçi kadrolarına ilişkin liste
(Ek-1) ile açıktan atama yapılan memurların
kadro unvanları ve atama gerekçeleri (Ek-2) ekte
sunulmuştur.

Bakanlığımızın bağlı
kuruluşu olan Karayolları GenelMüdürlüğüne
29.6.1996 tarihinden günümüze kadar memur, işçi
ve sözleşmeli personel kadrosu verilmemiş; münhal
bulunan memur kadrolarından 1 adedine 4046 sayılı
Özelleştirme Uygulamalarının Düzenlenmesine
ve Bazı Kanun ile Kanun Hükmünde Kararnamelerde
Değişiklik Yapılmasına Dair Kanunun 22
nci maddesi, 9 adedine 3713 sayılı Terörle
Mücadele Kanununun Ek-1 inci maddesi, 2 adedine 3419 sayılı
Bazı Suç Failleri Hakkında Uygulanacak Hükümlere
Dair Kanun gereğince, 1 adedine 657 sayılı Kanunun
222 nci maddesine göre çıkarılan "Yurt
İçinde Mecburî HizmetKarşılığı
Öğrenci Okutma ve İhtisas Yaptırma Yönetmeliği"
çerçevesinde Başbakanlığın
25.11.1996 gün, 22288 sayılı açıktan
atama izni ve 1 adedine Danıştay 12 nci Dairesinin
20.6.1996 tarih, 1995/9152 Esas, 1996/2274 Karar No.lu Kararı
ve Başbakanlığın 25.12.1996 tarih ve 24423
sayılı açıktan atama izni ile olmak
üzere toplam 14 kadroya açıktan atama yapılmıştır.

Ayrıca, Başbakanlıktan yeni memur
ve sözleşmeli personel kadrosu verilmesi ve münhal
memur kadrolarına açıktan atama izni verilmesi
talebinde bulunulmamış, bunlarla birlikte sözleşmeli
kadrolardan 6 adet programcı pozisyonuna 13.12.1996 tarihinde
açıktan atama izni istenilmiş ve bu talep
Başbakanlığın 25.12.1996 tarih ve 24423
sayılı yazılarıyla uygun görülmüş,
ancak bu kadrolara da açıktan atama yapılmamıştır.

İller Bankası Genel Müdürlüğüne
ise ilave yeni kadro tahsisi yapılmamıştır.

10.11.1996 tarih ve 22813 mükerrer sayılı
Resmî Gazetede yayımlanan 96/8631 sayılı
BakanlarKurulu Kararı eki liste ile 190 sayılı
Kanun Hükmünde Kararname uyarınca her yıl
olağan yapılan kadro değişiklikleri gerçekleşmiş,
böylece Merkezde 275, Taşrada 408 dolu kadronun (çalışanların
derece terfilerini teminen) dereceleri yükseltilmiştir.
Aynı Kararname ile Merkezde münhal bulunan 22 adet
kadro sınıf, unvan ve derece değişikliğine
uğramıştır.

Bankada 657 sayılı Kanuna tabi kadro
sayısı 3 803'tür. Geçici memur kadrosu
ile sözleşmeli personel bulunmamaktadır.Yine
bankada daimî işçi kadrosu 644, geçici
işçi çalıştırma vizesi
ise 484 adam/aydır.

Eskiden münhal bulunan ve yukarıda sözü
edilen kararname ile değişikliğe uğrayan memur
kadrolarına 1.7.1996 tarihinden itibaren kurum içi
nakil, görevlendirme, sağlık ve eş durumu,
unvan değişikliği, mahkeme kararı uygulaması
ve ailevî nedenlerden dolayı yapılan atama
sayısı 83 olup, bunun 14 tanesi Devlet Pesonel Başkanlığınca
4046 sayılı Kanuna göre yapılmış
atamadır.

Başbakanlıktan münhal kadrolara
atama yapılmak üzere 7 kişi için izin
talebinde bulunulmuş, bunlardan 4 kişiye izin verilmiş
diğer 3 kişi için henüz bir cevap alınamamıştır.

Ayrıca; İlbank GenelMüdürlüğünün
memur ve işçi kadrolarını içeren
liste ektedir. (Ek-3)

Bilgilerinize arz ederim.

  Cevat Ayhan

  Bayındırlık ve İskân
Bakanı

     (EK - 1)

BAYINDIRLIK VE İSKÂN BAKANLIĞI
KADRO DURUMU

(1.5.1997 Tarihi İtibariyle)


             MerkezTaşraFon
   Döner Sermaye
    Toplam                


 Dolu Boş Toplam Dolu  Boş Toplam
Dolu Boş Toplam Dolu Boş Toplam  Dolu   Boş
 Toplam

GİH 663 883 1 546 1 309 730 2 039 103 435
538 10 12 22 2 085 2 060 4 145

TH 734 666 1 400 3 972 1 332 5 304       4 706 1
998 6 704

SH 12 24 36 5 24 29       17 48 65

YH 143 66 209 236 132 368 20 8 28    399 206 605



TOPLAM 1 552 1 639 3 191 5 522 2 218 7 740 123 443
566 10 12 22 7 207 4 312 11 519



BAKANLIĞIMIZ İŞÇİ
KADRO DURUMU

(1.5.1997 Tarihi İtibariyle)

   MerkezBirimleri
     Yapı İşleri     Afet İşleri
   Fon (Taşra)  (Tau Gn. Md. Fon Taşra
Toplam

 Dolu  33      602     473  -              25  5
721   6 854

 Boş  54  1 406  1 455  366               
                    20     3 301

                     TOPLAM  87  2 008  1 928  366
                         25       20 5 721 10 155



BAKANLIĞIMIZ MEMUR VE İŞÇİ
GENEL TOPLAMI

 Dolu Boş Toplam

     Memur    7 207 4 312 11 519

                            İşçi
   6 854 3 301 10 155

                                Toplam  14 061 7
613 21 674

(EK - 2)

BAYINDIRLIK VE İSKÂN BAKANLIĞI

AÇIKTAN ATANAN PERSONEL (MEMUR)

(MERKEZ + TAŞRA)

Kadro  Kad. Kad.

Unvanı        
Sınıfı Der. Adedi Atama Gerekçesi
                                                         

Özel Kalem    Başbakanlığın
31.7.1996 tarih ve 13652 sayılı yazısı
ile 
Müdürü GİH 1 1 gerekli iznin verilmesi 
üzerine  657  sayılı  Devlet Me-
    murları Kanununun değişik 59 ve 60 ıncı
maddeleri uya-
    rınca.

Mühendis THS 5 1 BaşbakanlıkPersonel
ve Prensipler GenelMüdürlüğü-
    nün 19.11.1996 tarih ve 21898 sayılı müsaade
yazısına
    istinaden 657 sayılı Kanunun değişik
45 ve 92 nci mad-
    deleri uyarınca açıktan ataması
yapılmıştır.

Mühendis THS 5 3 Başbakanlık Personel
ve Prensipler Genel Müdürlüğü-
    nün 9.12.1996 tarih ve 23241 sayılı müsaade
yazısına
    istinaden 657 sayılı DevletMemurları
Kanununun de-
    ğişik 45 ve 92 nci maddeleri uyarınca atamaları
yapıl-
    mıştır.

Müsteşar GİH 1 1 657 Devlet Memurları
Kanununun değişik 92 nci mad-
    desi ile 2451 sayılı Kanunun 2 nci ve bu Kanuna
4158
    sayılı Kanunla eklenen ek madde gereğince
4'lü kararla
    ataması yapılmıştır.

Mühendis THS 5 3 İçişleri
Bakanlığının 2.12.1997 tarih ve 18713
sayılı
    9.1.1997 tarih ve 1030 sayılı, teklif yazıları
üzerine,
    4131 sayılı Kanunun 3 üncü maddesi
ve Terör Eylemle-
    leri nedeniyle şehit ve malul olanların yakınlarının
ve
    çalışabilecek durumdaki malullerin kamu
kurum ve ku-
    ruluşlarında istihdamı hakkındaki
yönetmeliğin 11 inci
    maddesi ile 657 sayılı Devlet Memurları
Kanununun de-
    ğişik 36, 45, 48 ve 54 üncü maddeleri
uyarınca ilk defa
    memuriyete atamaları yapılmıştır.

Mimar THS 5 1 Başbakanlık Personel ve
Prensipler GenelMüdürlüğü-
    nün 13.2.1997 tarih ve 2767 sayılı müsaade
yazısına
    istinaden 657 sayılı DevletMemurları
Kanununun de-
    ğişik 45 ve 92 nci maddeleri uyarınca açıktan
ataması
    yapılmıştır.

  TOPLAM   :10

Not : Bakanlığımız Merkez
ve Taşra Teşkilatının Teknik Personel
(İnşaat Müh. Jeo. - Jeofizik Müh., Harita
Müh., Bilgisayar Müh. - Mimar ve Şehir Plancısı)
ihtiyacını karşılamak amacıyla
567 kişilik Başbakanlıktan açıktan
(İlk defa) atama izni alınmış olup,
yapılacak memuriyet sınavı için halen
çalışmalarımız devam etmektedir.

Açıktan Atanan Personel (İşçi)

TOPLAM : 8

Açıktan ataması yapılan
8 adet işçi personel, Terörle Mücadele
Yasasının 13.11.1995 tarih ve 4131 sayılı
Kanunun 3 üncü maddesi gereğince atanmıştır.

7.- Balıkesir Milletvekili İ.
Önder Kırlı'nın, polis emeklileri arasındaki
eşitsizliğin giderilmesine yönelik çalışmalara
ilişkin sorusu ve İçişleri Bakanı
Meral Akşener'in yazılı cevabı (7/2580)

Türkiye Büyük MilletMeclisi
Başkanlığına

Aşağıdaki soruların İçişleri
Bakanı tarafından yazılı olarak yanıtlanmasını
saygıyla dilerim.

  17.4.1997

  İ. Önder Kırlı

  Balıkesir

1.28 Aralık 1988'de çıkarılan
351 sayılı KHK ile yapılan düzenlemede
bu tarihten önce emekli olanlar dikkate alınmadığı
için polis emeklileri arasında yaratılan
ikilik ve eşitsizliğin giderilmesi konusunda Bakanlığınız
ne düşünmektedir?

2.Yaşamlarını ülkemizin
güvenliğine adayarak, aynı onurlu görevi
yapan, aynı eğitimden geçmiş sadece farklı
zamanlarda emekli oldukları için bir bölümü
haklarını alamamış, emekli güvenlik
mensuplarımızın bu mağduriyetlerinin
giderilmesi yolunda Bakanlığınızca yapılan
herhangi bir çalışma var mıdır?

3.Bu konuda TBMM'ne verilen ve halen Plan ve
Bütçe Komisyonuna sevkedilmiş bulunan yasa teklifleri
hakkında hükümetin düşüncesi
nedir? Uygun görüyor ve destekliyorsanız teklifin
komisyonda öncelikle ele alınması konusunda
hükümetin bir girişimi olacak mıdır?

 T.C.

 İçişleri Bakanlığı
22.5.1997

 Emniyet Genel Müdürlüğü

 Sayı : B.05.1.EGM.0.12.01.01/105805

Konu : Yazılı Soru Önergesi.

Türkiye Büyük MilletMeclisi
Başkanlığına

İlgi : TBMM Başkanlığının
29.4.1997 gün ve A.01.GNS.0.10.00.02-7/2580-6384/17702 sayılı
yazısı.

Balıkesir Milletvekili İ. Önder
Kırlı tarafından TBMM Başkanlığına
sunulan ve tarafımdan yazılı olarak cevaplandırılması
istenilen soru önergesinin cevabı aşağıya
çıkarılmıştır.

23.12.1988 tarihinde çıkarılan
351 sayılı Kanun Hükmünde Kararname ile
Emniyet Hizmetleri Sınıfı Personelinden Polis
Memurları ve Komiser Sınıfındaki personelin
en son yükselebilecekleri dereceler yükseltilmiş,
ancak bu tarihten önce emekli olanlar için herhangi
bir hüküm getirilmemiştir.

Tahsil, hizmet ve rütbe itibariyle aynı
olmasına rağmen farklı emekli aylığı
alanların aralarındaki bu farkın giderilmesi
için 2.11.1992 tarihinde kanun teklifi hazırlanmış,
bu teklif kanun tasarısı durumuna dönüştürülerek
2.12.1993 tarihinde TBMM'ne sunulmuş, Plan ve Bütçe
Komisyonunda 27.10.1994 tarihinde görüşülerek
1/1652 esas, 77 karar sayısıyla Genel Kurula gönderilmiş,
dönem içinde görüşülemediği
için kadük duruma düşmüştür.

Aynı tasarı 3.5.1996 tarihinde tekrar
TBMM'ne gönderilmiş olup, Plan ve Bütçe
Komisyonunun 2/163 sayısına kayden görüşülmeyi
beklemektedir.

Bilgilerinize arz ederim.

  Dr. Meral Akşener

  İçişleri Bakanı

8. - İzmir Milletvekili Sabri Ergül'ün,
bakanlıkta görev yapan bazı unvanlı
personel sayısına ilişkin sorusu ve Millî
Savunma Bakanı Turhan Tayan'ın yazılı
cevabı (7/2591)

Türkiye Büyük MilletMeclisi
Başkanlığına

Aşağıdaki sorularımınSayınMillî
Savunma Bakanı tarafından yazılı olarak
yanıtlanması için gereğini saygıyla
dilerim.

  Sabri Ergül

  İzmir

1.Bakanlığınızda ve
Bakanlığınıza bağlı, ilgili
kamu kurum ve kuruluşlarında;

a)Müsteşar sayısı
nedir?

b)Genel müdür sayısı
nedir?

c)Müsteşar ve genel müdür
derece ve statüsünde olup da, başkan veya başka
bir sıfatla yüksek dereceli personel sayısı
nedir?

2.Bakanlığımız merkez
ve taşra teşkilatında ve Bakanlığınıza
bağlı ve ilgili kamu kurum ve kuruluşlarında,
kamu iktisadî teşebbüslerinde, banka ve şirketler
ile her türden Tarım, Kredi, Satış ve
diğer kooperatif birliklerinde, başmüşavir,
müşavir, danışman adı altında
görev yapan daimî geçici personel sayısı
nedir?

3.Kadrosu Bakanlığınızda
veya yukarıda 2 nci maddede sayılan Bakanlığınıza
bağlı ve ilgili kamu kurum ve kuruluşlarında
veyahutta kadrosu diğer TBMM, Başbakanlık,Bakanlık,
Belediye, Banka, KİT, Şirket ve benzeri kamuya ait
kurum ve kuruluşlarda, fon yönetimlerinde olup da,
Bakanlığınızda görevlendirilen Bakan
olarak size bağlı, size hizmet sunan Bakan, Bakanlık
Başmüşaviri, Bakan Özel Müşaviri,
danışman adı altında görev yapan
geçici ve daimî, tam mesai ve/veya kısmî
mesai vererek çalışan kişi, personel
sayısı nedir?

 T.C.

 Millî Savunma Bakanlığı
21.5.1997

 Kanun : 1997/424-TÖ

Konu : Soru Önergesi.

Türkiye Büyük MilletMeclisi
Başkanlığına

İlgi : TBMM Başkanlığının
2 Mayıs 1997 tarihli ve KAN.KAR.MD.A.01.0.GNS.0.10.02-7-2591-6359/17624
sayılı yazısı.

İzmir Milletvekili Sabri Ergül tarafından
verilen ve ilgi ekinde gönderilerek cevaplandırılması
istenen "Bakanlıkta görev yapan bazı unvanlı
personel sayısına ilişkin" yazılı
soru önergesinin cevabı ektedir.

Arz ederim.

  Turhan Tayan

  Millî Savunma Bakanı

İzmirMilletvekili Sabri Ergül
Tarafından Verilen

7/2591 Sayılı Yazılı
Soru Önergesinin Cevabı

1.1325 sayılı Millî Savunma
Bakanlığı Görev ve Teşkilâtı
Hakkında Kanuna göre teşkilâtlanmış
bulunan Millî Savunma Bakanlığının
bünyesinde, 3238 sayılı Kanun kapsamında
tüzelkişiliğe haiz olarak kurulmuş bulunan
Savunma Sanayii Müsteşarlığı da dahil
olmak üzere iki müsteşar ve beş müsteşar
yardımcısı görev yapmaktadır.

2.Millî Savunma Bakanlığı
teşkilatında, Genel Müdürlük makamı
bulunmamakla birlikte, 205 sayılı Kanuna göre,
Millî Savunma Bakanlığına bağlı,
ancak özel hukuk hükümlerine tabi ve malî
ve idarî bakımdan muhtar ve hükmü şahsiyeti
haiz olarak kurulmuş bulunan Ordu Yardımlaşma
Kurumunda bir genel müdür görev yapmaktadır.

3.Millî Savunma Bakanlığında,
komutanlık, başkanlık ve daire başkanlığı
düzeyinde 40 yüksek dereceli personel görev yapmaktadır.

4.205 sayılı Kanuna göre
kurulmuş bulunan OYAK GenelMüdürlüğünde
tüm personel, 3959 sayılı SosyalSigortalar
Kanununa tabi olarak çalışmakta olup, genel
müdüre bağlı dört başkanlık
ve dört genel müdür yardımcısı
bulunmaktadır.

5.Kadrosu, Türkiye Büyük Millet
Meclisi, Dışişleri Bakanlığı
ve Savunma Sanayii Müsteşarlığından
olan üç personel, bakan danışmanı
olarak tam mesai ile görev yapmaktadır.

Arz ederim.

  Turhan Tayan

  Millî Savunma Bakanı

9.- Tekirdağ Milletvekili Bayram Fırat
Dayanıklı'nın, Tekirdağ-Çorlu-Havuzlar
Mahallesinin telefon ihtiyacına ilişkin sorusu ve
Ulaştırma Bakanı Ömer Barutçu'nun
yazılı cevabı (7/2605)

22.4.1997

Türkiye Büyük MilletMeclisi
Başkanlığına

Aşağıdaki sorularımın
yazılı olarak Ulaştırma Bakanı
tarafından yanıtlanmasını saygılarımla
arz ederim.

  Dr. B. Fırat Dayanıklı

  Tekirdağ

Tekirdağ İlinin Çorlu İlçesi
Havuzlar Mahallesinin telefon ihtiyacı uzun süredir
karşılanmamakta ve mahalle sakinlerinden bu konuda
şikâyetler gelmektedir.

1.Havuzlar Mahallesinin telefon ihtiyacının
karşılanması için hangi çalışmalar
yapılmaktadır?

2.Çalışmaların ne
zaman bitirilmesi planlanmaktadır?

 T.C.

 Ulaştırma Bakanlığı
21.5.1997

 Araştırma, Planlama ve Koordinasyon

 Kurulu Başkanlığı

 Sayı : B.11.0.APK.0.10.01.21.EA/751-9892

Konu : Tekirdağ Milletvekili Bayram Fırat
Dayanıklı'nın

           Yazılı Soru Önergesi.

Türkiye Büyük MilletMeclisi
Başkanlığına

İlgi : TBMM Başkanlığının
2.5.1997 gün ve A.01.0.GNS.0.10.00.02-7/2605-6410/17761 sayılı
yazısı.

Tekirdağ Milletvekili Bayram Fırat Dayanıklı'nın
7/2605-6410 sayılı soru önergesinin cevabı
ekte sunulmuştur.

Bilgilerinize arz ederim.

  Ömer Barutçu

  Ulaştırma Bakanı

Tekirdağ Milletvekili Bayram FıratDayanıklı'nın

7/2605-6410 Sayılı Yazılı
Soru Önergesi ve Cevabı

Soru : Tekirdağ İlinin Çorlu İlçesi
HavuzlarMahallesinin telefon ihtiyacı uzun süredir
karşılanmamakta ve mahalle sakinlerinden bu konuda
şikâyetler gelmektedir.

1.Havuzlar Mahallesinin telefon ihtiyacının
karşılanması için hangi çalışmalar
yapılmaktadır?

2.Çalışmaların ne
zaman bitirilmesi planlanmaktadır?

Cevap : Tekirdağ İli Çorlu İlçesi
Havuzlar Mahallesi, göçmen konutlarının
bulunduğu bölgedir. Bu mahalle için tatbik edilecek
telefon şebekeleri için (1800/3600 Pr./Lok) proje
hazırlanmasına başlanmış olup,
Eylül 1997 tarihine kadar tamamlanmasını müteakip
telefon tesislerine başlanacaktır.

10. - İstanbul Milletvekili Azmi Ateş'in,
Film - F Filmcilik Ltd. Şti'nin sahte belgelerle fon kaynaklı
destek aldığı iddialarına ilişkin
sorusu ve Kültür Bakanı İsmail Kahraman'ın
yazılı cevabı (7/2613)

Türkiye Büyük MilletMeclisi
Başkanlığına

Aşağıdaki sorularımın
Kültür Bakanı Sayın İsmail Kahraman
tarafından yazılı olarak cevaplandırılmasına
delaletlerinizi arz ederim.

Saygılarımla.  29.4.1997

  Dr. Azmi Ateş

  İstanbul

Bakanlığınız tarafından
verilen Tanıtma Fonu desteklemelerinin suiistimal edildiği,
özellikle 1995 yılı içerisinde bu suiistimallerin
çok olduğu, milletin zor şartlarda ödediği
vergilerle oluşan ve hizmet amaçlı devlet
varlığının talan edildiği iddiaları
yoğunluk kazanmaktadır.

Bu meyanda, "Antika Talanı" adı
ile 2 adet dramatik belgesel film çekimi (Karun Hazineleri
ve Noel Baba Defilesi) projesi sinema sanatçısı
Tarık Akan'ın sahibi olduğu Film F Filmcilik
Ltd. Şti. adına sahte belgelerle destek istendiği
ve bu talebin bir kısmının karşılandığı
bu iddialar arasındadır.

1.Böyle bir talep olmuş mudur?

2.Olmuş ise, ödeme yapılmış
mıdır?

3.Yapılmış ise, ne kadar
yapılmıştır?

4.Ödeme yapılmış ise,
karşılığında bir üretim yapılmış
mıdır?

5.Yapılmış ise, ortaya
çıkan üretim desteklenmeye değer midir?
Yoksa, iddia edildiği gibi, maksat fon desteğinin dolandırılmasına
vasıta mı yapılmıştır?

6.Fon desteğinin alınması
için verilen belgelerin sahte olduğu doğru mudur?

7.Doğru ise, sorumluları kimlerdir?

8.Bu konuda şimdiye kadar herhangi bir
işlem yapılmış mıdır?

9.Yapılmamış ise, yapmayı
düşünüyor musunuz?


 T.C.

 Kültür Bakanlığı 22.5.1997

 Araştırma, Planlama ve Koordinasyon

 Kurulu Başkanlığı

 Sayı : B.16.0.APK.0.12.00.01.940-241

Konu : Yazılı Soru Önergesi.

Türkiye Büyük MilletMeclisi
Başkanlığına

İlgi :T.B.M.M. Başkanlığının
5 Mayıs 1997 gün, KAN.KAR.MÜD.A.01.0.GNS.0.10.00.02-7/2613-6467/17864
sayılı yazısı.

İstanbul Milletvekili Sayın Azmi Ateş'in
Tarık Akan'ın sahibi olduğu Film F Filmcilik
Şirketince çekimi yapılan "Antika Talanı"
adıyla çekilen 2 adet dramatik belgesel (Karun Hazineleri
ve Noel Baba Definesi) film projesi ile ilgili yazılı
soru önergesinin cevabı ekte gönderilmektedir.

Bilgilerinizi arz ederim.

  İsmail Kahraman

  Kültür Bakanı

Cevap 1.Tarık Akan'ın sahibi
olduğu Film F Filmcilik Şirketince çekimi yapılan
"Antika Talanı" adıyla çekilen
2 adet dramatik belgesel (Karun Hazineleri ve Noel Baba Definesi)
film projesi için talep olmuş, Tanıtma Fonu
Kurulunun 28.8.1995 tarih 1995/197 sayılı kararı
gereğince 500 000 (Beşyüzbin) $ tahsis edilmiştir.

Cevap 2.300 000 (Üçyüzbin)
$ ödeme yapılmıştır.

Cevap 3.5.10.1995 tarih ve 343 sayılı
yazıyla 100 000 (Yüzbin) $, 10.11.1995 tarih ve 382
sayılı yazıyla 100 000 (Yüzbin) $, 26.1.1996
tarih ve 28 sayılı yazıyla 100 000 (Yüzbin)
$ olmak üzere toplam 300 000 (Üçyüzbin)
$ ödeme yapılmıştır.

Cevap 4.Dramatik belgesel film çekimi
bitirilmiştir.

Cevap 5.2 adet dramatik belgesel film kasetleri
23.12.1996 tarih ve 461 sayılı yazıyla protokol
gereği Bakanlığımız Telif Hakları
ve Sinema GenelMüdürlüğüne gönderilmiş
Film Kabul Komisyonunca izlenen kasetlerde eksiklikler tespit
edilip eksiklikler giderildikten sonra tekrar izlenmesine karar
verilmiştir.

Proje sahibince 17.3.1997 tarihli yazıyla
yeniden verilen kasetler Bakanlığımız
Telif Hakları ve Sinema GenelMüdürlüğünce
yeniden değerlendirmeye alınmış ve uygun
olduğu kararına varılmıştır.

Cevap 6.Projenin başlangıcında
verilen belgelerin sahte olduğu DevletBakanlığının
16.12.1996 tarih ve 747 sayılı yazısı
ve ekleri ile bildirilmiş, belgelerin sahte olduğu kanaatine
varıldığından Cumhuriyet Başsavcılığına
suç duyurusunda bulunulmuştur.

Cevap 7.Sorumluları Film F Filmcilik
Limited Şirketi Sahibi Tarık Akan ve Yönetmen
Yusuf Kurçenli'dir.

Cevap 8.Suç duyurusunda bulunulmuştur.

Cevap 9.İşlem yapılmıştır.

Yukarıda da belirtildiği üzere, 300
000 (Üçyüzbin) $'ın ödemesi yapılmış
olup 200 000 (İkiyüzbin) $'ın proje sahibi
tarafından istenmesine rağmen, sahte belgeler nedeniyle
ödemesi durdurulmuştur.

11.- İstanbul Milletvekili Bülent
Akarcalı'nın;

- Turizm yatırımları için
tahsis edilmek üzere belirlenen yerlere,

Aydın Milletvekili Yüksel Yalova'nın;

- Büyük Menderes Deltası Millî
Parkına,

İlişkin soruları ve OrmanBakanı
M. Halit Dağlı'nın yazılı cevabı
(7/2631, 2634)

Türkiye Büyük MilletMeclisi
Başkanlığına

Aşağıdaki sorularımın
Orman Bakanı SayınHalitDağlı tarafından
yazılı olarak cevaplandırılmasını
arz ederim.

  Bülent Akarcalı

  İstanbul

6831 sayılı Orman Kanununun 17 nci
maddesine dayanarak turizm yatırımları için
tahsis etmek üzere ilana çıkardığınız
yerlerle ilgili olarak;

1.Bu yerler tahsise çıkarılmadan
önce TurizmBakanlığı ile yatırımların
çapı, uygunluğu hakkında görüşmeler
yapılmış mıdır? Yapılmışsa,
hangi tarihlerde ve hangi düzeyde olmuştur?

2.Bu yatırımların çevreye
uyumunu sağlamak için Çevre Bakanlığı
ile görüşmeler yapılmış mıdır?
Yapılmışsa, hangi tarihlerde ve hangi düzeyde
gerçekleşmiştir?

3.Bu yatırımların çevreye,
ormanlara zarar vermemeleri için ne gibi tedbirler alacaksınız?

4.Son 5 yılda Bakanlığınız
hangi kuruluş ve kişilere hangi tahsisleri yapmıştır?

Türkiye Büyük MilletMeclisi
Başkanlığına

Aşağıdaki sorularımın
Orman Bakanı Sayın Halit Dağlı tarafından
yazılı olarak cevaplandırılmasını
tensiplerinize arz ederim.

Saygılarımla.  30.4.1997

  Dr. Yüksel Yalova

  Aydın

Ülkemizin doğal zenginliklerinden Dilek
Yarımadası, Büyük Menderes Deltası
Millî Parkı, emsalleri arasında fauna ve flora
açısından büyük önem taşımaktadır.

Ancak son günlerde Ege Bölgemizin tek korunabilmiş
yeşil alanının, doğa harikası bu
Millî Parkı'nın, sınırlarının
değiştirilerek daraltılması, kısmen
satılması, mevcut yerleşim yerleri haricindeki
bazı bölgelerinin imara açılacağı
gibi çevreyi yağmalamaya yönelik çalışmaların
yapıldığı yaygın bir söylenti
halindedir.

1.Millî Park sınırlarının
daraltılması kararı alınmış
mıdır?

2.Millî Park sınırları
içindeki mevcut yerleşim yerlerinin haricinde kalan
yerler de imara açılacak mıdır?

3.Yakın geçmişte meydana
gelen ve binlerce dekar asırlık ormanın içindeki
canlılarla birlikte yok olmasına neden olan yangının,
Millî Parkı imara açmak isteyen spekülatörlerce
çıkarıldığı doğru mudur?

4.Olay yerinde, kundakçıların
kullandığı üstüpü ve gazlı
bez gibi bazı bu fiilde kullanılan malzemenin elde
edilmesine rağmen, sonuçları halen açıklanmayan
soruşturma ne safhadadır?

5.İleride bu gibi yangın felaketlerinin
olmaması için ne gibi tedbirler alınmıştır?

6.Yangından sonra yeniden yetişmekte
olan fidelerin ve park içindeki zeytinliklerin korunması
için ne gibi tedbirler alınmaktadır?

7.Millî Park bölgesinde yeni ağaçlandırma
ve tohumlama çalışmaları yapılmakta
mıdır?

8.Deltaya hayat veren Büyük Menderes
nehrinde meydana gelmekte olan aşırı kirliliğe
karşı bu güne kadar ne gibi önlemler alınmıştır?

   T.C.

 OrmanBakanlığı 22.5.1997

 Araştırma, Planlama ve Koordinasyon

 Kurulu Başkanlığı

 Koordinasyon ve Mevzuat

 Dairesi Başkanlığı

 Sayı : KM.1.SOR./352-1652

Konu : Soru Önergeleri.

Türkiye Büyük MilletMeclisi
Başkanlığına

(Kanunlar ve Kararlar Dairesi Başkanlığı)

İlgi : Türkiye BüyükMilletMeclisi
Başkanlığının 7 Mayıs 1997
tarih ve A.01.0.GNS.
0.10.00.02-6622 sayılı yazınız.

İlgi yazınız ekinde alınan
İstanbul Milletvekili SayınBülent Akarcalı'nın
"Turizm yatırımları için tahsis
edilmek üzere belirlenen yerlere ilişkin" ve AydınMilletvekili
Sayın Dr.Yüksel Yalova'nın "Büyük
Menderes Deltası Millî Parkına İlişkin"
yazılı soru önergeleri Bakanlığımızca
incelenmiş olup, cevabî yazılarımız
ilişikte gönderilmektedir.

Arz ederim.

  M. Halit Dağlı

  OrmanBakanı

Aydın Milletvekili Sayın Dr.
Yüksel Yalova'nın 7/2634 Esas No.lu

"BüyükMenderes Deltası
Millî Parkına İlişkin Yazılı
Soru Önergesi" Hakkında

Orman Bakanlığının
Cevabı

1.Millî Parkın sınırlarının
değiştirilmesi söz konusu değildir.

2.Millî Park sınırları
içerisindeki mevcut yerleşim alanları haricinde
kalan yerler imara açılmayacaktır. Onama
aşamasına gelen Millî Park Master Planında
bu konuda gerekli tedbirler alınmıştır.

3 - 4.Yakın geçmişte Millî
Park'ta meydana gelen orman yangınının faillerinin
bulunabilmesi için gerekli araştırmalar devam
etmekte olup, en kısa sürede sonuçlandırılacaktır.

5.Sahada yeni bir yangının çıkmaması
için, Orman Genel Müdürlüğü ile
Millî Parklar ve Av-Yaban Hayatı GenelMüdürlüğü
arasında imzalanan protokoller gereği, iki GenelMüdürlüğün
ortaklaşa belirlediği yangın eylem planları
hazırlanmış ve Millî Park Master Planında
bu konuya yer verilmiştir.

6 - 7 -8.Dilek Yarımadası - Büyük
Menderes Deltası Millî Parkı sınırları
içerisinde kalan her alanın korunarak kullanımlarının
sağlanabilmesi ve gelecek kuşaklara millî bir
miras olarak bırakılabilmesi amacıyla hazırlanan
Millî Park Master Planında korumaya yönelik
kararlar alınmış olup, söz konusu Master
Plan ilgili bakanlıkların temsilcilerinin de uygun
görüşleri alınarak onama aşamasına
gelinmiştir.

İstanbul Milletvekili Sayın
Bülent Akarcalı'nın 7/2631 Esas No.lu

"Turizm Yatırımları
İçin Belirlenen Yerlere İlişkin Yazılı
Soru Önergesi" Hakkında

Orman Bakanlığının
Cevabı

1 - 2.6831 sayılı OrmanKanununun
17 nci maddesine dayananturizm yatırımları
için Bakanlığımıza yapılan
müracaatlar değerlendirmeye alınarak incelenmekte
olup, bunlardan uygun görülenler için yazışma
yapılarak Turizm Bakanlığından resmî
görüş istenmektedir.

Ayrıca, Çevre Bakanlığından
da TurizmBakanlığında olduğu gibi her talep
için resmî görüş istenmektedir.

İlgili bakanlıklarca olumlu ve uygun
görüş alınan talepler ilan edilmektedir.

Her iki Bakanlıkla yapılan yazışmalarda
belirli bir tarih olmayıp, Bakanlığımızca
incelemesi yapılan ve olumlu bulunan talepler için
hemen görüş istenmektedir.

3.Bakanlığımız incelemeleri
sonucu uygun bulunan ve Çevre ile TurizmBakanlıkları
görüşü de olumlu olan talepler 5 Nisan 1995
gün ve 22249 sayılı Resmî Gazete'de yayınlanan
orman arazilerinin tahsisi hakkında yönetmelik esaslarına
göre Resmî Gazetede, mahallî gazetelerde ve talep
mahallinde ilgilenenlere ilan edilerek duyurulmak suretiyle isteyen
herkesin katılımı sağlanmaktadır.
İlan sonucu yapılan müracaatlar değerlendirmeye
alınarak bir şahıs veya şirkete ön
izin verilmektedir. Verilen bu ön izin süresi 18 ay
olup, talep halinde 6 ay daha uzatılabilmektedir. Ön
izin sahipleri azamî 24 aylık sürede;

a)Yetkili mercilere onaylı 1/1000 ölçekli
imar uygulama planını, (İlgili belediye veya
il valiliği)

b)Çevre Bakanlığından
Çevresel Etki Değerlendirmesi Yönetmeliği
esaslarına göre "ÇED" olumlu belgesini;

c)TurizmBakanlığından Turizm
Yatırımlar Belgesini;

d)Bakanlığımız mahallî
kuruluşlarınca onaylı (Orman tahribatına
neden olmamak için) Ağaç röleve planını,

e)İzne konu edilen sahada yapacakları
mimarî, arıtma, atık su, temiz su, elektrik
gibi her türlü alt ve üst yapı projelerini,
yaptırmak zorundadırlar. Bu işlemlerin yapılmasında
dikkat edilen iki temel nokta; orman ve çevreye zarar verilmesini
önlemektir.

4.Bakanlığımızca 1993
yılı başından günümüze
kadar izin verilen kişi ve kuruluşlar ekli listede
belirtilmiştir. Burada asıl olan kesin izin olup,
ön izin süresinde sahada hiç bir tesisin yapılmasına
müsaade edilmemektedir.

Listede de görüleceği gibi son 5 yılda
52 adet ön izin 43 adet de kesin izin verilmiş olup,
bu izinlerden 21 adedi çeşitli nedenlerle taahhütlerini
yerine getirmedikleri için iptal edilmiştir.

ORMAN BAKANLIĞINCA

TURİZM YATIRIMLARI İÇİN
1993 - 1997 YILLARINA VERİLEN İZİNLER

 Sıra   Ön izin Ön izin Kesin izin
Kesin izin

 No. Firma ismi İli -ilçesi tarihi
alanı (m2) tarihi alanı (m2)

  
  
     
 

 1 Hasan Celmeli Dağ-Tur Beyşehir-Merkez
15.1.1993 43 700 27.5.1993 43 700

 2 Cemal Görkey Birban Tur. Antalya-Manavgat
  20.1.1993 103 765

 3 Silan Petrol İstanbul-Merkez 28.1.1993
30 000

 4 Yurtsan Tur. A.Ş. Zonguldak-Çaycuma
26.1.1993 38 220 3.7.1995 38 200 İptal

 5 Ali Çetin Musa Güleri Antalya - Merkez
26.1.1993 12 000 4.4.1995 12 000 İptal

 6 Baki Ersoy Antalya -Manavgat 26.1.1993 25 000
15.8.1996 25 000

 7 Burhanettin Dağlı Muğla - Bodrum
26.1.1993 20 000   İptal

 8 İbrahim Güleç İzmir
- Seferhisar   26.1.1993 20 000

 9 Yüksel İnş. Muğla - Milas
3.2.1993 200 000   İptal

 10 Berberoğlu A.Ş. Muğla - Fethiye
15.2.1993 2 000   İptal

 11 Aytur A.Ş. Muğla - Marmaris   17.2.1993
40 000

 12 Metok A.Ş. Antalya - Manavgat 5.3.1993
153 000 -  İptal

 13 Çetin Tur. A.Ş. Antalya - Merkez
8.3.1993 25 000   İptal

 14 Kotitaş A.Ş. Antalya -Alanya - -
8.3.1993 50 000

 15 Turkuaz A.Ş. Antalya - Manavgat - - 18.3.1993
83 700

 16 Emin Turkiş (Falez) Antalya - Merkez -
- 10.5.1993 5 681

 17 Döne Günseli Durmaz Afyon - Emirdağ
13.5.1993 15 000 4.3.1994 15 000

 18 Ağartan Ali Kom. Muğla -Fethiye -  13.5.1993
4 720

 19 Hüseyin Dönmez Bartın - Amasra
18.5.1993 1 900 10.2.1994 1 900

 20 Bolatlar A.Ş. Burdur - Bucak 18.5.1994
20 000 27.12.1995 20 000 İptal

 21 Yaylacık Turizm Zonguldak -Ereğli
26.5.1993 13 000 10.6.1994 13 000 İptal

 22 Surtur A.Ş. Antalya - Manavgat 27.5.1993
102 000 6.12.1995 102 000

 23 Muharrem Usta -

  İbrahim Ağaç Beyşehir 27.5.1993
49 000 23.12.1994 49 000

 24 Tutman Ticaret İstanbul - Eyüp 27.5.1993
765 062 20.10.1994 765 062

 25 Mavigün A.Ş. İzmir - Menderes
9.6.1993 20 400 - - İptal

 26 Fevzi Soykan Antalya - Kaş 14.6.1993 290
000 - - iptal

 27 Alfin A.Ş. Antalya - Manavgat 14.6.1993
20 000 4.4.1995 10 000

 28 Turuntaş A.Ş. Muğla - Marmaris
- - 14.6.1993 102 000

 29 Metin Erdemir Antalya - Alanya 23.6.1993 95 000
9.12.1996 95 000

 30 Şahin Tepesi (M. Yılmaz) Ş.
Urfa - Merkez - - 27.7.1993 24 250 İptal

 31 Bisar A.Ş. Muğla - Bodrum - - 30.3.1994
50 000 İptal

 32 A. Bahri Bayraktaroğlu Antalya - Kaş
3.5.1994 30 000 1.6.1995 30 000 İptal

 33 Marşal Boya A.Ş. Kocaeli - Gebze
- - 15.7.1994 87 300

 34 Milpa A.Ş. Milas - Bodrum 3.8.1994 8 647.13
- -

 35 A. Baki Ersoy Ankara - Kızılcahamam
- - 8.8.1994 73 755

 36 Karak A.Ş. İzmir - Merkez - - 22.9.1994
77 500

 37 Özçelik Ltd. Şti. Bolu - Merkez
- - 13.10.1994 5 000

 38 Avtaş A.Ş. Muğla - Bodrum - -
7.12.1994 30 010

 Sıra   Ön izin Ön izin Kesin izin
Kesin izin

 No. Firma ismi İli -ilçesi tarihi
alanı (m2) tarihi alanı (m2)

  
  
     
 

 39 Nesel Akaryakıt A.Ş. Muğla -
Bodrum - - 29.12.1994 110 358

 40 Cemal Arık Bursa - İnegöl
24.2.1995 20 000 6.3.1997 20 000

 41 Kuş - Der Aydın - Kuşadası
4.4.1995 3 712 - -

 42 İbrahim Güleç İzmir
- S. Hisar - - 4.4.1995 25 000 İptal

 43 Kaplan Tur A.Ş. İzmit - Gebze 4.4.1995
960 17.10.1995 960

 44 Sabahattin Korkmaz Muğla - Bodrum - - 19.6.1995
20 000

 45 Rıfat Canuyar Manisa -Merkez 4.4.1995
8 320 - -

 46 M. Akif Başyazgan Balıkesir - Edremit
- - 3.8.1995 9 225

 47 Altek İnş. A.Ş. Bolu -Merkez
- - 3.8.1995 390 000 İptal

 48 Yöntaş A.Ş. Bolu - Akdağ
15.8.1995 4 200 - -

 49 Çamtur A.Ş. Antalya - Alanya - -
18.8.1995 63 233

 50 Türk Kablo A.Ş. Muğla - Bodrum
18.8.1995 29 700 - -

 51 Alara Turizm A.Ş. Antalya - Alanya - -
13.10.1995 61 296

 52 Kartal Otel A.Ş. Bolu - Merkez - - 13.10.1995
67 200

 53 Kervansaray Tur. A.Ş. Muğla - Bodrum
1.10.1995 83 358 9.12.1996 83 358

 54 Sümela Tur. A.Ş. Trabzon - Maçka
1.11.1995 22 178 - -

 55 Köroğlu Tur. Bolu - Dörtdivan 1.11.1995
895 000 - -

 56 Ali Apaydın Kocaeli - İzmit - -
27.12.1995 55 715

 57 Heseka İnş. A.Ş. Antalya -
Merkez 29.12.1995 61 465 - -

 58 Zekayi Dursun A.Ş. Antalya -Merkez 29.12.1995
60 120 - -

 59 Ömer San. Ltd. Şti. Antalya - Merkez
29.12.1995 62 780 - -

 60 Ünal İnş. A.Ş. Antalya
- Merkez 29.12.1995 85 005 - -

 61 Özersan A.Ş. Antalya - Merkez 29.12.1995
100 703 - -

 62 Zitaş A.Ş. Trabzon - Maçka
8.10.1996 14 033 - -

 63 Mal - Tur A.Ş. Antalya - Alanya 8.10.1996
13 500 2.5.1997 13 500

 64 Diler Holding A.Ş. Muğla - Bodrum 8.10.1996
59 508 - -

 65 Mega İnş. A.Ş. Muğla -
Fethiye 8.10.1996 70 000 - -

 66 Anadolu Tur. A.Ş. Muğla - Fethiye 28.1.1997
34 200 - -

 67 Günal İnş. A.Ş. Muğla
- Bodrum 28.1.1997 147 355 - -

 68 Altınel Otelcilik Muğla - Bodrum 26.2.1997
26 136 - -

 69 Ertay Ltd. Şti. Antalya - Manavgat 2.5.1997
60 000 - -

 70 Yüksel İnş. A.Ş. Antalya
- Manavgat 2.5.1997 93 000 - -

 71 Zafer Tur. A.Ş. Antalya - Kaş 2.5.1997
14 001 - -

 72 Ahmet Aydeniz Antalya - Kaş 2.5.1997 111
338 - -

 73 Kastamonu Holding A.Ş. Kastamonu - Merkez
2.5.1997 60 000 - -




12. - Aydın Milletvekili Yüksel Yalova'nın,
maç yayınlarındaki havuz sistemi uygulamasının
gözden geçirilip geçirilmeyeceğine ilişkin
sorusu ve DevletBakanı Bahattin Şeker'in yazılı
cevabı (7/2668)

Türkiye BüyükMilletMeclisi
Başkanlığına

Aşağıdaki sorularımın
spordan sorumlu DevletBakanı Sayın Bahattin Şeker
tarafından yazılı olarak cevaplandırılmasını
tensiplerinize arz ederim.

Saygılarımla.     2.5.1997

  Dr.Yüksel Yalova

  Aydın

Türkiye Profesyonel Birinci Lig maçlarının
televizyondan yayını konusunda oluşturulan
havuz sistemi için Cine 5 ile Türkiye Futbol Federasyonu
arasında imzalanan ve yürürlükte bulunan
sözleşme hakkında "İhaleye fesat
karıştı" iddiaları yoğunlaşarak
süregelmiştir.

1.Sözleşme kapsamında yer
alan kulüplerimizin maddî menfaatleri yanında
sporsever vatandaşlarımızın kamusal
haklarının da gözetilmesi amacıyla,
mevcut sözleşmenin gözden geçirilerek yeni
bir ihale çerçevesinde bağıtlanmasını
düşünür müsünüz?

2.Maruz sözleşmenin yeniden ele
alınmasını haklı çıkaracak,
yeni teklifler karşısında, kulüplerimizin
ve halkımızın menfaati doğrultusunda
federasyon üzerindeki yasal yetkinizi kullanmayı düşünür
müsünüz?

3.Futbol kulüpleri ve seyirci olmaksızın,
ne federasyon ne de yayın kuruluşları düşünülemeyeceğine
göre, serbest rekabete dayalı yeni bir sözleşme
ile kendi imkânlarıyla kulüplerini yaşatan
yöneticilerimize, böylelikle yeni bir maddî imkân
sağlamayı düşünür müsünüz?

 T.C.

 DevletBakanlığı 20.5.1997

 Sayı : B.02.0.019-0.00.00.00/01257

Türkiye BüyükMilletMeclisi
Başkanlığına

İlgi : 12.5.1997 gün ve A.01.0.GNS.0.10.00.02-7/2668-6556/18043
sayılı yazınız.

Aydın Milletvekili Yüksel Yalova'nın
maç yayınlarındaki havuz sistemi uygulamasının
gözden geçirilip geçirilmeyeceğine ilişkin
7/2668-6556 yazılı soru önergesine verilen
cevap ekte gönderilmektedir.

Bilgilerinize arz ederim.

  Bahattin Şeker

  DevletBakanı

Türkiye Futbol Federasyonu Başkanlığı
hemen hemen tüm dünya ülkelerinde uygulanmakta
olan ve "Havuz Sistemi" olarak anılan sistemi
1996 yılında futbol kamuoyunun görüşüne
açmıştır.

Türkiye 1 inci Futbol Ligi Kulüpleri ve
Türkiye Futbol Federasyonu Genel Kurulunun olumlu yaklaşımı
neticesi ve gereği, geçiş için gerekli
prosedür başlatılmıştır.

Bu sistemin özü; Türkiye 1 inci Futbol
Ligi müsabakalarının tamamının
yayın hakkının bir yayın kuruluşuna
ihale edilmesi, gelirin tüm 1 inci lig kulüpleri, 2
ve 3 üncü lig kulüplerine belirli kıstaslar
çerçevesinde paylaştırılmasıdır.

Sözkonusu sistemin başlıca faydaları
ise; yayın düzenlemesinde mevcut sıkıntıların
önüne geçilmesi, kulüplerin yayın
gelirlerinin artırılması ve futbol yayınlarının
sosyal yapıya olumsuz etkilerinin önüne geçilmesidir.

Federasyonumuz, ihale şartnamesini hazırlamış,
ilan ve tebligatın yanısıra, bir heyet teşekkülü
ile yayın kuruluşlarını, sistem ve
ihale hakkında bilgilendirmiştir. Buna rağmen
ihaleye sadece bir yayın kuruluşu teklif sunmuştur.

Dolayısı ile bu yayın kuruluşu
ile sözleşme gereği, 1996-1997, 1997-1998, 1998-1999
sezonları Türkiye 1 inci Futbol Ligi müsabakalarının
yayın hakkı Cine 5 A.Ş.'ne bedeli karşılığı
devredilmiştir.

1996-1997 sezonu müsabakaları sistem
çerçevesinde ilgili yayın kuruluşu
tarafından yayınlanmakla birlikte, haber amaçlı
görüntülerin diğer yayın kuruluşlarına
temini de sözleşme ile düzenlenmiştir.

Sezon boyunca çeşitli yayın kuruluşları
ve 3 üncü kişilerce "sistem" aleyhine
davalar açılmışsa da bugüne kadar
aleyhe bir karar verilmemiştir.

1996-1997 sezonunun sonuna yaklaştığımız
bugünlerde, BİMAŞ A.Ş., adlı yayın
kuruluşu, ihaleye fesat karıştırıldığı
iddiası ile ortaya çkımış ve
1997-1998 sezonu yayın hakkı karşılığı
70 milyon Amerikan Doları ödemeyi teklif etmiştir.

BİMAŞ A.Ş. iddialarına
dayanak olarak, "sözleşme" başlıklı,
Cine 5 A.Ş. yetkilileri ile ATV ve DTV yayın kuruluşlarınca
imzalanmış, Federasyonca yapılacak ihaleye
katılmama karşılığı Cine
5 A.Ş.'nin diğer kanallara karşı bir takım
çıkarlar vaad ettiğine dair bir belge ibraz
etmiştir.

Hiç şüphesiz Federasyonumuz konuyu
titizlikle incelemiştir.

"Sözleşme" başlıklı
belge, hukuk ve ahlaka aykırı bir amacı yönelik
olmakla, geçersiz bir belgedir.

Futbol Federasyonu, yayın sözleşmesini
1 inci lig kulüpleri adına imzalanmış
olup, hak ve yükümlülükler gerçekte
kulüplere aittir.

Sözkonusu konuyu inceleyen kulüpler neticede
BİMAŞ A.Ş. iddia ve tekliflerine itibar etmeyerek,
Cine 5 A.Ş. ile yapılan sözleşmenin devamına
karar almışlardır.

Bu aşamada, gerçek hak sahiplerinin
kararına aykırı bir işlemin Federasyonumuzca
yapılması mümkün değildir.

Kaldı ki; ihaleye "Sözleşme"
başlıklı belgeye taraf olmayan yayın
kuruluşlarınca da teklif sunulmamış
olması, BİMAŞ A.Ş.'nin sözkonusu
belgeyi bugüne kadar ortaya koymamış olması
sebebi ile sözkonusu teklifi iyi niyetli kabul etmek de mümkün
görülmemiştir.

Olaya konu ihaleye fesat karıştırıldığı
iddialarını içeren bir dava halen İstanbul
6 ncı Asliye Ticaret Mahkemesinde görülmektedir.
Davanın konusu, ihaleye katılmak hakkına
sahip iken katılmayarak dışında kalan
yayıncılarla, ihaleyi kazanmış bulunan
yayın kuruluşu arasındadır.

Bu dava henüz sonuçlanmamıştır.

Türkiye Futbol Federasyonu yönetimi, seçildiği
ilk günden itibaren hukuka ve yasalara saygılı
olmuştur.Bunu daha önce yaşanan değişik
olaylarda göstermiş, yargı kararlarını
uygulamakta bir an olsun tereddüt etmemiş ve çekinmemiştir.

Son günlerin gündem maddesi yapılmak
istenen ihaleyi fesheden bir kararı bu konuda tek yetkili
olan Türk adaleti verdiği takdirde, bu karar derhal uygulanacaktır.
Federasyonumuz böyle bir ihtimalde, hukuka, yasalara ve yargıya
saygılı bir kurum olduğunu bir kez daha gözler
önüne serecektir.

Ancak belirtmek isteriz ki, yukarıda sonucu
içeren bir yargı kararı verilmediği ve
kulüplerimizin büyük çoğunlukla verdikleri
karar değişmediği sürece, Federasyonumuz daha
önce yapılmış ve hukuka uygun olan ihale
ile imzalanan sözleşmenin uygulanmasını
sürdürecektir.


TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












