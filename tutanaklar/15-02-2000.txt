


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular















 DÖNEM : 21		   CİLT : 26		 YASAMA YILI : 2


T. B. M. M.
TUTANAK DERGİSİ

57 nci Birleşim
15 . 2 . 2000Salı



İ Ç İ N D E K İ L E R
 I. — GEÇEN TUTANAK ÖZETİ
 II. — GELEN KÂĞITLAR
III. — BAŞKANLIĞIN GENEL KURULA SUNUŞLARI
A)  GÜNDEMDIŞI KONUŞMALAR
1. — Van Milletvekili Fetullah Gültepe’nin, Van yöresinde hayvancılıkla ilgili sorunlara ve alınması gereken önlemlere ilişkin gündemdışı konuşması ve Tarım ve Köyişleri Bakanı Hüsnü Yusuf Gökalp’in cevabı
2. — Ankara Milletvekili Ali Işıklar’ın, Kamu Görevlileri Sendikaları Kanunu Tasarısına ilişkin gündemdışı konuşması
3. — İzmir Milletvekili Işılay Saygın’ın, yasadışı Hizbullah örgütüne ve başta Diyanet İşleri Başkanlığı olmak üzere, dinimizi öğretmekle görevli tüm kurumların  dinimizi en iyi şekilde anlatmalarına ilişkin gündemdışı konuşması ve OrmanBakanı İ. Nami Çağan’ın cevabı
B) TEZKERELER VE ÖNERGELER
1. — İkinci Güneydoğu Avrupa Ülkeleri Parlamento Dışişleri Komisyonu Başkanları Konferansına, İzmir Milletvekili ve Dışişleri Komisyonu Başkanvekili B. Suat Çağlayan’ın da TBMM Dışişleri Komisyonu Başkanıyla birlikte katılmasına ilişkin Başkanlık tezkeresi (3/455)
2. — Kore Cumhuriyeti Ulusal Meclisi Tarım, Balıkçılık ve Denizcilik Komisyonu Başkanlığının davetine icabet etmesi kabul edilmiş olan beş kişilik parlamento heyetine ilişkin Başkanlık Tezkeresi (3/456)
3. — Ölüm cezasına hükümlü Mehmet Fidancı ve Mehmet Sıddık Biçer hakkındaki dava dosyalarının geri verilmesine ilişkin Başbakanlık Tezkeresi (3/457)
4. — Uşak Milletvekili Armağan Yılmaz’ın (9/27) esas numaralı Meclis Soruşturması Komisyonu üyeliğinden çekildiğine ilişkin önergesi (4/104)
5. — Kahramanmaraş Milletvekili Nevzat Taner’in (9/31) esas numaralı Meclis Soruşturması Komisyonu üyeliğinden çekildiğine ilişkin önergesi (4/105)
6. — İstanbul Milletvekili Mustafa Verkaya’nın (9/38) esas numaralı Meclis Soruşturması Komisyonu üyeliğinden çekildiğine ilişkin önergesi (4/106)
7. —Nevşehir Milletvekili Mükremin Taşkın’ın (9/38) esas numaralı MeclisSoruşturması Komisyonu üyeliğinden çekildiğine ilişkin önergesi (4/107)
8. — İçel Milletvekili Ali Güngör’ün (9/38) esas numaralı MeclisSoruşturması Komisyonu üyeliğinden çekildiğine ilişkin önergesi (4/108)
9. — Ankara Milletvekili Şevket Bülend Yahnici’nin (9/42) esas numaralı Meclis Soruşturması Komisyonu üyeliğinden çekildiğine ilişkin önergesi (4/109)
10. — Gaziantep Milletvekili Mustafa Rüştü Taşar’ın (6/392) esas numaralı sözlü sorusunu geri aldığına ilişkin önergesi (4/110)
11. — Gaziantep Milletvekili Mustafa Rüştü Taşar’ın (6/459) esas numaralı sözlü sorusunu geri aldığına ilişkin önergesi (4/111)
12. — Edirne Milletvekili Mustafa Rüştü Taşar’ın (10/6) esas numaralı Meclis araştırması önergesindeki imzasını geri çektiğine ilişkin önergesi (4/112)
13. — Eskişehir Milletvekili Necati Albay’ın, (10/6) esas numaralı Meclis araştırması önergesindeki imzasını geri çektiğine ilişkin önergesi (4/113)
14. — İstanbul Milletvekili Osman Kılıç’ın, (10/6) esas numaralı Meclis araştırması önergesindeki imzasını geri çektiğine ilişkin önergesi (4/114)
15. — Devlet Bakanı Ramazan Mirzaoğlu’nun, 16-20 Ocak 2000 tarihlerinde Suriye’ye yaptığı resmî ziyarete, Kırşehir Milletvekili Mustafa Haykır’ın da iştirak etmesinin uygun görülmüş olduğuna ilişkin Başbakanlık Tezkeresi (3/458)
16. — Rize Milletvekili Ahmet Kabil’in, Yükseköğretim Kurumları Teşkilâtı Hakkında 41 Sayılı Kanun Hükmünde Kararnamenin Değiştirilerek Kabulüne Dair Kanuna İki Ek Madde Eklenmesi Hakkında Kanun Teklifinin (2/85) doğrudan gündeme alınmasına ilişkin önergesi (4/115)
17. — Trabzon Milletvekili Şeref Malkoç’un, Yükseköğretim Kurumları Teşkilâtı Hakkında 41 Sayılı Kanun Hükmünde Kararnamenin Değiştirilerek Kabulüne Dair Kanunun Bir Maddesinde Değişiklik Yapılması Hakkında Kanun Teklifinin (2/364) doğrudan gündeme alınmasına ilişkin önergesi (4/116)
IV. — SEÇİMLER
A) KOMİSYONLARDA AÇIK BULUNAN ÜYELİKLERE SEÇİM
1. — Kamu İktisadî Teşebbüsleri Komisyonunda açık bulunan üyeliğe seçim
2. — (9/19) esas  numaralı Meclis Soruşturması Komisyonunda açık bulunan üyeliğe seçim
3. — (9/27) esas numaralı Meclis Soruşturması Komisyonunda açık bulunan üyeliğe seçim
V. — SORULAR VE CEVAPLAR
A) SÖZLÜ SORULAR VE CEVAPLARI
1. — Konya Milletvekili Veysel Candan’ın, borsada yasadışı işlemler yaptığı iddia edilen iki firmaya ilişkin DevletBakanından (Recep Önal) sözlü soru önergesi (6/220)
2. — Şanlıurfa Milletvekili Mustafa Niyazi Yanmaz’ın, Şanlıurfa İli Siverek İlçesinde bulunan tarihî eserlerin restorasyonuna ilişkin Kültür Bakanından sözlü soru önergesi (6/224)
3. — Şanlıurfa Milletvekili Mustafa Niyazi Yanmaz’ın, Şanlıurfa İline bağlı köy yollarına ilişkin Devlet Bakanından (Mustafa Yılmaz) sözlü soru önergesi (6/225)
4. — Şanlıurfa Milletvekili Mustafa Niyazi Yanmaz’ın, Şanlıurfa İline bağlı bazı köylerin içme suyu sorununa ilişkin Devlet Bakanından (Mustafa Yılmaz) sözlü soru önergesi (6/226)
5. — Antalya Milletvekili MehmetZeki Okudan’ın, Antalya-Çandır Beldesi ve civarında meydana gelen dolu afetinden mağdur olan çiftçilere yardım yapılıp yapılmayacağına ilişkin Tarım ve Köyişleri Bakanından sözlü soru önergesi (6/230)
6. — İstanbul Milletvekili Ahmet Güzel’in, Emlak Bankasının deprem bölgesinde bulunan bina ve lojmanlarına ilişkin Devlet Bakanından (Sadi Somuncuoğlu) sözlü soru önergesi (6/232)
7. — İstanbul Milletvekili Ahmet Güzel’in, Emlak Bankası Genel Müdürlüğünce yayınlanan bir duyuruya ilişkin Devlet Bakanından (Sadi Somuncuoğlu) sözlü soru önergesi (6/234)
8. – Konya Milletvekili Özkan Öksüz’ün, Konya İlinin sağlık personeli ve hastane ihtiyacına ilişkinSağlık Bakanından sözlü soru önergesi (6/237)
9. — Hatay Milletvekili Namık Kemal Atahan’ın, demiryolu taşımacılığına ve bakanlık bünyesindeki atamalara ilişkin Ulaştırma Bakanından sözlü soru önergesi (6/241)
10. — Hatay Milletvekili Namık Kemal Atahan’ın, Adana-İskenderun hattına mavi tren konulmasıyla ilgili bir çalışma olup olmadığına ilişkin Ulaştırma Bakanından sözlü soru önergesi (6/242)
11. — Şanlıurfa Milletvekili Mustafa Niyazi Yanmaz’ın, Şanlıurfa’ya bağlı Viranşehir İlçesinin derslik ihtiyacına ilişkin Millî Eğitim Bakanından sözlü soru önergesi (6/243)
12. — Şanlıurfa Milletvekili Mustafa Niyazi Yanmaz’ın, büyük marketlerin kuruluş yerlerine ilişkin Sanayi ve Ticaret Bakanından sözlü soru önergesi (6/246)
13. — Ardahan Milletvekili Saffet Kaya’nın, Ardahan Havaalanı inşaatının ne zaman bitirileceğine ilişkin Ulaştırma Bakanından sözlü soru önergesi (6/248)
14. —Ardahan Milletvekili Saffet Kaya’nın, Ardahan Organize Sanayi Bölgesi Projesine ilişkin Sanayi ve Ticaret Bakanından sözlü soru önergesi (6/249)
15. — Samsun Milletvekili Musa Uzunkaya’nın, LadikDevletHastanesi Projesine ilişkin Sağlık Bakanından sözlü soru önergesi (6/252)
16. — Karabük Milletvekili Mustafa Eren’in, Karabük Kültür Merkezi Projesine ilişkinKültür Bakanından sözlü soru önergesi (6/254)
17. — Samsun Milletvekili Musa Uzunkaya’nın, Samsun Vezirköprü ve Havza MeslekYüksek Okulları inşaatlarına ilişkin Millî Eğitim Bakanından sözlü soru önergesi (6/256)
18. — Şanlıurfa Milletvekili Yahya Akman’ın, “Bitki Besleme” adlı kitabın bir yabancı yayından isim verilmeksizin tercüme edildiği iddiasına ilişkin Millî Eğitim Bakanından sözlü soru önergesi (6/257)
19. — Şanlıurfa Milletvekili Mustafa Niyazi Yanmaz’ın, Şanlıurfa-Hilvan’da kamulaştırılan bir caddesinin bedelinin ne zaman ödeneceğine ilişkin Bayındırlık ve İskân Bakanından sözlü soru önergesi (6/260)
20. — Bayburt Milletvekili Suat Pamukçu’nun, pancar kotasının kaldırılıp kaldırılmayacağına ilişkin Sanayi ve Ticaret Bakanından sözlü soru önergesi (6/262)
21. — İstanbul Milletvekili Osman Yumakoğulları’nın, 17 Ağustos Marmara Depreminden sonra gönderilen yardımların kullanımına ve depremzedelerin konut ihtiyacına ilişkin Başbakandan sözlü soru önergesi (6/265)
22. — Ankara Milletvekili M. Zeki Çelik’in, sağlık ocaklarındaki personel açığına ve Ankara Şereflikoçhisar Devlet Hastanesinin uzman doktor ihtiyacına ilişkin Sağlık Bakanından sözlü soru önergesi (6/267)
23. — Bursa Milletvekili AhmetSünnetçioğlu’nun, Bursa-Yenişehir İlçesi Köprühisar Köyü sağlık ocağına ilişkin SağlıkBakanından sözlü soru önergesi (6/269)
24. — Konya Milletvekili Lütfi Yalman’ın, ulusal televizyon ve radyoların Türksat aboneliği için Telekom’a ödedikleri kira bedellerine ilişkin Ulaştırma Bakanından sözlü soru önergesi (6/270)
25. — Konya Milletvekili Lütfi Yalman’ın, telefon faturası tahsilatı yapan özel bankalara ilişkin Ulaştırma Bakanından sözlü soru önergesi (6/271)
26. — Konya Milletvekili Lütfi Yalman’ın, NMT araç telefonlarına ilişkin Ulaştırma Bakanından sözlü soru önergesi (6/272)
27. — Konya Milletvekili Lütfi Yalman’ın, internet aboneliğine ve denetimine ilişkin Ulaştırma Bakanından sözlü soru önergesi (6/273)
28. — Hatay Milletvekili Namık Kemal Atahan’ın, demiryollarının depremden zarar görüp görmediğine ilişkin Ulaştırma Bakanından sözlü soru önergesi (6/274)
29. — Bursa Milletvekili Ahmet Sünnetçioğlu’nun, Bursa İlindeki belediyelerin deprem yardımı alıp almayacağına ilişkin Bayındırlık ve İskân Bakanından sözlü soru önergesi (6/275)
30. — Bursa Milletvekili Ahmet Sünnetçioğlu’nun, 8.9.1999 tarih ve 10197 sayılı ve 15.10.1999 tarih ve 12297 sayılı genelgeler kapsamına giren yerleşim merkezlerindeki inşaatlara ilişkin Bayındırlık ve İskân Bakanından sözlü soru önergesi (6/276)
31. — Bursa Milletvekili Ahmet Sünnetçioğlu’nun, Bursa Bölgesinde uygulanan erken üretim primine ilişkin Orman Bakanından sözlü soru önergesi (6/277)
32. — Şırnak Milletvekili Abdullah Veli Seyda’nın, Şırnak İline yapılan yatırımlara ilişkin Enerji ve Tabiî Kaynaklar Bakanı ve Başbakan Yardımcısından sözlü soru önergesi (6/278)
33. — Şırnak Milletvekili Abdullah Veli Seyda’nın, Şırnak İlinin veteriner hekim ihtiyacına ilişkin Tarım ve Köyişleri Bakanından sözlü soru önergesi (6/279)
34. — Şırnak Milletvekili Abdullah Veli Seyda’nın, Şırnak’ta içme suyu amaçlı yapılan tesis, kuyu, montaj sayısına ilişkin Devlet Bakanından (Mustafa Yılmaz) sözlü soru önergesi (6/280)
35. — Şırnak Milletvekili Abdullah Veli Seyda’nın, Şırnak İlinde yapılan yatırımlara ve atamalara ilişkin Sağlık Bakanından sözlü soru önergesi (6/281)
36. — Şanlıurfa Milletvekili Mustafa Niyazi Yanmaz’ın, sorgulama ve gözaltı yöntemlerinde değişiklik yapılması için bir çalışma olup olmadığına ilişkin Adalet Bakanından sözlü soru önergesi (6/282)
37. — İstanbul Milletvekili İrfan Gündüz’ün, İstanbul Üniversitesinde yaşandığı iddia edilen yolsuzluklara ilişkin Başbakandan sözlü soru önergesi (6/283)
38. — Denizli Milletvekili Salih Erbeyin’in, Denizli’nin sulama suyu ve toplulaştırma projelerine ilişkin Enerji ve Tabiî Kaynaklar Bakanı ve Başbakan  Yardımcısından sözlü soru önergesi (6/284)
39. — Erzincan Milletvekili Tevhit Karakaya’nın, Erzincan-İliç Millî Eğitim Müdürlüğü Hizmet Binası inşaatına ilişkinMillî Eğitim Bakanından sözlü soru önergesi (6/285)
B) YAZILI SORULAR VE CEVAPLARI
1. — Erzurum Milletvekili Aslan Polat’ın, Erzurum İli Hınıs ve çevre ilçelerinin konut ihtiyacına ve merkez üssü Şenkaya olan deprem nedeniyle bölgenin afet bölgesi ilan edilip edilmeyeceğine ilişkin sorusu ve Bayındırlık ve İskân Bakanı Koray Aydın’ın cevabı (7/1038)
2. — Trabzon Milletvekili Şeref Malkoç’un, Fiskobirlik’in üreticilere olan borcuna ve fındık üreticisinin mağduriyetine ilişkin sorusu ve Sanayi ve Ticaret Bakanı Ahmet Kenan Tanrıkulu’nun cevabı (7/1043)
3. — İstanbul Milletvekili Bülent Akarcalı’nın, kamu hizmeti verilirken bazı vakıf ve dernekler adına bağış  toplanmasına ilişkin Başbakandan sorusu ve DevletBakanı Şükrü Sina Gürel’in cevabı (7/1052)
4. — İstanbul Milletvekili Bülent Akarcalı’nın;
- Alış verişlerde istenmedikçe fiş veya belge düzenlemeyen işyerlerine,
- Benzin yerine LPG kullanan araçlara,
İlişkin soruları ve Maliye Bakanı Sümer Oral’ın cevabı (7/1079, 1083)
5. — İstanbul Milletvekili Bülent Akarcalı’nın, Kahramanmaraş’ta Gavur Gölünün kurutulması çalışmalarına ilişkin sorusu ve Tarım ve Köyişleri Bakanı Hüsnü Yusuf Gökalp’in cevabı (7/1081)
6. — Çorum Milletvekili Vahit Kayırıcı’nın, tarım satış kooperatifleri rekolte beyannamesi konusundaki talimata ilişkin sorusu ve Sanayi ve Ticaret Bakanı Ahmet Kenan Tanrıkulu’nun cevabı (7/1099)
7. — Ankara Milletvekili Saffet Arıkan Bedük’ün, hükümetçe el konulan bankaların reklam harcamalarına ilişkin sorusu ve Adalet Bakanı Hikmet Sami Türk’ün cevabı (7/1102)
8. — Adana Milletvekili Yakup Budak’ın;
- Feke-Saimbeyli-Tufanbeyli yoluna,
- Adana-Karaisalı yoluna,
- Adana-Mansurlu yoluna,
İlişkin soruları ve Bayındırlık ve İskân Bakanı Koray Aydın’ın cevabı (7/1109, 1111, 1118)
9. — İstanbul Milletvekili Mustafa Baş’ın, TRT’ye ilişkin sorusu ve Devlet Bakanı Mehmet Ali İrtemçelik’in cevabı (7/1123)
10. — Kırıkkale Milletvekili Kemal Albayrak’ın;
- Kırıkkale İlinde yapılacak olan yatırımlara,
Tokat Milletvekili M. Ergün Dağcıoğlu’nun;
- Tokat İlindeki yatırımlara,
Aksaray Milletvekili Ramazan Toprak’ın;
- Aksaray İli için planlanan yatırımlara,
İlişkin soruları ve Kültür Bakanı M. İstemihan Talay’ın cevabı (7/1125, 1186, 1220)
11. — Kırıkkale Milletvekili Kemal Albayrak’ın;
- Kırıkkale İlinde yapılacak yatırımlara,
Tokat Milletvekili M. Ergün Dağcıoğlu’nun;
- Tokat İlindeki yatırımlara,
Antalya Milletvekili Mehmet Zeki Okudan’ın;
- Ziraî ilaç zehirlenmesine ve avlanma yasağı uygulamasına,
Aksaray Milletvekili Ramazan Toprak’ın;
- Aksaray İli için planlanan yatırımlara,
İlişkin soruları ve Orman Bakanı Nami Çağan’ın cevabı (7/1126, 1189, 1199, 1218)
12. — Kırıkkale Milletvekili Kemal Albayrak’ın;
- Kırıkkale İlinde yapılacak yatırımlara,
Tokat Milletvekili M. Ergün Dağcıoğlu’nun;
- Tokat İlindeki yatırımlara,
Aksaray Milletvekili Ramazan Toprak’ın;
- Aksaray İli için planlanan yatırımlara,
İlişkin soruları ve Turizm Bakanı Erkan Mumcu’nun cevabı (7/1127, 1190, 1219)
13. — Kırıkkale Milletvekili Kemal Albayrak’ın;
- Kırıkkale İlinde yapılacak yatırımlara,
Tokat Milletvekili M. Ergün Dağcıoğlu’nun;
- Tokat İlindeki yatırımlara,
İlişkin soruları ve Tarım ve Köyişleri Bakanı Hüsnü Yusuf Gökalp’in cevabı (7/1129, 1184)
14. — Kırıkkale Milletvekili Kemal Albayrak’ın, Kırıkkale İlinde yapılacak  yatırımlara ilişkin soruları ve Ulaştırma Bakanı Enis Öksüz’ün cevabı (7/1130)
15. — Kırıkkale Milletvekili Kemal Albayrak’ın, Kırıkkale İlinde yapılacak yatırımlara ilişkin soruları ve Millî Savunma Bakanı Sabahattin Çakmakoğlu’nun cevabı (7/1133)
16. — Kırıkkale Milletvekili Kemal Albayrak’ın, Kırıkkale İlinde yapılacak yatırımlara ilişkin soruları ve Dışişleri Bakanı İsmail Cem’in cevabı (7/1136)
17. — Kırıkkale Milletvekili Kemal Albayrak’ın, Kırıkkale İlinde yapılacak yatırımlara ilişkin soruları ve İçişleri Bakanı Sadettin Tantan’ın cevabı (7/1137)
18. — Kırıkkale Milletvekili Kemal Albayrak’ın, Kırıkkale İlinde yapılacak yatırımlara ilişkin soruları ve Adalet Bakanı Hikmet Sami Türk’ün cevabı (7/1138)
19. — Kırıkkale Milletvekili Kemal Albayrak’ın, Kırıkkale İlinde yapılacak yatırımlara ilişkin soruları ve Devlet Bakanı Fikret Ünlü’nün cevabı (7/1140)
20. — Kırıkkale Milletvekili Kemal Albayrak’ın;
- Kırıkkale İlinde yapılacak yatırımlara,
Tokat Milletvekili M. Ergün Dağcıoğlu’nun;
- Tokat İlindeki yatırımlara,
Muğla Milletvekili Fikret Uzunhasan’ın;
- Muğla-Datça’da tahrir emlak kaydı bulunan arazilerle ilgili olarak Hazine tarafından açılan davalara,
Aksaray Milletvekili Ramazan Toprak’ın;
- Aksaray İli için planlanan yatırımlara,
İlişkin soruları ve Devlet Bakanı Şuayip Üşenmez’in cevabı (7/1142, 1170, 1206, 1232)
21. — Kırıkkale Milletvekili Kemal Albayrak’ın;
- Kırıkkale İlinde yapılacak yatırımlara,
Tokat Milletvekili M. Ergün Dağcıoğlu’nun;
- Tokat İlindeki yatırımlara,
Aksaray Milletvekili Ramazan Toprak’ın;
- Aksaray İli için planlanan yatırımlara,
İlişkin Devlet Bakanı Hasan Gemici’den soruları ve Devlet Bakanı Mustafa Yılmaz’ın cevabı (7/1143, 1169, 1233)
22. — Kırıkkale Milletvekili Kemal Albayrak’ın;
- Kırıkkale İlinde yapılacak yatırımlara,
Tokat Milletvekili M. Ergün Dağcıoğlu’nun;
- Tokat İlindeki yatırımlara,
Aksaray Milletvekili Ramazan Toprak’ın;
- Aksaray İli için planlanan yatırımlara,
İlişkin soruları ve Devlet Bakanı Edip Safder Gaydalı’nın cevabı (7/1144, 1168, 1214)
23. — Kırıkkale Milletvekili Kemal Albayrak’ın, Kırıkkale İlinde yapılacak yatırımlara ilişkin sorusu ve Devlet Bakanı Mustafa Yılmaz’ın cevabı (7/1146)
24. — Kırıkkale Milletvekili Kemal Albayrak’ın;
- Kırıkkale İlinde yapılacak yatırımlara,
Tokat Milletvekili M. Ergün Dağcıoğlu’nun;
- Tokat İlindeki yatırımlara,
Aksaray Milletvekili Ramazan Toprak’ın;
- Aksaray İli için planlanan yatırımlara,
İlişkin soruları ve Devlet Bakanı Sadi Somuncuoğlu’nun cevabı (7/1148, 1164, 1236)
25. — Kırıkkale Milletvekili Kemal Albayrak’ın;
- Kırıkkale İlinde yapılacak yatırımlara,
Tokat Milletvekili M. Ergün Dağcıoğlu’nun;
- Tokat İlindeki yatırımlara,
Aksaray Milletvekili RamazanToprak’ın;
- Aksaray İli için planlanan yatırımlara,
İlişkin soruları ve Devlet Bakanı Tunca Toskay’ın cevabı (7/1151, 1161, 1239)
26. — Tokat Milletvekili M. Ergün Dağcıoğlu’nun, Tokat İlindeki yatırımlara ilişkin sorusu ve Devlet Bakanı ve Başbakan Yardımcısı Devlet Bahçeli’nin cevabı (7/1158)
27. — Tokat Milletvekili M. Ergün Dağcıoğlu’nun, Tokat İlindeki yatırımlara ilişkin sorusu ve Devlet Bakanı Mustafa Yılmaz’ın cevabı (7/1166)
28. — Tokat Milletvekili M. Ergün Dağcıoğlu’nun, Tokat İlindeki yatırımlara ilişkin sorusu ve DevletBakanı Fikret Ünlü’nün cevabı (7/1172)
29. — Tokat Milletvekili M. Ergün Dağcıoğlu’nun, Tokat İlindeki yatırımlara ilişkin sorusu ve Adalet Bakanı HikmetSami Türk’ün cevabı (7/1175)
30. — Tokat Milletvekili M. Ergün Dağcıoğlu’nun, Tokat İlindeki yatırımlara ilişkin sorusu ve İçişleri Bakanı Sadettin Tantan’ın cevabı (7/1176)
31. — Tokat Milletvekili M. Ergün Dağcıoğlu’nun, Tokat İlindeki yatırımlara ilişkin sorusu ve Dışişleri Bakanı İsmail Cem’in cevabı (7/1177)
32. — Tokat Milletvekili M. Ergün Dağcıoğlu’nun, Tokat İlindeki yatırımlara ilişkin sorusu ve Millî Savunma Bakanı Sabahattin Çakmakoğlu’nun cevabı (7/1180)
33. — Tokat Milletvekili M. Ergün Dağcıoğlu’nun, Tokat İlindeki yatırımlara ilişkin sorusu ve Ulaştırma Bakanı Enis Öksüz’ün cevabı (7/1183)
34. — Kırıkkale Milletvekili Kemal Albayrak’ın;
- Kırıkkale İlinde yapılacak yatırımlara,
Tokat Milletvekili M. Ergün Dağcıoğlu’nun;
- Tokat İlindeki yatırımlara,
Adıyaman Milletvekili Mahmut Göksu’nun;
- Atatürk Barajı Havzasının korunması için geliştirilen bazı projelere,
Muğla Milletvekili Fikret Uzunhasan’ın;
- Muğla İlinde bulunan termik santrallerin doğalgaza çevrilmesi için bir çalışma olup olmadığına,
Aksaray Milletvekili Ramazan Toprak’ın;
- Aksaray İli için planlanan yatırımlara,
İlişkin soruları ve Çevre Bakanı Fevzi Aytekin’in cevabı (7/1156, 1188, 1194, 1205, 1217)
35. — Rize Milletvekili Ahmet Kabil’in, Rize F Tipi Cezaevi projesine ilişkin sorusu ve Adalet Bakanı Hikmet Sami Türk’ün cevabı (7/1191)
36. — Adıyaman Milletvekili Mahmut Göksu’nun, Kadıköy İlçe Emniyet Müdürünün öğrencilere hakaret ettiği iddialarına ilişkin sorusu ve İçişleri Bakanı Sadettin Tantan’ın cevabı (7/1192)
37. — Diyarbakır Milletvekili Osman Aslan’ın;
- GAP kapsamında yapılan enerji ve sulama yatırımlarına,
Aksaray Milletvekili Ramazan Toprak’ın;
- Aksaray İli için planlanan yatırımlara,
İlişkin soruları ve Tarım ve Köyişleri Bakanı Hüsnü Yusuf Gökalp’in cevabı (7/1195, 1223)
38. — Diyarbakır Milletvekili Osman Aslan’ın, GAP İdaresi Başkanlığınca bölgeye yapılan yardımlara ilişkin sorusu ve Devlet Bakanı Mustafa Yılmaz’ın cevabı (7/1196)
39. — Giresun Milletvekili Turhan Alçelik’in, fındık bedellerinin peşin olarak ödenmemesinin nedenine ilişkin sorusu ve Sanayi ve Ticaret Bakanı Ahmet Kenan Tanrıkulu’nun cevabı (7/1202)
40. — Kayseri Milletvekili SalihKapusuz’un, İstanbul’da petrol yüklü bir Rus gemisinin çevreye verdiği zarara ilişkin Başbakandan sorusu ve Çevre Bakanı Fevzi Aytekin’in cevabı (7/1210)
41. — Erzincan Milletvekili Tevhit Karakaya’nın, kısa dönem askerlik uygulaması için seçilen bölgelere ilişkin sorusu ve Millî Savunma Bakanı Sabahattin Çakmakoğlu’nun cevabı (7/1212)
42. — Aksaray Milletvekili Ramazan Toprak’ın, Aksaray İli için planlanan yatırımlara ilişkin sorusu ve Adalet Bakanı Hikmet Sami Türk’ün cevabı (7/1216)
43. — Aksaray Milletvekili RamazanToprak’ın, Aksaray İli için planlanan  yatırımlara ilişkin sorusu ve Ulaştırma Bakanı Enis Öksüz’ün cevabı (7/1224)
44. — Aksaray Milletvekili Ramazan Toprak’ın, Aksaray İli için planlanan yatırımlara ilişkin sorusu ve Millî Savunma Bakanı Sabahattin Çakmakoğlu’nun cevabı (7/1227)
45. — Aksaray Milletvekili Ramazan Toprak’ın, Aksaray İli için planlanan yatırımlara ilişkin sorusu ve Maliye Bakanı Sümer Oral’ın cevabı (7/1229)
46. — Aksaray Milletvekili  Ramazan Toprak’ın, Aksaray İli için planlanan yatırımlara ilişkin sorusu ve İçişleri Bakanı Sadettin Tantan’ın cevabı (7/1230)
47. — Aksaray Milletvekili Ramazan Toprak’ın, Aksaray İli için planlanan yatırımlara ilişkin sorusu ve DevletBakanı Fikret Ünlü’nün cevabı (7/1231)
48. — Aksaray Milletvekili Ramazan Toprak’ın, Aksaray İli için planlanan yatırımlara ilişkin sorusu ve DevletBakanı Mustafa Yılmaz’ın cevabı (7/1234)
49. — Aksaray Milletvekili Ramazan Toprak’ın, Aksaray İli için planlanan yatırımlara ilişkin sorusu ve DevletBakanı ve Başbakan Yardımcısı Devlet Bahçeli’nin cevabı (7/1244)
50. — Kütahya Milletvekili Ahmet Derin’in, Kütahya İlindeki şeker pancarı üretim stoklarına ilişkin sorusu ve Sanayi ve Ticaret Bakanı Ahmet Kenan Tanrıkulu’nun cevabı (7/1250)
51. — Kütahya Milletvekili Ahmet Derin’in, Petrokok ithaline izin verilmesine ilişkin sorusu ve Çevre Bakanı Fevzi Aytekin’in cevabı (7/1251)
52. — İstanbul Milletvekili Bülent Akarcalı’nın, malî darboğaz yaşayan sigorta şirketlerine ilişkin sorusu ve DevletBakanı Recep Önal’ın cevabı (7/1256)
53. — İstanbul Milletvekili Bülent Akarcalı’nın, Tasarruf Mevduatı Sigorta Fonu kapsamına alınan bankalardaki hazine temsilcilerine ilişkin sorusu ve DevletBakanı Recep Önal’ın cevabı (7/1257)
54. — İstanbul Milletvekili Cahit Savaş Yazıcı’nın, 4458 sayılı Gümrük Kanununun uygulanmasına ilişkin sorusu ve DevletBakanı Mehmet Keçeciler’in cevabı (7/1258)
55. —Ankara Milletvekili Saffet Arıkan Bedük’ün, Malatya Orman İşletme Müdürlüğünün kapatılıp kapatılmayacağına ilişkin sorusu ve Orman Bakanı Nami Çağan’ın cevabı (7/1259)
56. — Osmaniye Milletvekili Şükrü Ünal’ın, Ziraat Bankasına kredi borcu olan çiftçilere ilişkin sorusu ve DevletBakanı Recep Önal’ın cevabı (7/1262)
57. — İstanbul Milletvekili Bülent Akarcalı’nın;
- Burdur’un Bucak İlçesinde bazı mermer ocaklarının atıklarını Onaj Barajına bıraktıkları iddiasına,
Şanlıurfa Milletvekili Zülfükâr İzol’un;
- Şanlıurfa İline yapılacak yatırımlara,
İlişkin soruları ve Çevre Bakanı Fevzi Aytekin’in cevabı (7/1268, 1273)
58. — Şanlıurfa Milletvekili Zülfükâr İzol’un, Şanlıurfa İline yapılacak yatırımlara ilişkin sorusu ve Orman Bakanı Nami Çağan’ın cevabı (7/1274)
59. — Şanlıurfa Milletvekili Zülfükâr İzol’un, Şanlıurfa İline yapılacak yatırımlara ilişkin sorusu ve Ulaştırma Bakanı Enis Öksüz’ün cevabı (7/1275)
60. — Şanlıurfa Milletvekili Zülfükâr İzol’un, Şanlıurfa İline yapılacak yatırımlara ilişkin sorusu ve Turizm Bakanı Erkan Mumcu’nun cevabı (7/1276)
61. — Şanlıurfa Milletvekili Zülfükâr İzol’un, Şanlıurfa İline yapılacak yatırımlara ilişkin sorusu ve Maliye Bakanı Sümer Oral’ın cevabı (7/1277)
62. — Şanlıurfa Milletvekili Zülfükâr İzol’un, Şanlıurfa İline yapılacak yatırımlara ilişkin sorusu ve DevletBakanı Mustafa Yılmaz’ın cevabı (7/1283)
63. — Şanlıurfa Milletvekili Zülfükâr İzol’un, Şanlıurfa İline yapılacak yatırımlara ilişkin sorusu ve Devlet Bakanı Fikret Ünlü’nün cevabı (7/1284)
64. — Şanlıurfa Milletvekili Zülfükâr İzol’un, Şanlıurfa İline yapılacak yatırımlara ilişkin sorusu ve Tarım ve Köyişleri Bakanı Hüsnü Yusuf Gökalp’in cevabı (7/1285)
65. — Kırıkkale Milletvekili Kemal Albayrak’ın, tarım ürünlerindeki taban fiyat uygulamasına ve et ithaline izin verilip verilmediğine ilişkin sorusu ve Tarım ve Köyişleri Bakanı Hüsnü Yusuf Gökalp’in cevabı (7/1288)
66. — Adıyaman Milletvekili Mahmut Göksu’nun, ilk defa devlet memurluğuna alınacaklarla ilgili açılan sınava ilişkin Başbakandan sorusu ve Devlet Bakanı Şükrü Sina Gürel’in cevabı (7/1295)
67. — Konya Milletvekili Lütfi Yalman’ın, Fikir ve Sanat Eserleri Kanununun 42 nci maddesinde değişiklik yapılıp yapılmayacağına ilişkin sorusu ve Kültür Bakanı M. İstemihan Talay’ın cevabı (7/1297)
68. — Kırıkkale Milletvekili Kemal Albayrak’ın;
- Orman İşletme Müdürlüğü Kırıkkale Şubesinin kapatılıp kapatılmayacağına ve ağaçlandırma çalışmalarına,
- Kırıkkale İline bağlı bazı köy ve beldelerde ağaçlandırma çalışması yapılıp yapılmadığına,
İlişkin soruları ve Orman Bakanı Nami Çağan’ın cevabı (7/1298, 1300)
69. — Bursa Milletvekili Ertuğrul Yalçınbayır’ın, 8 inci Beş Yıllık Kalkınma Planı Özel İhtisasKomisyonları raporlarına ilişkin sorusu ve DevletBakanı ve Başbakan Yardımcısı Devlet Bahçeli’nin cevabı (7/1334)
VI. —GENSORU, GENEL GÖRÜŞME, MECLİS SORUŞTURMASI VE MECLİS ARAŞTIRMASI
A) ÖNGÖRÜŞME
1. — Erzincan Milletvekili Tevhit Karakaya ve 21 arkadaşının, eğitimin sorunları ile uygulanan eğitim politikalarının araştırılması ve alınması gereken tedbirlerin belirlenmesi amacıyla Meclis araştırması açılmasına ilişkin önergesi (10/7)


I. — GEÇEN TUTANAK ÖZETİ

TBMM Genel Kurulu saat 15.00’te açıldı.
TBMM Başkanvekili Murat Sökmenoğlu, cep telefonlarından “sabit ücret” adı altında alınan paranın haksızlığına, bu konuda kamuoyunun hassasiyetine ve Maliye Bakanının kamuoyunu tatmin  edici bir açıklama yapması gerektiğine ilişkin bir açıklamada bulundu.
Tarım ve Köyişleri Bakanı Hüsnü Yusuf Gökalp, tarımda yeniden yapılanma ve tarım reformu çalışmaları hakkında gündemdışı açıklamada bulundu; DSP Grubu adına Eskişehir Milletvekili Mahmut Erdir, ANAP Grubu adına Edirne Milletvekili Evren Bulut, MHP Grubu adına Erzincan Milletvekili Mihrali Aksu, FP Grubu adına Sivas Milletvekili Musa Demirci, DYP Grubu adına Erzurum Milletvekili Zeki Ertugay, grubu bulunmayan milletvekillerinden Hakkâri Milletvekili Evliya Parlak; İçtüzüğün 60 ıncı maddesine göre de, Niğde Milletvekili Mükerrem Levent, Denizli Milletvekili MehmetKocabatmaz, Ağrı Milletvekili Nidai Seven ve Aksaray Milletvekili Murat Akın, aynı konuda görüşlerini belirttiler.
İstanbul Milletvekili Yücel Erdener’in, ekolojik tarıma,
Eskişehir Milletvekili Mehmet Sadri Yıldırım’ın da 2000 yılında tarımın durumuna ve sorunlarına,
İlişkin gündemdışı konuşmalarına Tarım ve Köyişleri Bakanı Hüsnü Yusuf Gökalp,
Kocaeli Milletvekili Osman Pepe’nin, cep telefonları konusunda kamuoyundaki duyarlılığa ve deprem sonrası Kocaeli’nde meydana gelen çevre sorunlarına ilişkin gündemdışı konuşmasına da Çevre Bakanı Fevzi Aytekin,
Cevap verdi.
Azerbaycan Parlamento Başkanının vaki daveti üzerine Azerbaycan’a gidecek olan TBMM Başkanının başkanlığındaki Parlamento heyetinde yer alacak milletvekillerine ilişkin Başkanlık tezkeresi Genel Kurulun bilgisine sunuldu.
Samsun Milletvekili Musa Uzunkaya’nın (6/477) esas numaralı sözlü sorusunu geri aldığına ilişkin önergesi okundu; sözlü sorunun geri verildiği bildirildi.
İzmir Milletvekili Suha Tanık’ın (9/32),
Bayburt Milletvekili Şaban Kardeş’in (9/29),
Kırşehir Milletvekili Mustafa Haykır’ın (9/31),
Esas numaralı MeclisSoruşturması,
Ordu Milletvekili Cemal Enginyurt’un, Dilekçe,
Muğla Milletvekili Metin Ergun’un, Kamu İktisadî Teşebbüsleri,
Komisyonlarından çekildiklerine ilişkin önergeleri Genel Kurulun bilgisine sunuldu.
Genel Kurulun, çalışmalarına, 8 Şubat 2000 Salı gününden itibaren 3 gün ara vermesine ilişkin Danışma Kurulu önerisi kabul edildi.
(9/38), (9/39), (9/40, 41), (9/42) ve (9/43) esas numaralı Meclis soruşturması komisyonlarına, siyasî parti gruplarının güçleri oranında verebilecekleri üye sayısının 3 katı olarak gösterdikleri adaylar arasından ad çekme suretiyle üye seçimi yapıldı; Başkanlıkça, komisyonların başkan, başkanvekili, sözcü ve kâtip üye seçimini yapmak üzere toplanacakları gün, saat ve yere ilişkin duyuruda bulunuldu.
Gündemin “Oylaması Yapılacak İşler” kısmında yeralan, Türkiye Cumhuriyeti Hükümeti ile Polonya Cumhuriyeti Hükümeti Arasında Teknik ve Savunma Sanayii İşbirliği Anlaşmasının Onaylanmasının Uygun Bulunduğu Hakkında Kanun Tasarısının (1/268) (S. Sayısı : 96) elektronik cihazla yapılan açık oylaması sonucunda Genel Kurulda toplantı yetersayısı bulunmadığı anlaşıldığından ve  çalışma süresinin sonuna  gelindiğinden;
Alınan karar gereğince, 15 Şubat 2000 Salı günü saat 15.00’te toplanmak üzere, birleşime 18.58’de son verildi.

 Murat Sökmenoğlu						Başkanvekili

 Burhan Orhan		Mehmet Elkatmış			Bursa		Nevşehir			Kâtip Üye		Kâtip Üye




	No. : 74
II. — GELEN KÂĞITLAR
7 . 2 . 2000 PAZARTESİ

Teklifler
1. — Amasya Milletvekili Ahmet İyimaya’nın; Türk Ceza Kanununun Bazı Maddelerinde Değişiklik Yapılmasına İlişkin Kanun Teklifi (2/439) (Adalet Komisyonuna) (Başkanlığa geliş tarihi : 26.1.2000)
2. — Çorum Milletvekili Melek Denli Karaca’nın; 2547 Sayılı Yükseköğretim Kanununa Bir Geçici Madde Eklenmesine Dair Kanun Teklifi (2/440) (Millî Eğitim, Kültür, Gençlik ve Spor Komisyonuna) (Başkanlığa geliş tarihi : 27.1.2000)
3. — İçel Milletvekili Akif Serin’in; Gümrük Kanununun Bir Maddesinin Değiştirilmesi Hakkında Kanun Teklifi (2/441) (Plan ve Bütçe Komisyonuna) (Başkanlığa geliş tarihi : 27.1.2000)
4. — Zonguldak Milletvekili Hasan Gemici’nin; Türkiye Büyük Millet Meclisi İçtüzüğünde Değişiklik Yapılması Hakkında İçtüzük Teklifi (2/442) (Anayasa Komisyonuna) (Başkanlığa geliş tarihi : 28.1.2000)
5. — Manisa Milletvekili Ekrem Pakdemirli’nin; 2547 Sayılı Yükseköğretim Kanununun Geçici 41. Maddesinin Değiştirilmesine Dair Kanun Teklifi (2/443) (Millî Eğitim, Kültür, Gençlik ve Spor Komisyonuna) (Başkanlığa geliş tarihi : 28.1.2000)
6. — Bolu Milletvekili Necmi Hoşver’in; Olağanüstü Hal Bölgesinde ve Kalkınmada Öncelikli Yörelerde İstihdam Yaratılması ve Yatırımların Teşvik Edilmesi ile 193 Sayılı Gelir Vergisi Kanununda Değişiklik Yapılması Hakkında Kanunun 2 nci Maddesinin Değiştirilmesi Hakkında Kanun Teklifi (2/444) (Plan ve Bütçe Komisyonuna) (Başkanlığa geliş tarihi : 31.1.2000)
7. — Bolu Milletvekili Necmi Hoşver’in;  Yükseköğretim Kurumları Teşkilâtı Kanununa Ek ve Geçici Maddeler Eklenmesi ile 78 ve 190 Sayılı Kanun Hükmünde Kararnamelerde Değişiklik Yapılması Hakkında Kanun Teklifi (2/445) (Millî Eğitim, Kültür, Gençlik ve Spor ve Plan ve Bütçe Komisyonlarına) (Başkanlığa geliş tarihi : 31.1.2000)
8. — Çankırı Milletvekili İrfan Keleş ve 23 Arkadaşının; Yükseköğretim Kurumları Teşkilâtı Hakkında 41 Sayılı Kanun Hükmünde Kararnamenin Değiştirilerek Kabulüne Dair 2809 Sayılı Kanun ile 78 ve 190 Sayılı Kanun Hükmünde Kararnamelerde Değişiklik Yapılması Hakkında Kanun Teklifi (2/446) (Millî Eğitim, Kültür, Gençlik ve Spor ve Plan ve Bütçe Komisyonlarına) (Başkanlığa geliş tarihi : 31.1.2000)
9. — Bolu Milletvekili Mustafa Karslıoğlu’nun; Yükseköğretim Kurumları Teşkilâtı Kanunu ile 78 ve 190 Sayılı Kanun Hükmünde Kararnamelerde Değişiklik Yapılması Hakkında Kanun Teklifi (2/447) (Millî Eğitim, Kültür, Gençlik ve Spor ve Plan ve Bütçe Komisyonlarına (Başkanlığa geliş tarihi : 1.2.2000) 
10. — Trabzon Milletvekili Eyüp Aşık’ın;  Yükseköğretim Kurumları Teşkilâtı Hakkında 41 Sayılı Kanun Hükmünde Kararnamenin Değiştirilerek Kabulüne Dair 2809 Sayılı Kanun’un 28 inci Maddesine Bir Fıkra Eklenmesine Dair Kanun Teklifi (2/448) (Millî Eğitim, Kültür, Gençlik ve Spor ve Plan ve Bütçe Komisyonlarına) (Başkanlığa geliş tarihi : 1.2.2000) 
11. — İzmir Milletvekili Işılay Saygın’ın; Türkiye Büyük Millet Meclisi İçtüzüğünde Değişiklik Yapılması Hakkında İçtüzük Teklifi (2/449) (Anayasa Komisyonuna) (Başkanlığa geliş tarihi : 3.2.2000)
Rapor
1. — Gayrimenkul Kiraları Hakkında Kanuna Bir Geçici Madde Eklenmesi Hakkında Kanun Tasarısı ve Plan ve Bütçe ve Adalet Komisyonları Raporları (1/604) (S. Sayısı : 328) (Dağıtma tarihi : 7.2.2000) (GÜNDEME)
Sözlü Soru Önergesi
1. — Şanlıurfa Milletvekili Yahya Akman’ın, Şanlıurfa-Birecik Devlet Hastanesinin uzman doktor ihtiyacına ilişkin Sağlık Bakanından sözlü soru önergesi (6/514) (Başkanlığa geliş tarihi : 3.2.2000)
Yazılı Soru Önergeleri
1. — Ankara Milletvekili Saffet Arıkan Bedük’ün, zorunlu tasarruf fonu uygulamasına ilişkin Başbakandan yazılı soru önergesi (7/1350) (Başkanlığa geliş tarihi : 2.2.2000)
2. — Karaman Milletvekili Zeki Ünal’ın, Karaman-Sarıveliler-Civandere Köyünün bazı sorunlarına ilişkin Devlet Bakanından (Mustafa Yılmaz) yazılı soru önergesi (7/1351) (Başkanlığa geliş tarihi : 2.2.2000)
3. — Karaman Milletvekili Zeki Ünal’ın, Karaman-Sarıveliler-Civandere Köyü camiine ilişkin Devlet Bakanı ve Başbakan Yardımcısından (H.Hüsamettin Özkan) yazılı soru önergesi (7/1352) (Başkanlığa geliş tarihi : 2.2.2000)
4. — Karaman Milletvekili Zeki Ünal’ın, Karaman-Sarıveliler-Civandere Köyü arazilerine ilişkin Orman Bakanından yazılı soru önergesi (7/1353) (Başkanlığa geliş tarihi : 2.2.2000)
5. — Karaman Milletvekili Zeki Ünal’ın, Karaman-Akçaşehir beldesinin soğuk hava deposu ihtiyacına ilişkin Bayındırlık ve İskân Bakanından yazılı soru önergesi (7/1354) (Başkanlığa geliş tarihi : 2.2.2000)
6. — Karaman Milletvekili Zeki Ünal’ın, Karaman-Sarıveliler-Civandere Köy konağına ilişkin Bayındırlık ve İskân Bakanından yazılı soru önergesi (7/1355) (Başkanlığa geliş tarihi : 2.2.2000)
7. — İstanbul Milletvekili Abdulkadir Aksu’nun, TARİŞ’in pamuk alımlarında uyguladığı fiyat politikasına ilişkin Başbakandan yazılı soru önergesi (7/1356) (Başkanlığa geliş tarihi : 3.2.2000)
8. — Manisa Milletvekili Bülent Arınç’ın, Alanya-Gazipaşa Havaalanı inşaatına ilişkin Ulaştırma Bakanından yazılı soru önergesi (7/1357) (Başkanlığa geliş tarihi : 3.2.2000)
9. — Nevşehir Milletvekili Mehmet Elkatmış’ın, devlet personel rejimi ve ücretlerle ilgili bir çalışma olup olmadığına ilişkin Başbakandan yazılı soru önergesi (7/1358) (Başkanlığa geliş tarihi : 3.2.2000)
10. — Nevşehir Milletvekili Mehmet Elkatmış’ın, tütün, çay, fındık, patates, soğan ve şekerde stok fazlalığına ve ihracat yönünden bir çalışma yapılıp yapılmadığına ilişkin Başbakandan yazılı soru önergesi (7/1359) (Başkanlığa geliş tarihi : 3.2.2000)
11. — Nevşehir Milletvekili Mehmet Elkatmış’ın, Mahallî İdareler Genel Müdürlüğünce Nevşehir İlindeki belediyelere yapılan yardımlara ilişkin İçişleri Bakanından yazılı soru önergesi (7/1360) (Başkanlığa geliş tarihi : 3.2.2000)
12. — Nevşehir Milletvekili Mehmet Elkatmış’ın, Nevşehir İlindeki belediyelere ve köylere yapılan yardımlara ilişkin Bayındırlık ve İskân Bakanından yazılı soru önergesi (7/1361) (Başkanlığa geliş tarihi : 3.2.2000)
13. — Nevşehir Milletvekili Mehmet Elkatmış’ın, Nevşehir İline yapılacak yatırımlara ilişkin Bayındırlık ve İskân Bakanından yazılı soru önergesi (7/1362) (Başkanlığa geliş tarihi : 3.2.2000)
14. — Nevşehir Milletvekili Mehmet Elkatmış’ın, Nevşehir İlindeki köy ve beldelerin spor tesisi ihtiyaçlarına ilişkin Başbakandan yazılı soru önergesi (7/1363) (Başkanlığa geliş tarihi : 3.2.2000)
15. — Nevşehir Milletvekili Mehmet Elkatmış’ın, Arsa Ofisi Genel Müdürlüğüne ait arsaların illere göre dağılımına ilişkin Başbakandan yazılı soru önergesi (7/1364) (Başkanlığa geliş tarihi : 3.2.2000)
16. — Nevşehir Milletvekili Mehmet Elkatmış’ın, Nevşehir’deki tapu ve kadastro çalışmalarına ilişkin Başbakandan yazılı soru önergesi (7/1365) (Başkanlığa geliş tarihi : 3.2.2000)
17. — Nevşehir Milletvekili Mehmet Elkatmış’ın, MTA Genel Müdürlüğünün Nevşehir’de yapacağı çalışmalara ilişkin Başbakandan yazılı soru önergesi (7/1366) (Başkanlığa geliş tarihi : 3.2.2000)
18. — Nevşehir Milletvekili Mehmet Elkatmış’ın, D.P.T.’nin Nevşehir İli ile ilgili yaptığı çalışmalara ilişkin Başbakandan yazılı soru önergesi (7/1367) (Başkanlığa geliş tarihi : 3.2.2000)
19. — Nevşehir Milletvekili Mehmet Elkatmış’ın, Nevşehir İlindeki vakıflara ilişkin Başbakandan yazılı soru önergesi (7/1368) (Başkanlığa geliş tarihi : 3.2.2000)
20. — Nevşehir Milletvekili Mehmet Elkatmış’ın, TRT personeline ilişkin Başbakandan yazılı soru önergesi (7/1369) (Başkanlığa geliş tarihi : 3.2.2000)
21. — Nevşehir Milletvekili Mehmet Elkatmış’ın, İller Bankasınca Nevşehir İlindeki belediyelere yapılan yardımlara ilişkin Bayındırlık ve İskân Bakanından yazılı soru önergesi (7/1370) (Başkanlığa geliş tarihi : 3.2.2000)
22. — Nevşehir Milletvekili Mehmet Elkatmış’ın, Toplu Konut İdaresince Nevşehir İline verilen kredilere ilişkin Başbakandan yazılı soru önergesi (7/1371) (Başkanlığa geliş tarihi : 3.2.2000)
23. — Nevşehir Milletvekili Mehmet Elkatmış’ın, DİE’nin Nevşehir İli ile ilgili yaptığı son çalışmaya ilişkin Başbakandan yazılı soru önergesi (7/1372) (Başkanlığa geliş tarihi : 3.2.2000)
24. — Erzincan Milletvekili Tevhit Karakaya’nın, yurtdışında çalışan işçilere ilişkin Dışişleri Bakanından yazılı soru önergesi (7/1373) (Başkanlığa geliş tarihi : 3.2.2000)
25. — Karaman Milletvekili Zeki Ünal’ın, başörtülü öğrencilerin Adana Merkez Kütüphanesine alınmadığı iddiasına ilişkin Kültür Bakanından yazılı soru önergesi (7/1374) (Başkanlığa geliş tarihi : 3.2.2000)
26. — Karaman Milletvekili Zeki Ünal’ın, bazı politikacıların Bilderberg üyesi oldukları yolundaki haberlere ilişkin Başbakandan yazılı soru önergesi (7/1375) (Başkanlığa geliş tarihi : 3.2.2000)
27. — Karaman Milletvekili Zeki Ünal’ın, Adnan Hoca cemaatinden oldukları gerekçesiyle gözetim altında tutulan bazı kişilere işkence yapıldığı iddialarına ve emniyet görevlilerinin tutumuna ilişkin İçişleri Bakanından yazılı soru önergesi (7/1376) (Başkanlığa geliş tarihi : 3.2.2000)
28. — Konya Milletvekili Lütfi Yalman’ın, Kocaeli SEKA Kavaklığına ilişkin Başbakandan yazılı soru önergesi (7/1377) (Başkanlığa geliş tarihi : 3.2.2000)
29. — Ordu Milletvekili Eyüp Fatsa’nın, Alman Hristiyan Demokrat Partisince DSP’ye usulsüz para yardımı yapıldığı iddialarına ilişkin Başbakandan yazılı soru önergesi (7/1378) (Başkanlığa geliş tarihi : 3.2.2000)
30. — İstanbul Milletvekili Bülent Akarcalı’nın, Antalya-Kaş-Gelemiş Köyü Patara Bölgesinde çıkan orman yangınlarına ilişkin İçişleri Bakanından yazılı soru önergesi (7/1379) (Başkanlığa geliş tarihi : 3.2.2000)



	No. : 75
11 . 2 . 2000 CUMA

Tasarılar
1. — Türkiye Cumhuriyeti Emekli Sandığı Kanununda Değişiklik Yapılmasına Dair Kanun Tasarısı (1/623) (Millî Savunma ve Plan ve Bütçe Komisyonlarına) (Başkanlığa geliş tarihi : 4.2.2000)
2. — Türk Silahlı Kuvvetleri Personel Kanununda Değişiklik Yapılmasına Dair Kanun Tasarısı (1/624) (Millî Savunma Komisyonuna) (Başkanlığa geliş tarihi : 4.2.2000)
3. — Türkiye Cumhuriyeti ile Avusturya Cumhuriyeti Arasında Sosyal Güvenlik Hakkında Anlaşmanın Onaylanmasının Uygun Bulunduğuna Dair Kanun Tasarısı (1/625) (Sağlık, Aile, Çalışma ve Sosyal İşler ve Dışişleri Komisyonlarına) (Başkanlığa geliş tarihi : 4.2.2000)
4. — Türkiye Cumhuriyeti Hükümeti ile Bosna-Hersek Bakanlar Kurulu Arasında Kültür Merkezlerinin Kuruluşu ve İşleyişi Hakkında Protokolun Onaylanmasının Uygun Bulunduğuna Dair Kanun Tasarısı (1/626) (Millî Eğitim, Kültür, Gençlik ve Spor ve Dışişleri Komisyonlarına) (Başkanlığa geliş tarihi : 4.2.2000)
5. — Yükseköğretim Kurumları Teşkilâtı  Kanununa Bir Ek Madde Eklenmesi Hakkında Kanun Tasarısı (1/627) (Millî Eğitim, Kültür, Gençlik ve Spor ve Plan ve Bütçe Komisyonlarına) (Başkanlığa geliş tarihi : 7.2.2000)
6. — Türkiye Cumhuriyeti ile Singapur Cumhuriyeti Arasında Gelir Üzerinden Alınan Vergilerde Çifte Vergilendirmeyi Önleme ve Vergi Kaçakçılığına Engel Olma Anlaşması ve Eki Protokolün Onaylanmasının Uygun Bulunduğuna Dair Kanun Tasarısı (1/628) (Plan ve Bütçe ve Dışişleri Komisyonu) (Başkanlığa geliş tarihi : 4.2.2000)
Teklifler
1. — Hakkâri Milletvekili Evliya Parlak ve 2 Arkadaşının; Yükseköğretim Kurumları Teşkilâtı Kanununda Değişiklik Yapılması Hakkında Kanun Teklifi (2/450) (Millî Eğitim, Kültür, Gençlik ve Spor ve Plan ve Bütçe Komisyonlarına) (Başkanlığa geliş tarihi : 4.2.2000)
2. — Bursa Milletvekili Faruk Çelik’in; Bursa İlinin Büyükorhan, Harmancık, Keles ve Orhaneli İlçelerinin Kalkınmada Öncelikli Yöreler Arasına Alınmasına Dair Kanun Teklifi (2/451) (Plan ve Bütçe Komisyonuna) (Başkanlığa geliş tarihi : 4.2.2000)
Raporlar
1. — Tarım Bakanlığı Ziraat İşleri Genel Müdürlüğü ile Ziraî Mücadele ve Ziraî Karantina Genel Müdürlüğüne Bağlı Kurum-Okul ve Kuruluşlara Döner Sermaye Verilmesi Hakkında Kanunun Adının ve Bazı Maddelerinin Değiştirilmesi Hakkında Kanun Tasarısı, Köy Hizmetleri Genel Müdürlüğü Teşkilât ve Görevleri Hakkında Kanunun Bir Maddesinin Değiştirilmesine Dair Kanun Tasarısı ile Sosyal Hizmetler ve Çocuk Esirgeme Kurumu Kanununun Bir Maddesinde Değişiklik Yapılmasına Dair Kanun Tasarısı ve Tarım, Orman ve Köyişleri ve Plan ve Bütçe Komisyonları Raporları (1/478, 1/474, 1/454) (S.Sayısı : 318) (Dağıtma tarihi : 11.2.2000) (GÜNDEME)
2. — İller Bankası Kanununda Değişiklik Yapılması Hakkında Kanun Tasarısı ve Bayındırlık, İmar, Ulaştırma ve Turizm ve Plan ve Bütçe Komisyonları Raporları (1/493) (S. Sayısı : 319) (Dağıtma tarihi : 11.2.2000) (GÜNDEME)
3. — İstanbul Milletvekili Ahmet Güzel’in, Kamu İktisadî Teşebbüsleri Personel Rejiminin Düzenlenmesi ve 233 Sayılı Kanun Hükmünde Kararnamenin Bazı Maddelerinin Yürürlükten Kaldırılmasına Dair Kanun Hükmünde Kararnamede Değişiklik Yapılması Hakkında Kanun Teklifi ve İçtüzüğün 37 nci Maddesine Göre Doğrudan Gündeme Alınmasına İlişkin Önergesi (2/329) (S. Sayısı : 321) (Dağıtma tarihi : 11.2.2000) (GÜNDEME)
4. — İstanbul Milletvekili Aydın Ayaydın’ın Yasama Dokunulmazlığının Kaldırılması Hakkında Başbakanlık Tezkeresi ve Anayasa ve Adalet Komisyonları Üyelerinden Kurulu Karma Komisyon Raporu (3/307) (S. Sayısı : 322) (Dağıtma tarihi : 11.2.2000) (GÜNDEME)
5. — İstanbul Milletvekili Aydın Ayaydın’ın Yasama Dokunulmazlığının Kaldırılması Hakkında Başbakanlık Tezkeresi ve Anayasa ve Adalet Komisyonları Üyelerinden Kurulu Karma Komisyon Raporu (3/391) (S. Sayısı : 323) (Dağıtma tarihi : 11.2.2000) (GÜNDEME)
6. — İstanbul Milletvekili Aydın Ayaydın’ın Yasama Dokunulmazlığının Kaldırılması Hakkında Başbakanlık Tezkeresi ve Anayasa ve Adalet Komisyonları Üyelerinden Kurulu Karma Komisyon Raporu (3/392) (S. Sayısı : 324) (Dağıtma tarihi : 11.2.2000) (GÜNDEME)
7. — İstanbul Milletvekili Aydın Ayaydın’ın Yasama Dokunulmazlığının Kaldırılması Hakkında Başbakanlık Tezkeresi ve Anayasa ve Adalet Komisyonları Üyelerinden Kurulu Karma Komisyon Raporu (3/393) (S. Sayısı : 325) (Dağıtma tarihi : 11.2.2000) (GÜNDEME)
8. — İstanbul Milletvekili Aydın Ayaydın’ın Yasama Dokunulmazlığının Kaldırılması Hakkında Başbakanlık Tezkeresi ve Anayasa ve Adalet Komisyonları Üyelerinden Kurulu Karma Komisyon Raporu (3/395) (S. Sayısı : 326) (Dağıtma tarihi : 11.2.2000) (GÜNDEME)
9. — İstanbul Milletvekili Aydın Ayaydın’ın Yasama Dokunulmazlığının Kaldırılması Hakkında Başbakanlık Tezkeresi ve Anayasa ve Adalet Komisyonları Üyelerinden Kurulu Karma Komisyon Raporu (3/396) (S. Sayısı : 327) (Dağıtma tarihi : 11.2.2000) (GÜNDEME)
Sözlü Soru Önergesi
1. — İstanbul Milletvekili Ahmet Güzel’in, İstanbul Boğazındaki köprülere ilişkin Turizm Bakanından sözlü soru önergesi (6/515) (Başkanlığa  geliş tarihi : 4.2.2000)
Yazılı Soru Önergeleri
1. — Ankara Milletvekili Saffet Arıkan Bedük’ün, Telsim ve Turkcell tarafından tahsil edilen sabit ücretlere ilişkin Ulaştırma Bakanından yazılı soru önergesi (7/1380) (Başkanlığa geliş tarihi : 4.2.2000)
2. — Ankara Milletvekili Saffet Arıkan Bedük’ün, tarımsal üretime ve hayvancılığın sorunlarına ilişkin Tarım ve Köyişleri Bakanından yazılı soru önergesi (7/1381) (Başkanlığa geliş tarihi : 4.2.2000)
3. — Ankara Milletvekili Saffet Arıkan Bedük’ün, 2000 yılı turizm hedeflerine ilişkin Turizm Bakanından yazılı soru önergesi (7/1382) (Başkanlığa geliş tarihi : 4.2.2000)
4. — Konya Milletvekili  Lütfi Yalman’ın, Konya 2. Ağır Ceza Mahkemesince hakkında yakalama kararı verilen bir  kişiye ilişkin İçişleri Bakanından yazılı soru önergesi (7/1383) (Başkanlığa geliş tarihi : 4.2.2000)
5. — Konya Milletvekili Lütfi Yalman’ın, Millî Piyango Genel Müdür Yardımcılığına yapılan atamaya ilişkin Devlet Bakanından (Fikret Ünlü) yazılı soru önergesi (7/1384) (Başkanlığa geliş tarihi : 4.2.2000)
6. — Kocaeli Milletvekili Osman Pepe’nin, İtalyan Hükümeti tarafından hibe edilen deprem evlerine ilişkin Başbakandan yazılı soru önergesi (7/1385) (Başkanlığa geliş tarihi : 4.2.2000)
7. — Kocaeli Milletvekili Osman Pepe’nin, Kocaeli Cengiz Topel Havaalanına ilişkin Ulaştırma Bakanından yazılı soru önergesi (7/1386) (Başkanlığa geliş tarihi : 4.2.2000)
8. — Nevşehir Milletvekili Mehmet Elkatmış’ın, Nevşehir İlindeki Ziraat Bankası Şubelerinin mevduatlarına ve verdikleri kredilere ilişkin Başbakandan yazılı soru önergesi (7/1387) (Başkanlığa geliş tarihi : 4.2.2000)
9. — Nevşehir Milletvekili Mehmet Elkatmış’ın, Nevşehir İlindeki Halk Bankası Şubelerinin mevduatlarına ve verdikleri kredilere ilişkin  Başbakandan yazlı soru önergesi (7/1388) (Başkanlığa geliş tarihi : 4.2.2000)
10. — Nevşehir Milletvekili Mehmet Elkatmış’ın, Nevşehir İlindeki Vakıflar Bankası Şubelerinin mevduatlarına ve verdikleri kredilere ilişkin Başbakandan yazılı soru önergesi (7/1389) (Başkanlığa geliş tarihi : 4.2.2000)
11. — Nevşehir Milletvekili Mehmet Elkatmış’ın, Nevşehir İlindeki Emlak Kredi Bankası Şubelerinin mevduatlarına ve verdikleri kredilere ilişkin Başbakandan yazılı soru önergesi (7/1390) (Başkanlığa geliş tarihi : 4.2.2000)
12. — Nevşehir Milletvekili Mehmet Elkatmış’ın, Nevşehir’in içme suyu sorunlarına ilişkin Enerji ve Tabiî Kaynaklar Bakanı ve Başbakan Yardımcısından yazılı soru önergesi (7/1391) (Başkanlığa geliş tarihi : 4.2.2000)
13. — Nevşehir Milletvekili Mehmet Elkatmış’ın, Nevşehir İlindeki madenlere ve tabiî kaynaklara ilişkin Enerji ve Tabiî Kaynaklar Bakanı ve Başbakan Yardımcısından yazılı soru önergesi (7/1392) (Başkanlığa geliş tarihi : 4.2.2000)
14. — Nevşehir Milletvekili Mehmet Elkatmış’ın, Nevşehir İlinin doğalgazdan yararlandırılması için çalışma olup olmadığına ilişkin Enerji ve Tabiî Kaynaklar Bakanı ve Başbakan Yardımcısından yazılı soru önergesi  (7/1393) (Başkanlığa geliş tarihi : 4.2.2000)
15. — Nevşehir Milletvekili Mehmet Elkatmış’ın, Nevşehir İlinin sulu tarım uygulamasına ilişkin Enerji ve Tabiî Kaynaklar Bakanı ve Başbakan Yardımcısından yazılı soru önergesi (7/1394) (Başkanlığa geliş tarihi : 4.2.2000)
16. — Nevşehir Milletvekili Mehmet Elkatmış’ın, Nevşehir-Doyduk ve Ayhanlar barajlarının inşaatlarına ilişkin Enerji ve Tabiî Kaynaklar Bakanı ve Başbakan Yardımcısından yazılı soru önergesi (7/1395) (Başbakanlığa geliş tarihi : 4.2.2000)
17. — Nevşehir Milletvekili Mehmet Elkatmış’ın, TEDAŞ tarafından Nevşehir İline yapılacak yatırımlara ilişkin Enerji ve Tabiî Kaynaklar Bakanı ve Başbakan Yardımcısından yazılı soru önergesi (7/1396) (Başkanlığa geliş tarihi : 4.2.2000)
18. — Nevşehir Milletvekili Mehmet Elkatmış’ın, Kur’an kurslarına ilişkin Başbakandan yazılı soru önergesi (7/1397) (Başkanlığa geliş tarihi : 4.2.2000)
19. — Nevşehir Milletvekili Mehmet Elkatmış’ın, cami ve mescitlere ilişkin Başbakandan yazılı soru önergesi  (7/1398) (Başkanlığa geliş tarihi : 4.2.2000)
20. — Nevşehir Milletvekili Mehmet Elkatmış’ın, Cumhurbaşkanlığında görevli personele, makam araçlarına ve Devlet Denetleme Kuruluna ilişkin Başbakandan yazılı soru önergesi (7/1399) (Başkanlığa geliş tarihi : 4.2.2000)
21. — Bolu Milletvekili Necmi Hoşver’in, silah parçası üreten bazı firmalara ilişkin Millî Savunma Bakanından yazılı soru önergesi (7/1400) (Başkanlığa geliş tarihi : 4.2.2000)
22. — Konya Milletvekili Lütfi Yalman’ın, Hizbullah adlı yasa dışı terör örgütü lideri hakkında ileri sürülen bazı iddialara ilişkin İçişleri Bakanından yazılı soru önergesi (7/1401) (Başkanlığa geliş tarihi : 7.2.2000)
23. — Ankara Milletvekili Saffet Arıkan Bedük’ün, cep telefonlarından alınan sabit ücrete ilişkin Ulaştırma Bakanından yazılı soru önergesi (7/1402) (Başkanlığa geliş tarihi : 7.2.2000)
24. — Amasya Milletvekili Akif Gülle’nin, Amasya Yeni Çeltek Kömür İşletmesinde çalışan işçilerin ücretlerine ilişkin Sanayi ve Ticaret Bakanından yazılı soru önergesi (7/1403) (Başkanlığa geliş tarihi : 7.2.2000)
25. — Yozgat Milletvekili İlyas Arslan’ın, Yozgat-Gelingüllü Sulama Projesine ilişkin Enerji ve Tabiî Kaynaklar Bakanı ve Başbakan Yardımcısından yazılı soru önergesi (7/1404) (Başkanlığa geliş tarihi : 7.2.2000)
26. — Yozgat Milletvekili İlyas Arslan’ın, Yozgat İşletme Müdürlüğüne ilişkin Orman Bakanından yazılı soru önergesi (7/1405) (Başkanlığa geliş tarihi : 7.2.2000)
27. — Balıkesir Milletvekili İlyas Yılmazyıldız’ın, tütün baş fiyatına ve tütün bedellerinin ne zaman ödeneceğine ilişkin Devlet Bakanından (Rüştü Kazım Yücelen) yazılı soru önergesi  (7/1406) (Başkanlığa geliş tarihi : 7.2.2000)
28. — Rize Milletvekili  Mehmet Bekâroğlu’nun, çay üreticisinin alacaklarının ne zaman ödeneceğine ilişkin Devlet Bakanından (Rüştü Kazım Yücelen) yazılı soru önergesi (7/1407) (Başkanlığa geliş tarihi : 8.2.2000)
29. — Karaman Milletvekili Zeki Ünal’ın, Karaman İli Ayrancı İlçesine Devlet Hastanesi ve Sarıveliler-Civandere Köyüne sağlık evi yapılıp yapılmayacağına ilişkin Sağlık Bakanından yazılı soru önergesi  (7/1408) (Başkanlığa geliş tarihi : 8.2.2000)
29. — Niğde Milletvekili Doğan Baran’ın, Niğde Toprak Mahsulleri Ofisi Şube Müdürlüğünün kapatılmasına ilişkin Tarım ve Köyişleri Bakanından yazılı soru önergesi (7/1409) (Başkanlığa geliş tarihi : 8.2.2000)




	No. : 76
14.2.2000 PAZARTESİ
Raporlar
1. — İzmir Milletvekili Hasan Ufuk Söylemez’in Yasama Dokunulmazlığının Kaldırılması Hakkında Başbakanlık Tezkeresi ve Anayasa ve Adalet Komisyonları Üyelerinden Kurulu Karma Komisyon Raporu ve Hatay Milletvekili Namık Kemal Atahan ve İki Arkadaşının İçtüzüğün 133 üncü Maddesine Göre Rapora  İtirazı (3/168) (S. Sayısı : 221’e 1 inci Ek) (Dağıtma tarihi : 14.2.2000) (GÜNDEME)
2. — Kayseri Milletvekili Abdullah Gül’ün Yasama Dokunulmazlığının Kaldırılması Hakkında Başbakanlık Tezkeresi ve Anayasa ve Adalet Komisyonları Üyelerinden Kurulu Karma Komisyon Raporu ve Hatay Milletvekili Namık Kemal Atahan ve İzmir Milletvekili Mehmet Özcan’ın İçtüzüğün 133 üncü Maddesine Göre Rapora İtirazı (3/170) (S. Sayısı : 222’ye 1 inci Ek) (Dağıtma tarihi : 14.2.2000) (GÜNDEME)
3. — Sivas Milletvekili Musa Demirci’nin Yasama Dokunulmazlığının Kaldırılması Hakkında Başbakanlık Tezkeresi ve Anayasa ve Adalet Komisyonları Üyelerinden Kurulu Karma Komisyon Raporu ve Hatay Milletvekili Namık Kemal Atahan ve İzmir Milletvekili Mehmet Özcan’ın İçtüzüğün 133 üncü Maddesine Göre Rapora İtirazı (3/171) (S. Sayısı : 223’e 1 inci Ek) (Dağıtma tarihi : 14.2.2000) (GÜNDEME)
4. — Malatya Milletvekili Mehmet Recai Kutan’ın Yasama Dokunulmazlığının Kaldırılması Hakkında Başbakanlık Tezkeresi ve Anayasa ve Adalet Komisyonları Üyelerinden Kurulu Karma Komisyon Raporu ve Hatay Milletvekili Namık Kemal Atahan ve İzmir Milletvekili Mehmet Özcan’ın İçtüzüğün 133 üncü Maddesine Göre Rapora İtirazı (3/172) (S. Sayısı : 224’e 1 inci Ek) (Dağıtma tarihi : 14.2.2000) (GÜNDEME)
5. — Malatya Milletvekili Oğuzhan Asiltürk’ün Yasama Dokunulmazlığının Kaldırılması Hakkında Başbakanlık Tezkeresi ve Anayasa ve Adalet Komisyonları Üyelerinden Kurulu Karma Komisyon Raporu ve Hatay Milletvekili Namık Kemal Atahan ve İzmir Milletvekili Mehmet Özcan’ın İçtüzüğün 133 üncü Maddesine Göre Rapora İtirazı (3/174) (S. Sayısı : 226’ya 1 inci Ek) (Dağıtma tarihi : 14.2.2000) (GÜNDEME)
6. — İstanbul Milletvekili Abdülkadir Aksu’nun  Yasama Dokunulmazlığının Kaldırılması Hakkında Başbakanlık Tezkeresi ve Anayasa ve Adalet Komisyonları Üyelerinden Kurulu Karma Komisyon Raporu ve Hatay Milletvekili Namık Kemal Atahan ve İzmir Milletvekili Mehmet Özcan’ın İçtüzüğün 133 üncü Maddesine Göre Rapora İtirazı (3/175) (S. Sayısı : 227’ye 1 inci Ek) (Dağıtma tarihi : 14.2.2000) (GÜNDEME)
7. — Mardin Milletvekili Fehim Adak’ın Yasama Dokunulmazlığının Kaldırılması Hakkında Başbakanlık Tezkeresi ve Anayasa ve Adalet Komisyonları Üyelerinden Kurulu Karma Komisyon Raporu ve Hatay Milletvekili Namık Kemal Atahan ve İki Arkadaşının İçtüzüğün 133 üncü Maddesine Göre Rapora İtirazı (3/176) (S. Sayısı : 228’e 1 inci Ek) (Dağıtma tarihi : 14.2.2000) (GÜNDEME)
8. — Ankara Milletvekili Rıza Ulucak’ın Yasama Dokunulmazlığının Kaldırılması Hakkında Başbakanlık Tezkeresi ve Anayasa ve Adalet Komisyonları Üyelerinden Kurulu Karma Komisyon Raporu ve Hatay Milletvekili Namık Kemal Atahan ve İzmir Milletvekili Mehmet Özcan’ın İçtüzüğün 133 üncü Maddesine Göre Rapora İtirazı (3/177) (S. Sayısı : 229’a 1 inci Ek) (Dağıtma tarihi : 14.2.2000) (GÜNDEME)
9. — Kocaeli Milletvekili Meral Akşener’in Yasama Dokunulmazlığının Kaldırılması Hakkında Başbakanlık Tezkeresi ve Anayasa ve Adalet Komisyonları Üyelerinden Kurulu Karma Komisyon Raporu ve Hatay Milletvekili Namık Kemal Atahan’ın İçtüzüğün 133 üncü Maddesine Göre Rapora İtirazı (3/186) (S. Sayısı : 234’e 1 inci Ek) (Dağıtma tarihi : 14.2.2000) (GÜNDEME)
10. — Sivas Milletvekili Temel Karamollaoğlu’nun Yasama Dokunulmazlığının Kaldırılması Hakkında Başbakanlık Tezkeresi ve Anayasa ve Adalet Komisyonları Üyelerinden Kurulu Karma Komisyon Raporu ve Hatay Milletvekili Namık Kemal Atahan’ın İçtüzüğün 133 üncü Maddesine Göre Rapora İtirazı (3/187) (S. Sayısı : 235’e 1 inci Ek) (Dağıtma tarihi : 14.2.2000) (GÜNDEME)
11. — Kocaeli Milletvekili Meral Akşener’in Yasama Dokunulmazlığının Kaldırılması Hakkında Başbakanlık Tezkeresi ve Anayasa ve Adalet Komisyonları Üyelerinden Kurulu Karma Komisyon Raporu ve Hatay Milletvekili Namık Kemal Atahan’ın İçtüzüğün 133 üncü Maddesine Göre Rapora İtirazı (3/196) (S. Sayısı : 241’e 1 inci Ek) (Dağıtma tarihi : 14.2.2000) (GÜNDEME)
12. — Kahramanmaraş Milletvekili Avni Doğan’ın Yasama Dokunulmazlığının Kaldırılması Hakkında Başbakanlık Tezkeresi ve Anayasa ve Adalet Komisyonları Üyelerinden Kurulu Karma Komisyon Raporu ve Hatay Milletvekili Namık Kemal Atahan’ın İçtüzüğün 133 üncü Maddesine Göre Rapora İtirazı (3/197) (S. Sayısı : 242’ye 1 inci Ek) (Dağıtma tarihi : 14.2.2000) (GÜNDEME)
13. — Kocaeli Milletvekili Osman Pepe’nin, Darıca Adıyla Bir İlçe Kurulması Hakkında Kanun Teklifi ve İçtüzüğün 37 nci Maddesine Göre Doğrudan Gündeme Alınmasına İlişkin Önergesi (2/338) (S. Sayısı : 320) (Dağıtma tarihi : 14.2.2000) (GÜNDEME)
14. — İcra ve İflas Kanununda Değişiklik Yapılmasına İlişkin Kanun Tasarısı ve Adalet Komisyonu Raporu (1/403) (S. Sayısı : 329) (Dağıtma tarihi : 14.2.2000) (GÜNDEME)
15. — Noterlik Kanununda Değişiklik Yapılmasına Dair Kanun Tasarısı ve Adalet Komisyonu Raporu (1/596) (S. Sayısı : 330) (Dağıtma tarihi : 14.2.2000) (GÜNDEME)




	No. : 77
15.2.2000 SALI
Teklif
1. — Fazilet Partisi Genel Başkanı Malatya Milletvekili Recai Kutan ve Doğru Yol Partisi Genel Başkanı İstanbul Milletvekili Tansu Çiller ile 185 Milletvekilinin; Türkiye Cumhuriyeti Anayasasının Bazı Maddelerinin Değiştirilmesine İlişkin Kanun Teklifi (2/452) (Anayasa Komisyonuna) (Başkanlığa geliş tarihi : 15.2.2000)
Sözlü Soru Önergeleri
1. — Samsun Milletvekili Musa Uzunkaya’nın, orman arazilerinin geri kazanımı amacıyla açılan davalara ilişkin Orman Bakanından sözlü soru önergesi (6/516) (Başkanlığa geliş tarihi : 9.2.2000)
2. — Şanlıurfa Milletvekili Yahya Akman’ın, Şanlıurfa Orman İşletme Müdürlüğünün kapatılacağı iddiasına ilişkin Orman Bakanından sözlü soru önergesi (6/517) (Başkanlığa geliş tarihi : 11.2.2000)
Yazılı Soru Önergeleri
1. — Erzurum Milletvekili Aslan Polat’ın, elektrik santrallerine ve elektrik alış fiyatlarına ilişkin Devlet Bakanı ve Başbakan Yardımcısından (Devlet Bahçeli) yazılı soru önergesi (7/1410) (Başkanlığa geliş tarihi : 9.2.2000)
2. — Sinop Milletvekili Kadir Bozkurt’un, Şeker Fabrikaları Genel Müdürlüğünce belirlenen pancar ekim kotalarına ilişkin Sanayi ve Ticaret Bakanından yazılı soru önergesi (7/1411) (Başkanlığa geliş tarihi : 9.2.2000)
3. — Karaman Milletvekili Zeki Ünal’ın, İsviçre’nin Davos kentinde yapılan Dünya Ekonomik Forumuna katılan görevlilere ödenen harcıraha ilişkin Başbakandan yazılı soru önergesi (7/1412) (Başkanlığa geliş tarihi : 10.2.2000)
4. — Karaman Milletvekili Zeki Ünal’ın, Karaman İlindeki belediyelerin borçlarına ve ayrılan ödenek miktarına ilişkin Bayındırlık ve İskân Bakanından yazılı soru önergesi (7/1413) (Başkanlığa geliş tarihi : 10.2.2000)
5. — Konya Milletvekili Veysel Candan’ın, Batman Valiliğinin silah ithal ettiği iddialarına ilişkin İçişleri Bakanından yazılı soru önergesi (7/1414) (Başkanlığa geliş tarihi : 10.2.2000)
6. — Afyon  Milletvekili İsmet Attila’nın, Afyon’da DDY Yük İşletme Müdürlüğü kurulup kurulmayacağına ilişkin Ulaştırma Bakanından yazılı soru önergesi (7/1415) (Başkanlığa geliş tarihi : 10.2.2000)
7. — Bursa Milletvekili Ali Arabacı’nın, Orhangazi İlçesinde hakkında yürütmeyi durdurma kararı bulunan bir fabrika inşaatına ilişkin Bayındırlık ve İskân Bakanından yazılı soru önergesi (7/1416) (Başkanlığa geliş tarihi : 10.2.2000)
8. — Giresun Milletvekili Rasim Zaimoğlu’nun, Giresun İlinde meydana gelen heyelanlara ve alınması gereken önlemlere ilişkin Bayındırlık ve İskân Bakanından yazılı soru önergesi (7/1417) (Başkanlığa geliş tarihi : 10.2.2000)
9. — Amasya Milletvekili Ahmet İyimaya’nın, adlî yargıyla ilgili bilimsel bir eserin yazarı hakkında yapılan işleme ilişkin Adalet Bakanından yazılı soru önergesi (7/1418) (Başkanlığa geliş tarihi : 11.2.2000)
10. — Rize Milletvekili Ahmet Kabil’in, Tabipler Birliği tarafından belirlenen muayene, laboratuvar ve film ücretlerine ilişkin Sağlık Bakanından yazılı soru önergesi (7/1419) (Başkanlığa geliş tarihi : 11.2.2000)
11. — Kırıkkale Milletvekili Hacı Filiz’in, Kırıkkale-Keskin Devlet Hastanesine ayrılan ödeneğe ilişkin Sağlık Bakanından yazılı soru önergesi (7/1420) (Başkanlığa geliş tarihi : 11.2.2000)
12. — Kırıkkale Milletvekili Hacı Filiz’in, Kırıkkale İlinde yapılacak yatırımlara ilişkin Devlet Bakanından(Mustafa Yılmaz) yazılı soru önergesi (7/1421) (Başkanlığa geliş tarihi : 11.2.2000)
13. — Kırıkkale Milletvekili Hacı Filiz’in, Kırıkkale İli Hamzalı Barajı projesine ilişkin Enerji ve Tabiî Kaynaklar Bakanı ve Başbakan Yardımcısından yazılı soru önergesi (7/1422) (Başkanlığa geliş tarihi : 11.2.2000) 
14. — Kırıkkale Milletvekili Hacı Filiz’in, Kırıkkale İlinin ORKÖY kredisinden yararlanıp yararlanamayacağına ilişkin Orman Bakanından yazılı soru önergesi (7/1423) (Başkanlığa geliş tarihi : 11.2.2000)
15. — Kırıkkale Milletvekili Hacı Filiz’in, Kırıkkale İline 2000 yılı için ayrılan yatırım ödeneklerine ilişkin Başbakandan yazılı soru önergesi (7/1424) (Başkanlığa geliş tarihi : 11.2.2000)
16. — Kırıkkale Milletvekili Hacı Filiz’in, Kırıkkale-Sulakyurt Barajı projesine ilişkin Enerji ve Tabiî Kaynaklar Bakanı ve Başbakan Yardımcısından yazılı soru önergesi (7/1425) (Başkanlığa geliş tarihi : 11.2.2000)
17. — Kırıkkale Milletvekili Hacı Filiz’in, Yozgat İlindeki Gelingüllü Barajı kanaletlerinin ne zaman bitirileceğine ilişkin Enerji ve Tabiî Kaynaklar Bakanı ve Başbakan Yardımcısından yazılı soru önergesi (7/1426) (Başkanlığa geliş tarihi : 11.2.2000)
18. — Kırıkkale Milletvekili Hacı Filiz’in, Kırıkkale-Akçakavak Baraj Projesine ilişkin Enerji ve Tabiî Kaynaklar Bakanı ve Başbakan Yardımcısından yazılı soru önergesi (7/1427) (Başkanlığa geliş tarihi : 11.2.2000)
19. — Kırıkkale Milletvekili Hacı Filiz’in, Kırıkkale-Keskin yolunun çift şerit olması için bir çalışma yapılıp yapılmadığına ilişkin Bayındırlık ve İskân Bakanından yazılı soru önergesi (7/1428) (Başkanlığa geliş tarihi : 11.2.2000)
20. — Kırıkkale Milletvekili Hacı Filiz’in, Kırıkkale İli, Delice-Sulakyurt ve Balışeyh İlçelerinde programa alınan yatılı bölge okullarının ihalesine ilişkin Millî Eğitim Bakanından yazılı soru önergesi (7/1429) (Başkanlığa geliş tarihi : 11.2.2000)
21. — Karaman Milletvekili Zeki Ünal’ın, eşi milletvekili olan bazı öğretmenlerin milletvekili lojmanındaki okula tayin edildikleri iddiasına ilişkin Millî Eğitim Bakanından yazılı soru önergesi (7/1430) (Başkanlığa geliş tarihi : 11.2.2000)
22. — Karaman Milletvekili Zeki Ünal’ın, İmam hatip liselerinden ilişiği kesilen öğrenci ve öğretmenlere ilişkin Millî Eğitim Bakanından yazılı soru önergesi  (7/1431) (Başkanlığa geliş tarihi : 11.2.2000)
23. — Adana Milletvekili Yakup Budak’ın, Seyhan Nehrine ve Tabaklar Köyü civarına köprü yapılması için bir çalışma olup olmadığına ilişkin Devlet Bakanından (Mustafa Yılmaz) yazılı soru önergesi (7/1432) (Başkanlığa geliş tarihi : 11.2.2000)
24. — Adana Milletvekili Yakup Budak’ın, Adana’nın bazı ilçeleri için planlanan içme suyu projelerine ilişkin Devlet Bakanından (Mustafa Yılmaz) yazılı soru önergesi (7/1433) (Başkanlığa geliş tarihi : 11.2.2000)
BİRİNCİ OTURUM
Açılma Saati : 15.00
15 Şubat 2000 Salı
BAŞKAN : Başkanvekili Nejat ARSEVEN
KÂTİP ÜYELER : Cahit Savaş YAZICI (İstanbul), Sebahattin KARAKELLE (Erzincan)


BAŞKAN – Türkiye Büyük Millet Meclisinin 57 nci Birleşimini açıyorum.
Sayın milletvekilleri, Hizbullah terör örgütüne karşı yürütülen operasyonlarda 5 polisimizin şehit olması, hepimizi derinden üzmüştür. 
Müsaadelerinizle, bu üzücü olay sebebiyle, şahsım ve Türkiye Büyük Millet Meclisi adına, şehit polislerimize Allah’tan rahmet diliyor, kederli ailelerine, tüm emniyet camiasına ve ulusumuza başsağlığı dileklerimi sunuyorum. 
Toplantı yetersayımız vardır; görüşmelere başlıyoruz.
Gündeme geçmeden önce, üç arkadaşıma gündemdışı söz vereceğim.
Gündemdışı ilk söz, Van’daki hayvancılığın sorunlarıyla ilgili olarak söz isteyen Van Milletvekili Fetullah Gültepe’ye aittir. 
Buyurun Sayın Gültepe. (DYP sıralarından alkışlar)
III. — BAŞKANLIĞIN GENEL KURULA SUNUŞLARI
A) GÜNDEMDIŞI KONUŞMALAR
1. — Van Milletvekili Fetullah Gültepe’nin, Van yöresinde hayvancılıkla ilgili sorunlara ve alınması gereken önlemlere ilişkin gündemdışı konuşması ve Tarım ve Köyişleri Bakanı Hüsnü Yusuf Gökalp’in cevabı
FETULLAH GÜLTEPE (Van) – Sayın Başkan, sayın milletvekilleri; konuşmama başlamadan önce, hain kurşunlara hedef olan, Van’da şehit düşen polislerimizi rahmetle anıyor, yaralılara acil şifalar diliyorum.
Ülkede bir problem varsa, bu promlemin açık konuşulacağı yer bu kürsüdür. Doğu Anadolu Bölgesinin bir milletvekili olarak, bölgemde var olan problemlerin -başta terör belası olmak üzere- hem demokratik hem de ekonomik manada bütün Türkiye’yi etkisi altına aldığını huzurlarınızda söylemek istiyorum.
Sayın milletvekilleri, terörün şiddetinin panzehiri siyasettir. Eğer siyasetinizi bu kurgu üzerine yapmazsanız, aldığınız siyasî tedbirler yanlış olursa, var olan problemler daha da büyür. Nitekim, bölgemde var olan problemlere, her gün bir yenisi eklenmektedir. Bizim şikâyetimiz budur. Orası, artık irin üreten bir bölge haline gelmiştir; bir problem bitmeden bir diğeri başlamaktadır. 
Atılacak adımları hükümetten beklerken, sanki hiçbir problem yokmuş gibi, bir de Sayın Tarım Bakanının, hayvan sevkıyatını durdurması, hayvan pazarlarını kapatma kararı alması, bütün heveslerimizi kursağımızda koymuştur. 
Sayın milletvekilleri, bilindiği üzere, Doğu ve Güneydoğu Anodolu Bölgelerinin en önemli geçim kaynağı hayvancılıktır; zaten son yıllarda uygulanan yanlış politikalarla asgarî seviyeye inmiş, bölge hayvancılığı alınan bu kararlarla hepten çökmüştür. Sayın Bakanın iddiası; kaçak olarak yurda giren hayvanların şap hastalığı olduğu yönündedir.
Biz de yurda kaçak hayvan sokulmasına karşıyız, buna bölge halkı da karşıdır; fakat, Sayın Bakanın, şap hastalığıyla ilgili tespitine binaen, altı aydan bugüne kadar, ilden ile, ilçeden ilçeye hayvan sevkıyatlarını durdurmuştur. Veteriner hekimler ve uzmanlar, bu tip vakalarda, aşılama yapıldıktan sonra onbeş günlük bir karantina süresi olduğunu, daha sonra hastalığın sona erdiğini söylemektedir. Şimdi huzurlarınızda Sayın Bakana sormak istiyorum: Şap hastalığı görülen bir hayvanın iyileşme süresi altı ay mıdır? Dikkat ediniz, azamî onbeş gün sürecek bir iyileşme programı altı aydır sonuçlandırılamamıştır. 
Sayın Bakana başka bir soru daha sormak istiyorum: Ben şap hastalığını çözeceğim diye başlattığınız çalışmada neden ilkönce aşılama değil de küpeleme işine girdiniz? Neden en son yapılacak işi en başta yapmadınız? 
Bu uygulamalarla, bölgemizde kar mücadelesi yapmak için mazot parası bulamayan hükümet, 500 milyarlık küpe ithal ederek, bölge halkının parasını, fakir vatandaşın parasını Avrupalının cebine neden indirmiştir? 
Otun, ekmekten pahalı olduğu bir bölgeden bahsediyoruz sayın milletvekilleri. Bu yasak süresi keyfî olarak uzatılarak, namuslu tüccara ve üreticiye, yapılacak en büyük kötülük yapılmıştır. Millet kan ağlamaktadır. Hayvanlar bu kadar süre ahırlara hapsedilerek, ahırlar, âdeta, hayvan cezaevleri durumuna düşürülmüştür. Hayvanlar tam kesim dönemine geldiğinde bu uygulama başlatılmıştır; dolayısıyla, hayvanlar, aşırı kilodan dolayı yağlanmış, bütün hayvanların ayakları felç olmuştur. 
Küçükbaş hayvanların sevkıyatını serbest bırakan Sayın Bakan, büyükbaş hayvan sevkıyatını da serbest bırakacağım derken başka bir yanlışa daha düşmüştür. O yanlış da şudur: Büyükbaş hayvanların aşılama işlemi bittikten sonra sevkıyata müsaade edeceğini bildirmiştir. Bunun anlamı da, altı aydır bitirilememiş aşılama işleminin, bir üç ay daha uzatılacağıdır. Son kararla, bölge halkının ölüm fermanını bir kez daha imzalamıştır. 
Geçen sene 10 milyon dolarlık canlı hayvan ihracatı yapılabilen bölgemizde, bu sene sıfır ihracat yapılmıştır. Bu, hem bölge ekonomisine ve bölge halkına hem de ülke ekonomisine vurulmuş en büyük bir darbedir.
(Mikrofon otomatik cihaz tarafından kapatıldı)
BAŞKAN – Sayın Gültepe, mikrofonunuzu açıyorum; lütfen, tamamlayın efendim.
FETULLAH GÜLTEPE (Devamla) – Şimdi, elinizi vicdanınıza koyup düşünün sayın milletvekilleri; ben bu ülkenin insanları için, bu ülkenin çıkarlarını korumak için bir meseleyi konuştuğum zaman PKK’ya hizmet etmekle suçlanacağım... Politikalarınızı PKK’nın arkasına sığınarak, Sayın Bakan, ulûlemre itaat terbiyesini almış bir milletvekili olarak, sıkıştığınızda ucuz milliyetçilik yaparak, başkalarını zan altında bırakmaya hakkınız yoktur. Benim milliyetçilik anlayışıma göre, devletini, vatanını ve milletinin hakkını koruyan herkes milliyetçidir. Bu manada, kimse kimseden daha fazla milliyetçi olamaz. 
Gelin, şu yanlıştan dönünüz. Yanlıştan dönmek de bir erdemdir. Bu bölge halkına bu ıstırabı çektirmenin hiçbir manası yoktur. 
Yüce Heyetinizi saygıyla selamlıyorum. (DYP sıralarından alkışlar)
BAŞKAN – Teşekkür ediyorum Sayın Gültepe.
Gündemdışı konuşmaya, Tarım ve Köyişleri Bakanı Sayın Hüsnü Yusuf Gökalp cevap verecek.
Buyurun Sayın Bakan. (MHP sıralarından alkışlar)
TARIM VE KÖYİŞLERİ BAKANI HÜSNÜ YUSUF GÖKALP (Sıvas) – Sayın Başkan, değerli milletvekilleri; Van Milletvekili Sayın Fetullah Gültepe’nin, Van hayvancılığıyla ilgili yapmış olduğu gündemdışı bu konuşmaya cevap vermek üzere söz almış bulunyorum; Yüce Heyetinizi saygıyla selamlıyorum.
Sayın Başkan, öncelikle, Türkiye’de tarıma, hayvancılığa bir bütün olarak bakmak mecburiyetimiz var; yoksa, Türkiye’de hayvancılığa, Van’daki hayvancılık, Ağrı’daki hayvancılık, Edirne’deki, Ankara’daki hayvancılık diye bakarsak en büyük yanlışı o zaman yaparız. 
İkinci husus, hayvan, canlı materyaldir. Hayvanın da hastalığı vardır; hayvanın hastalığının tedavi edilmesi gerekir. Hayvanlarda çeşitli hastalıklar açık olarak seyreder; yani, onların semptomlarını görebiliriz, tedavilerini yapabiliriz. Birkısım hastalıklar ise mikroorganizmayı taşır, virüsü taşır, gizli olarak seyreder ve belirli ortam bulduğu zaman, hastalık kendisini gösterir. Mikroorganizmaların bir inkibasyon zamanı vardır. Mikroorganizma, o hayvana bulaştıktan sonra, belirli gün, belirli ay vücutta bölünür; biz, buna inkibasyon süresi diyoruz. Bunların iyi bilinmesi gerekli. 
Hayvancılık meselesini Yüce Meclisimize anlatırken, muhakkak surette, olayın bilimsel tarafını, gerçek tarafını, hekimlik yönünü, genetik mühendisliği yönünü, ekonomik yönünü, biyoteknolojik yönünü bir bütün halinde arz etmemiz gerekli. 
57 nci cumhuriyet hükümeti olarak ve bunun içerisinde de Tarım ve Köyişleri Bakanı olarak ve bu Yüce Meclisin, 21 inci Dönem Meclisin, iktidarıyla muhalefetiyle tarıma verdiği önemi, hayvancılığa verdiği önemi de en iyi bilen sorumlu bir kişi olarak, ben, hepinize teşekkür ediyorum; ancak, bizim, Yüce Meclisimiz olarak, olayı bir taraflı görmememiz gerekli, olaya gerçek boyutuyla bakmamız gerekli. 
Hayvancılık için aldığımız kararların, bir kısmını yürürlüğe koyduğumuz, bir kısmını da yürürlüğe koymaya çalıştığımız projelerin, ben, detayına girmeyeceğim. Hayvancılıkta, gelin, önce şunu konuşalım: Van’da hayvancılık çok mu iyiydi de, Van’da hayvancılıkta bir sıkıntı yoktu da, 57 nci cumhuriyet hükümeti geldi, Tarım ve Köyişleri Bakanı geldi de, Van’daki hayvancılığı bu hükümet mi çıkmaza götürdü?! 
FETULLAH GÜLTEPE (Van) – Evet.
TARIM VE KÖYİŞLERİ BAKANI HÜSNÜ YUSUF GÖKALP (Devamla) – Gelin, Türkiye’deki bütün hayvancılığı bir konuşalım.
Bakınız, Türkiye’de, bugün için dahi, 15 milyon ton kaliteli kaba yem açığı var. Türkiye’ye, yıllarca, hastalıklı, diğer ülkelerin ıskarta hayvanları ithal edildi. Gebe olarak ithal edilen bu hayvanların hepsi kısır çıktı, bu hayvanlar kasaba gitti ve hastalıklı hayvanlar, buradaki çok değerli milletvekillerimiz de biliyorlar ve şahitler ki, kendileri telef olduğu gibi, o köylünün, o ilçenin sağlam hayvanlarının da ölümüne sebep oldular; elimizde veteriner raporları var. Onun için, hayvancılığa bir bütün olarak bakalım.
Müsaade ederseniz, Van’daki olayla ilgili söyleyeceğim; ama, öncelikle şuna cevap vereyim: Benim, hiç kimseden milliyetçilik dersi almaya ihtiyacım yoktur. (MHP sıralarından alkışlar)
FETULLAH GÜLTEPE (Van) – Var... Var...
TARIM VE KÖYİŞLERİ BAKANI HÜSNÜ YUSUF GÖKALP (Devamla) – Ben, milliyetçilik dersimi otuzbeş yıldır alıyorum. Ben milliyetçilik dersimi de önce rahmetli Alparslan Türkeş’ten aldım, herkesten aldım. Buradaki herkes vatanını, milletini ne kadar seviyorsa ben de o kadar seviyorum. Eğer bir milliyetçilik yarışı varsa, bu yarışta kimin yarışın en başına geçeceğini de buradaki herkes biliyor. Onun için, Çok Değerli Milletvekilimiz Fetullah Beyin Sayın Bakana milliyetçilik dersi vermeye kalkışması, demek ki, hayvancılığa da siyaseti karıştırarak baktığının bir ispatıdır. Hayvancılığa siyaseti karıştırmayalım. (MHP sıralarından “Bravo” sesleri, alkışlar)
FETULLAH GÜLTEPE (Van) – Yanlış.
TARIM VE KÖYİŞLERİ BAKANI HÜSNÜ YUSUF GÖKALP (Devamla) – Aynen cümleleriniz bu: “...ucuz milliyetçilik...” Kimin ucuz milliyetçilik yaptığını, kimin hakiki, Türk Milletini ve vatanını canından fazla sevdiğini “önce ülkem” felsefesiyle yola çıktığını aziz milletimiz de biliyor, sizler de biliyorsunuz. (MHP sıralarından “Bravo” sesleri, alkışlar)
FETULLAH GÜLTEPE (Van) – Evet!..
TARIM VE KÖYİŞLERİ BAKANI HÜSNÜ YUSUF GÖKALP (Devamla) – Göreve geldiğimiz zaman, Güneydoğu Anadolu sınırlarından her gün 4 000 hayvan kaçak olarak giriyordu. Bu hayvanları kimin soktuğunu da biliyorum; gerekirse bunun listesini de bu milletin kürsüsünden açıklarım.
FETULLAH GÜLTEPE (Van) – Açıkla...
TARIM VE KÖYİŞLERİ BAKANI HÜSNÜ YUSUF GÖKALP (Devamla) – Açıklayacağım, getireceğim, listeyi vereceğim size.
Benim için “yüreği tutuyorsa Bakan Van’a gelsin” dediler. Türkiye Cumhuriyeti Devletinin Bakanı olarak yüreğim de tutuyor, gücüm de tutuyor; Van da benimdir, Hakkâri de benimdir, o sınırlar da benimdir; o sınırlar PKK’nın değildir; evet, tekrar ediyorum.
FETULLAH GÜLTEPE (Van) – İşte bu siyaseti uyguluyorsun!..
Sayın Bakan, PKK’nın arkasına sığınma. Size yakışmayan taraf budur. Herkes PKK’ya karşı... 
TARIM VE KÖYİŞLERİ BAKANI HÜSNÜ YUSUF GÖKALP (Devamla) – 1998 yılında bu hayvanları kimin soktuğuna ilişkin listeyi getireceğim, vereceğim; o zaman, bu kürsüye çıkıp bana cevap vereceksiniz. (MHP sıralarından “Bravo” sesleri, alkışlar)
Diyorsunuz ki: “Sayın Cumurbaşkanımızın Van’ı ziyaretinde, Tarım ve Köyişleri Bakanı hayvanları hapsetti.”
FETULLAH GÜLTEPE (Van) – Doğru.
TARIM VE KÖYİŞLERİ BAKANI HÜSNÜ YUSUF GÖKALP (Devamla) – Tarım ve Köyişleri Bakanı, hasta hayvanları hayvan hastanesine aldı. Siz hayvan hastanesini bilmezsiniz. Hasta hayvanları hayvan hastanesine aldım, aşısını yaptım, tedavisini yaptım, iyileştiriyorum ve tekrar sürüye katıyorum.
FETULLAH GÜLTEPE (Van) – Aşısını yapmadınız.
BAŞKAN – Sayın Gültepe, lütfen müdahale etmeyin; Sayın Bakan konuşmanızı cevaplıyor.
TARIM VE KÖYİŞLERİ BAKANI HÜSNÜ YUSUF GÖKALP (Devamla) – Ben göreve geldikten bu tarafa, güzel ülkemin illerinde hayvan hastaneleri açıyorum ve açmaya da devam edeceğim. Bunu sakın yanlış anlamasınlar benden önceki Tarım ve Köyişleri Bakanlığı yapan arkadaşlarım; imkânları oydu. Ben göreve geldiğimde, Güneydoğu Anadolu’nun bir ilinde, il merkezi ve ilçe merkezi dahil, veteriner hekim yoktu biliyor musunuz Sayın Milletvekilim, Türk Bayrağının dalgalandığı yerde veteriner hekim yoktu; ama, oralara veteriner hekim gönderiyoruz, oralara ziraat mühendisi gönderiyoruz.
Efendim, 10 Eylülde İran’da Asya-1 virüsü çıktı. Bunu birkaç kez burada söyledim. Asya-1 virüsü şap hastalığını yapar. Bu şap hastalığı çok tehlikeli bir hastalıktır. Şap hastalığı gizli seyreder ve sonra, şap hastalığı çıktığı zaman hayvan yemden kesilir, yiyemez; hayvanın ayağı tutmaz; genç yaştaki hayvanlar tamamen ölür, telef olur; belirli yaştan yukarı hayvanlar da sütten kesilir, bir damla süt çıkmaz ve hayvanlar kilosunu kaybeder. 
Dünya Sağlık Örgütünde bizim attığımız imzalar var; bunu burada birkaç kez söyledim; devlette devamlılık vardır ve burası Türkiye Cumhuriyeti Devletidir, burası gecekondu hükümeti değildir, devleti değildir. Altına imza attığımız anlaşmalarda deniliyor ki: “Bir ülkede hastalık varsa, komşu ülkenin sınır illerindeki hayvan pazarları kapatılır, hayvan giriş ve çıkışları yasaklanır.” Nitekim, bu giren kaçak hayvanlarla -ne kadar girdiğini siz çok iyi biliyorsunuz bu kaçak hayvanın- şap hastalığı...
FETULLAH GÜLTEPE (Van) – Kaçak hayvana biz de karşıyız.
TARIM VE KÖYİŞLERİ BAKANI HÜSNÜ YUSUF GÖKALP (Devamla) – ...veba, antraks, brüsellosis, koyun çiçeği girdi ve bu hayvanlar Anadolu’nun içerisine kadar yayıldı. Bakınız, hep Van’daki pazarın kapatıldığını söylüyorsunuz. Sizin Gruptaki ve diğer bütün gruplardaki Ankara milletvekili saygıdeğer arkadaşlarımız söylesinler, Çubuk Belediyesindeki hayvan pazarlarını da iki ay kapattım; onu niye hiç söylemiyorsunuz? Çünkü Çubuk’ta şap çıktı. Orhangazi’de kapattık, Tokat’ta kapattık. Bunu kapatırken yalnız Van’ı özellikle biz seçmedik. Kendi ilçem olan Sıvas’ın Gürün İlçesinde hayvan pazarlarını kapattık. Onun için, saygıdeğer milletvekillerim, bu iş teknik bir konudur, bu iş bir hekimlik konusudur, bu iş bir veteriner hekimlik konusudur. Lütfen, değerlendirmeleri böyle yapalım. 
Biz bu hayvanları küpeliyoruz. Bu küpeleri ithal etmek için de 500 milyar lira para vermedik Sayın Milletvekilim; bu bilgi size yanlış verilmiş. Biz 100 milyar lira para verdik. Onu da, kendi, Tarım ve Köyişleri Bakanlığımın döner sermayesinden aldım, verdim. 
Hayvanları niye küpeliyoruz? Siz bir ülkeye gittiğiniz zaman, kulağında küpesi olmayan, numarası olmayan bir hayvan gördünüz mü, var mı hiç gelişmiş ülkelerde böyle bir şey? O hayvanları küpeliyoruz, numaralandırıyoruz, kayıt altına alıyoruz. Daha önce kaçak girenleri de küpelendiriyoruz, onlar da millîleşmiş diyoruz artık. Küpelendiriyoruz, küpelendirdikten sonra, kesimine müsaade ediyoruz, nakline müsaade ediyoruz; ama, Van’da Sayın Valimizin huzurunda bana söylenen şu: “Sayın Bakan, bu hayvanları küpeleme!” Küpelemenin ne zararı var? Bunu da söyleyen köylüler değil; bunu da söyleyen, Van’da hayvan ticaretiyle uğraşan çeşitli kişiler. “Küpeleme!..” Niye küpelemeyeyim? Küpelemediğim müddetçe kaçak devam edecek. Bütün hayvanları küpeleyince, küpesiz gördüğümüz hayvana kaçak muamelesi yapıyoruz.
Bakınız değerli arkadaşlarım, kaçak hayvan girdiği gibi, halen Türkiye’ye kaçak et giriyor, serbest bölgelerden giriyor. Devlet olarak bunun tedbirlerini alıyoruz; emniyet mensuplarımız tedbirlerini alıyor, gümrük bunun tedbirlerini alıyor; ancak, burada bir vakum var, burada bir boşluk var. Bu boşluğu dolduramadığımız müddetçe, hayvancılığımızı ayağa kaldıramadığımız müddetçe bu kaçakçılığı böylesi tedbirlerle durdurmak zor. Bu nedenle, bir, günlük tedbirler alıyoruz, bir de, hayvancılığın meselesini halletmeyle ilgili tedbirleri alıyoruz. 
Size şunu söyleyeyim: Şap hastalığının iyileşme süreci... 
Fetullah Bey, çok değerli arkadaşım; ben, zootekni bölümü mezunuyum; ben şimdi, şap hastalığının iyileşme sürecine girersem, burada ders anlatmam gerekir. Onun için, lütfen, ben, bu şap hastalığının iyileşme sürecine girmeyeyim, anlatmayayım. 
Sonra, bana diyorsunuz ki: “Bu hayvanlar aşırı kilolandılar ve bunlar kasaba sevk edilemedi.” 
Şimdi, o kilolanan hayvanlarla bir problem yok. Kilolanan hayvanlar kasaba sevk edilemiyor... Buradaki mesele, Et ve Balık Kurumu, bugün Erzurum’da 6 tane hayvan alıp kesiyor, 6 tane!.. Erzurum’da Et ve Balık Kurumunun kapasitesi 300’dür; günde 300 sığır, 3 000  toklu kesilir. Et ve Balık Kurumu, yıllarca gelen yanlış yönetimler sonucu bu duruma geldi ve bugün Erzurum’daki besicinin halini, Van’daki besicinin halini biliyorum ve bu konuda da hükümet olarak, bakanlık olarak tedbirler almaya çalışıyoruz. 
Ben, size, 1999 yılında sırf Hakkâri İlinde, Van’da ne kadar hayvan aşılandığını söyleyeyim. Bakınız, 1999 yılında Hakkâri İlinde 91 657 büyük baş, 80 938 küçükbaş ve 12 400 baş kanatlı olmak üzere toplam 184 991 baş hayvan çeşitli hastalıklara karşı aşılanmıştır; 1 060 000 baş hayvan da sağlık taramasından geçirilmiştir. 1999 yılında Van İlinde 92 055 büyükbaş hayvan, 124 865 küçükbaş hayvan ve 17 673 baş kanatlı olmak üzere, toplam 234 593 baş hayvan çeşitli hastalıklara karşı aşılanmıştır, bunun karşılığında da hiçbir ücret alınmamıştır. Ayrıca, 281 000  baş hayvan da Van’da sağlık taramasından geçirilmiştir. Diğer taraftan, Hakkâri ve Van merkez ve ilçelerinde Bakanlığımızca küpelenen büyükbaş hayvan miktarları ile kaydedilen küçükbaş hayvan miktarları ise şu şekilde verilebilir: Küpelenen sığır adedi Hakkâri’de 5 375, Çukurca’da 567, Şemdinli’de 19 001, Yüksekova’da 43 000; toplam 67 000 küsur adet hayvan küpelenmiştir. Bunlar için hiçbir ücret alınmamıştır. Küpeleme, bizzat, çiftçinin, köylünün ahırında yapılmıştır, merada yapılmıştır. 
Van İlinde, merkezde 50 312, Erciş’te 28 690, Çaldıran’da 14 070, Muradiye’de 23 245, Saray’da 5 550, Özalp’ta 15 376, Çatak’ta 2 513, Gürpınar’da 11 378, Edremit’te 4 875, Bahçesaray’da 3 000, Gevaş’ta 8 900, Başkale’de 29 313 olmak üzere, toplam 197 222 adet hayvan küpelenmiştir. 
Bakınız, Tarım Bakanlığının ne kadar hassas çalıştığına dair, il, ilçe bazında, size burada dökümlerini veriyorum. Küpelenen bu hayvanların sevkıyatı bırakılmıştır, serbesttir. Kalkıp da, lütfen, televizyonlardan, halkımızı yanlış bilgilendirebilecek, Yüce Meclisimizi yanlış bilgilendirebilecek açıklamalardan geri duralım; bunun, ülkemize bir faydası yok.
Yine, Van İlinde, merkezdeki, Erciş’teki ve tüm ilçelerdeki hayvan sevkıyatlarının listesini, burada, size arz edebilirim. Yine, Van İli merkez ve ilçelerinde küpeleme ve sayımlar neticesinde, hayvanların nerelere sevkı yapıldığı, elimizde raporlar olarak vardır. Bunları bilginize özellikle sunuyorum. 
Tekrar ediyorum ki, o sınırlardan hastalıklı hayvan geçişine müsaade etmememiz gerek. Geçen yıl, siz, Van’da 10 milyon dolarlık hayvan ihracatı olduğunu söylüyorsunuz; bunun belgesi bizde yoktur, bu sevkıyatlar bizde mevcut değildir. Bugün, bakınız, Türkiye’deki hayvan mevcudunu biliyoruz, kesimhanelerde kesilen hayvan miktarını biliyoruz, bunların kilogram ağırlığını biliyoruz; ama, bugün -illeri söylemeyeyim ama- çeşitli illerde pazara çıkan etlere baktığımız zaman, halen, birkısım etlerin, maalesef, kontrolümüzde olmadan pazara ulaştığını biliyoruz. Bu konuların sağlık boyutunu düşünelim. Şunu özellikle söylüyorum: Kim ne derse desin, üç kişinin çıkarı için, dört kişinin çıkarı için, Türk Milletine, hastalıklı, küflü, mikroorganizmalı, ziraî ilaç kalıntılı, aflatoksin kalıntılı -bu, kanser yapar- gıdaları bundan sonra yedirmeyeceğiz ve buna da müsaade etmeyeceğiz.
Saygılarımı sunuyorum. (MHP sıralarından alkışlar)
BAŞKAN – Teşekkür ediyorum Sayın Bakan.
FETULLAH GÜLTEPE (Van) – Sayın Başkanım, Sayın Bakan yanlış bilgi veriyor; müsaade eder misiniz bunları açıklayayım.
BAŞKAN – Efendim, öyle bir usulümüz yok, herhangi bir sataşma da tespit edemedim...
MEHMET DÖNEN (Hatay) – Sayın Başkan, çok kısa bir açıklama yapmak istiyorum.
BAŞKAN – ...ama, yerinizden çok kısa bir açıklama yapmanıza imkân verebilirim.
MEHMET DÖNEN (Hatay) – Özellikle son günlerde, siyasî...
BAŞKAN – Sayın Dönen, size söz vermedim efendim.
MEHMET DÖNEN (Hatay) – Verdiniz Sayın Başkan.
BAŞKAN – Hayır efendim, ben, Sayın Gültepe’yle konuşuyorum.
MEHMET DÖNEN (Hatay) – Ama, ben, bir şeyin düzeltilmesini istiyorum.
BAŞKAN – Hayır efendim, öyle bir usulümüz yok; Sayın Gültepe, gündemdışı konuştu, Sayın Bakan cevap verdi.
MEHMET DÖNEN (Hatay) – Ama, Sayın Bakanın tahminleri konusunda, Sayın Başkan sizin yapmanız gereken bir düzeltme bu.
BAŞKAN – Efendim, öyle bir usulümüz yok; çok rica ederim...
MEHMET DÖNEN (Hatay) – Sizin yapmanız gereken bir düzeltme ama...
BAŞKAN – Efendim, öyle bir usulümüz yok. Sayın Gültepe’nin gündemdışı konuşmasına Sayın Bakan cevap verdi.
MEHMET DÖNEN (Hatay) – Usul hakkında; sizin yapmanız gereken bir düzeltme konusunda...
BAŞKAN – Efendim, öyle bir usulümüz yok, yeri geldiğinde tekrar değerlendiririm. Şu anda...
MEHMET DÖNEN (Hatay) – Ama, Sayın Başkan, yani, bunu, benim yerimden değil, konuşmayı dinleyen başkanvekili olarak sizin düzeltmeniz gerekirdi; ama, siz, herhalde farkına varamadınız ve bir konunun düzeltilmesini özellikle...
BAŞKAN – Efendim, öyle bir usulümüz yok; kürsüde yapılan bir yanlışlığı, o işte mutazarrır olan veya...
MEHMET DÖNEN (Hatay) – Ama, bütün Meclisi suçlayan bir konuşma yapıldı Sayın Başkan!
BAŞKAN – ...aksini düşünen herhangi bir milletvekilinin düzeltmesi diye bir usulümüz yok.
Teşekkür ediyorum.
Gündemdışı ikinci söz, kamu çalışanları...
NEVZAT ERCAN (Sakarya) – Sayın Başkan...
BAŞKAN – Buyurun efendim.
NEVZAT ERCAN (Sakarya) – Sayın Başkan, arkadışımıza, yerinden bir açıklama fırsatı vermiştiniz. 
BAŞKAN – Verdim; ama, siz, önüne geçtiğiniz için mâni oldunuz Sayın Grup Başkanvekili; buyursun...
NEVZAT ERCAN (Sakarya) – Yani, biz, şimdi, sisteme girmek için arkadaşımıza bir şey söyleyince engel mi olduk?!
BAŞKAN – Buyurun efendim, ben dinliyorum Sayın Gültepe.
FETULLAH GÜLTEPE (Van) – Sayın Başkanım, Sayın Bakan “Van’da aşılama işlemlerinin yapıldığını” söylüyor. Peki, aşılama işlemleri yapıldıysa, Sayın Bakana buradan sormak istiyorum, hayvan sevkıyatını neden durduruyorsunuz; küpeleme işlemi de bitmişse, büyükbaş hayvanları neden bırakmıyorsunuz? O zaman, yandaşlarınıza, ayrı kişilere mi gönderiyorsunuz bu hayvanları? Bunları sormak istiyorum size.
NAİL ÇELEBİ (Trabzon) – Burada açıklamasını yaptı.
FETULLAH GÜLTEPE (Van) – Yanlış bilgi veriyor da o yüzden...
NAİL ÇELEBİ (Trabzon) – Açıklama yaptı...
BAŞKAN – Teşekkür ediyorum efendim.
Gündemdışı ikinci söz, kamu çalışanları sendika yasa tasarısı hakkında söz isteyen, Ankara Milletvekili Sayın Ali Işıklar’a aittir.
Buyurun Sayın Işıklar. (MHP sıralarından alkışlar)
2. — Ankara Milletvekili Ali Işıklar’ın, Kamu Görevlileri Sendikaları Kanunu Tasarısına İlişkin gündemdışı konuşması
ALİ IŞIKLAR (Ankara) – Sayın Başkan, değerli milletvekilleri; konuşmama başlarken, hepinizi saygı ve sevgilerimle selamlıyorum.
Saygıdeğer milletvekilleri, kamu çalışanlarının sendikal hakları, yıllardan beri toplumun tüm kesimleri tarafından arzu edilip, istenilmesine rağmen, maalesef, bugüne kadar sendika hakkı çıkarılamamıştır. Bunun, hem ülkemizin hem devletimizin hem de Parlamentomuzun büyük bir ayıbı olduğunu görüyorum. 
Bugün ülke insanımızın yüzde 70 okumuş aydınını teşkil eden kamu çalışanları, eğitiminden sağlığına, tarımından ormanına, içgüvenliğinden dışgüvenliğine, ekonomisinden teknolojisine kadar ülke meselelerinin tümünün çözümünün mimarı olan, teknokratı olan bu kesimler, ülke insanının kanarya sevenlerine kadar herkesin teşkilatlanıp, hak ve manfaatlarını koruduğu, geldiği sosyal ve ekonomik konumlarını gündeme getirebildiği ülkemizde, bugün, ülkemizin olmazsa olmazını teşkil eden, ülke meselelerinin çözümünün gerçek mimarı olan bu insanlar, maalesef, konuşmadan yoksun, sosyal ve ekonomik yönlerini de gündeme getirememe acziyle karşı karşıya bırakılmıştır. İşte, bu karşı karşıya bırakılış, sadece, bu kesim insanların kendine olan yanlışlıklarıyla kalmamış, kendinde mecal bulamayan bu kesim, ülkenin son sınıfı haline getirilen bu kesim gerekli icraatlarını yapamadığı için, ülke insanımızın tümü bundan zarar görmektedir. 
Avrupa Birliğine aday ülke olarak girdiğimiz ve 21 inci Yüzyılda bulunduğumuz şu anlarda, Avusturya, Belçika, Danimarka, Finlandiya, Fransa, İngiltere, İsveç, Almanya, İrlanda, Kanada, Lüksemburg, Norveç, Yunanistan, Amerika Birleşik Devletleri ve diğerleri, sendika hakkı ile toplugörüşmeleri sınırsız ve grev hakkı bulunan sendika yasalarını çıkarmışlardır. 
Ülkemizde, kamuda çalışan işçilerimiz, 1946 yılında sendika hakkını, 1963 yılında da toplusözleşme ve grev hakkını almıştır. ILO’nun 1949 yılında kabul ettiği Örgütlenme ve Toplupazarlık Hakkının Korunmasına İlişkin 98 Sayılı Sözleşmeyle, sendika hakkı ve örgütlenme hakkının korunması Türkiyemizce de onaylanmıştır. 
Ayrıca, ILO tarafından 1978 yılında kabul edilen Kamu Hizmetlilerinin Örgütlenme Hakkının Korunması ve İstihdam Koşullarının Belirlenmesi Yöntemlerine İlişkin 151 Sayılı Sözleşme de, Türkiyemizce, 1993 yılında onaylanmıştır. Danıştay 1 inci Dairesince, 22 Haziran 1992 tarihinde, memurların sendika kurmasının ve bunun yasal olarak düzenlenmesinin Anayasaya aykırı olmadığı karar altına alınmış, diğer taraftan, Anayasamızın 53 üncü maddesine 1995 yılında bir fıkra eklenerek, kamu görevlilerine sendika ve üst kuruluşlar kurma, toplugörüşme hakkı tanınmış ve buna ilişkin usuller çıkarılarak, bir kanun tasarısı düzenlenmiştir. Bu tasarı, geçmiş hükümet döneminde Meclise getirilmiş, 23 maddesi görüşüldüğü halde, gerek Cumhuriyet Halk Partisinin davranışı gerekse bazı muhalefet partilerimizin anlayışıyla kanunlaşmayarak, kadük hale gelmiştir. 
(Mikrofon otomatik cihaz tarafından kapatıldı)
BAŞKAN – Lütfen, tamamlayın efendim; buyurun.
ALİ IŞIKLAR (Devamla) – Şu anda, bu tasarı Plan ve Bütçe Komisyonunda bulunmaktadır. Sayın Bakanımız, gerek bütçe konuşmalarında gerekse diğer konuşmalara verdiği cevaplarda “en kısa zamanda yapılacak” demesine ve Mecliste tüm partilerimizin bir anlaşma, uzlaşma göstermiş olmasına rağmen, bu tasarı, geçen on ayı aşkın süre zarfında, maalesef, hâlâ görüşülememiştir. 
Sayın Bakanımızdan rica ediyoruz, bu tasarıyı görmezlikten gelmesini doğru bulmuyoruz. Zaten, yıllarca kaybolmuş haklarının elde edilmesi, hem ülke için hem Türkiyemiz ve kendi insanlarımız için bu tasarının kanunlaşmasını gerekli görüyoruz. Mademki, Mecliste bulunan 5 partimiz de bu konuda anlaşmıştır, bir an evvel Plan ve Bütçe Komisyonunda bir alt komisyon oluşturularak, ilgili kuruluşlarla da görüşmek suretiyle, bu tasarı düzenlenmeli, bir an önce, kaybolmuş yılları kurtarılarak, bu kesime sendikal hakları verilmelidir. Sayın Bakanımızın bu “kısa zaman” ı artık bitmeli ve bu tasarı mutlaka kanunlaşmalıdır. 
Parlamentonun inancı ve güvenci de bu doğrultudadır. 
Bu kesim mağdur edilmeyerek, gerek ülkemizin gerekse bu kesim insanlarımızın hak ve menfaatlarını koruması açısından bu kanun tasarısının acilen çıkmasını diliyor, Sayın Bakanımızın bunu yapmasını rica ediyor; Yüce Heyetinizi saygıyla selamlıyorum. (MHP sıralarından alkışlar)
BAŞKAN - Teşekkür ediyorum Sayın Işıklar.
Hükümet, gündemdışı konuşmayı cevaplıyor mu efendim?.. 
Gündemdışı üçüncü söz, Diyanet İşleri Başkanlığının yüce dinimiz konusunda toplumumuzu bilgilendirmesi hakkında söz isteyen İzmir Milletvekili Işılay Saygın’a aittir. 
Buyurun Sayın Saygın. (ANAP sıralarından alkışlar)
3. — İzmir Milletvekili Işılay Saygın’ın, yasadışı Hizbullah örgütüne ve başta Diyanet İşleri Başkanlığı olmak üzere, dinimizi öğretmekle görevli tüm kurumların dinimizi en iyi şekilde anlatmalarına ilişkin gündemdışı konuşması ve Orman Bakanı İ. Nami Çağan’ın cevabı
IŞILAY SAYGIN (İzmir) –Sayın Başkan, sayın milletvekilleri; yasadışı hizbullah örgütüyle ilgili gündemdışı söz almış bulunuyorum; bu vesileyle, Yüce Heyetinizi saygıyla selamlıyorum.
Son günlerde, ülkemizde, 65 milyon insanımız “Hizbullah Örgütü” adındaki bir cinayet şebekesinin yaptıklarını dehşetle ve ibretle izlemektedir. 17.1.2000 tarihinde, Emniyet Genel Müdürlüğünün talimatları doğrultusunda, tüm illerde yapılan koordineli çalışma neticesinde, 1 000’in üzerinde kişi yakalanmış, Türkiye genelinde devam eden operasyonlarda 61 ceset çıkarılmış  ve çok sayıda uzun namlulu silah, tabanca, bomba, mermi, bol miktarda malzeme ve örgütsel doküman ele geçirilmiştir. Operasyonlar, ülke genelinde devam etmektedir. 
Ülkemizi böyle bir cinayet şebekesinden kurtarmaya çalışan, başta İçişleri Bakanımız Sayın Sadettin Tantan olmak üzere, Emniyet Genel Müdürü Doçent Doktor Turan Genç’e, İstanbul Emniyet Müdürümüz Sayın Hasan Özdemir’e ve İstanbul emniyet teşkilatına, Türk Halkı adına teşekkürlerimi sunuyorum; bu takdire şayan çalışmalarından dolayı tüm emniyet teşkilatını kutluyorum.
Bu olaylardan da gördüğümüz gibi, yüce dinimizin istismar edilmesi, din adına terör estiren bu cinayet şebekesinin uygulamaları, insanlarımızı, maalesef, dinimizden uzaklaştırmaktadır. 
Tüm bu olumsuzlukları ortadan kaldırmak için, Yüce İslâm dinini kullanarak din adına hareket ettiğini zannedenlere, başta Diyanet İşleri Başkanlığımız olmak üzere, dinimizi öğretmekle görevli tüm kurumların gerekli dersleri vermeleri gerekmektedir.
Sayın Başkan, sayın milletvekilleri; Millî Eğitim Bakanlığımız, Diyanet İşleri Başkanlığımız ve Yükseköğretim Kurulu Başkanlığımız derhal bir araya gelmeli ve dinimizin, tüm halkımıza en iyi şekilde anlatılmasının yöntemini belirlemelidirler. Bu konuda, en üst düzeydeki yetkilisinden, en küçük birimdeki din görevlisine kadar, kişiler çok hassas davranmalıdırlar. 
1924 yılından itibaren, Diyanet İşleri Başkanlığımız, halkımızı din konusunda aydınlatma görevini 76 yıldır aralıksız sürdürmektedir; ancak, tanınan mevcut imkânlar yetersizdir. Diyanet İşleri Başkanlığının ihtiyacı olan kadrolar verilmeli, özellikle doğu ve güneydoğudaki boş cami kadroları doldurulmalıdır; boşluk, büyük mahzurlar doğurmaktadır. 
Bu itibarla, başta TRT-1 olmak üzere, vatandaşlarımıza gerçek dinimizi öğretici yayınlara ağırlık verilmeli ve bu yayınlar da vatandaşlarımızın izleyeceği saatlere konulmalıdır. Halkımızın inancını canlı tutmak, hurafe ve batıl inançlardan uzak, gençliğimizi inanç yönünde sağlam yetiştirmek, tarihi ve millî kültür bağlarımızı daima canlı tutup, kuvvetlendirmek mecburiyetindeyiz. Geçmişimiz ve geleceğimiz arasında sağlam bir köprü kurmak, toplumumuzun çekirdeği konumundaki aileyi güçlendirmek, millî birliğimize yönelik iç ve dış tehditlere karşı kamuoyunu uyarmak ve aydınlatmak, dinimizin birleştirici ve bütünleştirici yönlerini vatandaşlarımıza aktarmak, yurt dışında yaşayan soydaşlarımız ve Müslüman kardeşlerimizin din konusunda aydınlanmalarıyla ilgili programlara ağırlık vermek her Müslümanın önde gelen görevleridir. Dolayısıyla, bu programlara ağırlık verilmelidir. 
Bir milletin gelişmişlik, kültür ve medeniyet düzeyi, o milletin eğitime olan ilgisi ve eğitim alanındaki başarısıyla ölçülmektedir. Çağın en etkin iletişim araçlarından olan bilgisayar, radyo, televizyon, kitap, dergi, gazete, telefon, telsiz,  telekomünikasyon ve bu gibi bilgi akışı o kadar hızlanmıştır ki, dünyanın bir ucunda meydana gelen bir olay anında izlenebilmektedir.
Diyanet İşleri Başkanlığı tarafından hazırlanarak TRT-4 kanalıyla her hafta cumartesi günleri saat 21.00-23.00 arasında iki saat süreyle yayınlanan “Diyanet Saati” programı 1 Kasım 1997 Cumartesi gününden itibaren yayına başlamıştır. Toplumu, din konusunda aydınlatma görevini yerine getirmede, hurafelerden uzak; dini, aslî kaynağından öğrenmenin yanı sıra, vatandaşlarımızı dinî ve millî birliğe götürecek programlar yapılmaktadır. Bu maksatla, “Diyanet Saati” programında, Kur’an-ı Kerim ve açıklaması, dinî sorular ve cevaplar, dinî musiki ve ilahiler, belgeseller, dramalar, çocuklara yönelik çizgi filmler, açık oturumlar ve röportajlar yer almaktadır. 
“Diyanet Saati” programı, cuma günleri 07.00-09.00 saatleri arasında GAP-TV’de, yine cumartesi geceleri saat 02.30 ile 04.30 arasında TRT-INTte tekrar yayınlanmaktadır... 
(Mikrofon otomatik cihaz tarafından kapatıldı)
BAŞKAN – Buyurun efendim, lütfen, tamamlayın.
IŞILAY SAYGIN (Devamla) – ...ancak, Diyanet programının TRT-4 kanalında yayınlanması, bu kanalın her yerden izlenememesinden dolayı, vatandaşlarımıza ulaştırılamamaktadır. 
Programın, TRT-INT’te geç saatlerde yayınlanması, özellikle yurt dışındaki vatandaşlarımıza ulaşmamıza engel olmaktadır. TRT-4 kanalındaki “Diyanet Saati” yayınının, TRT-1’e alınması, özellikle yurt dışındaki vatandaşlarımızın, din istismarı yapan aşırı cereyanlardan korunması için, TRT-INT yayın saatinin ise, izlenebilir bir zaman dilimine alınması çok büyük bir önem arz etmektedir. 
Tüm milletvekili arkadaşlarımın, belirttiğim konulara hassasiyet gösterdiklerine gönülden inandığımı belirtir, siz değerli milletvekillerini saygıyla selamlarım. (Alkışlar)
BAŞKAN – Teşekkür ediyorum Sayın Saygın.
Gündemdışı konuşmaya cevap vermek üzere, Orman Bakanı Sayın Nami Çağan; buyurun efendim.
ORMAN BAKANI İ. NAMİ ÇAĞAN (İstanbul) –Sayın Başkan, sayın milletvekilleri; İzmir Milletvekili Sayın Işılay Saygın’ın gündemdışı konuşmasıyla ilgili açıklamada bulunmak üzere karşınıza gelmiş bulunuyorum; sizleri saygıyla selamlıyorum. 
Vatandaşlarımızın dinî duygularını istismar ederek, ulusal birliğimizi ve bütünlüğümüzü bozmaya yönelik faaliyetlere karşı, halkımızı dinî konularda sağlıklı bir şekilde bilgilendirmek ve aydınlatmak, yaşamsal önem taşımaktadır. Bu nedenle, Diyanet İşleri Başkanlığımız, halkımızın dinî gereksinmelerini, devletin sağladığı olanaklar ölçüsünde karşılama çabası içerisindedir. 
Diyanet İşleri Başkanlığı, vatandaşlarımızın aydınlatılması ile millî birlik ve bütünlüğümüzün sağlanmasına yönelik olmak üzere çeşitli çalışmaları yürütmektedir. Bunları, camilerde okutulan hutbeler, verilen vaazlar, oluşturulan aydınlatma ekipleri ve düzenlenen konferanslar, görsel ve yazılı yayınlar, basın toplantıları, basın açıklamaları, televizyon ve radyo programları, personelin bilgilendirilmesi ve eğitim amacıyla düzenlenen seminer, kurs ve toplantılar şeklinde özetleyebiliriz. 
Diyanet İşleri Başkanlığı, Anayasada belirtilen ilkeler doğrultusunda, ulusça dayanışmayı ve bütünleşmeyi amaç edinerek, her türlü siyasal görüş ve düşüncelerin dışında kalarak görevini sürdürmektedir. 
Başkanlık, dinimizin birlik, beraberlik ve özveri gibi yüce ilkelerini halkımıza benimsetmek; kardeşliği, sevgiyi, saygıyı, hoşgörüyü, yardımlaşmayı ve dayanışmayı yaygınlaştırmak doğrultusunda hizmetlerini sürdürmektedir. Ayrıca, toplumumuzu güçsüz düşüren ve toplumsal düzeni bozan içki, kumar ve uyuşturucu alışkanlıkları ve ahlakdışı davranışlardan vatandaşlarımızın uzak durmaları için, aydınlatıcı ve yol gösterici rehberlik çalışmaları yürütmektedir. 
Bu çerçevede, gençlerimizi alkol ve uyuşturucu gibi alışkanlıklardan korumak amacıyla, Diyanet İşleri Başkanlığınca hazırlanan bir program uygulanmaktadır. Bilim adamları ve diğer kuruluşlarla işbirliği yapılarak, çeşitli faaliyetler düzenlenmektedir. Konu, ülke genelinde, hutbe, vaaz ve konferanslarda da işlenmektedir. 
Bu kapsamda, 1997 yılında 184, 1998 yılında 532 ve 1999 yılında 885 konferans, panel ve sempozyum düzenlenmiştir. 
Bunların dışında, oluşturulan aydınlatma ekipleri tarafından, bütün il ve ilçelerde, özellikle Doğu ve Güneydoğu Anadolu Bölgelerinde konferanslar ve seminerler verilmektedir.
Merkezden ve ilgili bölgeden bilim adamlarından oluşturulan aydınlatma ekipleri, din görevlileriyle toplantılar yapmakta ve yerel radyo ve televizyonlarda dinî programlar düzenlenmektedir. 
Toplumun dinî konularda aydınlatılması bakımından önemli rolü bulunan hutbeler, Diyanet Aylık Dergisi ekinde, özel gün ve geceler de dikkate alınarak, her ay taşra örgütüne gönderilmektedir. 
Diyanet İşleri Başkanlığı, kadınlara yönelik çalışmalara da önem vermektedir. Bu kapsamda, 40 kadın eğitim uzmanıyla, sürekli olarak kadınlara yönelik dinî hizmetler sürdürülüyor. 
Müftülüklerce merkez camilerinden yürütülen vaaz ve aydınlatma hizmetlerinin, öteki camilere ulaştırılabilmesi için çalışmalar yapılmaktadır. Bu çerçeve içerisinde uygulamaya konulan merkezî vaaz sisteminin yaygınlaştırılması konusunda önemli gelişmeler sağlanmıştır. 
TRT ile işbirliği yapılarak, kandil gecelerinde gecenin anlamını vurgulayan dinî programlar hazırlanmakta ve yayınlanmaktadır. 
TRT ile imzalanan bir protokol gereğince, 1 Kasım 1997 tarihinden itibaren, TRT-4 kanalında, cumartesi günleri 21.00-23.00 saatleri arasında “Diyanet Saati” programı yayınlanmaktadır. Bu program, GAP-TV ve TRT-INT kanallarında da yinelenmektedir. “Diyanet Saati” programının, yurttaşlarımızın daha çok izleyebileceği uygun bir zaman dilimine alınması için, TRT nezdinde gerekli girişimlerde bulunulmuştur. 
Bunun yanında, iftar ve sahur özel programları hazırlanarak, istekte bulunan televizyon kanallarına verilmektedir. 
Yaşlılar, ıslahevinde bulunan yetimler, öksüzler, kimsesiz çocuklar, ceza ve tutukevlerindeki hükümlülerle, huzurevlerindeki yaşlılar, dinî gün ve geceler başta olmak üzere, sık sık müftülerce ve görevlendirdikleri heyetlerce ziyaret edilmektedir. 
Diyanet İşleri Başkanlığı, deprem dolayısıyla yurt düzeyinde kampanyalar düzenlemiş ve toplanan bağışlar depremzede yurttaşlarımıza ulaştırılmıştır. 
Ayrıca, geçtiğimiz ramazan ayında, yurt genelinde zekat ve iftar kampanyaları açılmış, toplanan 511 milyar lira depremzedelere dağıtılmıştır. 
Yurttaşlarımızı, yanlış inanış ve hurafelerden arındırılmış, gerçek dinî bilgilerle aydınlatmak amacıyla, ülke genelinde “cami dersleri” adı altında yeni bir proje uygulamaya konulmuştur.
Diyanet İşleri Başkanlığınca düzenlenen Kur’an kurslarında, yılda, ortalama 100 000 öğrenciye eğitim ve öğretim verilmektedir. 
Başkanlık tarafından, bugüne kadar 470 eser yayımlanmış bulunmaktadır. Türk kültür varlığını koruma ve tanıtmaya yönelik eğitici yayın hizmetleri çerçevesinde, değişik dillerde ve Türk lehçelerinde, yaklaşık 4 milyon eser basılmış ve çoğu, ilgili ülkelere gönderilerek ücretsiz dağıtılmıştır.
Diyanet İşleri Başkanlığı tarafından dört ayrı dergi yayımlanmaktadır. Ayrıca, bağımsız Türk cumhuriyetlerine yönelik “Diyanet Avrasya” adlı bir derginin çıkarılması çalışmaları da son aşamaya getirilmiştir.
Her yıl, 11 bölge için, yaklaşık 2,5 milyon adet Diyanet Takvimi bastırılmaktadır. 
Diyanet İşleri Başkanlığı, yurt dışında yaşayan vatandaşlarımıza ve soydaşlarımıza hizmet vermek üzere, 998 personelini yurt dışında görevlendirmiş bulunmaktadır. Boş bulunan kadrolara yapılacak atamalar ise, Maliyenin onayını beklemektedir.
Bilgilerinize saygıyla sunarım. (DSP sıralarından alkışlar)
BAŞKAN – Teşekkür ediyorum Sayın Bakan.
Değerli milletvekilleri, Başkanlığın Genel Kurula diğer sunuşları vardır.
Türkiye Büyük Millet Meclisi Başkanlığının tezkereleri vardır; okutup, bilgilerinize sunacağım.
Buyurun efendim :
B) TEZKERELER VE ÖNERGELER
1. — İkinci Güneydoğu Avrupa Ülkeleri Parlamento Dışişleri Komisyonu Başkanları Konferansına, İzmir Milletvekili ve Dışişleri Komisyonu Başkanvekili B. Suat Çağlayan’ın da TBMM Dışişleri Komisyonu Başkanıyla birlikte katılmasına ilişkin Başkanlık tezkeresi (3/455)
Türkiye Büyük Millet Meclisi Genel Kuruluna
Romanya Milletvekilleri Meclis Dış İlişkiler Komitesi Başkanı Victor Boştinaru’nun vaki davetine icabetle, TBMM Dışişleri Komisyonu Başkanının 21 - 23 Şubat 2000 tarihlerinde Bükreş’te yapılması öngörülen İkinci Güneydoğu Avrupa Ülkeleri Parlamento Dışişleri Komisyonu Başkanları Konferansına katılması, Genel Kurulun 19.01.2000 tarihli ve 49 uncu Birleşiminde kabul edilmiştir.
Türkiye Büyük Millet Meclisinin Dış İlişkilerinin Düzenlenmesi Hakkındaki 3620 sayılı Kanunun 2 nci maddesi uyarınca, söz konusu konferansa katılmak üzere, Demokratik Sol Parti Grubu tarafından, İzmir Milletvekili ve Dışişleri Komisyonu Başkan Vekili B. Suat Çağlayan’ın ismi bildirilmiştir.
Genel Kurulun bilgilerine sunulur.
		Yıldırım Akbulut
		Türkiye Büyük Millet Meclisi Başkanı
BAŞKAN – Bilgilerinize sunulmuştur.
Diğer tezkereyi okutuyorum :
2. — Kore Cumhuriyeti Ulusal Meclisi Tarım, Balıkçılık ve Denizcilik Komisyonu Başkanlığının davetine icabet etmesi kabul edilmiş olan beş kişilik parlamento heyetine ilişkin Başkanlık Tezkeresi (3/456)
	15 Şubat 2000
Türkiye Büyük Millet Meclisi Genel Kuruluna
Kore Cumhuriyeti Ulusal Meclisi Tarım, Balıkçılık ve Denizcilik Komisyonu Başkanlığının vaki davetine istinaden, Türkiye Büyük Millet Meclisini temsilen beş kişilik bir Parlamento Heyetinin 22-24 Şubat 2000 tarihleri arasında söz konusu davete icabet etmesi, Türkiye Büyük Millet Meclisinin Dış İlişkilerinin Düzenlenmesi Hakkındaki 3620 sayılı Kanunun 9 uncu maddesi uyarınca Genel Kurulun 1 Şubat 2000 tarihindeki 54 üncü Birleşiminde kabul edilmiştir.
Heyeti oluşturmak üzere siyasî parti gruplarının bildirmiş olduğu isimler, adı geçen Kanunun 2 nci maddesi uyarınca Genel Kurulun bilgilerine sunulur.
		Yıldırım Akbulut
		Türkiye Büyük Millet Meclisi Başkanı

Evren Bulut	(Edirne)
Zeki Ertugay	(Erzurum)
A. Turan Bilge	(Konya)
Hasan Kaya	(Konya)
Musa Demirci	(Sıvas)
BAŞKAN – Bilgilerinize sunulmuştur.
Başbakanlığın bir tezkeresi vardır; okutuyorum :
3. — Ölüm cezasına hükümlü Mehmet Fidancı ve Mehmet Sıddık Biçer hakkındaki dava dosyalarının geri verilmesine ilişkin Başbakanlık Tezkeresi (3/457)
	11 Şubat 2000
Türkiye Büyük Millet Meclisi Başkanlığına
İLGİ : a) 11.05.1999 tarih ve B.02.0.PPG.0.12-315/06017 sayılı yazımız.
b) Adalet Bakanlığının 14.12.1999 tarih ve B.03.0.CİG.0.00.00.0.-1.134.3.1999/28940 sayılı yazısı.
Ölüm cezasına hükümlü Mehmet Fidancı ve Mehmet Sıddık Biçer hakkındaki dava dosyaları, gereği yapılmak üzere ilgi (a) yazımız ekinde gönderilmişti.
Sanıkların pişmanlık yasasından yararlanma talebinde bulunmaları nedeniyle, ilgi (a) yazımız ekinde gönderilen dava dosyalarının Adalet Bakanlığına iade edilmek üzere Başbakanlığa gönderilmesi hususunda gereğini arz ederim.
		Bülent Ecevit
		Başbakan
BAŞKAN – Adalet Komisyonunda bulunan dosya hükümete geri verilmiştir.
Komisyondan istifa önergeleri vardır; okutuyorum :
4. — Uşak Milletvekili Armağan Yılmaz’ın (9/27) esas numaralı MeclisSoruşturması Komisyonu üyeliğinden çekildiğine ilişkin önergesi (4/104)
	4 Şubat 2000
Türkiye Büyük Millet Meclisi Başkanlığına
Seçilmiş bulunduğum (9/27) esas numaralı Meclis soruşturması komisyonundan istifa ediyorum.
Gereğini saygılarımla arz ederim.
		Armağan Yılmaz
		Uşak
BAŞKAN – Bilgilerinize sunulmuştur.
5. — Kahramanmaraş Milletvekili Nevzat Taner’in (9/31) esas numaralı Meclis Soruşturması Komisyonu üyeliğinden çekildiğine ilişkin önergesi (4/105)
	4 Şubat 2000
Türkiye Büyük Millet Meclisi Başkanlığına
Seçilmiş bulunduğum (9/31) esas numaralı Meclis Soruşturması Komisyonundan istifa ediyorum.
Gereğini saygılarımla arz ederim. 
		Nevzat Taner
		Kahramanmaraş
BAŞKAN – Bilgilerinize sunulmuştur.
6. — İstanbul Milletvekili Mustafa Verkaya’nın (9/38) esas numaralı Meclis Soruşturması Komisyonu üyeliğinden çekildiğine ilişkin önergesi (4/106)
	3 Şubat 2000
Türkiye Büyük Millet Meclisi Başkanlığına
Gördüğüm lüzum üzerine, seçilmiş olduğum (9/38) nolu Soruşturma Komisyonundan istifa ediyorum.
		Mustafa Verkaya
		İstanbul
BAŞKAN – Bilgilerinize sunulmuştur.
7. — Nevşehir Milletvekili MükreminTaşkın’ın (9/38) esas numaralı Meclis Soruşturması Komisyonu üyeliğinden çekildiğine ilişkin önergesi (4/107)
	4.2.2000
	Türkiye Büyük Millet Meclisi Başkanlığına
Seçilmiş bulunduğum (9/38) esas numaralı Meclis Soruşturması Komisyonundan istifa ediyorum.
Gereğini saygılarımla arz ederim. 
		Mükremin Taşkın
		Nevşehir
BAŞKAN – Bilgilerinize sunulmuştur.
8. — İçel Milletvekili Ali Güngör’ün (9/38) esas numaralı MeclisSoruşturması Komisyonu üyeliğinden çekildiğine ilişkin önergesi (4/108)
	4.2.2000
Türkiye Büyük Millet Meclisi Başkanlığına
Seçilmiş bulunduğum (9/38) esas nolu Meclis Soruşturması Komisyonundan istifa ediyorum. 
Gereğini arz ederim. 
		Ali Güngör
		İçel
BAŞKAN – Bilgilerinize sunulmuştur.
9. — Ankara Milletvekili Şevket Bülend Yahnici’nin (9/42) esas numaralı Meclis Soruşturması Komisyonu üyeliğinden çekildiğine ilişkin önergesi (4/109)
	14.2.2000
Türkiye Büyük Millet Meclisi Sayın Başkanlığına
Seçilmiş bulunduğum (9/42) nolu Soruşturma Komisyonundan istifa ediyorum.
Gereğini arzıyla saygılarımı sunarım. 
		Şevket Bülend Yahnici
		Ankara
BAŞKAN – Bilgilerinize sunulmuştur.
Değerli milletvekilleri, sözlü soru önergelerinin geri verilmesine dair önergeler vardır; okutuyorum :
10. — Gaziantep Milletvekili Mustafa Rüştü Taşar’ın (6/392) esas numaralı sözlü sorusunu geri aldığına ilişkin önergesi (4/110)
Türkiye Büyük Millet Meclisi Başkanlığına
Sayın Bayındırlık ve İskân Bakanına yönelttiğim, gündemin “Sözlü Sorular” kısmının 135 inci sırasında yer alan (6/392) esas nolu sözlü soru önergemi geri alıyorum.
Gereğini arz ederim. 
		Mustafa Taşar
		Gaziantep
BAŞKAN – Sözlü soru önergesi geri verilmiştir.
11. — Gaziantep Milletvekili Mustafa Rüştü Taşar’ın (6/459) esas numaralı sözlü sorusunu geri aldığına ilişkin önergesi (4/111)
Türkiye Büyük Millet Meclisi Başkanlığına
Gündemin “Sözlü Sorular” kısmının 202 nci sırasında yeralan (6/459) esas numaralı sözlü soru önergemi geri alıyorum.
Gereğini saygılarımla arz ederim.
		Mustafa Taşar
		Gaziantep
BAŞKAN – Sözlü soru önergesi geri verilmiştir.
Gündemin 1 inci sırasında yeralan (10/6) esas numaralı Meclis araştırması önergesindeki  bazı imzaların geri çekildiğine dair önergeler vardır; okutuyorum :
12. — Edirne Milletvekili Mustafa İlimen’in (10/6) esas numaralı Meclis araştırması önergesindeki imzasını geri çektiğine ilişkin önergesi (4/112)
	14.2.2000
Türkiye Büyük Millet Meclisi Başkanlığına
(10/6) esas numaralı araştırma önergesindeki imzamı geri çekiyorum.
Gereğini bilgilerinize arz ederim. 
Saygılarımla.
		Mustafa İlimen
		Edirne
BAŞKAN – Bilgilerinize sunulmuştur.
13. — Eskişehir Milletvekili Necati Albay’ın, (10/6) esas numaralı Meclis araştırması önergesindeki imzasını geri çektiğine ilişkin önergesi (4/113)
	14.2.2000
Türkiye Büyük Millet Meclisi Başkanlığına
(10/6) esas numaralı araştırma önergesindeki imzamı geri çekiyorum. Gereğini bilgilerinize arz ederim.
Saygılarımla.
		Necati Albay
		Eskişehir
BAŞKAN – Bilgilerinize sunulmuştur.
14. — İstanbul Milletvekili Osman Kılıç’ın, (10/6) esas numaralı Meclis araştırması önergesindeki imzasını geri çektiğine ilişkin önergesi (4/114)
	14.2.2000
Türkiye Büyük Millet Meclisi Başkanlığına
(10/6) esas numaralı araştırma önergesindeki imzamı geri çekiyorum. Gereğini bilgilerinize arz ederim. 
Saygılarımla.
		Osman Kılıç
		İstanbul
BAŞKAN – Yeterli imza kalmadığından, önerge, işlemden kaldırılmış ve gündemden çıkarılmıştır.
Başbakanlığın, Anayasanın 82 nci maddesine göre verilmiş bir tezkeresi vardır; okutup, oylarınıza sunacağım.
15. — Devlet Bakanı Ramazan Mirzaoğlu’nun, 16-20 Ocak 2000 tarihlerinde Suriye’ye yaptığı resmî ziyarete, Kırşehir Milletvekili Mustafa Haykır’ın da iştirak etmesinin uygun görülmüş olduğuna ilişkin Başbakanlık Tezkeresi (3/458)
	11.2.2000
Türkiye Büyük Millet Meclisi Başkanlığına
Devlet Bakanı Prof. Dr. Ramazan Mirzaoğlu’nun, vaki davete icabetle, temas ve görüşmelerde bulunmak üzere bir heyetle birlikte 16-20 Ocak 2000 tarihlerinde Suriye’ye yaptığı resmî ziyarete, Kırşehir Milletvekili Mustafa Haykır’ın da iştirak etmesi uygun görülmüş ve bu konudaki Bakanlar Kurulu kararının sureti ilişikte gönderilmiştir.
Anayasamızın 82 nci maddesine göre gereğini arz ederim.
		Bülent Ecevit
		Başbakan
BAŞKAN – Kabul edenler... Etmeyenler... Kabul edilmiştir.
İçtüzüğün 37 nci maddesine göre verilmiş doğrudan gündeme alınma önergeleri vardır; ayrı ayrı okutup, işleme alacağım ve sonra oylarınıza sunacağım.
Birinci önergeyi okutuyorum :

16. — Rize Milletvekili Ahmet Kabil’in, Yükseköğretim Kurumları Teşkilâtı Hakkında 41 Sayılı Kanun Hükmünde Kararnamenin Değiştirilerek Kabulüne Dair Kanuna İki Ek Madde Eklenmesi Hakkında Kanun Teklifinin (2/85) doğrudan gündeme alınmasına ilişkin önergesi (4/115)
	27.12.1999
Türkiye Büyük Millet Meclisi Başkanlığına
Başkanlığa sunmuş bulunduğum ve 29.6.1999 tarihinde Plan-Bütçe ile Millî Eğitim Komisyonlarına havale edilmiş bulunan (2/85) esas numaralı, Rize İlinde Üniversite Kurulmasına İlişkin Kanun Teklifim, süresi içerisinde görüşülmediğinden, İçtüzüğün 37 nci maddesi gereğince doğrudan gündeme alınması hususunda gereğini arz ederim.
Saygılarımla.
		Ahmet Kabil
		Rize
BAŞKAN – Önerge sahibinin söz talebi var mı efendim?
AHMET KABİL (Rize) – Var efendim.
BAŞKAN – Buyurun Sayın Kabil. (ANAP, MHP ve FP sıralarından alkışlar)
Süreniz 5 dakikadır efendim.
AHMET KABİL (Rize) – Sayın Başkan, değerli milletvekilleri; İçtüzüğün 37 nci maddesi gereği doğrudan gündeme almayla ilgili Yüce Meclisin gündemine tekrar gelen Rize’de üniversite kurulması konusunda söz almış bulunuyorum; hepinizi saygıyla selamlıyorum.
Sayın milletvekilleri, 1991 yılında, zamanın Millî Eğitim Bakanı rahmetle andığımız Avni Akyol, her ile üniversite programı gereği yükseköğretimde master planı hazırlamış, bu plana göre, Anadolu’da 2002 yılına kadar açılması planlanan 17 üniversite arasında Rize üniversitesi de vardı; fakat, 1992 yılında iktidara gelen koalisyon hükümetinin kendi kriterlerine göre açtığı 27 üniversite arasında Rize üniversitesi yoktu. O gün programdan çıkarılmasaydı, bugün, Rize üniversitesi sekiz yıldır eğitim yapıyor olacaktı. 
MUSTAFA BAŞ (İstanbul) – Niye yok?
Kim çıkardı Ahmet Bey?
AHMET KABİL (Devamla) – 1995 yılında Millî Eğitim Komisyonundan ve Plan ve Bütçe Komisyonundan geçen üniversiteler kanun tasarısında Rize üniversitesi, tekrar, vardı; ancak, Genel Kurula intikal ettirilmiş iken, bu sefer de erken genel seçim kararıyla kadük olmuştur. 1997 yılında, Yüce Meclisin gündemine, tekrar, girmiş yine görüşülmeden kadük olmuştu; yani, 3 defa direkten döndü. Bugün, tekrar, gündeme alınmasıyla ilgili olarak huzurunuzdayım. Kıymetli oylarınızla, Rize’de üniversite kurulmasına dair teklifimin gündeme alınması konusundaki desteğinizle çok hayırlı bir hizmet yapacağınıza inanıyorum; böylece, her ile bir üniversite programının ilk harcını koymuş olacaksınız. 
Sayın milletvekilleri, üniversitelerin Anadolu’ya yaygınlaştırılmasıyla, üniversite açılan illerimiz, ekonomik, sosyal, kültürel gelişme sağlayacak; şehirler arasında, hatta, bölgeler arasında ekonomik ve kültürel farklılıklar ortadan kalkacak, üniversitelerin öncülüğünde Anadolu’da müşterek bir kalkınma sağlanacaktır. Kısacası, Türkiye’nin dünyadaki gelişmiş ülkeler arasına girmesi için başlatılan ilk çalışma olacaktır. 
Birçok ilde üniversite kurma talepleri olduğunu biliyorum. Bunların hepsinin aynı anda açılması mümkün olmadığına göre, bir plan dahilinde, yeterli öğretim elemanı yetiştirilerek, altyapısı hazırlanarak, yalnız üniversite diploması vermek amacıyla değil, ülkenin kalkınması için çağdaş bilgilerle donatılmış, araştırmacı, kendine güvenen, vatanını, milletini, bayrağını seven; Atatürk ilke ve inkılaplarına bağlı, millî ve manevî değerlere saygılı gençler yetiştimek için, belli kriterleri değerlendirmek şartıyla, önce, her ile üniversite kurma kanunu çıkaralım; daha sonra, kanunu çıkmış üniversitelerden, hangi yıl, kaç üniversitenin eğitime açılacağını ve bu kriterlere göre hangi ilde açılması gerektiği, yükseköğretim kurumunun talebi, Bakanlar Kurulunun onayıyla belirlenmelidir. Bu şekilde, Yüce Meclis, her yıl kanun çıkarma külfetinden de kurtarılmış olacaktır. 
Bu kriterlerin belirlenmesi hususunda, Türkiye Büyük Millet Meclisi Başkanlığına verdiğim teklif, Millî Eğitim Alt Komisyonunda görüşülmektedir. 
Benim teklifimde bu kriterler; 
1. O ildeki fakülte sayısı ve fakültelerde okuyan öğrenci sayısı,
2. O ildeki yüksekokul sayısı ve yüksekokulda okuyan öğrenci sayısı,
3. Mahallî katkı olarak, üniversite arsası olup olmadığı ve tesis yapımında taahhüt edilen katkı payı,
4. Mevcut fakülte binalarının durumu,
5. Öğretim elemanı ve öğrencilerin barınmaları için lojman ve yurt imkânlarının yeterliliği,
6. Öğretim elemanı teminindeki imkânlar, ayrı ayrı değerlendirilerek, üniversiteler öğretime açılmalıdır.
Zira, bugün, ülkemizde 5 200 000 üniversite çağında gencimiz varken, okuma imkânı bulabilen, sadece 1 450 000 öğrencidir. Yani, yükseköğretimde okullaşma oranı, örgün eğitimde yüzde 13, yaygın eğitimde yüzde 14 olmak suretiyle, toplam yüzde 27’dir. Halbuki, kalkınmış ülkelerde bu oranlar, Amerika Birleşik Devletlerinde yüzde 75, İngiltere’de yüzde 64, Fransa’da yüzde 49, Japonya’da yüzde 39’dur...
(Mikrofon otomatik cihaz tarafından kapatıldı)
BAŞKAN – Lütfen tamamlayın Sayın Kabil.
AHMET KABİL (Devamla) – Bitiriyorum Sayın Başkanım.
Bu açığı kapatmak için, açıköğretimde okullaşma oranını artırmak yerine, önceden altyapısı ve öğretim elemanı hazırlıkları yapılarak, yeni devlet üniversitelerini Anadolu’ya yaymalı ve kaliteli eğitim yapabilecek normlarda vakıf üniversitelerini teşvik etmeliyiz; bunun için, yeteri kadar kaliteli öğretim elemanını şimdiden yetiştirmeliyiz. Öğretim elemanlarının ücretlerini ortalama 2 000 dolar seviyesine çıkarmalıyız. Belli bir süre -öğretim elemanı açığını kapatıncaya kadar- hocalarımızın emeklilik yaşını 70’e çıkarmalı ve emeklilik sonrası sağlığı yerinde olanları, ekders ücreti ödeyerek veya sözleşmeli olarak çalıştırmalıyız. 
Bugün, profesörlerimizin yüzde 58’i, büyük şehirlerdeki 6 üniversiteye kümeleşmiştir. Bu nedenle, her ile bir üniversite programında, öğretim üyesi dağılımında dengeyi sağlamak için, Anadolu’ya giden hocalarımıza farklı ücretler ödemeliyiz. 
Toplumda, artık, inanılmaz, hızlı bir değişim süreci devam etmektedir. Teknolojideki değişiklikler, çağımızı bilgi ve iletişim çağı haline getirmiştir. Bana göre, yükseköğretim kurumlarımızın geleceği, devletin geleceğiyle eşdeğerdir. O halde, gelin, üniversite taleplerini gündeme alalım, Yüce Mecliste tartışalım. 
Tekrar ediyorum, yapmamız gereken şey; önce, her ile üniversite kanununu çıkaralım, tespit edilen kriterleri adil bir şekilde değerlendirerek, sırası gelen yere, ihtiyaç duyulan alanlarda eleman yetiştirecek üniversiteleri öğretime açalım. Bu şekilde, Anadolu illerinin çok kısa zamanda, her alanda kalkınacağına inanıyorum...
(Mikrofon otomatik cihaz tarafından kapatıldı)
BAŞKAN – Sayın Kabil, lütfen tamamlayın efendim.
Mikrofonunuzu açıyorum; lütfen tamamlayın.
AHMET KABİL (Devamla) – Bitiriyorum efendim.
Sayın milletvekilleri, netice olarak, Rize üniversitesinin toplam olarak 246 dönümlük arsası, 4 fakültesi, 2 yüksekokulu, 2 fakülte binası mevcuttur. İnşaatı devam edenlerle birlikte, 2 000 kişilik yurt mevcuttur. 
Rize’de Üniversite Yaptırma Derneği ve Sayın Vali, Rizeli hayırsever işadamlarıyla görüşmüşler; onlar da, Rize’de üniversite kurma yasasının Yüce Meclisten çıkması durumunda, üniversitenin ihtiyacı olacak tüm binaların en az yüzde 60’ını karşılıksız yapmayı taahhüt etmişlerdir. Bu taahhüt belgesi ve tanıtım broşörü elimdedir, her sayın milletvekiline göndereceğim. 
Nasıl mı yapacağız; aynı işadamları, son iki yıl içerisinde, 17 ilköğretim okulunu yaptırıp Millî Eğitim Bakanlığına teslim etmişlerdir; Rize üniversitesi için çok daha fazlasını yapacaklarına inanıyorum. Bu vesileyle, kendilerine bu kürsüden şükranlarımı ve teşekkürlerimi sunuyorum. 
Rize üniversitesinin gündeme alınmasıyla ilgili müspet oy vereceğinize inanıyor, Yüce Meclise ve dinleyen herkese, tekrar, saygılar sunuyorum. (Alkışlar)
BAŞKAN – Teşekkür ediyorum Sayın Kabil.
Önerge üzerinde, Rize Milletvekili Sayın Mehmet Bekâroğlu; buyurun. (FP sıralarından alkışlar)
MEHMET BEKÂROĞLU (Rize) – Sayın Başkan, değerli milletvekilleri; Rize’de üniversite kurulmasına dair kanun teklifinin doğrudan gündeme alınmasıyla ilgili önerge üzerinde söz aldım; hepinizi saygıyla selamlıyorum.
Bir akademisyen milletvekili olarak, İlime üniversite açılsın popülizmi yapmak için karşınıza çıkmadım. Bu vesileyle, üniversite açılmasının ne anlama geldiğine dair birkaç cümle söylemek istiyorum sizlere.
Değerli milletvekilleri, bildiğiniz gibi, biraz evvel konuşan arkadaşımız Sayın Kabil’in de ifade ettiği gibi, Türkiye’de yükseköğretimde örgün öğretimin okullaşma oranı yüzde 13’tür ve bu, dünyadaki yüksekokul, üniversite oranlarına baktığımız zaman, son derece geridir. Dolayısıyla, bizim, üniversite alanında daha yapacağımız çok iş var demektir. Bu demek değil ki, altyapısı tamamlanmadan, oraya öğretim üyeleri hazırlanmadan, planlama yapılmadan her yere üniversite açalım; ama, kategorik olarak da, şurada üniversite açılsın ya da açılmasın diye, bir grubun açılsın tarafında, bir grubun da açılmasın tarafında toplanması da doğru değil. Şu anda, Millî Eğitim alt komisyonunda üniversitelerin açılmasını belirleyecek kriterlerle ilgili bir çalışma var; ama, orada, biliyorum, bazı arkadaşlarımız, kategorik olarak “hayır, üniversite açılmasın” ya da “taşrada üniversite açılmasın” diyorlar; bu da son derece yanlış. 
Şimdi, niye bir üniversite açılmasını istiyoruz? Bu amaçlardan bir tanesi, genel olarak ülkedeki üniversite oranı. Dolayısıyla, 5 milyon kişinin üniversiteye girme talebi var, bunun, ancak 1 200 000–1 300 000’ü karşılanabiliyor; dolayısıyla, bu talep karşılansın diye üniversite açılsın istiyoruz. Tabiî, burada kalite sorunu ortaya çıkıyor. Gerçekten, açacağımız üniversitelerde istediğimiz gibi kaliteli üniversite mezunu yetiştirebilecek miyiz; kaliteli diploma verecek miyiz? Tabiî, o zaman, öncelikle, bu kalite sorununu halledecek altyapı ihtiyaçlarının giderilmesi gerekir. Ben, yirmi sene üniversitede çalıştım. Rize üniversitesi çalışmasının bu konuda en iddialı çalışmalardan biri olduğuna inanıyorum. Biraz evvel konuşan Sayın Kabil’in de ifade ettiği gibi, Rize’de şu anda öğretim yapan 4 fakülte var; bu fakültelerde 160’a yakın öğretim elemanı görev yapmaktadır. 
Değerli milletvekilleri, bu, Rize’nin kendi içerisindeki potansiyeli; ama, bir şeyi daha ifade etmek istiyorum: Rize, sürekli göç veren bir ildir ve nüfusu her sene yüzde 10 azalmaktadır. Bunun anlamı şu: Şu anda Rize’de yaşayan nüfusun 4 ya da 5 misli insan dışarıda yaşıyor. Bir öğretim üyesi olarak biliyorum ki, çok sayıda öğretim üyesi değişik üniversitelerde toplanmış durumdadır. Sayın valimizin yapmış olduğu bir çalışmada, bu öğretim üyelerinden bir kısmı, Rize’ye gelebileceklerini ifade etmişlerdir. 
Değerli milletvekilleri, bir ilde üniversite açılmasının istenmesi, ısrarla istenmesinin altında yatan en önemli sebep de “o ilde, o ilin ekonomik, sosyal, kültürel etkinliklerine katkıda bulunabilir mi?” sorusudur. Bu, son derece doğal bir sorudur ve buna da, hiç kimsenin kızmaması gerekir; ama, burada, bir popülizm yaparak, gerçekten, üniversite kaynaklarının israf edilmesi de doğru değildir. 
Değerli milletvekilleri, biz, Rizeliler olarak, Ankara’dan gelen paralarla Rize’de karnımızı doyurmak istemiyoruz. Biz, Rizeliler olarak, Rize yatırım yapılabilir bir il haline gelsin, bunu istiyoruz, devletten talebimiz budur. Bunun için yapılacak olan altyapı yatırımlarını istiyoruz; yol istiyoruz, liman istiyoruz, teşvikleri istiyoruz, organize sanayi bölgesi istiyoruz ve üniversite istiyoruz; bilinçli bir şekilde istiyoruz. Rize’de 15 kişi iş bulsun diye üniversite istemiyoruz, 5 000, 10 000 öğrenci gelsin, bunlara öğle yemeği verelim diye üniversite istemiyoruz. Biz, Rize’de göçü durduracak, Rize’deki insanın Rize’de geçimini sağlayacak, dolayısıyla, hem Rize’nin ekonomisine, sosyal faaliyetlerine, kültürüne hem de Türkiye’nin ekonomisine, kültürüne katkıda bulunacak bir üniversitenin açılması için Rize’de hazırlık yapmış bulunuyoruz. 
Bunun için iddialıyız -Sayın Kabil de iletti- bir broşür hazırladık, bu broşürü bütün arkadaşlara göndereceğiz; Rize’de gerçek anlamda bir üniversite açılması için elimizden gelen her şeyi yapacağız. Bunun için kurulmuş olan vakıf ve dernekler, Rize’de, en azından, fizikî yapıyı sağlayacaklarından emin olabilirsiniz. 
Bu duygularla, sizlerin, bu isteğimize, gerçekten ciddî hazırlanmış bu çalışmamıza katkıda bulunacağınıza, bu teklifin doğrudan gündeme alınması için oy kullanacağınıza inanıyor, hepinize saygılar sunuyorum. (FP sıralarından alkışlar)
BAŞKAN – Teşekkür ediyorum Sayın Bekâroğlu.
Önerge üzerinde başka söz talebi?.. Yok.
Önergeyi oylarınıza sunuyorum: Kabul edenler... Etmeyenler... Önerge kabul edilmiştir. (Alkışlar)
Diğer önergeyi okutuyorum :
17. — Trabzon Milletvekili Şeref Malkoç’un, Yükseköğretim Kurumları Teşkilâtı Hakkında 41 Sayılı KanunHükmünde Kararnamenin Değiştirilerek Kabulüne Dair Kanunun Bir Maddesinde Değişiklik Yapılması Hakkında Kanun Teklifinin (2/364) doğrudan gündeme alınmasına ilişkin önergesi (4/116)
Türkiye Büyük Millet Meclisi Başkanlığına
Yükseköğretim Kurumları Teşkilatı Hakkında 41 Sayılı Kanun Hükmünde Kararnamenin Değiştirilerek Kabulüne Dair Kanunun Bir Maddesinde Değişiklik Yapılması ve Karadeniz Teknik Üniversitesi Bünyesinde İletişim Fakültesi Kurulması Hakkında Kanun Teklifim, 19.11.1999 gün ve 839 sayılı yazıyla Başkanlığınıza sunulmuştu.
Türkiye Büyük Millet Meclisi İçtüzüğünün 37 nci maddesi gereğince doğrudan Genel Kurulda anılan teklifin görüşülmesi hususunu arz ederim.
		Şeref Malkoç
		Trabzon
BAŞKAN – Sayın Malkoç, önergeniz üzerinde konuşacak mısınız?
ŞEREF MALKOÇ (Trabzon) – Evet.
BAŞKAN – Buyurun Sayın Malkoç.
ŞEREF MALKOÇ (Trabzon) – Sayın Başkan, değerli milletvekilleri; sözlerime başlarken, hepinizi saygıyla selamlıyorum.
Karadeniz Teknik Üniversitesine bağlı olarak iletişim fakültesi kurulmasına dair kanun teklifimiz, 45 günlük bekleme süresi içerisinde komisyonlarda görüşülmediğinden Genel Kurula indirilme talebinde bulunduk. Umuyorum ve bekliyorum ki, bütün arkadaşlarım bu konunun gündeme alınması doğrultusunda tercihlerini kullanacaklardır. 
Trabzon, tarihî, kültürel, ekonomik, stratejik ve sosyal açıdan tarih boyunca hep önemli şehir olmuştur; tarihin geçmiş dönemlerinde birçok devlete başkanlık yapmış, Türk tarihi açısından da önemli bir şehir olmuştur. Özellikle, dünyadaki son gelişmeler açısından, Türkiye’nin, Kafkasya’ya, Ortaasya’ya, Rusya’ya açılmasında önemli bir merkez olmaya da devam etmektedir.
İşte, bütün bunlardan dolayı, 1955 yılında, Trabzon’da, Karadeniz Teknik Üniversitesi kurulmuştur. Türkiye’de ilk kurulan üniversitelere baktığımızda, Karadeniz Teknik Üniversitesi dördüncü sırayı almaktadır. Karadeniz Teknik Üniversitesi, Doğu Karadeniz Bölgesinde, Ünye’den Hopa’ya kadar geniş bir coğrafî alana yayılmıştır. Karadeniz Teknik Üniversitesi, 16 fakülte, 3 enstitü, 12 meslek yüksekokulu ve 3 yüksekokulla önemli hizmetler vermektedir. Bugün, 3 240 personel ve 30 000’i aşan öğrenci sayısı mevcuttur. Şimdiye kadar, yani 1955 yılından 2000 yılına kadar 55 000’e yakın öğrenci eğitim görmüş, mezun olmuştur. 
Meclisimizde değişik siyasî parti gruplarımıza baktığımızda, Karadeniz Teknik Üniversitesinden mezun olmuş birçok arkadaşımızı görmemiz mümkündür. Ayrıca, yine, hem geçmişteki hükümetlerde olduğu gibi hem de 57 nci hükümette -benim bildiğim- Karadeniz Teknik Üniversitesinden mezun olan ve Bakanlar Kurulunda görev alan en az iki arkadaşımız mevcuttur. 
Tarihî bir kent olan Trabzon, bugün, diğer sektörlerde olduğu gibi, iletişim sektöründe de bölgenin merkezi konumundadır. Anadolu’da ilk matbaanın Erzurum’la birlikte Trabzon’da kurulduğu hatırlanırsa, bu anlattığımız şeylerin tarihsel açıdan da ne kadar önemli olduğu ortaya çıkar. Kurtuluş Savaşı başlarında, 1920’li yıllarda, Anadolu’nun o kıt, güç şartlarına rağmen, Trabzon’da 3 tane yerel gazete çıkarılmaktaydı. 
Giresun, Rize, Artvin, Gümüşhane, Bayburt İllerini kapsayacak şekilde Trabzon merkezinde basın hizmetleri verilmektedir. Özellikle bağımsız devletler topluluğu ülkelerine, Ortaasya’ya ve Kafkasya’ya basın aracılığıyla en seri ulaşmanın yolu Trabzon’dan geçmektedir. Trabzon’da halen TRT ve Anadolu Ajansı Bölge Müdürlükleri, Hürriyet, Milliyet, Sabah, Akşam, Zaman, Millî Gazete, Akit ve Yeni Şafak gibi ulusal basının bölge temsilcilikleri bulunmaktadır. Yine, ayrıca, Trabzon’da, ulusal yayın yapan bütün televizyonların temsilcilikleri bulunmaktadır. Trabzon yerel basın açısından da önemlidir. Bölgeye hizmet veren bir Karadeniz Gazetesi vardır Trabzon’da. Bunun yanı sıra, Trabzon çapında ve diğer illere hizmet veren Türk Sesi ve benzeri gazeteler vardır. Aylık dergilerin merkezi niteliğindedir Trabzon. 
Trabzon’un basındaki öneminden dolayı, Türkiye’de bulunan medya gruplarının önemli bir kısmı ya matbaalarını kurmuş veya yeni matbaalarını kurmak için binalarını inşa etmeye devam etmektedirler. Yine, Trabzon’da Gökkuşağı, Kuzey-TV, ETV, 61-TV, AKÇA-TV ve MELTEM-TV olmak üzere, her ile nasip olmayacak şekilde, 6 tane yerel televizyon vardır; 8 tane genel radyonun yayını yapılmaktadır. Basınla ilgili olarak şu anda Trabzon’da çalışan insanların sayısı 600 civarındadır. Önümüzdeki dönemlerde, birkaç ay içerisinde veya birkaç yıl içerisinde matbaacılık konusunda, inşaatlar bittiğinde, öyle zannediyorum ki, bu sayı 1000’e çıkacaktır. 
(Mikrofon otomatik cihaz tarafından kapatıldı)
BAŞKAN – Mikrofonunuzu açıyorum Sayın Malkoç.
Lütfen, tamamlayın efendim.
ŞEREF MALKOÇ (Devamla) – Karadeniz Teknik Üniversitesi çok eski bir üniversite olduğu için, iletişim fakültesinin açılması durumunda, öğretim üyesi veya öğretim görevlisi sıkıntısı çekmeyecektir; çünkü, yarım asırlık bir üniversite mevcuttur. İletişim fakültesindeki dersleri verecek yeteri kadar hoca üniversitede mevcuttur ve bunun yanı sıra, Trabzon kökenli olup diğer üniversitelerde bu dersleri veren arkadaşlarımızın da Trabzon’a dönme imkânları olacaktır. Yine, ayrıca, Trabzon’da gazetecilik mesleğine çekirdekten başlayıp yetişen ve ilgili fakültelerden mezun olup, bu dersleri verebilecek arkadaşlarımız vardır. Kadronun yanı sıra fizikî imkânlar açısından da, fakülte kurulduğunda, devlete 1 kuruş yük yüklenmeyecektir; çünkü, yarım asırlık bir geçmişi olan Karadeniz Teknik Üniversitesinin iletişim fakültesi açısından binası hemen hemen hazır sayılır.
Ayrıca, yine, Trabzon’da çok güçlü bir gazeteciler cemiyeti vardır; bu da, iletişim fakültesinin kurulması konusunda gerekli çalışmaları yapacağını ifade etmektedir.
BAŞKAN – Sayın Malkoç, lütfen tamamlayın efendim.
ŞEREF MALKOÇ (Devamla) – Değerli arkadaşlarım, son söz olarak şunu ifade ediyorum: Türkiye’de ilk kurulan dört üniversiteden biri olan Karadeniz Teknik Üniversitesine iletişim fakültesi kurulması konusunda gerekli desteğinizi esirgemeyeceğinizi umut ediyor, teklife olumlu oy vermenizi bekliyor, hepinize saygılar sunuyorum.
Teşekkür ederim. (Alkışlar)
BAŞKAN – Teşekkür ediyorum Sayın Malkoç.
Önerge üzerinde, Trabzon Milletvekili Sayın Orhan Bıçakçıoğlu konuşacaklar.
Buyurun Sayın Bıçakçıoğlu. (MHP sıralarından alkışlar)
ORHAN BIÇAKÇIOĞLU (Trabzon) – Sayın Başkan, değerli milletvekilleri; Trabzon Milletvekilimiz Sayın Şeref Malkoç’un, Karadeniz Teknik Üniversitesine iletişim fakültesi açılmasıyla ilgili vermiş olduğu kanun teklifi üzerinde söz almış bulunuyorum. 
İçtüzük gereği, inşallah, sizlerin değerli oylarıyla bu kanun teklifini gündeme alacağız.
Benden önce konuşan milletvekili arkadaşım, Trabzon’un sosyoekonomik durumundan yeterince bahsetti. Ben, sizlere, Karadeniz Teknik Üniversitesiyle ilgili birkaç söz söylemek istiyorum.
Karadeniz Teknik Üniversitesi, eğitim öğretime başladığı 1963 yılından beri sürekli olarak büyüyüp gelişerek, üniversitelerin eğitim öğretim faaliyetleri gibi geleneksel fonksiyonlarının yanında, araştırma, geliştirme ile sağlık ve sosyal hizmetler gibi modern fonksiyonlarını da başarıyla yerine getirmektedir. 
Globalleşen dünyada ve Avrupa Birliğine girme aşamasında bulunan Türkiye’de, üniversitelerde kalite sorunu ve kaliteyi yükseltici kriterler yoğun olarak tartışılmaktadır. Üniversitemizin yeni bin yılda da, Türkiye’nin önde gelen üniversitelerinden biri olma sürecinin kararlılıkla yürütüleceğinden emin olmanızı istiyorum. Öğretim üyelerinin, öğrencilerin ve en geniş anlamıyla eğitim öğretim ortamının kalitesinin yükseltilmesini hedef alan elit üniversite hedefimizin kurumsal altyapısı geniş ölçüde tamamlanmış olup, 2000 yılıyla birlikte, Karadeniz Teknik Üniversitesini Türkiye’nin önde gelen üniversitelerinden biri yapmayı amaçlayan lider üniversite hedefine yönelmiş bulunmaktayız. Bu hedeflerin ışığında, üniversitemize kaliteli eğitim öğretim birimleri kazandırmak, halkımıza da kaliteli sağlık ve sosyal hizmetler sunmak amacıyla, Karadeniz Teknik Üniversitesinin bünyesinde eksik bulunan, iletişim fakültesi başta olmak üzere, diş hekimliği fakültesini, güzel sanatlar fakültesini ve diğer fakülteleri bir an önce bu üniversitenin bünyesine katmak için gerekli çalışmayı bölge milletvekilleri olarak yapmaktayız. Bu amaçla geçmiş yıllarda başlatılan çabaları 2000 yılında da sürdürme kararlılığı içerisindeyiz. 
Eğitim öğretim faaliyetlerine yapacakları katkıların yanında, diş hekimliği fakültesinin açılmasıyla, bölgemizden diğer illere yönelen diş tedavisi amaçlı hareketlerin duracağı; güzel sanatlar fakültesi ve iletişim fakültesinin açılmasıyla da, dünya, Türkiye, bölge ve üniversite eksenindeki kaynaşmanın daha ileri boyutlar kazanacağı hiç şüphesiz düşünülmelidir. 
Fakülte açma yetkisi Türkiye Büyük Millet Meclisinde bulunduğu için, üniversitemize bu yeni eğitim öğretim kurumlarının kazandırılması sürecinde, bölgedeki medya kuruluşları ve sivil toplum örgütleriyle hep birlikte hareket ederek, bu eksikliği, inşallah, 2000 yılı içerisinde gidermiş olacağız. 
Yalnız, Rize’de de, mutlaka, bir üniversitenin kurulması elzemdir; çünkü, Karadeniz Teknik Üniversitesi, Sarp’tan, Artvin’den Ordu’ya kadar hizmet etmektedir. Biz, bölge milletvekilleri olarak 112 adet kanun tasarı ve teklifinin gündemde beklediğini biliyoruz. Bugün, sizlerin değerli oylarıyla gündeme girecek ve daha sonra vereceğimiz kanun teklifinin gündeme alınıp birleşmesiyle, Karadeniz Teknik Üniversitesinde eksik bulunan fakültelerle ilgili bu kanun teklifinin, her gün önümüze dağıtılan bu gündemde, herhangi bir sırada yer almasını arzu etmiyoruz. 
Onun için, bu kanun teklifinin tez zamanda kanunlaşması dileğiyle, hepinize saygı, sevgi ve hürmetlerimi sunuyorum.
Teşekkür ederim. (MHP, DSP ve FP sıralarından alkışlar)
BAŞKAN – Teşekkür ediyorum Sayın Bıçakçıoğlu. 
Başka söz talebi?.. Yok.
Önergeyi oylarınıza sunuyorum: Kabul edenler... Etmeyenler... Önerge kabul edilmiştir.
Değerli milletvekilleri, gündemin “Seçim” kısmına geçiyoruz.
IV. — SEÇİMLER
A) KOMİSYONLARDA AÇIK BULUNAN ÜYELİKLERE SEÇİM
1. — Kamu İktisadî Teşebbüsleri Komisyonunda açık bulunan üyeliğe seçim
BAŞKAN – Kamu İktisadî Teşebbüsleri Komisyonunda boş bulunan ve Milliyetçi Hareket Partisi Grubuna düşen 1 üyelik için Ordu Milletvekili Sayın Cemal Enginyurt aday gösterilmiştir.
Oylarınıza sunuyorum: Kabul edenler... Etmeyenler... Kabul edilmiştir. 
Karadeniz sahil yolunun devamı olan otoyolların ihalesinde usulsüzlük yaparak devleti zarara uğrattığı iddiasıyla Bayındırlık ve İskân eski Bakanı Yaşar Topçu hakkında kurulan (9/19) esas numaralı Meclis Soruşturması Komisyonunda boş bulunan ve Milliyetçi Hareket Partisi Grubuna düşen 1 üyelik için seçim yapacağız.
2. — (9/19) esas numaralı Meclis Soruşturması Komisyonunda açık bulunan üyeliğe seçim
BAŞKAN – Milliyetçi Hareket Partisi Grubunun 1 üyelik için 3 kat olarak gösterdiği adayların adlarını okuyorum:
Adı Soyadı Seçim Çevresi
Sadık Yakut	(Kayseri)
Nidai Seven	(Ağrı)
Hasari Güler	(Adıyaman) 
Milliyetçi Hareket Partisi Grubu adayları arasından, kurayla bir 1 isim belirleyeceğiz efendim:
Hasari Güler	(Adıyaman)
Başbakanlık örtülü ödeneğini 1050 sayılı Muhasebei Umumiye Kanununun 77 nci maddesine aykırı bir şekilde harcamak suretiyle Hazineyi zarara uğratarak görevlerini kötüye kullandıkları iddiasıyla, Başbakan Tansu Çiller ve Maliye eski Bakanı İsmet Attila hakkında kurulan (9/27) esas numaralı Meclis soruşturması komisyonunda boş bulunan ve Milliyetçi Hareket Partisi Grubuna düşen1 üyelik için de seçim yapacağız.
3. — (9/27) esas numaralı Meclis Soruşturması Komisyonunda açık bulunan üyeliğe seçim
BAŞKAN – Milliyetçi Hareket Partisinin 1 üyelik için 3 kat olarak gösterdiği adayların adlarını okuyorum :
Adı Soyadı Seçim Çevresi
Mesut Türker 	(Yozgat)
Sedat Çevik	(Ankara)
Kemal Köse	(Kocaeli)

Adayların adları torbaya konulmuştur; torbadan bir ismi çekiyorum:
Kemal Köse	(Kocaeli)
Böylece, komisyonlara üye seçimi tamamlanmıştır.
Sayın milletvekilleri, Genel Kurulun 11.2.2000 tarihli 54 üncü Birleşiminde; üye seçimi yapılan (9/18, 19, 24, 27 ve 28) esas numaralı Meclis Soruşturması Komisyonları; başkan, başkanvekili, sözcü ve kâtip üye seçimini yapamamışlardır.
Bu komisyonlardan :
1. İstanbul Kurtköy Havaalanı ihalesi için hazırlanmış olan protokol hükümlerini dikkate almadan; ihalenin NATO ENF Dairesi tarafından gerçekleştirilmesini sağlamak suretiyle görevini kötüye kullandığı iddiasıyla; eski Başbakan Ahmet Mesut Yılmaz hakkında kurulması kabul edilen (9/18) esas numaralı Meclis soruşturması komisyonuna seçilmiş bulunan sayın üyelerin, 16.2.2000 Çarşamba günü saat 11.00’de;
2. Karadeniz Sahil Yolunun devamı olan yolların ihalesinde yolsuzluk yaparak devleti zarara uğrattığı iddiasıyla, Bayındırlık ve İskân eski Bakanı Yaşar Topçu hakkında kurulması kabul edilen (9/19) esas numaralı Meclis soruşturması komisyonuna seçilmiş bulunan sayın üyelerin, 16.02.2000 Çarşamba günü saat 12.00’de;
3. 6.1.1998 tarih ve 98/10496 sayılı Bakanlar Kurulu Kararnamesiyle, mevzuata aykırı bir şekilde İstanbul’da yeni turizm merkezleri ilan ettiği ve bu suretle partizanlık yapılmasına yol açarak görevini kötüye kullandığı iddiasıyla eski Başbakan Ahmet Mesut Yılmaz hakkında kurulması kabul edilen (9/24) esas numaralı Meclis Soruşturması Komisyonuna seçilmiş bulunan sayın üyelerin, 16.2.2000 Çarşamba günü saat 13.00’te; 
4. Başbakanlık örtülü ödeneğini 1050 sayılı Muhasebei Umumiye Kanununun 77 nci maddesine aykırı bir şekilde harcamak suretiyle hazineyi zarara uğratarak görevlerini kötüye kullandıkları iddiasıyla eski Başbakan Tansu Çiller ve Maliye eski Bakanı İsmet Attila hakkında kurulması kabul edilen (9/27) esas numaralı Meclis Soruşturması Komisyonuna seçilmiş bulunan sayın üyelerin, 16.2.2000 Çarşamba günü saat 14.00’te;
5. İzmit’te Seka’ya ait bir araziyi Ford Otomotiv Sanayii Anonim Şirketine bedelsiz vermek suretiyle görevlerini kötüye kullandıkları iddiasıyla eski Başbakan Ahmet Mesut Yılmaz ve Sanayi ve Ticaret eski Bakanı Yalım Erez hakkında kurulması kabul edilen (9/28) esas numaralı Meclis Soruşturması Komisyonuna seçilmiş bulunan sayın üyelerin, 16.2.2000 Çarşamba günü saat 15.00’te;
PTT karşısı Meclis Soruşturması Komisyonları Toplantı Salonunda toplanarak, başkan, başkanvekili, sözcü ve kâtip seçimini yapmalarını rica ediyorum. 
Meclis soruşturması komisyonlarının toplantı gün ve saatleri ilan tahtalarına da ayrıca asılacaktır. 
Değerli milletvekilleri, gündemin “Sözlü Sorular” kısmına geçiyoruz. 
V. — SORULAR VE CEVAPLAR
A) SÖZLÜ SORULAR VE CEVAPLARI
1. — Konya Milletvekili Veysel Candan’ın, borsada yasadışı işlemler yaptığı iddia edilen iki firmaya ilişkin Devlet Bakanından (Recep Önal) sözlü soru önergesi (6/220)
BAŞKAN – 1 inci sırada, Konya Milletvekili Veysel Candan’ın, borsada yasadışı işlemler yaptığı iddia edilen iki firmaya ilişkin Devlet Bakanından sözlü soru önergesi vardır.
Soruyu cevaplandıracak olan Sayın Bakan?.. Yok. 
Soru ertelenmiştir. 
Bu sözlü soru önergesi üç birleşim içinde cevaplandırılmadığından, İçtüzüğün 98 inci maddesinin son fıkrası uyarınca yazılı soruya çevrilecektir.
Önerge gündemden çıkarılmıştır.
Önerge sahibinin söz talebi var mı efendim?
VEYSEL CANDAN (Konya) – Evet.
BAŞKAN – Buyurun Sayın Candan.
VEYSEL CANDAN (Konya) – Sayın Başkan, değerli arkadaşlarım; İstanbul Menkul Kıymetler Borsasındaki birtakım spekülatif hareketlerle ilgili olarak bir sözlü soru önergesi vermiştik. İlgili Bakan arkadaşımızın cevaplandırmaması nedeniyle, önerge üzerinde görüşlerimi ifade etmek üzere söz almış bulunuyorum; Muhterem Heyetinizi saygıyla selamlıyorum.
Özellikle son günlerde, önergeyi verdiğimizden bu tarafa, borsada, ciddî anlamda bir yükseliş gözlenmektedir ve şu anda da, endeks 20 000 civarındadır ve bu hızlı yükseliş ve inişlerde de, maalesef, birtakım ciddî sermaye çevrelerinin alım-satım yaptıklarını gözlemekteyiz. 
Borsanın malî portföyüne baktığımız zaman, yabancı sermayenin yüzde 60 civarında olduğu bilinmektedir. Dolayısıyla, borsaya kota edilmiş olan şirketlerin malî bünyelerine baktığımız zaman, şirketlerin, ciddî anlamda kâr etmediğini veya gelirlerinin, büyük oranda hazine tahvillerine bağlı olduğunu görmekteyiz. Bu açıdan, doğrusunu isterseniz, borsanın yükselişini kaygıyla karşıladığımızı ifade etmek istiyorum. 
Bir şirketin, malî hesap bilançolarını borsa kanalıyla ilan etmesi ve kâr etmiş olması gerekmektedir. Halbuki, İstanbul Ticaret Odasının açıkladığı bir raporda, 500 anonim şirketin kârlarının, yüzde 90 civarında, hükümetin satmış olduğu hazine tahvillerinden elde ettiği; yani, faiz geliri olduğu ifade edilmektedir. 
Şu tablo içerisinde, ekonomide üretim artmadığı halde, ihracat düştüğü halde, buna rağmen borsanın yükselmiş olması, hükümetin para politikalarıyla yakından ilgilidir. Hatırlanacağı üzere, hükümet, aldığı kararla, döviz üzerinde belirli bir yüzde 20’lik artış öngörmüş, 2000 yılı için kira gelirleriyle ilgili bir yüzde 25’lik artış öngörmüş; yani, bir noktada, hükümet, elindeki imkânları, ekonomiyi kâğıt üzerinde düzenleme yoluna gitmiştir. Bu da, liberal ekonomi anlayışına tamamen terstir, serbest piyasa ekonomisine tamamen terstir, uluslararası, yaptığımız, imza attığımız anlaşmalara da tamamen terstir. 
Özetle söylemek gerekirse; dövizin yıllık artışı yüzde 20’de kalacak demek... Emirle döviz fiyatları düşmez, talimatla kira fiyatları düşmez. Borsadaki oyunun bir borsa enkazı haline geleceği noktasında, özellikle altıncı aylar civarında ciddî bir borsa enkazıyla karşı karşıya geleceğimiz endişesi bizde mevcuttur. O açıdan, ilgili Bakanın, mutlaka, para hareketlerini ve piyasa arzını denetim ve kontrol altında tutması mecburiyeti vardır. 
Değerli arkadaşlar, dövizle ilgili olarak, hükümetin öngördüğü rakam yüzde 2’dir; halbuki açıklanan rakam yüzde 3,1’dir. Dolayısıyla, dövizde hükümet yanılmıştır; dolarda yüzde 100 civarında bir artış olmuştur. 
Hükümetin almış olduğu diğer ekonomik kararlar da, özellikle Eximbank ile ilgili aldığı kararlar, kirayla ilgili aldığı kararlar bir denetime tabi tutulmadığı sürece; yani, birbirini destekler mahiyette kararlar alınmadığı sürece, 2000 yılı enflasyon rakamlarını yüzde 20’de tutmak, kanaatimizce bir hayal olur. Ancak, hükümet, tutmadığı zaman da, gelir, bu kürsüde birçok gerekçeler ortaya koyarak, ulusal krizden bahseder, Uzakdoğu krizinden bahseder...
Şu anda, ben, ülkenin ekonomisini yönetenleri bir kere daha uyarmak istiyorum. Dövizdeki baskıyı, faizdeki baskıyı, kanunlarla ve kararnamelerle yönetmenin mümkün olmadığını ifade ediyorum. Mutlaka, arz-talep dengesi içerisinde, Türkiye’deki para arzını, faiz, borsa ve döviz üçgeninden çıkarılarak üretime yönlendirme mecburiyeti olduğu kanaatindeyim.
Bu düşüncelerimi bir kere daha ifade eder, hepinize saygılar sunarım.
BAŞKAN – Teşekkür ediyorum Sayın Candan.
2. — Şanlıurfa Milletvekili Mustafa Niyazi Yanmaz’ın, Şanlıurfa İli, Siverek İlçesinde bulunan tarihi eserlerin restorasyonuna ilişkin Kültür Bakanından sözlü soru önergesi (6/224)
BAŞKAN – 2 nci sırada, Şanlıurfa Milletvekili Niyazi Yanmaz’ın, Şanlıurfa İli Siverek ilçesinde bulunan tarihî eserlerin restorasyonuna ilişkin Kültür Bakanından sözlü soru önergesi vardır.
Soruyu cevaplayacak ilgili Bakan?.. Yok.
Bu önerge, üç birleşim içerisinde cevaplandırılmadığından, İçtüzüğün 98 inci maddesinin son fıkrası uyarınca yazılı soruya çevrilecektir.
Önerge gündemden çıkarılmıştır.
Sayın Yanmaz?..
MUSTAFA NİYAZİ YANMAZ (Şanlıurfa) – Konuşacağım Sayın Başkan.
BAŞKAN – Buyurun.
MUSTAFA NİYAZİ YANMAZ (Şanlıurfa) – Sayın Başkan, değerli milletvekilleri; Şanlıurfa İlimizin Siverek ilçesinin kültür değerlerinin restorasyonuna ilişkin bir soru sormuştum, Sayın Kültür Bakanına; fakat, bugüne kadar cevabını alamadım.
Değerli milletvekilleri, bildiğiniz gibi, Şanlıurfa, peyfamberler şehri ve geçmişte büyük medeniyetlere beşiklik etmiş bir ilimiz. Aynı şekilde, Siverek İlçesi de Şanlıurfa’nın çok büyük nüfusa sahip ilçelerinden birisidir. 
Geçmişte Siverek’te çeşitli badireler yaşanmış; terör hadisesinden dolayı, hem 1980 öncesi hem de 1980 sonrası, Siverek’ten yurdumuzun birçok yerine göç olmuştur. Eğer, Siverek, o günkü haliyle kalmış olsaydı, bugün çok büyük bir şehir konumunu elde etmiş olacaktı. Bu yüzden, geçmişte atalarımızın bize miras bıraktığı kültür değerlerini, Anadolu’nun birçok yerinde -Siverek’te de olduğu gibi- yaygın olan kültür değerlerini  muhafaza etmek, âdeta boynumuzun borcudur. 
Kıymetli arkadaşlar, bu değerlere sahip çıkmalıyız; çünkü, özellikle güneydoğuda, hem Hizbullahın hem PKK’nın hem de Susurluk’un bir ayağının olmuş olması, âdeta, güneydoğuda birçok köyümüzün boşalmasına, göçlerin fazla olmasına, hayvancılığın bertaraf edilmesine, tarımda büyük düşüşlerin olmasına sebebiyet vermiştir. Huzur bulduğumuzu zannettiğimiz bu dönemde -inşallah, bir geçiş sürecidir bu- güneydoğuyu canlandırmak, oralarda tarihî değerleri kıymetlendirmek, hepimizin esas vazifesi olmalı.
Bu duygularla hepinizi saygı ve sevgiyle selamlıyorum. (FP sıralarından alkışlar)
BAŞKAN – Teşekkür ediyorum Sayın Yanmaz.
3. — Şanlıurfa Milletvekili Mustafa Niyazi Yanmaz’ın, Şanlıurfa İline bağlı köy yollarına ilişkin Devlet Bakanından sözlü soru önergesi (6/225)
BAŞKAN – 3 üncü sırada, Şanlıurfa Milletvekili Sayın Mustafa Niyazi Yanmaz’ın, Şanlıurfa İline bağlı köy yollarına ilişkin Devlet Bakanından sözlü soru önergesi vardır.
Konuyu cevaplandıracak ilgili Bakan?.. Yok.
Bu önerge de üç birleşim içerisinde cevaplandırılmadığından, İçtüzüğün 98 inci maddesinin son fıkrası uyarınca yazılı soruya çevrilecektir.
Önerge gündemden çıkarılmıştır.
Konuşacak mısınız efendim?
MUSTAFA NİYAZİ YANMAZ (Şanlıurfa) – Konuşmayacağım.
4. — Şanlıurfa Milletvekili Mustafa Niyazi Yanmaz’ın, Şanlıurfa İline bağlı bazı köylerin içme suyu sorununa ilişkin Devlet Bakanından (Mustafa Yılmaz) sözlü soru önergesi (6/226) 
BAŞKAN – 4 üncü sırada, Şanlıurfa Milletvekili Sayın Mustafa Niyazi Yanmaz’ın, Şanlıurfa İline bağlı bazı köylerin içmesuyu sorununa ilişkin Devlet Bakanından sözlü soru önergesi vardır.
İlgili Bakan?.. Yok.
Bu önerge de üç birleşim içerisinde cevaplandırılmadığından, İçtüzüğün 98 inci maddesinin son fıkrası uyarınca yazılı soruya çevrilecektir.
Önerge gündemden çıkarılmıştır.
Konuşacak mısınız efendim?
MUSTAFA NİYAZİ YANMAZ (Şanlıurfa) – Evet efendim.
BAŞKAN – Buyurun Sayın Yanmaz.
MUSTAFA NİYAZİ YANMAZ (Şanlıurfa) – Sayın Başkan, değerli milletvekilleri; hepinizi saygıyla selamlıyorum.
Değerli arkadaşlar, hepinizin başındadır, biliyorum; seçim bölgelerimize gittiğimizde, özellikle köylülerimizin, tarımdaki reel gerilemeden şikâyetlerinin dışında, mekânlarında da birçok şikâyetler duyulmakta, bize de bu şikâyetler gelmekte. Köy yollarının olmayışı, sularının olmayışı konusunda ve hatta, burada konuyu pek ilgilendirmiyor, ama TEDAŞ’tan da çeşitli şikâyetler olmakta.
Kıymetli arkadaşlar, ben, özellikle Şanluurfa için söylüyorum; diğer yerlerde de aynı şeyler geçerli olabilir; köylerimiz, âdeta İkinci Cihan Savaşından çıkmış harabelere dönmüş durumda. Hangi köylüye bir dokunsan, bin ah işitiyorsun. Bu, tabiî ki, günümüzde, 21 inci Yüzyılda, hiç de arzulanan bir görüntü değil. Burada, Köy Hizmetleri Genel Müdürlüğü bütçesi üzerinde de konuşmuştum. Orada, yılın ilk altı ayında Köy Hizmetlerinin yakıtı, mazotu bitmişti. Dolayısıyla, Köy Hizmetlerinin makinelerinde âdeta kurtlar kuşlar yuva yapmaya başlamıştı. Tabiî ki, bu, arzulanan bir durum olmadığı gibi, bundan sonraki dönemde de kesinlikle köylerimizin, köylülerimizin derdine çare olunmayacağı gün gibi aşikâr. Bu meselenin, hükümetimiz tarafından, tez elden halledilmesi icap ediyor. Aksi takdirde, özellikle köylülerimiz çok perişan bir vaziyetteler. 
İhale sistemiyle mi olur, Köy Hizmetleri kendi ekipmanıyla mı, makine parkıyla mı bunu yapar; bilemiyorum; yalnız, görünen o ki, Köy Hizmetleri Genel Müdürlüğünde, özellikle Şanlıurfa İl Müdürlüğünde de aynı şikâyetler çok geçerli. Makine parkı eskimiş, demode olmuş, vazife görmüyor, fonksiyonunu icra etmiyor bir vaziyette.
Sevgili arkadaşlar, bildiğiniz gibi, Şanlıurfa, GAP’ın merkezi konumunda bir şehir, âdeta, cazibe merkezi oldu. Türkiye Cumhuriyeti Devletinin en büyük yatırımı olan 35 milyar dolarlık bir yatırımın yapıldığı bir projede, köyler âdeta gidilemez, geçilemez durumda; kışın çamurdan, sudan geçilemez bir durumda, yazın da toz topraktan gidilemez bir durumda. Bunlar, dünyanın tahıl ambarı olabilecek bir bölgesinde hiç de hoş bir görünüm arz etmiyor.
Bu konunun özellikle bilinmesini istiyor, sayın hükümetimizden bu konuya tez elden eğilmesini hassaten istirham ediyorum.
Saygılar sunuyorum. (FP sıralarından alkışlar)
BAŞKAN – Teşekkür ediyorum Sayın Yanmaz.
5. — Antalya Milletvekili Mehmet Zeki Okudan’ın, Antalya-Çandır Beldesi ve civarında meydana gelen dolu afetinden mağdur olan çiftçilere yardım yapılıp yapılmayacağına ilişkin Tarım ve Köyişleri Bakanından sözlü soru önergesi (6/230)
BAŞKAN – 5 inci sırada, Antalya Milletvekili Mehmet Zeki Okudan’ın, Antalya-Çandır Beldesi ve civarında meydana gelen dolu afetinden mağdur olan çiftçilere yardım yapılıp yapılmayacağına ilişkin Tarım ve Köyişleri Bakanından sözlü soru önergesi vardır.
İlgili Bakan?.. Yok.
Bu önerge, üç birleşim içinde cevaplandırılmadığından, İçtüğün 98 inci maddesinin son fıkrası uyarınca yazılı soruya çevrilecektir. 
Önerge gündemden çıkarılmıştır. 
Önergeniz üzerinde konuşacak mısınız efendim ?
MEHMET ZEKİ OKUDAN (Antalya) – Evet.
BAŞKAN – Buyurun Sayın Okudan
Süreniz 5 dakikadır. 
MEHMET ZEKİ OKUDAN (Antalya) – Sayın Başkanım, kıymetli arkadaşlar; Antalya’nın Serik İlçelerinin Çandır Beldesi ve civarında, yaklaşık 17-18 köyde dolu afeti oldu;  çapı, yaklaşık 10 santimi bulan dolu yağdı ve seralar mahvoldu, cam seraların tamamı kırıldı, plastik seralar parçalandı ve çiftçi mağdur duruma düştü. 
O ara, Bakanımızdan, borçların ertelenmesi ve çiftçilere yardımla ilgili, sözlü soru önergesiyle, cevaplanmasını istediğimiz bazı hususlar vardı. Bunlar, borçların ertelenmesi, ucuz kredi temini şeklindeydi. Alınan Bakanlar Kurulu kararında, vadesi geçmemiş borçların ertelenmesi, faizlerinin ertelenmesi söz konusuydu; ancak, 1997 ve 1998’den vadesi geçmiş borçları olan çiftçilerimizin borçları yine devam ediyordu, hacizler devam ediyordu, birtakım bankalarla ilgili işlemler yürüyordu.
Tabiî, bu olay, yani, dolu yağma olayı kasım ayındaydı;  o zaman, çiftçilerimize 1 trilyon lira paranın ayrıldığı basından çeşitli şekillerde duyuruldu; fakat, şimdiye kadar daha kimseye bir kuruş ödenmiş değil. 
Değerli arkadaşlar, tarım sektörü, bu vesileyle bir kere daha hatırlanmalı diye düşünüyorum; çünkü, tarımda, hava koşulları, sel, kuraklık gibi, birtakım kazaya maruz kalma durumu söz konusu. Yani, bir tarım sigortasının oluşturulması şart gözüküyor. Aynı şikâyetleri Manisa’dan da aldık. 
Son senelerde, tarımla ilgili, hem üretimin zorlaşması hem de ticaretin zayıflaması, 1997 ve 1998 yıllarından, çiftçilerin borçlarının sarkmasına sebep olmuştur. Bu, sadece Antalya’ya mahsus değil, Adana’dan Çanakkale’ye kadar bütün sahil şeridinde gördüğümüz durum budur.
Hükümetin son senelerde ve bundan sonra da IMF’nin tavsiyesiyle, sübvansiyonların kaldırılması yönünde bir çalışması var. Tarımın bu kadar zor şartlar altında yürümesine karşılık, sübvansiyonların kaldırılması durumunun doğuracağı neticeleri takdirlerinize sunuyorum. 
Değerli arkadaşlar, Sayın Bakanımızdan, sözü edilen 1 trilyon liranın çiftçilere bir şekilde ulaştırılmasını sağlaması yönündeki gayretlerini bekliyoruz. Ayrıca, sübvansiyonun kaldırılması gibi bir işlemin de, çiftçilerimizin ve tarımla uğraşanların ne kadar zor durumda kalacağının işareti olarak görüyoruz. 
Hepinizi saygıyla selamlıyorum; hürmetlerimle.
BAŞKAN – Teşekkür ediyorum Sayın Okudan.
6. — İstanbul Milletvekili Ahmet Güzel’in, Emlak Bankası’nın deprem bölgesinde bulunan bina ve lojmanlarına ilişkin Devlet Bakanından (Sadi Somuncuoğlu) sözlü soru önergesi (6/232)
BAŞKAN – 6 ncı sırada, İstanbul Milletvekili Ahmet Güzel’in, Emlak Bankasının deprem bölgesinde bulunan bina ve lojmanlarına ilişkin Devlet Bakanından sözlü soru önergesi vardır.
Soruyu cevaplandıracak Sayın Bakan?.. Yok.
Bu önerge de üç birleşim içerisinde cevaplandırılmadığından, İçtüzüğün 98 inci maddesinin son fıkrası uyarınca, yazılı soruya çevrilecektir. 
Önerge gündemden çıkarılmıştır.
Önerge üzerinde, Sayın Güzel?..
AHMET GÜZEL (İstanbul) – Konuşacağım Sayın Başkan.
BAŞKAN – Buyurun Sayın Güzel.
Süreniz 5 dakikadır.
AHMET GÜZEL (İstanbul) – Sayın Başkan, değerli milletvekilleri; Emlak Bankası, bugüne kadar, ülkemizde, çağdaş kentleşmenin öncülüğünü başarıyla yürütmüş bir kurumumuzdur. 
Emlak Bankasının birtakım insanlara yakın üstdüzey yöneticileri dışındaki tüm mühendis ve mimarları, mesleklerinde başarılı, tecrübeli ve ülkemizin en iyi mühendis ve mimarları arasında olan insanlardır. 17 Ağustos depreminden sonra, bu tecrübeli mühendis ve mimar kadrosu, deprem bölgesinde gece gündüz hasar tespit çalışmaları yapmış ve görevlerini, deprem bölgesinde de başarıyla tamamlamışlardır. 
Bugüne kadar, tecrübeli teknik eleman kadrosu olması nedeniyle, hükümetimizce, deprem bölgesinde hasar tespit çalışmalarında görevlendirilen bu teknik ekibe, Emlak Bankası yöneticileri, maalesef, güvenmeyerek, Ataköy’deki lojmanlarını ve deprem bölgesindeki şubelerinin hasar tespit çalışmalarını, 70 000 dolar ödeyerek özel bir şirkete yaptırmışlardır. 
Devletin güvendiği teknik elemanlarına güvenmeyen, bu tarz bir yöntemle hasar tespit çalışmasını yaptıran Emlak Bankası yöneticileri, Ataköy’de kendi yapmış olduğu konutların, ülkenin en sağlam ve en güvenilir konutları olduğunu belirten imzasız yazılarını da Ataköylülere göndererek, depremden tedirgin olan insanlarımıza güven vermeye çalışmışlardır; ancak, aynı günlerde, kendi yöneticilerinin oturduğu lojmanlarının hasar tespitini para ödeyerek tespit ettirmeleri nedeniyle, bu çelişki, Ataköylüleri tedirgin etmiş ve Ataköy’de yaşayan tüm insanlar, daha çok tedirgin olarak, Emlak Bankası yöneticilerine defalarca şikâyette bulunarak, kendi durumlarını öğrenmeye çalışmışlardır. 
Sözlü sorumun amacı, devlet memuru olan Emlak Bankası yöneticilerinin, halkı tedirgin eden imzasız yazıları yayımlamalarının devlet memuru ciddiyetine uyup uymadığı ve kendi tecrübeli personeli varken, kendi lojmanlarının hasar tespit çalışmaları için bir şirkete 70 000 dolar ödemelerinin devlet teamüllerine uygun olup olmadığı konusunda bilgilenmekti; ancak, bugüne kadar, Sayın Bakanımızdan bu konuda cevap alamadığım için, sizlere bunu iletmiş oldum.
Saygılar sunuyorum. (DSP sıralarından alkışlar)
BAŞKAN – Teşekkür ediyorum Sayın Güzel.
7. — İstanbul Milletvekili Ahmet Güzel’in, Emlak Bankası Genel Müdürlüğünce yayınlanan bir duyuruya ilişkin Devlet Bakanından (Sadi Somuncuoğlu) sözlü soru önergesi (6/234)
BAŞKAN – 7 nci sırada, İstanbul Milletvekili Ahmet Güzel’in, Emlak Bankası Genel Müdürlüğünce yayınlanan bir duyuruya ilişkin Devlet Bakanından sözlü soru önergesi vardır.
Soruyu cevaplandıracak Sayın Bakan?.. Yok.
Bu önerge de üç birleşim içerisinde cevaplandırılmadığından, İçtüzüğün 98 inci maddesinin son fıkrası uyarınca yazılı soruya çevirilecektir.
Önerge gündemden çıkarılmıştır.
Önerge üzerinde konuşacak mısınız Sayın Güzel?
AHMET GÜZEL (İstanbul) – Hayır.
BAŞKAN – Konuşmuyorsunuz.
8. — Konya Milletvekili Özkan Öksüz’ün, Konya İlinin sağlık personeli ve hastane ihtiyacına ilişkin Sağlık Bakanından sözlü soru önergesi (6/237)
BAŞKAN – 8 inci sırada, Konya Milletvekili Özkan Öksüz’ün, Konya İlinin sağlık personeli ve hastane ihtiyacına ilişkin Sağlık Bakanından sözlü soru önergesi vardır.
İlgili Bakan?.. Yok.
Bu önerge, üç birleşim içerisinde cevaplandırılmadığından, İçtüzüğün 98 inci maddesinin son fıkrası uyarınca yazılı soruya çevirilecektir.
Önerge gündemden çıkarılmıştır.
Önerge üzerinde, Sayın Öksüz?.. Yok.
9. — Hatay Milletvekili Namık Kemal Atahan’ın, demiryolu taşımacılığına ve bakanlık bünyesindeki atamalara ilişkin Ulaştırma Bakanından sözlü soru önergesi (6/241)
BAŞKAN – 9 uncu sırada, Hatay Milletvekili Namık Kemal Atahan’ın, demiryolu taşımacılığına ve Bakanlık bünyesindeki atamalara ilişkin Ulaştırma Bakanından sözlü soru önergesi vardır.
Soruyu cevaplandıracak Sayın Bakan?.. Yok.
Ertelenmiştir.
10. — Hatay Milletvekili Namık Kemal Atahan’ın, Adana-İskenderun hattına mavi tren konulmasıyla ilgili bir çalışma olup olmadığına ilişkin Ulaştırma Bakanından sözlü soru önergesi (6/242)
BAŞKAN – 10 uncu sırada, Hatay Milletvekili Namık Kemal Atahan’ın, Adana-İskenderun hattına mavi tren konulmasıyla ilgili bir çalışma olup olmadığına ilişkin Ulaştırma Bakanından sözlü soru önergesi vardır.
İlgili Bakan?.. Yok.
Ertelenmiştir.
11. — Şanlıurfa Milletvekili Mustafa Niyazi Yanmaz’ın, Şanlıurfa’ya bağlı Viranşehir İlçesinin derslik ihtiyacına ilişkin Millî Eğitim Bakanından sözlü soru önergesi (6/243)
BAŞKAN – 11 inci sırada, Şanlıurfa Milletvekili Mustafa Niyazi Yanmaz’ın, Şanlıurfa’ya bağlı Viranşehir İlçesinin derslik ihtiyacına ilişkin Millî Eğitim Bakanından sözlü soru önergesi vardır.
Sayın Bakan?.. Buradalar.
Soruyu okutuyorum :
Türkiye Büyük Millet Meclisi Başkanlığına
Aşağıdaki sorumun, Millî Eğitim Bakanı Sayın Metin Bostancıoğlu tarafından sözlü olarak cevaplandırılmasına delalet etmenizi saygılarımla arz ederim.
		Mustafa Niyazi Yanmaz
		Şanlıurfa
Sekiz yıllık kesintisiz eğitime geçmekle birlikte sorunlar ağırlaştı, kalite daha da düştü. Bu, pek çok eğitimcimizin de ortak görüşüdür. Bilhassa, kırsal kesimde bu durum çok barizdir. 
Soru: Şanlıurfa İlimize bağlı Viranşehir İlçesinde, bir derslikte 80-90 öğrenci eğitim görmektedir. Derslik sayısının artırılması için bir çalışmanız var mıdır?
BAŞKAN – Buyurun Sayın Bakan. (DSP sıralarından alkışlar)
MİLLÎ EĞİTİM BAKANI METİN BOSTANCIOĞLU (Sinop) – Sayın Başkan, sayın milletvekilleri; Şanlıurfa Milletvekili Sayın Mustafa Niyazi Yanmaz’ın derslik sayısının artırılmasıyla ilgili sorusunun cevabı şöyledir:
Finansmanı 4306 sayılı Kanunla sağlanan gelirlerden karşılanmak suretiyle, ihaleleri merkezden yapılan 343 okuldan 13’ü, Şanlıurfa İlinde gerçekleştirilerek, hizmete verilmiştir. 343’te 13’ü... 81 ile böldüğümüzde, Bakanlığımız döneminde Şanlıurfa’ya ne kadar çok eğitim yatırımının yapıldığını görmüş olacaksınız.
Projeleri üniversitelerimizde hazırlatılan bu okulların 5’i merkezde olmak üzere, Akçakale, Birecik, Bozova, Ceylanpınar, Halfeti, Harran, Siverek ve Viranşehir ilçelerinde yapılmıştır. 5’i merkezde, diğerleri saydığım ilçelerdedir.
Ayrıca, Harran İlçesinde, İstanbul Menkul Kıymetler Borsasınca finanse edilen bir yatılı ilköğretim bölge okuluyla, merkezde, Koç Vakfı tarafından finanse edilen bir ilköğretim okulunun inşaatı da tamamlanmıştır. 
1999 yılında, ilköğretim kurumları yapım programı için 1 trilyon 200 milyar lira, donatım için 805 milyar lira ödenek, Şanlıurfa İline tahsis edilmiştir. 
Viranşehir İlçesinde, 1999 yılında merkezden ihale edilerek hizmete alınan 240 öğrenci kapasiteli ilköğretim okulunun yanı sıra, bir anaokulu yapılmış, ayrıca Dumlupınar İlköğretim Okuluna kat ilave edilerek, derslik sayısı artırılmıştır.
Tekli öğretime göre, ilçe bazında derslik başına düşen öğrenci sayısı ortalama 55 olan Viranşehir’e, 2000 yılında, 720 öğrenci kapasiteli yeni bir ilköğretim okulunun yaptırılması kararlaştırılmıştır.
Eğitime katkı payı gelir durumuna ve bu maksatla Bakanlığımıza tahsis edilecek ödeneğe göre, ülke genelinde olduğu gibi Viranşehir’de de öğrenci-derslik oranının belirlenen standartlara getirilmesi çalışmaları devam etmektedir.
Teşekkür ederim. (DSP sıralarından alkışlar)
BAŞKAN – Millî Eğitim Bakanımıza teşekkür ediyoruz.
12. — Şanlıurfa Milletvekili Mustafa Niyazi Yanmaz’ın, büyük marketlerin kuruluş yerlerine ilişkin Sanayi ve Ticaret Bakanından sözlü soru önergesi (6/246) 
BAŞKAN – 12 nci sırada, Şanlıurfa Milletvekili Mustafa Niyazi Yanmaz’ın, büyük marketlerin kuruluş yerlerine ilişkin Sanayi ve Ticaret Bakanından sözlü soru önergesi vardır.
İlgili Bakan?.. Yok.
Ertelenmiştir.
13. — Ardahan Milletvekili Saffet Kaya’nın, Ardahan Havaalanı inşaatının ne zaman bitirileceğine ilişkin Ulaştırma Bakanından sözlü soru önergesi (6/248)
BAŞKAN – 13 üncü sırada, Ardahan Milletvekili Saffet Kaya’nın, Ardahan Havaalanı inşaatının ne zaman bitirileceğine ilişkin Ulaştırma Bakanından sözlü soru önergesi vardır.
İlgili Bakan?.. Yok.
Ertelenmiştir.
14. — Ardahan Milletvekili Saffet Kaya’nın, Ardahan Organize Sanayi Bölgesi Projesine ilişkin Sanayi ve Ticaret Bakanından sözlü soru önergesi (6/249)
BAŞKAN – 14 üncü sırada, Ardahan Milletvekili Saffet Kaya’nın, Ardahan Organize Sanayi Bölgesi Projesine ilişkin Sanayi ve Ticaret Bakanından sözlü sorusu vardır.
İlgili Bakan?.. Yok.
Ertelenmiştir.
15. — Samsun Milletvekili Musa Uzunkaya’nın, Ladik Devlet Hastanesi Projesine ilişkin Sağlık Bakanından sözlü soru önergesi (6/252)
BAŞKAN – 15 inci sırada, Samsun Milletvekili Musa Uzunkaya’nın, Ladik Devlet Hastanesi Projesine ilişkin Sağlık Bakanından sözlü soru önergesi vardır.
Sayın Sağlık Bakanı?.. Yok.
Ertelenmiştir.
16. — Karabük Milletvekili Mustafa Eren’in, Karabük Kültür Merkezi Projesine ilişkin Kültür Bakanından sözlü soru önergesi (6/254)
BAŞKAN – 16 ncı sırada, Karabük Milletvekili Mustafa Eren’in, Karabük Kültür Merkezi Projesine ilişkin Kültür Bakanından sözlü soru önergesi vardır.
İlgili Bakan?.. Yok.
Ertelenmiştir.
17. — Samsun Milletvekili Musa Uzunkaya’nın, Samsun Vezirköprü ve Havza Meslek Yüksek Okulları inşaatlarına ilişkin Millî Eğitim Bakanından sözlü  soru önergesi (6/256) 
BAŞKAN – 17 nci sırada, Samsun Milletvekili Musa Uzunkaya’nın, Samsun Vezirköprü ve Havza Meslek Yüksekokulları inşaatlarına ilişkin Millî Eğitim Bakanından sözlü soru önergesi vardır.
Sayın Bakan?.. Buradalar.
Soruyu okutuyorum :
Türkiye Büyük Millet Meclisi Başkanlığına
Aşağıdaki sorularıma Millî Eğitim Bakanı Sayın Metin Bostancıoğlu’nun sözlü olarak cevap vermesini delaletlerinize arz ederim.	10.11.1999
		Musa Uzunkaya
		Samsun
1. Yapımına 1994 yılında başlanan Havza ve 1995 yılında başlanan Vezirköprü 19 Mayıs Üniversitesi Meslek Yüksekokulları inşaatları hangi aşamadadır?
2. Projede belirlenen 2000 yılı içinde inşaatlar tamamlanabilecek midir?
3. Projelere göre yapım süresinde bir gecikme söz konusu ise, bu gecikmenin gerekçesi ve yeni bitiş tarihi ne olacaktır?
BAŞKAN - Soruyu cevaplamak üzere, Millî Eğitim Bakanımız Sayın Metin Bostancıoğlu; buyurun efendim. (DSP sıralarından alkışlar)
MİLLÎ EĞİTİM BAKANI METİN BOSTANCIOĞLU (Sinop) – Soruyu soran milletvekili burada olmamakla birlikte, şu bilgileri Sayın Genel Kurulun bilgisine arz ediyorum:
İnşaatı toplam 7 000 metrekare kapalı alana sahip olacak şekilde planlanan ve 25 Ekim 1994 tarihinde ihalesi yapılan Havza Meslek Yüksekokulu inşaatı (A) ve (B) bloklarından oluşmaktadır.
İnşaatın betonarme kısmı tamamlanmış, çatısının kapatılmasına ve duvarlarının örülmesine başlanmıştır.
1999 yılı birim fiyatlarıyla 225 milyar lira ödenek kullanılmıştır.
İnşaatı toplam 7 000 metrekare kapalı alana sahip olacak şekilde planlanan Vezirköprü Meslek Yüksekokulu İnşaatının ihalesi, 1995 yılı sonunda yapılmıştır. İnşaat, biraz önce belirttiğim seviyededir.
2000 yılı yatırım programında yer alan Havza Kavak Meslek Yüksekokulları için 100 milyar lira ödenek ayrılmış, 2002 yılında bitirilmesi planlanmıştır.
Vezirköprü Meslek Yüksekokulu için ise 75 milyar lira ödenek ayrılmıştır. 2001 yılında bitirilmesi planlanmıştır.(DSP sıralarından alkışlar)
BAŞKAN - Teşekkür ediyorum efendim.
18. — Şanlıurfa Milletvekili Yahya Akman’ın, “Bitki Besleme” adlı kitabın bir yabancı yayından isim verilmeksizin tercüme edildiği iddiasına ilişkin Millî Eğitim Bakanından sözlü  soru önergesi (6/257)
BAŞKAN - 18 inci sırada, Şanlıurfa Milletvekili Yahya Akman’ın, “Bitki Besleme” adlı kitabın bir yabancı yayından isim verilmeksizin tercüme edildiği iddiasına ilişkin Millî Eğitim Bakanından sözlü soru önergesi vardır.
Sayın Bakan soruyu cevaplayacaklar mı efendim?
MİLLÎ EĞİTİM BAKANI METİN BOSTANCIOĞLU (Sinop) – Evet, Sayın Başkan.
BAŞKAN - Soruyu okutuyorum :
Türkiye Büyük Millet Meclisi Başkanlığına
Aşağıdaki sorularımın Millî Eğitim Bakanı Sayın Metin Bostancıoğlu tarafından sözlü olarak cevaplandırılmasını delaletlerinize saygılarımla arz ederim.
		Yahya Akman
		Şanlıurfa
Bir ayı aşkın bir süreden beri Şanlıurfa’daki yerel basınla birlikte, ulusal basında da yer alan haberlere göre, Harran Üniversitesi Rektör Yardımcısı Prof. Dr. Faruk İnce ile Süleyman Demirel Üniversitesi Fen Bilimleri Enstitüsü Müdürü Orhan Aydemir birlikte “Bitki Besleme” adı altında bir kitap yayımlamışlar; ancak, kitabın bir yabancı yayımdan isim verilmeksizin tercüme edildiği ortaya çıkmıştır.
Bu konu, kamuoyuna “uluslararası bilim hırsızlığı” olarak yansımıştır.
Sorular :
1. Bu konuda Bakanlığınızca yapılmış bir araştırma veya soruşturma var mıdır?
2. Harran Üniversitesinin bölgedeki saygınlığına gölge düşürecek böyle bir skandala sebep olan Sayın İnce’nin birileri tarafından korunduğu yönünde kanaatler oluştuğu konuşulmaktadır. Bu, doğru mudur?
3. Uluslararası skandala sebep olan bu olayla ilgili olarak Harran Üniversite Yönetimi veya YÖK tarafından soruşturma başlatılmadığı anlaşılmaktadır. Bu hususta Bakanlığınızca bir çalışma yapılmış mıdır? Yapılmamışsa yaptırmaya düşünüyor musunuz?
BAŞKAN – Millî Eğitim Bakanı Sayın Bostancıoğlu, buyurun efendim. (DSP sıralarından alkışlar)
MİLLÎ EĞİTİM BAKANI METİN BOSTANCIOĞLU (Sinop) – Bazı basın organlarının Harran Üniversitesi Rektör Yardımcısı Prof. Dr. Faruk İnce hakkındaki “Principles of Plant Nutrition” isimli kitabını çevirerek ve kaynak göstermeden, Prof. Dr. Orhan Aydemir’le birlikte, ikinci isim olarak yayımladıkları ve bundan da kariyer elde ettikleri haberleri üzerine, Harran Üniversitesi Rektörlüğünce, 5.11.1999 gün ve 5245 sayılı yazıyla, soruşturmaya esas olmak üzere, Rektör Yardımcısı Prof. Dr. Faruk İnce’nin savunması alınmıştır. Prof. Dr. Faruk İnce’nin savunması ve ekinde verdiği belgelerin incelenmesi sonucu, profesörlüğe 22.8.1986 tarihinde atandığı ve herhangi bir kariyer elde etmesinin -bu yayımlanan kitaptan- söz konusu olmadığı, “Bitki Besleme” adıyla basılan kitapta, orijinal kitabın, yirmidört değişik sayfada ve iki bölümde, kaynaklar kısmında kaynak olarak gösterildiği, bir başkasının bilimsel eserinin ve çalışmasının tümünün veya birkısmının kaynak belirtilmeden kendi eseri gibi gösterme fiilinin sübut bulmadığı; ayrıca aradan onbir yıl süre geçerek, zamanaşımına uğraması nedeniyle disiplin suçunu gerektirecek hukukî bir durumun söz konusu olmadığı kanaatine varılmıştır. 
Yasalar karşısında herkes eşittir. Harran Üniversitesi Rektör Yardımcısı Prof. Dr. Faruk İnce hakkında da yasaların gereği yapılmıştır, koruma söylentileri doğru değildir. 
Harran Üniversitesi Rektörlüğü 5.11.1999 tarih ve biraz önce belirttiğim sayılı yazıyla Faruk İnce’nin savunmasını almıştır. Rektörlükçe, savunma evrakı ve eki belgelerin incelenmesi neticesinde, Yükseköğretim Kurumları Yönetici, Öğretim Elemanları, Memurları Disiplin Yönetmeliğinde Değişiklik Yapılmasına Dair  Yönetmeliğin 11 inci maddesinin (a) bendinin üçüncü fıkrasında geçen “bir başkasının bilimsel eserinin ve çalışmasının tümünün veya birkısmının, kaynak belirtilmeden, kendi eseri gibi gösterilmesi fiilinin sübut bulmadığı ve disiplin suçunu gerektirecek bir durumun olmadığı sonucuna varılmıştır. (DSP sıralarından alkışlar)
BAŞKAN – Teşekkür ediyorum Sayın Bakan.
19. — Şanlıurfa Milletvekili Mustafa Niyazi Yanmaz’ın, Şanlıurfa-Hilvan’da kamulaştırılan bir caddesinin bedelinin ne zaman ödeneceğine ilişkin Bayındırlık ve İskan Bakanından sözlü soru önergesi (6/260)
BAŞKAN – 19 uncu sırada, Şanlıurfa Milletvekili Niyazi Yanmaz’ın, Şanlıurfa-Hilvan’da kamulaştırılan bir caddesinin bedelinin ne zaman ödeneceğine ilişkin Bayındırlık ve İskân Bakanından sözlü soru önergesi vardır.
İlgili Bakan?.. Yok.
Soru ertelenmiştir.
20. — Bayburt Milletvekili Suat Pamukçu’nun, pancar kotasının kaldırıp kaldırılmayacağına ilişkin Sanayi ve Ticaret Bakanından sözlü soru önergesi (6/262)
BAŞKAN – 20 nci sırada, Bayburt Milletvekili Suat Pamukçu’nun, pancar kotasının kaldırılıp kaldırılmayacağına ilişkin Sanayi ve Ticaret Bakanından sözlü soru önergesi vardır.
Sayın Bakan?.. Yok.
Ertelenmiştir.
21. — İstanbul Milletvekili Osman Yumakoğulları’nın, 17 Ağustos Marmara Depreminden sonra gönderilen yardımların kullanımına ve depremzedelerin konut ihtiyacına ilişkin Başbakandan sözlü soru önergesi (6/265)
BAŞKAN – 21 inci sırada, İstanbul Milletvekili Osman Yumakoğullarının, 17 Ağustos Marmara depreminden sonra gönderilen yardımların kullanımına ve depremzedelerin konut ihtiyacına ilişkin Başbakandan sözlü soru önergesi vardır.
İlgili Bakan?.. Yok.
Ertelenmiştir.
22. — Ankara Milletvekili M. Zeki Çelik’in, sağlık ocaklarındaki personel açığına ve Ankara Şereflikoçhisar Devlet Hastanesinin uzman doktor ihtiyacına ilişkin Sağlık Bakanından sözlü soru önergesi (6/267)
BAŞKAN – 22 nci sırada, Ankara Milletvekili Zeki Çelik’in, sağlık ocaklarındaki personel açığına ve Ankara Şereflikoçhisar Devlet Hastanesinin uzman doktor ihtiyacına ilişkin Sağlık Bakanından sözlü soru önergesi vardır.
İlgili Bakan?.. Yok.
Ertelenmiştir.
23. — Bursa Milletvekili Ahmet Sünnetçioğlu’nun, Bursa-Yenişehir İlçesi Köprühisar Köyü sağlık ocağına ilişkin Sağlık Bakanından sözlü soru önergesi (6/269)
BAŞKAN – 23 üncü sırada, Bursa Milletvekili Ahmet Sünnetçioğlu’nun, Bursa-Yenişehir İlçesi Köprühisar Köyü sağlık ocağına ilişkin Sağlık Bakanından sözlü soru önergesi vardır.
İlgili Bakan?.. Yok.
Ertelenmiştir.
24. — Konya Milletvekili Lütfi Yalman’ın, ulusal televizyon ve radyoların TÜRKSAT aboneliği için TELEKOM’a ödedikleri kira bedellerine ilişkin Ulaştırma Bakanından sözlü soru önergesi (6/270)
BAŞKAN – 24 üncü sırada, Konya Milletvekili Lütfi Yalman’ın, ulusal televizyon ve radyoların TÜRKSAT aboneliği için Telekoma ödedikleri kira bedellerine ilişkin Ulaştırma Bakanından sözlü soru önergesi vardır.
Sayın Bakan?.. Yok.
Ertelenmiştir.
25. — Konya Milletvekili Lütfi Yalman’ın, telefon faturası tahsilatı yapan özel bankalara  ilişkin Ulaştırma Bakanından sözlü soru önergesi (6/271)
BAŞKAN – 25 inci sırada, Konya Milletvekili Lütfi Yalman’ın, telefon faturası tahsilatı yapan özel bankalara ilişkin Ulaştırma Bakanından sözlü soru önergesi vardır.
İlgili Bakan?.. Yok.
Ertelenmiştir.
26. — Konya Milletvekili Lütfi Yalman’ın, NMT araç telefonlarına ilişkin Ulaştırma Bakanından sözlü soru önergesi (6/272)
BAŞKAN– 26 ncı sırada, Konya Milletvekili Lütfi Yalman’ın, NMT araç telefonlarına ilişkin Ulaştırma Bakanından sözlü soru önergesi vardır.
İlgili Bakan?.. Yok.
Ertelenmiştir.
27. — Konya Milletvekili Lütfi Yalman’ın,  internet aboneliğine ve denetimine ilişkin Ulaştırma Bakanından sözlü soru önergesi (6/273)
BAŞKAN– 27 nci sırada, Konya Milletvekili Lütfi Yalman’ın,  internet aboneliğine ve denetimine ilişkin Ulaştırma Bakanından sözlü soru önergesi...
İlgili Bakan?.. Yok.
Ertelenmiştir.
28. — Hatay Milletvekili Namık Kemal Atahan’ın, demiryollarının depremden zarar görüp görmediğine ilişkin Ulaştırma Bakanından sözlü soru önergesi (6/274)
BAŞKAN – 28 inci sırada, Hatay Milletvekili Namık Kemal Atahan’ın, demiryollarının depremden zarar görüp görmediğine ilişkin Ulaştırma Bakanından sözlü soru önergesi vardır.
Sayın Bakan?.. Yok.
Ertelenmiştir.
29. — Bursa Milletvekili Ahmet Sünnetçioğlu’nun, Bursa İlindeki belediyelerin deprem yardımı alıp almayacağına ilişkin Bayındırlık ve İskân Bakanından sözlü soru önergesi (6/275)
BAŞKAN –29 uncu sırada, Bursa Milletvekili Ahmet Sünnetçioğlu’nun, Bursa İlindeki belediyelerin deprem yardımı alıp almayacağına ilişkin Bayındırlık ve İskân Bakanından sözlü soru önergesi vardır.
Sayın Bakan?.. Yok.
Ertelenmiştir.
30. — Bursa Milletvekili Ahmet Sünnetçioğlu’nun, 8.9.1999 tarih ve 10197 sayılı ve 15.10.1999 tarih ve 12297 sayılı genelgeler kapsamına giren yerleşim merkezlerindeki inşaatlara ilişkin Bayındırlık ve İskân Bakanından sözlü soru önergesi (6/276)
BAŞKAN– 30 uncu sırada, Bursa Milletvekili Ahmet Sünnetçioğlu’nun, 8.9.1999 tarih ve 10197 sayılı ve 15.10.1999 tarih ve 12297 sayılı genelgeler kapsamına giren yerleşim merkezlerindeki inşaatlara ilişkin Bayındırlık ve İskân Bakanından sözlü soru önergesi vardır.
İlgili Bakan?.. Yok.
Ertelenmiştir.
31. — Bursa Milletvekili Ahmet Sünnetçioğlu’nun, Bursa Bölgesinde uygulanan erken üretim primine ilişkin Orman Bakanından sözlü soru önergesi (6/277)
BAŞKAN– 31 inci sırada, Bursa Milletvekili Ahmet Sünnetçioğlu’nun, Bursa bölgesinde uygulanan erken üretim primine ilişkin Orman Bakanından sözlü soru önergesi vardır.
Sayın Bakan?.. Burada.
Soruyu okutuyorum:
Türkiye Büyük Millet Meclisi Başkanlığına
Aşağıdaki sorularımın Orman Bakanı Prof. Dr. Nami Çağan tarafından sözlü olarak cevaplandırılmasını arz ederim. 		17.11.1999
		Ahmet Sünnetçioğlu
		Bursa
1. Bursa bölgesinde erken üretim primi 1998’de yüzde 45 iken, 1999 erken üretim yılında hangi sebeple yüzde 35’e çekilmiştir.
2. Erken üretim zamları 1 Ekim itibariyle değerlendirilirken, bu sene hangi sebeple 5 Kasım itibariyle yüzde 10 olarak belirlendi?
3. Aradaki yaklaşık bir aylık kaybı köylü lehine nasıl telafi edeceksiniz?
4. Bursa bölgesinden bu yılki erken üretim emvali ne kadardır?
5. Bu erken üretimi değerlendirebiliyor musunuz?
BAŞKAN – Soruyu cevaplandırmak üzere, Orman Bakanı Sayın Nami Çağan; buyurun Sayın Bakan.
ORMAN BAKANI İ. NAMİ ÇAĞAN (İstanbul) –Sayın Başkan, sayın milletvekilleri; Bursa Milletvekili Sayın Ahmet Sünnetçioğlu’nun sorularını cevaplandırmak üzere karşınızdayım; sizleri saygıyla selamlıyorum. 
Sayın Sünnetçioğlu’nun 1 inci sorusu, “Bursa bölgesinde erken üretim primi 1998 yılında yüzde 45 iken, 1999 yılında neden yüzde 35’e çekilmiştir” biçiminde. “Erken üretim” ya da “kış üretimi” olarak adlandırılan üretime, ilk kez 1984 yılında başlanmıştır. Orman işçisine, tarım işleriyle meşgul olmadığı kış aylarında iş verilmesi, ürünlerin teknolojik özelliklerinin bozulmaması, gençleştirme alanlarında başarı oranlarının artırılması gibi, çok yönlü yararlarından dolayı böyle bir uygulamaya başlanmıştır; ancak, kış aylarında orman köylüsünün ormanda çalışma alışkanlığı bulunmadığından, teşvik niteliğinde, üretim primi verilmesi suretiyle, köylümüzün, kışın da ormanda çalışması amaçlanmıştır.
Üretim birim fiyatına ek olarak verilecek erken üretim prim oranlarının yüzde kaç olması gerektiği, orman bölge müdürlüklerince incelettirilmiş, sonuçta, aslî ağaç türlerimiz dört gruba ayrılarak, iş kolları itibariyle yüzde 15’ten yüzde 50’ye kadar değişen oranlarda erken üretim primleri saptanarak uygulamaya konulmuştur.
Daha önce kış aylarında 700 000 metreküp civarında üretim yapılırken, verilen teşvikle aynı aylarda üretim miktarı 3 katına kadar yükseltilmiş olup, köylümüze kışın ormanda üretim yapma alışkanlığı kazandırılmıştır; ancak, aradan geçen zaman içerisinde, erken üretim teşvik primleri oranlarının çok yüksek olduğu yolunda uyarılar alınmaya başlamış, konu yeniden incelettirilerek ve alınan cevaplar değerlendirilerek, uygulanmakta olan erken üretim prim oranlarının, yaklaşık, yarı yarıya azaltılması gerektiği ortaya çıkmıştır. Bu oranda yapılacak azaltma, orman köylümüzün itirazlarına yol açacağı düşünülerek uygun görülmemiş ve prim oranları, kayın hariç, sadece yüzde 5 oranında azaltılmıştır; kayında ise yüzde 50 olan prim oranı yüzde 40’a düşürülmüştür. 
Erken üretim primi, herhangi bir yasayla verilmiş bir hak değildir; tamamen idarenin, malî durumunu da göz önünde bulundurarak, yaptığı bir idarî işlemdir. 
Sayın Sünnetçioğlu “Erken üretim zamları 1 Ekim tarihi itibariyle değerlendirilirken, bu yıl hangi nedenle 5 Kasım itibariyle yüzde 10 olarak belirlendi” diyor. 
Erken üretim primleri, her yıl olduğu gibi, 1999 yılında da 1 Ekim 1999 tarihinden itibaren uygulanmıştır. 5 Kasım 1999 tarihinden itibaren üretim birim fiyatlarına verilen yüzde 10’luk zam, erken üretim primi niteliğinde değildir; bunun dışında, özellikle akaryakıt ve diğer temel girdilerde meydana gelen fiyat artışları karşısında, orman köylüsünün mağdur olmaması için yıl içinde yapılan zamlardan biridir. Daha önce de, 1 Ocak 1999 tarihinden geçerli yüzde 15 ve 1 Temmuz 1999 tarihinden geçerli yüzde 15 olmak üzere, üretim birim fiyatları iki kez artırılmıştır. 
Sayın Sünnetçioğlu “aradaki bir aylık kaybı, köylü lehine nasıl telafi edeceksiniz” diye soruyor. Biraz önce de açıklamaya çalıştığım gibi, erken üretim sürelerinin geç başlaması veya daraltılması söz konusu değildir. 1 Ocak 2000 tarihinden itibaren üretim birim fiyatlarında sağlanacak artışın bir kısmı olan yüzde 10’luk artış, 5 Kasım 1999 tarihine çekilmiştir. Köylünün herhangi bir kaybı söz konusu olmamıştır. Aksine, o tarih itibariyle, 1 Ocak 2000 tarihinden geçerli olarak yapılacak birim fiyat zammına bir aşama oluşturmuştur.  
Sayın Sünnetçioğlu “Bursa bölgesinde bu yılki erken üretim emvali ne kadardır” diye soruyor. 
Bursa Orman Bölge Müdürlüğünün 1999 yılı yakacak odun üretim programı 297 300 metreküp olup, bunun 63 000 metrekübü, mart ayı sonuna kadar, erken kesilmiştir; 80 000 metrekübü, nisan ayı sonuna kadar, erken sürütülmüş ve 100 000 metrekübü de, mayıs ayı sonuna kadar, erken taşınmıştır. 
“Bu erken üretim değerlendirilebiliyor mu” biçimindeki son sorusuna ise cevap olarak şunu söyleyebiliriz: Cari satış usullerimiz çerçevesinde bir değerlendirme yapılıyor; ancak, erken üretim ürünleri çatlamadığından, daha çabuk ve daha iyi değerlendirme olanağı bulunmaktadır; firesi azdır ve bu ürünlere doğal olarak talep de fazla olduğu için daha iyi değenlendirildiği söylenebilir.
Teşekkür ediyor, saygılar sunuyorum. (DSP sıralarından alkışlar)
BAŞKAN – Teşekkür ediyorum Sayın Bakan.
32. — Şırnak Milletvekili Abdullah Veli Seyda’nın, Şırnak İline yapılan yatırımlara ilişkin Enerji ve Tabiî Kaynaklar Bakanı ve Başbakan Yardımcısından sözlü soru önergesi (6/278)
BAŞKAN – 32 nci sırada, Şırnak Milletvekili Abdullah Veli Seyda’nın, Şırnak İline yapılan yatırımlara ilişkin Enerji ve Tabiî Kaynaklar Bakanı ve Başbakan Yardımcısından sözlü soru önergesi vardır.
İlgili Sayın Bakan?.. Yok.
Ertelenmiştir.
33. — Şırnak Milletvekili Abdullah Veli Seyda’nın, Şırnak İlinin veteriner hekim ihtiyacına ilişkin Tarım ve Köyişleri Bakanından sözlü soru önergesi (6/279)
BAŞKAN – 33 üncü sırada, Şırnak Milletvekili Abdullah Veli Seyda’nın, Şırnak İlinin veteriner hekim ihtiyacına ilişkin Tarım ve Köyişleri Bakanından sözlü soru önergesi vardır.
İlgili Sayın Bakan?... Yok.
Ertelenmiştir.
34. — Şırnak Milletvekili Abdullah Veli Seyda’nın, Şırnak’ta içme suyu amaçlı yapılan tesis, kuyu, montaj, sayısına ilişkin Devlet Bakanından (Mustafa Yılmaz) sözlü soru önergesi (6/280)
BAŞKAN – 34 üncü sırada, Şırnak Milletvekili Abdullah Veli Seyda’nın, Şırnak’ta içme suyu amaçlı yapılan tesis, kuyu, montaj, sayısına ilişkin Devlet Bakanından (Mustafa Yılmaz) sözlü soru önergesi vardır....
İlgili Sayın Bakan?... Yok.
Ertelenmiştir.
35. — Şırnak Milletvekili Abdullah Veli Seyda’nın, Şırnak İlinde yapılan yatırımlara ve atamalara ilişkin Sağlık Bakanından sözlü soru önergesi (6/281)
BAŞKAN – 35 inci sırada, Şırnak Milletvekili Abdullah Veli Seyda’nın, Şırnak İlinde yapılan yatırımlara ve atamalara ilişkin Sağlık Bakanından sözlü soru önergesi vardır.
İlgili Sayın Bakan?.. Yok.
Ertelenmiştir.
36. — Şanlıurfa Milletvekili Mustafa Niyazi Yanmaz’ın, sorgulama ve gözaltı yöntemlerinde değişiklik yapılması için bir çalışma olup olmadığına ilişkin Adalet Bakanından sözlü soru önergesi (6/282) 
BAŞKAN – 36 ncı sırada, Şanlıurfa Milletvekili Mustafa Niyazi Yanmaz’ın, sorgulama ve gözaltı yöntemlerinde değişiklik yapılması için bir çalışma olup olmadığına ilişkin Adalet Bakanından sözlü soru önergesi vardır.
İlgili Sayın Bakan?.. Yok.
Ertelenmiştir.
37. — İstanbul Milletvekili İrfan Gündüz’ün, İstanbul Üniversitesinde yaşandığı iddia edilen yolsuzluklara ilişkin Başbakandan sözlü soru önergesi (6/283) 
BAŞKAN – 37 nci sırada, İstanbul Milletvekili İrfan Gündüz’ün, İstanbul Üniversitesinde yaşandığı iddia edilen yolsuzluklara ilişkin Başbakandan sözlü soru önergesi vardır.
İlgili Sayın Bakan?.. Burada.
Soruyu okutuyorum:
Türkiye Büyük Millet Meclisi Başkanlığına
Aşağıdakı sorularımın Başbakan Bülent Ecevit tarafından sözlü olarak cevaplandırılmasını delaletlerinize arz ederim.
		İrfan Gündüz
		İstanbul
Sorular :
1. Maliye Bakanlığı ve Sayıştay denetim elemanlarınca tespit ve tescil edilen İstanbul Üniversitesindeki yolsuzluklarla ilgili şimdiye kadar ne tür işlemler yapılmıştır? Hangi siyasî güçlerin baskısı ve desteğini yanına alarak rektör ve suç ortakları himaye görmektedir? Görevini yapmayan YÖK ve üst kurullar hangi siyasî baskılarla bu yolsuzluk ve kirlenmeleri örtbas etmektedir?
2. İstanbul Üniversitesindeki yolsuzluklarla ilgili herhangi bir işlem yapılmamış ise, yapmayan kamu görevlileri, YÖK Başkanı Kemal Gürüz başta olmak üzere, sorumlular hakkında ne tür işlem yapmayı düşünüyorsunuz?
BAŞKAN – Sayın Başbakana sorulan sözlü soru önergesine Millî Eğitim Bakanı Sayın Metin Bostancıoğlu cevap verecek.
Buyurun Sayın Bakan.
MİLLÎ EĞİTİM BAKANI METİN BOSTANCIOĞLU (Sinop) – Sayın Başkanım, İstanbul Milletvekili Sayın İrfan Gündüz’e ait olan (6/283), (6/299), (6/300), (6/301), (6/302), (6/304), (6/306) ve (6/308) esas numaralı sözlü soruları, daha önce, sayın milletvekili tarafından, (7/888) esas numaralı yazılı soru önergesiyle Bakanlığıma yöneltilmiştir. (7/888) esas numaralı soru önergesine, 24.12.1999 tarih, 3542 sayılı yazıyla yanıt verdim. Bir defa daha sözlü yanıt vereceğim; ama, izninizle, saydığım diğer sözlü sorular da bunun içerisinde olacaktır.
Yükseköğretim Kurulu Başkanlığınca İstanbul Üniversitesiyle ilgili iddialar hakkında inceleme onayı verilmek suretiyle inceleme başlatılmış olup, Yükseköğretim Denetleme Kurulu Üyeleri tarafından sürdürülen inceleme sonucuna göre, yasaların gereği yerine getirilecektir. Soruşturmanın sonuçlandığına dair bilgi gelmemiştir. Kaldı ki, aynı konu, Meclis araştırması komisyonu tarafından da araştırılmaktadır.
Teşekkür ederim. (DSP sıralarından alkışlar)
BAŞKAN – Teşekkür ediyorum Sayın Bakan.
38. — Denizli Milletvekili Salih Erbeyin’in, Denizli’nin sulama suyu ve toplulaştırma projelerine ilişkin Enerji ve Tabiî Kaynaklar Bakanı ve Başbakan Yardımcısından sözlü soru önergesi (6/284) 
BAŞKAN – 38 inci sırada, Denizli Milletvekili Salih Erbeyin’in, Denizli’nin sulama suyu ve toplulaştırma projelerine ilişkin Enerji ve Tabiî Kaynaklar Bakanı ve Başbakan Yardımcısından sözlü soru önergesi vardır.
İlgili Bakan?.. Yok.
Ertelenmiştir.
39. — Erzincan Milletvekili Tevhit Karakaya’nın, Erzincan-İliç Millî Eğitim Müdürlüğü Hizmet Binası inşaatına ilişkin Millî Eğitim Bakanından sözlü soru önergesi (6/285)
BAŞKAN – 39 uncu sırada, Erzincan Milletvekili Tevhit Karakaya’nın, Erzincan-İliç Millî Eğitim Müdürlüğü Hizmet Binası inşaatına ilişkin Millî Eğitim Bakanından sözlü soru önergesi vardır.
Sayın Bakan?.. Burada.
Soruyu okutuyorum :
Türkiye Büyük Millet Meclisi Başkanlığına
Aşağıdaki sorularımın Millî Eğitim Bakanı Sayın Metin Bostancıoğlu tarafından sözlü olarak cevaplandırılmasına delaletinizi saygıyla arz ederim. 18.11.1999
		Tevhit Karakaya
		Erzincan
Erzincan İliç İlçemizde; İl Özel İdaresi, Kaymakamlık, Köylere Hizmet Götürme Birliği ve vatandaş katkılarıyla yapımına başlanan, 5 derslikli okul, 4 işyeri ve çok amaçlı salondan oluşan Millî Eğitim Müdürlüğü Hizmet Binası inşaatı yüzde 80 oranında bitirilerek kısmen hizmete hazır hale getirilmiştir.
İnşaatın kalan kısmı için, Bayındırlık ve İskân Müdürlüğünün tanzim ettiği keşif özetine göre 25 461 394 000 ve daha önceki hakedişten ödenmeyen 6 454 240 440 liraya ihtiyaç vardır.
Binanın bitirilerek vatandaşlarımızın hizmetine sunulması açısından gerekli ödeneği İl Millî Eğitim Müdürlüğüne aktarmayı düşünüyor musunuz?
BAŞKAN – Soruyu cevaplamak üzere, Millî Eğitim Bakanı Sayın Bostancıoğlu; buyurun.
MİLLÎ EĞİTİM BAKANI METİN BOSTANCIOĞLU (Sinop) – Sayın Başkan, sayın milletvekilleri; Erzincan’ın İliç İlçesinde 5 derslikli okul, 4 işyeri ve çok amaçlı salondan oluşan Millî Eğitim Müdürlüğü Hizmet Binası inşaatı  işi, İliç Köylere Hizmet Götürme Birliği Başkanlığı ve valilikçe protokole bağlanarak 23 Nisan İlköğretim Okulu ek binası inşaatı adı altında, devlet ve halk katkısı olarak, 1998 yılı yatırım programına alınmıştır. Söz konusu iş için, ilköğretim kurumları yatırım programında devlet katkısı olarak, 1998 yılında 25 milyar lira, 1999 yılında 20 milyar lira ödenek konulmuştur. Bakanlığımızca, ilköğretim kurumları bütçesine esas olmak üzere malî yılın başında belirlenen ödenekler, valilikler bazında toplu olarak planlanmış ve 6.12.1999 tarihi itibariyle tamamı mahalline gönderilmiştir. 1999 yılında Erzincan İline yapım, bakım, onarım için gönderilen ödenek, 392 milyar liradır. Söz konusu inşaat, 1999 yılı eylül başında bitirilerek, 1999-2000 öğretim yılında 5 derslik ve bir bilgisayar altyapılı sınıfıyla birlikte hizmete açılmıştır. (DSP ve MHP sıralarından alkışlar)
BAŞKAN – Teşekkür ediyorum.
Gündemin “Genel Görüşme ve Meclis Araştırması Yapılmasına Dair Öngörüşmeler” kısmına geçiyoruz.
Bu kısmın 1 inci sırasında yer alan, Bursa Milletvekili Ali Rahmi Beyreli ve 20 arkadaşının, amatör sporun sorunlarının araştırılarak aksaklıkların tespit edilmesi ve alınması gereken tedbirlerin belirlenmesi amacıyla verdikleri Meclis araştırması açılmasına ilişkin önergesi, yeterli imza bulunmadığından işlemden kaldırılmış ve gündemden çıkarılmıştı.
Şimdi, Erzincan Milletvekili Tevhit Karakaya ve 20 arkadaşının, eğitimin sorunları ile uygulanan eğitim politikalarının araştırılması ve alınması gereken tedbirlerin belirlenmesi amacıyla Anayasanın 98 inci ve İçtüzüğümüzün 104 ve 105 inci maddeleri uyarınca bir Meclis araştırması açılmasına ilişkin önergesinin öngörüşmesine başlıyoruz.
VI. — GENSORU, GENEL GÖRÜŞME, MECLİS SORUŞTURMASI
VE MECLİS ARAŞTIRMASI
A) ÖNGÖRÜŞME
1. — Erzincan Milletvekili Tevhit Karakaya ve 20 arkadaşının, eğitimin sorunları ile uygulanan eğitim politikalarının araştırılması ve alınması gereken tedbirlerin belirlenmesi amacıyla Anayasanın 98 inci, İçtüzüğün 104 ve 105 inci maddeleri uyarınca bir Meclis araştırması açılmasına ilişkin önergesi (10/7)
BAŞKAN – Görüşmelere başlamadan önce, bir katılma önergesi vardır; okutuyorum:
Türkiye Büyük Millet Meclisi Başkanlığına
Erzincan Milletvekili Tevhit Karakaya ve 19 arkadaşının, eğitimin sorunları ile uygulanan eğitim politikalarının  araştırılması ve alınması gereken tedbirlerin belirlenmesi amacıyla Anayasanın 98 inci ve İçtüzüğün 104 ve 105 inci maddeleri uyarınca bir Meclis araştırması açılmasına ilişkin (10/7) nolu önergelerine katılıyorum.
		Mahmut Göksu
		Adıyaman
BAŞKAN – Hükümet?.. Burada.
Değerli milletvekilleri, İçtüzüğümüze göre, Meclis araştırması açılıp açılmaması hakkında, sırasıyla, hükümete, siyasî parti gruplarına ve önergedeki birinci imza sahibine veya onun göstereceği bir diğer imza sahibine söz verilecektir. 
Konuşma süreleri, hükümet ve gruplar için 20’şer dakika, önerge sahibi için de 10 dakikadır.
İlk söz, Hükümet adına, Sayın Bostancıoğlu’nun.
Buyurun Sayın Bakan. (DSP ve MHP sıralarından alkışlar)
Süreniz 20 dakikadır efendim.
MİLLÎ EĞİTİM BAKANI METİN BOSTANCIOĞLU (Sinop) – Sayın Başkan, sayın milletvekilleri; 1997 yılında sekiz yıllık zorunlu ilköğretimle başlayan eğitim reformu çalışmaları, bugün, bütün eğitim kademelerini içine almıştır. Okulöncesi, ilköğretim ve ortaöğretimde, bir yandan fizikî altyapı ve donanım gereksinimi hızla karşılanırken, bir yandan da eğitimde kalite ve öğrenci başarısını yükseltmek önplana çıkmıştır. Bakanlık olarak, eğitimin her kademesinde yüksek standart, verimlilik ve etkinlik başlıca hedefimizdir. 
Eğitim sorunları ile uygulanan eğitim politikalarının araştırılması ve alınması gereken önlemlerin belirlenmesi amacıyla verilmiş Meclis araştırması açılmasına ilişkin önerge sahiplerine teşekkür ediyorum. Ülkemizin geleceği açısından büyük önem taşıyan eğitim konusunun gündeme getirilmesini sağlayıp, Bakanlığımın yaptığı çalışmalar hakkında Yüce Meclise bilgi arz etmek açısından, bu önergeyi bir fırsat olarak görmekteyim. 
Sayın milletvekileri, eğitim, bireyi ve toplumu geliştiren ve ekonomik kalkınmayı destekleyen, kültürel değerlerimizi koruyup geliştirerek gelecek nesillere aktarılmasını sağlayan, olmazsa olmaz, ertelenemez bir süreçtir. Eğitim, değişimin ve gelişimin anahtarıdır. Hızla gelişen, değişen ve yeniden yapılanan dünya düzeninde, ülkemizin, hak ettiği yeri alabilmesi, Yüce Atatürk’ün işaret ettiği çağdaş uygarlık düzeyinin üzerine çıkabilmesi için, eğitim, en önemli itici güçtür. Çağımızdaki hızlı değişime ayak uydurmak, bununla da yetinmeyerek değişimi bizzat yapmak zorundayız; bunun tek yolu da, değişimin tek yolu da eğitimdir. Bir ülkenin kendisini nasıl tanımladığının ve kendisine nasıl bir gelecek hazırladığının en önemli göstergesi, o ülkenin eğitim sistemidir. Nitekim, cumhuriyetimizin kurucusu Yüce Önder Atatürk “en mühim, en esaslı nokta eğitim meselesidir. Eğitimdir ki, bir milleti ya hür, müstakil, şanlı, yüksek bir cemiyet halinde yaşatır ya da bir milleti esaret ve sefalete terk eder” görüşüyle, eğitimin, bir ülke ve o ülkenin geleceği için ne kadar önem taşıdığını ifade etmiştir. 
Sayın Başkan, sayın milletvekilleri; Atatürk ilke ve devrimleri, millî eğitim politikamızın temelini oluşturmaktadır. Atatürk’ün açıkça belirttiği gibi eğitim, millî, cumhuriyetçi, laik, bilimsel, genellik ve eşitlikten yana, işlevsel ve çağdaş olmalıdır. Bu ilkeler ışığında 21 inci Yüzyılın gereklerine göre yeni hedef ve politikalar belirlemeliyiz. Bu düşüncelerle, okul binalarından eğitim programlarına, öğretmen eğitiminden ders kitaplarına kadar yenilikler gerçekleştirilmiştir.
Yüce Meclisimiz, ilköğretimi yaygınlaştırabilmek için, Sekiz Yıllık Zorunlu İlköğretim Yasasıyla büyük bir eğitim reformunu gerçekleştirmiştir. Gümrük birliği üyeliğine kabul edilen ve Avrupa Birliğiyle bütünleşme sürecini hızlandıran ülkemiz, eğitimde de Avrupa standartlarını yakalayabilmek için, çağdaş eğitimin ürünü olan nitelikli insangücünü yetiştirme ve gelişen teknolojiye uyum sağlama çabası içindedir. 
Bu bağlamda, okulöncesi eğitim, ilköğretim, ortaöğretim, yükseköğretim alanlarında çağın gereklerine ve toplumun gereksinmelerine uygun eğitim öğretim yapılması; hiçbir nedenle, hiçbir bireyin eğitim süreci dışında kalmaması; her insanımızın, yaşam boyu, sürekli eğitim yoluyla geliştirilmesi; öğretmenlerin, meslekî gelişim ve istihdam koşullarının iyileştirilmesi; eğitimin her kademesinin teknolojiyle desteklenmesi için “Eğitimde Çağı Yakalama 2000 Projesi” hazırlanmış ve uygulamaya konulmuştur.
Bu projeyle, 2000-2001 öğretim yılında sekiz yıllık kesintisiz zorunlu ilköğretimde yüzde 100 okullaşma oranına ulaşılması, birleştirilmiş sınıf uygulamasına aşamalı olarak son verilmesi, sınıf mevcutlarının aşamalı olarak 30’a indirilmesi, ikili öğretimden normal öğretime geçilmesi, ilköğretimde niteliğin yükseltilmesi hedeflenmiş ve bu hedeflere ulaşabilmek için uygulanacak ilke ve politikalar belirlenmiştir.
Buna göre, okul ve derslik sayısının artırılması, taşımalı ilköğretimin yaygınlaştırılması, yatılı ilköğretim bölge okulları ile pansiyonlu ilköğretim okullarının yatılılık kapasitesinin artırılması, başarılı ve yardıma muhtaç öğrencilerin okul gereksinimlerinin karşılanması, okullarda çağdaş ölçülere uygun fizikî altyapının sağlanması, okulların çağdaş teknolojiye uygun araç gereçlerle donatılması için belirlenen hedef, ilke ve politikalar doğrultusunda, öğrenci sayısındaki artış oranları da dikkate alınarak, yapı, tesis, donanım, taşımalı ilköğretim ve çağdaş eğitim amaçları konularında planlama çalışmaları yapılmıştır.
Yedinci Beş Yıllık Kalkınma Planı ve Eğitimde Çağı Yakalama 2000 Projesinde belirlenen hedef, ilke ve politikalar doğrultusunda, 1997 yılında, ilköğretimde 3 yıllık altyapı yatırım planlaması yapılmıştır. Bunun için gerekli olan kaynağın büyük oranda 4306 sayılı Yasa gelirlerinden karşılanmasının yanında, iç ve dış kaynaklı projelerle sağlanan kaynaklardan da azamî derecede yararlandırılmıştır. 
Son 7 yılda ilköğretim kademesinde yapımı gerçekleştirilen derslikler hakkında size bilgi sunmak istiyorum. 
Sayın milletvekilleri, ülkemizde, 1993 yılında 7 419, 1994 yılında 8 230, 1995 yılında 6 282, 1996 yılında 7 279 derslik yapılırken, 1997 yılında 12 103, 1998 yılında 21 650, 1999 yılında ise 26 745 derslik yapılmış ve eğitimin hizmetine verilmiştir. 
Dikkatinize tekrar sunuyorum: 1993, 1994, 1995 ve 1996 yıllarında yapılan derslik sayısı 6 000, 7 000 ve 8 000’lerde iken, 1999 yılında yapılan ve hizmete verilen derslik sayısı 26 745’tir. 1999 yılında 73 anaokulu, 700 ilköğretim okulu, 86 yatılı ilköğretim bölge okulu, 16 pansiyonlu ilköğretim okulu olmak üzere 875 okulun, biraz önce belirttiğim gibi, 26 745 dersliğin yapımı tamamlanmıştır. Bir bu kadar okul ve derslik yapımı da 2000 yılında tamamlanacaktır. Başlatılan yatırım hamlelerinin bir devamı olarak da, 9’u kız çocuklarımız için olmak üzere, yatılı ilköğretim bölge okulu sayısı 220’ye, pansiyonlu ilköğretim okulu sayısı da 161’e ulaşmıştır. 
Yaşadığı yerleşim biriminde ilköğretim okulu bulunmayan 6, 7 ve 8 inci sınıf öğrencileri için taşımalı ilköğretim yaygınlaştırılmıştır. 1999-2000 öğretim yılında 619 324 öğrenci 5 341 merkez okula taşınmaktadır. 
Geleceğin gereksinimlerini karşılayabilecek, değişen ve gelişen eğitim sistemine, inşaat teknolojisine uygun, yeni ilköğretim programlarının hedeflenen ve istenilen nitelikte uygulanmasına olanak sağlayan, arsa özelliklerine, çevre ve iklim koşullarına uyum sağlayacak yeni ilköğretim okulu projeleri, üniversitelerle işbirliği yapılarak hazırlanmıştır. Okul büyüklüklerine bağlı olarak bu projelere okullar, dersliklerin yanı sıra, çevreye açık, sosyal, kültürel ve sportif etkinliklerin merkezi olarak düşünülmüştür. Laboratuvar, resim atölyeleri, müzik dersliği ve işlikler, yetenekli ve ilgilenen öğrencilere, tek başına ya da gruplar halinde araştırma, deney yapma ve benzeri çalışmalar için kullanma olanağı getirmektedir. Getirilen yeni tasarımlarla fiziksel engelli öğrenciler de düşünülmektedir. 
Okulöncesi eğitime yönelik olarak, her ilköğretim okulunda en az bir anasınıfı olmak üzere, bina içinde ayrı bir giriş ve çıkışlı bir bölüm hazırlanmıştır. Her ilköğretim okulunun altında artık bir anaokulu vardır, okulöncesi eğitim verilmektedir. Ayrıca, okulların yaşamboyu eğitim, toplum eğitim merkezi amacıyla da kullanılması hedeflenmiştir. 
Sayın Başkan, sayın milletvekilleri; 4306 sayılı Yasayla sağlanan eğitime katkı payının miktarı ile kullanımı hakkında, çeşitli ortamlarda açıklamalarda bulundum; sağlanan katkı payları ile bunların nerelere harcandığına ilişkin bilgiler sundum. Bir defa da Yüce Mecliste, son durumu tekrarlamak istiyorum.
4306 sayılı Yasanın yürürlüğe girdiği günden 11 Şubat 2000 tarihine kadar, 589 trilyon 814 milyar lira eğitime katkı payı, 4 trilyon 172 milyar lira bağış ve nema olmak üzere, toplam 593 trilyon lira sağlanmıştır. Bunun, 514 trilyon 916 milyar lirası Bakanlığımız bütçesine özel ödenek kaydedilmiştir; 48 trilyon 969 milyar lirası işlemde olup, 101 milyar lirası hesap bakiyesi olarak bankada bulunmaktadır. Bu paranın, 371 trilyon 445 milyar lirası okul yapımı ve onarımına, 62 trilyon 645 milyar lirası taşımalı ilköğretim uygulamasına, 46 trilyon 865 milyar lirası okul donatımına, 21 trilyon 135 milyar lirası arsa kamulaştırmasına, 6 trilyon 416 milyar lirası kitap basımına, 365 milyar lirası etüt-projeye olmak üzere, toplam 508 trilyon 873 milyar lirası kullanılmıştır; 6 trilyon 668 milyar lirası hazine hesaplarındadır. Ayrıca, 20 trilyon liranın taşımalı ilköğretim için kullanılmak üzere işlemleri tamamlanmıştır.
Yasa uyarınca, sekiz yıllık kesintisiz zorunlu ilköğretim giderlerini karşılamak amacıyla yapılan her türlü bağış ve yardımların, eğitime katkı paylarının gerçekleştirilme ve kullanılma durumları, her altı ayda bir, Maliye Bakanlığı ve Bakanlığımız müfettişlerince denetlenmektedir. Dördüncü denetim, Bakanlığımız ve Maliye Bakanlığının denetim elemanlarınca, Ocak 2000’de yapılmıştır. 
4306 sayılı Yasayla sağlanan gelir kaynaklarına ek olarak, Dünya Bankası ile hükümetimiz arasında, 600 milyon dolar tutarındaki Temel Eğitim Programı İkraz Anlaşması imzalanmıştır.
Ayrıca, kırsal kesimdeki yardıma muhtaç öğrencilerimizin okul kıyafeti, kitap ve kırtasiye gereksinmeleri de karşılanmıştır.
Sayın Başkan, sayın milletvekilleri; ilköğretimde reform niteliğindeki atılımın, ortaöğretim ve özellikle de meslekî ve teknik eğitimde de başlatılmasının gerekli ve zorunlu olduğuna inanıyoruz. Bunun için, ekonomik kalkınmamızın en önemli itici güçlerinden biri olan meslekî ve teknik eğitime önem, öncelik ve ağırlık verilmesi gerektiğini biliyoruz. Bu amaçla, çağın gereklerine uygun ve iş yaşamımızın gereksinimlerini karşılamak üzere ve eğitim sistemimizin bütünlüğü de dikkate alınarak, ortaöğretim sistemi içerisinde meslekî ve teknik eğitimin ağırlıklı olarak yeniden yapılandırılması, sorunlarının ortaya çıkarılması, çözüm üretilmesi ve bu konularda gerekli kararların alınması amacıyla, 16 ncı Millî Eğitim Şûrası toplanmıştır. Bu şûrada alınan kararlar doğrultusunda, meslekî ve teknik eğitim alanında, meslekî ve teknik eğitimde meslek standartlarına dayalı olarak hazırlanan modüler meslek eğitimi programlarıyla gençlerimizin, alanlarında bir işe girebilmeleri, kendisine ve başkasına istihdam olanağı sağlayacak kendi işlerini kurabilmeleri, daha çok sayıda, yükseköğrenime gidebilmeleri konusunda özendirici ve teşvik edici yasal düzenlemelerin yapılması; böylece, eğitim-istihdam dengesinin kurulmasının desteklenmesi; öğretim programları ile önlisans ve lisans düzeyindeki programlar arasında bütünlüğün ve devamlılığın sağlanması, finansman kaynaklarının artırılması; devlet-işçi-işveren işbirliğinin daha geliştirilmesi ve kurumsallaştırılması, meslekî ve teknik eğitimin ortaöğretim içerisindeki payının yüzde 65’e yükseltilmesi; meslekî ve teknik liselerden mezun olanların, lisans programları sınavlarına doğrudan giriş hakları saklı kalmak kaydıyla, alanlarında meslek yüksekokullarına sınavsız geçişi ve bu okullardan mezun olanların da alanlarında lisans programlarına dikey geçiş yapmalarının sağlanması için yasal düzenlemeler yapılmaktadır. 
Sayın Başkan, sayın milletvekilleri; Millî Eğitim Bakanlığı ve Yüksek Öğretim Kurulu işbirliğinde sürdürülen çalışmalar sonucunda, eğitim fakültelerinde yeniden yapılanmaya gidilmiştir. Bu yeni düzenlemeye paralel olarak, 1998-2003 yıllarını kapsayan 5 yıllık sürede ne kadar öğretmene ihtiyacımız olduğu tespit edilmiştir. Buna göre, okulöncesi eğitim kurumlarında 35 465, ilköğretim kurumları sınıf öğretmenliği alanında 69 087, ilköğretim okullarının 6, 7 ve 8 inci sınıfları ve ortaöğretim kurumları kültür dersleri öğretmenliği için 139 543, meslekî ve teknik ortaöğretim kurumları meslek dersleri öğretmenliği alanında 155 169 olmak üzere, toplam öğretmen ihtiyacı 399 264 olarak tespit edilmiştir. Bu doğrultuda, YÖK tarafından, öğretmen yetiştiren yüksek öğretim kurumlarının 1999 yılı kontenjanları artırılmış, bazı eğitim fakültelerinde ihtiyaç duyulan alanlarda yeni bölümler açılmıştır.
Ayrıca, sekiz yıllık zorunlu ilköğretim uygulamasının da getirdiği öğretmen gereksinimi göz önüne alınarak, branş fazlası öğretmenleri ihtiyaç duyulan alanlara yöneltmek amacıyla, eğitim fakültelerindeki öğretmenlik sertifika programlarının açılması sağlanmıştır. Her çocuğun nitelikli bir öğretmen tarafından yetiştirilmesi için, gerekli olan kalite, güvence sistemi anlamına gelen akreditasyonla ilgili, Millî Eğitim Bakanlığı ve öğretmen yetiştiren yükseköğretim kurumu temsilcilerinden oluşan bir çalışma grubu oluşturulmuştur. Bu grup, pilot olarak seçilen Orta Doğu Teknik Üniversitesi, Anadolu Üniversitesi, Çukurova Üniversitesi, Gazi Üniversitesi, Dokuz Eylül Üniversitesi ve Karadeniz Teknik Üniversitesinin eğitim fakültelerinde çalışmalarını sürdürmektedir. 
Okullarımızın öğretmen gereksinimini karşılamak amacıyla, 1997 yılında 42 066, 1998 yılında 40 113, 1999 yılında da 42 dalda 35 000 öğretmenimizin ataması yapılmış ve göreve başlamışlardır. 
Sekiz yıllık zorunlu ilköğretim kapsamında 4 ve 5 inci sınıf öğretim programlarında İngilizce dersine yer verilmesi, var olan öğretmen gereksinimini oldukça artırmıştır. Bu gereksinimin karşılanabilmesi amacıyla, 1999-2000 öğretim yılında, Türkiye genelinde, sözleşmeli, 5 000 İngilizce dil öğreticisi çalıştırabilme olanağı sağlanmıştır. Bazı branşlarda öğretmen gereksinimi varken, diğer yandan, aynı branşlarda öğretmen fazlalığı bulunmakta, hatta, derse hiç girmeden maaş alınmaktadır. 
Bakanlığımız, ülke çapında öğretmenlerin dengeli dağılımını sağlamak amacıyla, bu önemli sorunu köklü şekilde çözmeye karar vermiştir. 10 Şubat 2000 tarihinde, norm kadro uygulaması yürürlüğe girmiştir. Bu uygulamayla, her okul ve kurumda olması gereken düzeyde yönetici ve öğretmen bulundurulmasına esas olacak kriterler belirlenmiştir. Bu kriterler esas alınarak, her okul ve kurumun yönetici ve branşlarına göre öğretmen kadro sayıları tespit edilerek, okul ve kurumlar adına vize edilmiştir.
(Mikrofon otomatik cihaz tarafından kapatıldı)
BAŞKAN – Buyurun Sayın Bakanım, lütfen, tamamlayın efendim. 
MİLLÎ EĞİTİM BAKANI METİN BOSTANCIOĞLU (Devamla) – Bitiriyorum Sayın Başkan.
Böylece, okul ve kurumlarda, norm kadro sayısından fazla yönetici ve öğretmen çalıştırılması önlenmektedir. Norm kadro uygulamasına bağlantılı olarak, eğitim bölgeleri ve eğitim kurulları oluşturulmuştur. Bundan amaç, eğitim hizmetlerinin etkili ve katılıma dayalı olarak yerinde gerçekleştirilmesidir. Okullarda kurulacak okul yönetim kurulları, eğitim bölgelerinde kurulacak eğitim kurullarında okulun iç ve dış öğeleri, yerel yönetimler, özel sektör ve gönüllü kuruluş temsilcilerinin, eğitim yönetimi ile karar süreçlerine katkısı ve katılımı sağlanacaktır. Her okul, her yaşta insanın her zaman yararlanacağı, bilgiye erişilen bilgi merkezi olacaktır. 
Ayrıca, Millî Eğitim Bakanlığı merkez, taşra ve yurtdışı örgütü ile bağlı okul ve kurumlarda yürütülen faaliyetlerin toplam kalite yönetimi anlayışıyla gerçekleştirilmesi için, toplam kalite yönetimi, bir proje çerçevesinde yürürlüğe konulmuştur. Toplam kalite yönetimi anlayışı çerçevesinde, bugüne kadar, merkez örgütünde 192, taşra örgütünde değişik illerden 82 yönetici, 892 okul yöneticisi, 12 yaygın eğitim enstitüsü yöneticisi, Kuzey Kıbrıs Türk Cumhuriyetinden 13 yönetici olmak üzere toplam 1 191 yönetici, bir ve ikinci kademe toplam kalite yönetimi seminerine katılmıştır. 
Sayın Başkan, sayın milletvekilleri; 17 Ağustos 1999 ve 12 Kasım 1999 tarihinde Marmara Bölgesinde meydana gelen deprem, ülkemizde büyük acılara, çok sayıda can ve mal kaybına sebep olmuştur. Bu depremde hayatını kaybedenleri rahmetle anıyor, yakınlarına başsağlığı ve yaralılara acil şifalar diliyorum. 
Söz konusu deprem sonucunda, 178 öğretmenimiz ve 1 387 öğrencimiz hayatını kaybetmiştir. Millî Eğitim Bakanlığına bağlı okul ve kurumlardan 1 605 bina çeşitli derecelerde hasar görmüştür. Yaraları bir nebze olsun sarabilmek için, Bakanlığımız, okul onarımları için gerekli ödenekleri göndermiştir; depremde evi yıkılanlara 123 milyar lira, hayatını kaybedenlere 105 milyar lira ve gıda giderleri için de 43 milyar lira olmak üzere, toplam 271 milyar lira nakdî yardımda bulunmuştur. Geçici iskân alanlarında 56 prefabrike okul ile 609 derslik yaptırılmıştır. Bu bölgedeki öğrencilerimizin öğrenimlerini aksatmamaları için, bütün gayret gösterilmiştir.
Sayın Başkan, sayın milletvekilleri; cumhuriyetimizin kurucusu Ulu Önder Atatürk’ün çağdaşlığa, akılcılığa ve bilimselliğe dayalı düşünce sistemi doğrultusunda bir Türkiye yaratmayı hedefliyoruz. 
Eğitimin önemini kavramış, eğitim gönüllüsü kişi, kurum ve kuruluşlara, eğitimin geliştirilmesi ve çağdaş standartlara ulaştırılması ve bu standartların üzerine çıkarılması amacıyla yaptıkları her türlü katkı ve katılım için, huzurunuzda teşekkür ediyorum.
(Mikrofon otomatik cihaz tarafından kapatıldı)
BAŞKAN – Buyurun Sayın Bakan, lütfen, tamamlayın efendim.
MİLLÎ EĞİTİM BAKANI METİN BOSTANCIOĞLU (Devamla) – İçinde bulunduğumuz öğretim yılında, eğitimde gelinen nokta, ülkemizin geleceği açısından büyük umutlar vermektedir. 
2000-2001 öğretim yılından itibaren, artık, eğitimde kalite konuşulacaktır; bundan sonraki yıllarda, kalitenin yakalanması ve sürekli olarak yükseltilmesi hedeflenecektir. Türkiye, yeni bir binyılda, çağdaş eğitim sisteminin yetiştireceği bireylerle büyük atılımlar gerçekleştirecektir.
Hepinize saygılar sunuyorum. (DSP, MHP ve ANAP sıralarından alkışlar)
BAŞKAN – Teşekkür ediyorum efendim.
Gruplar adına, ilk söz, Milliyetçi Hareket Partisi Grubu adına, Aydın Milletvekili Sayın Bekir Ongun’a aittir.
Buyurun Sayın Ongun. (MHP sıralarından alkışlar)
MHP GRUBU ADINA BEKİR ONGUN (Aydın) – Sayın Başkan, değerli milletvekilleri; Millî Eğitimin sorunları hakkında Milliyetçi Hareket Partisi Grubunun görüşlerini sunmak üzere söz almış bulunuyorum; bu vesileyle, hepinize, şahsım ve Grubum adına saygılar sunuyorum.
Van’da, yüce dinimizi istismar ederek terör yapan, eylemde bulunan hizbullahçılara karşı yapılan operasyonda şehit düşen 5 polis memurumuza Allah’tan rahmet, kederli ailesine ve Emniyet Teşkilatımıza başsağlığı diliyorum.
Değerli milletvekilleri, eğitimin konusu insandır. Bu sebeple, insanı anlamak ve insan-toplum ilişkilerinde meydana gelen gelişmeleri doğru yorumlayarak geleceğe ilişkin tahminlerde bulunmak, sağlıklı bir eğitim yapısı oluşturmanın önşartıdır. 
İnsan, toplum içinde yaşar. Herkesin, herhangi bir ayırıma veya sınıflandırmaya tabi tutulmadan, ilgi, istek, yetenek ve yeterliliği ölçüsünde ve doğrultusunda eğitim haklarından en iyi şekilde faydalanması için Millî Eğitim Bakanlığı kurulmuş ve eğitim işini bu Bakanlığımız üstlenmiştir.
Türk millî eğitiminin amacı, Türk Milletinin bütün fertlerini, Atatürk ilke ve inkılaplarına, Anayasada ifadesini bulan Atatürk milliyetçiliğine bağlı, Türk Milletinin millî, ahlakî, insanî, manevî ve kültürel değerlerini benimseyen, koruyan ve geliştiren; ailesini, vatanını ve milletini seven ve daima yüceltmeye çalışan; insan haklarına ve Anayasanın başlangıcındaki temel ilkelere dayanan demokratik, laik ve sosyal bir hukuk devleti olan Türkiye Cumhuriyetine karşı görev ve sorumluluklarını bilen ve bunları davranış haline getirmiş yurttaşlar olarak yetiştirmektir. 
Türk millî eğitimine ilişkin politikalar, 12 Mart hükümetleri döneminde çıkarılan 1739 sayılı Millî Eğitim Temel Kanunuyla belirlenmiştir. Türkiye’nin sivil bir anayasası olmadığı gibi, olağan dönemlerde oluşturulmuş bir millî eğitim politikası da yoktur. Türk millî eğitiminin aksayan yönleri herkesçe bilindiği halde, bu zamana kadar yapılan onaltı millî eğitim şûrasında da bir çözüm bulunamamıştır. Gösterilen çözümler ya beğenilmemiş ya da hükümetler tarafından uygulamaya geçirilememiştir. Ayrıca, millî eğitim politikalarının üretileceği ve sonuçlarının hayata geçirileceği millî eğitim şûralarının da planlaması ve organizasyonu, işleyişinin sağlıklı kararlar üretilmesine uygun olup olmadığı konusunda ise, herhangi bir araştırma dahi yapılmamıştır. Hükümetler değiştikçe eğitim politikaları değiştirilmiş, hatta, aynı hükümette millî eğitim bakanlarının değişmesiyle millî eğitim politikaları değişime uğramıştır.
Sayın Başkan, değerli milletvekilleri; sizlere, Millî Eğitimin en önemli sorunlarını şu başlıklarla açıklamak istiyorum:
Millî eğitim personel kanunu çıkarılamamıştır. Millî Eğitimde çalışan personel sayısı tüm kamu çalışanlarının üçte 1’i olduğu halde kendilerine özel bir kanunlarının olmaması, Millî Eğitim personelinin özlük haklarını korumada zorluk yaratmaktadır. 1986 yılından bugüne kadar sözü edilen her hükümette hükümet programına alınan, ama, bugüne kadar bir türlü çıkarılamayan millî eğitim personel kanunu acilen çıkarılmalı ve Millî Eğitim personelinin özlük hakları korunmalıdır. Millî Eğitim Bakanlığı, 600 000’e yakın çalışanı olduğu halde, dünyada personel politikası bulunmayan tek kuruluş olma özelliğini korumaktadır. Bu özelliğinden en kısa sürede kurtulmalıdır.
Norm kadro uygulaması, geçiş süreci olmadan, sert uygulanmaktadır. 10 Şubat 2000 tarihinde uygulamaya konulan norm kadro uygulamasının geçiş süreci olmadan uygulanması, özellikle eğitim personelini rahatsız etmektedir. Norm kadro uygulamasında, fazlalık olan okullara bir veya iki sene yeni tayinler yapılmamalıdır; bu süre içinde emekli olanlar da olacağından, fazlalıklar giderilebilecektir. 
Aceleye getirilerek uygulanan norm kadro, bazı yanlış uygulamalara sebep olmuş, okullarda hakkaniyetten uzak pek çok tayinler yapılmış ve yapılmaya devam edilmektedir. Ayrıca, norm kadro uygulanırken, norm kadro fazlası tespit edilirken, yönetmelikteki “en son gelen öğretmen, kadro fazlasıdır” ibaresi, adaletsizliklere sebebiyet verecek ve eğitim huzurunu bozacaktır. 5 yıl hizmeti olan bir öğretmen, sırayla, bir okula atanabilir. Aynı okula, bir yıl sonra, başka bir ilden ataması olan 20 yıl hizmeti olan öğretmen atandığı vakit, norm kadro uygulamasında, 5 yıllık öğretmen o okulda kalıyor, son gelen 20 yıllık öğretmen, norm kadro fazlası gözükerek, ya uzak bir ilçeye gitmek mecburiyetinde kalıyor ya da maaş alamama konumuna geliyor. Bu uygulamanın en güzeli, o okulda görev yapan öğretmenleri kıdem sırasına sokup, kıdemi az olanları norm kadro fazlası göstermektir. 
Lisansüstü öğrenim gören eğitici ve yönetici personelin özlük haklarındaki iyileştirmeler yetersizdir. Şu andaki uygulamaya göre, ekders ücretini, yüksek lisans yapan öğretmenler yüzde 25, doktora yapan öğretmenler yüzde 40 fazla almaktadır. Bu, lisansüstü öğrenim gören eğitim personeli için yetersiz bir uygulamadır. Millî Eğitimin lisansüstü öğrenim yapanlarının özlük haklarında iyileştirmeler yapılarak, bunlar sistem içinde tutularak, bunlardan daha fazla yararlanma yoluna gidilmelidir. Öğretmenler için de yetersiz olan ekders ücretleri daha da artırılmalıdır.
Okulöncesi eğitim, zorunlu eğitime dahil edilmemiştir. Sekiz yıllık kesintisiz zorunlu eğitim, 6-14 yaş grubundaki çocukları kapsar. İlköğretime başlamak için okulöncesi eğitim almış olma şartı aranmamaktadır. Çocuk gelişiminde önemli bir dönem olan okulöncesi eğitim zorunlu eğitime dahil edilmediğinden, okullaşma oranı çok düşüktür. Okulöncesi eğitimde, girmeyi hedeflediğimiz Avrupa Topluluğu standartlarına erişmek istiyorsak, okulöncesi eğitimi zorunlu eğitime dahil etmeliyiz.
Eğitimde büyük önem taşıyan, normalden ayrılanların eğitimine -zekâ, görme, işitme, bedensel özürlüler, üstün yetenekliler ve geri zekâlılar gibi- gereken önem verilmemektedir. Bunları -mümkün olduğu kadar normal olan akranlarından ayırmayarak- gerekli donanım ve personeli olan okullarda eğitmeliyiz. 573 sayılı Kanun Hükmünde Kararnamenin yürürlüğe konulmasının üzerinden iki yıl geçtiği halde, Millî Eğitim Bakanlığı, devletin bu yükümlülüğünü yerine getirmesi için hiçbir ciddî adım atmamıştır.
İlköğretimden ortaöğretime, ortaöğretimden yükseköğretime geçişte yönlendirme, planlı bir şekilde yapılamamaktadır. Eğitim kademeleri arasındaki geçişlerde çok büyük önemi olan yönlendirmede, örgün ilköğretim ve ortaöğretimde yeterli ve işler rehberlik hizmetleri yapılamadığından, bazı aksaklıklar meydana çıkmaktadır. İlköğretim ve ortaöğretimde rehberlik servislerimize -donanım ve personel olarak yeterli hale getirilerek- işlerlik kazandırılmalıdır. Okullarımıza yeterince rehber öğretmen atamaları yapılmalı ve bu eksiklikler giderilmelidir.
Meslekî ve teknik eğitim, en az genel eğitim kadar önemli bir eğitimdir. Meslekî ve teknik eğitime yeterince önem verilmediğinden, genel eğitime yönelinmekte ve teknik personelde sıkıntı çekilmektedir. Meslekî ve teknik eğitime, ortaöğretim ve yükseköğretim düzeyinde önem verilmeli; ilköğretim ve ortaöğretimde, meslekî ve teknik öğretime yönlendirme yapılmalıdır. 
Yükseköğretim öğrencileri için büyük önem taşıyan yurt sorunu hâlâ tam olarak çözülememiştir. Bu yüzden, birçok yükseköğretim öğrencisi çok büyük zorluklar yaşamaktadır. 
Yükseköğretim öğrencilerine verilen burs ve kredi henüz yeterli değildir. Ekonomik açıdan çok büyük zorluklar içerisinde olan yükseköğretim öğrencileri için burs ve kredi sorununun çözülmesi büyük önem arz etmektedir. Kırsal kesimden ve şehirlerden gelen geçimini zor karşılayan fakir aile çocukları, burs, yurt ve kredi üçlüsünün cenderesinde ezilmekte, burs çıkacak mı, yurt bulabilecek miyim, kredim harçlıklarıma yetecek mi sorularının altında ezilmektedir. Çoğu gencimiz bunları karşılayabilmek için, zaten yetersiz olan harçlıklarını bunlara feda etmektedir. 
Doktora öğrencilerine KPDS barajı getirilmesinden dolayı akademik personelin yetişmesinin önü tıkanmıştır. Yükseköğretim için büyük önem taşıyan doktora yapmış öğretim elemanlarının yetiştirilmesi, 1996 yılından beri uygulanan 60 puan KPDS barajından dolayı tıkanmıştır. Bu yüzden birçok doktora öğrencisinin kaydı silinmiş ve silinme aşamasına gelmiştir. Yapılacak düzenlemelerle, doktoraya getirilen KPDS barajının kaldırılması veya aşağı çekilmesi, yükseköğretim için gerekli olan öğretim elemanlarının yetiştirilmesindeki tıkanmayı açacaktır. KPDS sınavlarında, tarih dalında doktora yapan birisine, tıp sorusu sorulmaktadır. Acilen bu konuya bir çare bulunmalı ve akademik çalışma yapacakların ve Anadolu insanının önü açılmalıdır. 
4306 sayılı Kanunla çıraklık eğitimine giriş için ilköğretim okulu diploması aranması şartının getirilmesi, bu eğitime talebi büyük ölçüde azaltmıştır. Halen, nüfusumuzun yüzde 20’si ilköğretime devam edememektedir; yeni düzenlemeyle, bu gençler çıraklık eğitimi imkânlarından mahrum bırakılmışlardır. 3308 sayılı Kanunla, 19 yaşından gün almış olanların çıraklık eğitimine girişi de engellenmektedir. 
Yaygın eğitim, çok dar kapsamlı olarak, okuma-yazma, biçki-dikiş gibi ele alınmaktadır. Yaygın eğitim, toplumun tüm kesimlerini kapsayacak şekilde yeniden düzenlenmelidir. Kitle iletişim araçları da yaygın eğitimde etkili bir şekilde kullanılmalıdır. Yaygın eğitim için ayrılan kaynaklar yetersizdir; yeni kaynaklar yaratılmalıdır. Bunun için gerekli yasal düzenlemeler hemen yapılmalıdır. 
Millî eğitim sistemi, merkezî bir yapıdan ve işleyişteki bürokrasiden dolayı hantallaşmıştır. Bu hantallık, işlerin zamanında yapılmaması ve verimin istenilen şekilde gerçekleştirilememesi olarak kendisini göstermektedir. Yapıdaki hantallığın giderilebilmesi için gereksiz bürokratik işlemler kaldırılmalı, bürokrasi en aza indirilmeli ve millî eğitimin yapısı amaca göre yeniden düzenlenmelidir. 
Her zaman kendime şu soruyu sormuşumdur: İl millî eğitim müdürlükleri varken, atamada, görevlendirmede, okulların açılıp kapanmasında, kısaca hiçbir idarî tasarrufu olmayan ilçe millî eğitim müdürlükleri niye kurulmuştur? Bu müdürlükler kurulduğuna göre, onları, o ilçedeki personel ve eğitimle ilgili kararları verme yetkisiyle donatarak, kuruluş amaçlarına uygun hale getirerek, bürokrasiyi azaltmış olmaz mıyız? 
Millî eğitim yöneticilerinin yetiştirilmesi de henüz bir standarda kavuşturulmamıştır. Sistemi işletecek olan yöneticinin yetiştirilmesi çok önemlidir. Eldeki madde ve insan kaynaklarını kullanacak olan yöneticinin yeterli olması, hizmetöncesi bir eğitimden geçmesi çok önemlidir. Bu amaçla, Millî Eğitim-üniversite işbirliği çerçevesinde, eğitim yöneticisinin yetiştirilmesi bir standarda bağlanmalıdır. Bu amaçla, eğitim yöneticilerinin yüksek lisans ve doktora mezunu olmaları sağlanmalıdır. 
Denetim ve denetleyicinin iyi yetiştirilmemesi, sistemin iyi işlememesindendir. Amaçların gerçekleşme düzeyini saptayabilmek için yapılan denetleme, süreç içersinde, amacından saparak, gerçek amacından uzaklaşmıştır. Bunda, denetçinin iyi yetiştirilememesi kadar, denetim sisteminin gereği gibi işletilememesi yatmaktadır. Denetim sistemi, geliştirme esasına göre yeniden düzenlenmelidir. Denetçiler de, en az, yüksek lisans mezunu olarak yetiştirilmelidir. 
Bunların yanında, denetçilerin sicil amiri olması, öğretmenler ve idareciler üzerinde olumsuz etkiler yaratmaktadır. Yılda bir sefer, en fazla iki sefer ve bir iki saati geçmeyen inceleme ve denetleme sonunda, bir yıllık değerlendirme sonucu verilen sicil notu nasıl verilebilir?! Verilirse, bu değerlendirme gerçek bir değerlendirme olur mu?! Millî eğitimde, denetçiler, sadece rehberlik yapmalıdır, sicil amiri olmamalıdır. 
Genel bütçeden millî eğitime ayrılan pay yeterli değildir. Genel bütçe içerisinde eğitime ayrılan payın az olması, hedeflerin gerçekleşmesini ve yapılan yatırımların zamanında bitirilmesini engellemektedir. Eğitime ayrılan pay, genel bütçe içerisinde yüzde 20-25, gayri safî millî hâsıla içerisinde de yüzde 6-7 civarında olmalıdır; ancak bu şekilde, en kısa zamanda millî eğitim yatırımları bitirilebilir. 
Öğretmenlerimizin gelir durumu düşüktür. Toplum içerisinde farklı bir yeri olması gereken öğretmenlerin, düşük gelirleri yüzünden, toplum içerisinde statüleri düşüktür. Gelirlerinin düşüklüğü yüzünden, öğretmenler, ikinci bir işte çalışma zorunda kalabilmektedir. Özellikle büyük şehirlerde, pazarlarda, öğretmenlerimizi limon satarken görebilmekteyiz. Öğretmenlerin gelir durumları iyileştirilerek, toplum içerisindeki statüleri yükseltilmelidir. Ayrıca, özel günlerde -24 Kasım gibi, dinî bayramlar gibi günlerde- öğretmenlere ikramiye ödenmelidir. 
Kaynaklar etkin ve verimli kullanılmamaktadır. Eldeki kaynakların etkili ve verimli kullanılması, kaynak bulma kadar da önemlidir. Bu nedenle, kaynakların etkin, verimli olabilmesi için, rasyonel ölçütlere göre öncelik sırası belirlenmeli, bu ölçütler ve öncelik sırası, değişen hükümetlere göre değişmemelidir. 
Sağlık hizmetlerine yeterince önem verilememektedir. Gerek eğitim personelinin gerekse öğrencilerin sağlığını korumada, gereken hassasiyet gösterilememektedir. Sağlık hizmetlerinde, tedavi edici sağlık hizmetleri kadar, koruyucu sağlık hizmetlerine de önem verilmelidir.
Sağlıksız koşullarda eğitim yapılmaktadır. Eğitim verilen yerlerin sağlık şartlarına uygun olması, öğretmen ve öğrencilerin sağlıklarının da korunması imkânını verecektir. 
Millî Eğitim Bakanlığının çıkardığı yayınlar, genellikle ders kitabı şeklinde olup, belli bir kesime hitap etmektedir. Toplumun diğer kesimlerine de hitap eden yayınların sayısı yeterli değildir. Yayın ilkesinde, toplumun tüm kesimlerine hitap eden, eğitsel değeri olan yayınlara da, ders kitapları kadar önem verilmelidir.
Millî Eğitim Bakanlığının henüz bir eğitim kanalı yoktur. Millî Eğitim Bakanlığı, eğitimle ilgili hizmetlerini, TV-4 ve GAP kanallarından yayınlamaktadır; fakat, bu yeterli olmamıştır. Geniş bir toplum kesimine hizmet etmesi gereken Millî Eğitim Bakanlığının kendisine ait bir kanalının olması gerekmektedir. Bu kanal, sadece öğrencilere ve öğretmenlere değil tüm toplum kesimlerine eğitici hizmet vermelidir. 
Öğretmen yetiştirilmesiyle ilgili, Millî Eğitim Bakanlığının önemli sorunları vardır. Öğretmenin yetiştirilmesi ve kalitesinin yükseltilmesi, gelişmiş ve gelişmekte olan ülkelerde en çok üzerinde durulan ve tartışılan konuların başında gelmektedir. Ülkemizin bu konuda önemli deneyimleri bulunduğu halde, uzun yıllardır kalitenin ihmal edildiği görülmektedir. Daha önceki yıllarda, eğitim enstitüleri ve yüksek öğretmen okullarında başarılı sonuçlar alınmıştır; ancak, siyasî düşüncelerle bu okullar kapatılmıştır; kapatılmasıyla, öğretmen yetiştirmeye darbe vurulmuştur. Daha sonraları, bu yüzden öğretmen yetersizliği başgöstermiş, üniversite mezunu olan herkes, branşı ne olursa olsun, ister veteriner ister ziraat mühendisi ister otelcilik okulu mezunu, öğretmen olarak atanmıştır; ancak, son yıllarda eğitim fakültelerinin yeniden yapılandırılması konusunda önemli çalışmalar yapıldığı görülmektedir. 
Öncelikle, Türk millî eğitim sisteminde yapılacak reformların belirlenmesi, yeni yapı ve davranışlar çerçevesinde öğretmenlerin rollerinin tanımlaması ve bundan sonra, öğretmen yetiştirme sisteminin oluşturulması gerekmektedir.
Millî Eğitim araştırma birimleri dışında pek çok kurum ve birey tarafından eğitimle ilgili araştırmalar yapılmakta ve bunlardan gereği gibi yararlanılamamaktadır. Özellikle üniversitelerde lisansüstü eğitim yapanlar tarafından yapılan araştırmalardan, Millî Eğitim-üniversite işbirliği çerçevesinde, ulusal, bölgesel ve il düzeyinde yararlanma yoluna gidilmemiştir. Ayrıca, Millî Eğitim ar-ge birimleri, ulusal ve bölgesel düzeyde, kurumlarla ve bireylerle işbirliğine giderek araştırma yapmalıdır.
Sayın Başkan, değerli milletvekilleri; millî eğitim sorunları, klasik bir anlayışla değil, yenilikçi bir yaklaşımla ele alınarak çözümlenebilmelidir. Millî Eğitim Bakanlığının bu yenilikçi çalışmalarını destekliyoruz.
(Mikrofon otomatik cihaz tarafından kapatıldı)
BAŞKAN – Buyurun efendim; tamamlayınız.
BEKİR ONGUN (Devamla) – Eğitim politikalarının belirlenmesindeki kargaşa ve belirsizlikler ortadan kaldırılıp, Türk millî eğitiminin sorunlarının en kısa zamanda çözülmesini dileyerek, hepinizi saygıyla selamlıyorum. (Alkışlar)
BAŞKAN – Teşekkür ederim Sayın Ongun.
Anavatan Partisi Grubu adına, İstanbul Milletvekili Sayın Ahat Andican.
Buyurun Sayın Andican. (ANAP sıralarından alkışlar)
ANAP GRUBU ADINA A. AHAT ANDİCAN (İstanbul) – Sayın Başkan, değerli milletvekilleri; hepinizi saygıyla selamlıyorum.
Ben de, terör olayında kaybettiğimiz polis şehitlerimizin ailelerine baş sağlığı diliyorum, kendilerine Tanrı’dan rahmet diliyorum; ulusumuzun başı sağ olsun.
Sayın Başkan, değerli milletvekilleri; yeni bir milenyumun başlangıcındayız. Bilgi yüzyılı olacağı kesinleşmiş olan bu çağda, diğer toplumlarla her alanda rekabet edebilecek bir toplum olmamızın temel dinamiği eğitimden geçmektedir. Bu yargı, hangi dünya görüşüne sahip olursak olalım, hepimizin kabul etmek zorunda olduğu, kabul edeceği bir gerçekliktir.
Küreselleşen dünyanın gerekleri çok büyük bir hızla değişmektedir. Ne yazık ki, bugün, eğitim sistemimizde benimsediğimiz ve uygulamaya çalıştığımız kavramlar, deyimler ve anlayış, maalesef, artık, geçen yüzyılın gereklerine göre şekillenen kavramlar haline dönüşmüştür; dolayısıyla, bu yüzyılın gereklerine göre yeniden şekillenme zorunluluğu vardır. Eğitim sistemimizin de bu anlayış içerisinde sorgulanması ve bu değişimin gereklerine uygun hale getirilmesi mecburiyeti vardır. Bir diğer değişle, temel eğitimden başlayıp yükseköğretime kadar tüm sistem, yerel millî bir sosyokültürel bilinç, fakat evrensel bir üretim ve etkinlik anlayışına göre yeniden dizayn edilmek zorundadır. Yeni hedefleri benimsemek ve yeni hedefleri ortaya koymak zorundayız.
Artık herkesin, yetenek ve yeterliliklerine göre faydalanacağı insan merkezli bir eğitim anlayışı önplana çıkmak zorundadır. Eğitim bireyselleşmektedir; insanlara bilgiyi ezberletmek yerine, bilgiyi nereden bulacağı, ne kadar olması gerektiği, nasıl ayıracağı ve nerede nasıl kullanacağını öğretmek mecburiyeti vardır ve her insan bir kaynak kabul edilmektedir. “Evrensel okuryazarlık” ve “entelektüel sermaye” gibi kavramlar, artık, milletlerin gündemine gelmiş kavramlardır.
Mutlak fırsat eşitliği anlayışıyla, topluluğun en alt düzeyine göre standardize edilmiş yaklaşım yerine, yeteneklerin desteklenmesi ve geliştirilmesi kavramını kabul etmek mecburiyetindeyiz. 
Türk insanını, millî sınırlarımız dışında, dünyanın her yerinde -Avrupa’da, Asya’da, Avrasya’da, İslam dünyasında- yatırıma dönüşebilecek bir sosyal sermaye ve üretim gücü gibi düşünmek ve geliştirmek zorundayız. Bunun, yalnızca yabancı dil eğitimiyle olacağını da zannetmememiz gerekiyor; çünkü, bu iş, yalnızca yabancı dil öğretimiyle sınırlı olmaktan öte bir olay ve eğitim müfredatımızı, öğretmen yetiştirme anlayışımızı ve öğretme tekniklerimizi buna göre değiştirmek ve şekillendirmek zorundayız.
Geçenlerde, ilkokula giden oğlum, bana dersleriyle ilgili bir konuyu getirdi -biliyorsunuz, bütün siyasetçiler gibi, çocuklarımızın sorunlarına çok az zaman ayırabiliyoruz- oğlumun Türkçeyle ilgili sorduğu sorulara bakarken, başka kitaplarına da göz atma zorunluluğu ortaya çıktı; bir şeyi fark ettim: O -kendisi 4 üncü sınıfta- çocuğun kitaplarında kullanılan bazı sözcükler, bazı kelimeler, inanın, yetişkin insanlarımızın, günlük yaşantılarında çok nadir kullandığı sözcükler -dikkatimi çekti, enteresandır- ve sonra aklıma takıldı, dedim ki, acaba, eğitim sisteminde, özellikle ilköğretim döneminde, yeni kelimeleri, somut kelimeleri, soyut kelimeleri -hani, eskilerin müşahhas, mücerret dedikleri kavramları- öğrenebilmek bakımından bir standardizasyon var mıdır; yani, bu çocuk şu yaşa gelinceye, şu döneme kadar, şu kelimeleri, şu deyimleri, şu kavramları, en azından, öğrenmiş olmalıdır. Böyle bir çekirdek liste var mı acaba diye bazı öğretmen arkadaşlarla konuştuğumda, doğrusu, sorumu anlatmakta dahi güçlük çektim; yani, böyle bir gereksinimin var olduğu anlayışını bırakın, sorumu anlatmakta güçlük çektim. Burada şunu vurgulamak istiyorum: Eğitimimizin büyük sorunları da var; ama, gözden kaçırdığımız ve eğitimin gerçekten temel sorunu olan ve  müfredat içerisinde çözebileceğimiz böyle küçük sorunları da var. 
Burada vurgulamak istediğim şey şu: Türkçe dersinde kullanılan sözcükler, kavramlar, deyimler öylesine seçilmeli ve değerlendirilmeli ki, bir çocuk belli bir yaşa, belli bir sınıfa kadar şunları alacaktır ve bunlar Türkçenin dışındaki kitaplarda da devamlı tekrarlanacaktır... Bu, şu anlamı getirir: Bir süre sonra çocuk, belli bir sınıfa geldiğinde, artık, öğrenmesi gereken kavramları, deyimleri, yayıncıların seçtiği anlamda değil, aksine, eğitimcilerin belirttiği anlamda öğrenmiş olacaktır. Çünkü, insanlar dış dünyayı kelimelerle algılarlar, kelimelerle yorumlarlar ve kendilerini de kelimelerle ifade ederler. Onun için, gerçekten, bu ve buna benzer konuları dahi, eğitim sistemini planlarken, önplana çıkararak planlamak zorunda olduğumuzu düşünüyorum, çok büyük değişikliklerin yanında. 
Yine, bu vesileyle, ilköğretim ders programlarına göz atmak durumunda kaldım ve ilginç bir şey daha gördüm -bilmiyorum, Sayın Bakan belki buna daha sonra açıklık getirecektir- 4 üncü sınıftan itibaren 8 inci sınıfa kadar tam beş yıl, her hafta üç saat “iş eğitimi dersi” diye, bir zaman ayrılmış; yani, bunu, her hafta diye vurgularsanız; her yıl kırk hafta ve beş sene derseniz, bayağı bir rakam tutuyor. Bir ölçü olsun diye söylüyorum; fen bilgisi dersleri için de yine haftada üç saat ayrılmış; ölçüyü vermek için söylüyorum.  Biliyorsunuz, fen bilgisi çok önemli; ama, tam onunla eşdeğer iş bilgisi dersi var. Sonra kendi kendime düşündüm, acaba,  belki 40-50 bin civarında olan ilköğretim okullarımızdan  her birinde bu iş dersleri yönünden çocuklara zemin oluşturabilecek işlikler, atölyeler var mı; yoksa, o zaman, bu kadar geniş bir zamanı bu  işe niye ayırdık?!. Enterasan bir şekilde bu da aklıma takıldı; burada bunu sizinle paylaşmak istiyorum. 
Eğer, müfredatı ve uygulamayı böyle analiz edersek, sanıyorum, buna benzer, üzerinde durulması gereken, düzeltilmesi gereken, geleceğe dönük olarak da negatif etkilerini yaşayacağımız birçok sorunun olduğunu göreceğiz. 
Bu konuyu, bunları, bir anlamda, meselelere nasıl bakmamız gerektiğini aktarmak için sizinle paylaştım. Önümüzdeki dönemde, yani 21 inci Yüzyılda, eğitim hedeflerimizden birisi de “yaşam boyu öğrenim” olmak zorunda; yani, yalnızca öğretim  okullarında, mekteplerde veya kurumlarda geçirilen süreç değil, onun  dışındaki insanlara da eğitimi ve öğrenimi, bilgiyi açabilecek bir altyapıyı devlet oluşturmak mecburiyetinde ve bu, artık, önümüzdeki yüzyılın “olmazsa, olmaz” öğelerinden biri. 
Eğitimde devletin rolünü ve konumunu tartışmak zorundayız. Gerçekten bugüne kadar, gerek eğitim politikalarının oluşturulmasında ve gerekse uygulanmasında, devlet, tek başına hâkim rol oynamıştır. Biraz önce, benden önceki arkadaşım da söyledi “bırakın  rejimlerin ya da dönemlerin değişmesini, aynı hükümet içerisinde  bakanlar  değişince sistemler değişti” dedi. Bu, kalıcı olması gereken ve uzun süreli, çok yavaş, sindirile sindirile değiştirilmesi gereken eğitim sistemi anlayışında, çok ciddî eksiklik olmaktadır. 
İşte, cumhuriyetin başlangıcından beri büyük gelişmeler kaydettik; burada, bunun istatistiklerini verebiliriz, zaman olsa gerçekten gösterebiliriz, şudur budur...  Ama, bütün bu rakamları ortaya koysak da, bir gerçeği değiştirmiyor: Dünya istatistiklerine baktığınız zaman, eğitimin temel göstergeleri açısından, bakın, orta-alt devletlerin de altında yer alıyoruz; şimdi, bu çok ciddî bir olay. Bir sürü rakamlar da ortaya koysak, değiştiremeyeceğimiz gerçek bu ve bu gerçeği yok varsayamayız. Siyasetçiler olarak bizim, dışarıda eğitimci arkadaşlarımızın ve milletimizin tüm katmanlarının görevi de bunu değiştirmek; yani, orta-alt devletler kategorisinin alt düzeyinden, üst devletler kategorisinin ortalarına çıkarmak mecburiyetindeyiz; Türkiye’ye olan borcumuz bu olmak zorunda.
Kuşkusuz, bunun çok nedenleri var. Bu söylendiği zaman, savunma açısından, toplumsal nedenler sıralanabilir, toplumumuzun kültür düzeyi, toplumumuzun ekonomik zorlukları, ekonomik açıdan eğitime ayrılan payın düşüklüğü vesaire vesaire; yani, birçok şey söylememiz mümkün; ama, bunların hiçbirisi, bizi sorumluluktan kurtarmaz. 
Bunların tümünün ötesinde de, sanıyorum, eğitim politikalarının oluşturulmasında, biraz önce arkadaşım tarafından da gündeme getirilen, benim de altını çizerek vurguladığım, devamlılık, kararlılık ve uzun vadeli planlama ve uzun vadeli planlamaya siyasî kadroların uyması; bunun olmadığını görüyoruz. Geçmişten birçok örnek vermem mümkün. Hatırlayın, 1991 yılında, ders geçme ve kredi sistemi getirildi. Dünyanın gerçekten çok gelişmiş sistemlerinden birisi, öğrenciyi merkeze koyuyor; öğrenci seçiyor, öğrencinin seçtiğine göre, siz, ona bir şeyler aktarıyorsunuz, onun yeteneklerinin gelişmesini sağlıyorsunuz; ama, Türkiye’de yürümedi. Neden yürümedi; bunun yürümemesinin sebebi, öğrencinin yeteneksizliği filan değildi; bu yasa, çok kısa bir süre içerisinde, hazırlık yapılmadan çıkarıldı. Bu yasa, diğer yasalar gibi, daha önce çıkarılmış yasalar gibi, altyapısı yapılmadan çıkarıldı ve sadece o günkü siyasî irade beğendi bu yasayı, getirdi koydu; fakat, bu yasayı çıkardıktan sonra ülke temel bir sorunu yaşamaya başladı; öğrenciler, bir şeyleri seçiyorlar, ona uygun öğretim üyesi, daha doğrusu öğretmen lazım, branş öğretmenleri lazım, bunlar hazırlanmamış. Halbuki, şimdiki uyguladığımız sınıf geçme sisteminde -eğitimci arkadaşlarımız bilirler- siz, bir sene sonra ne kadar öğretmene hangi dallarda ihtiyacınız olacak bilirsiniz; yani, durağan bir sistemdir, merkeziyetçiliği destekleyen bir sistemdir; buna karşın, modern bir sistem olan kredili sistemde sınıf geçme sistemi yürütülemedi; çünkü, yeterli hazırlık olmamıştı. Alın Sekiz Yıllık Temel Eğitim Yasasını, geçmişten beri gündemimizdeydi; ama, 8 yıllık eğitim kurumlarını oluşturmak noktasında neredeyse onlarca yıl tartışıldı, altyapısı oluşturulmadığı için, üç yıldır Millî Eğitim Bakanları uğraşıyorlar, taşımalı eğitimdi, yok bilmem neydi, şuydu buydu... Bu zorluklar her yerde oluyor, Norveç’te de aynı uygulama yapıldı, orada da oldu; ama, bu, şu gerçeği değiştirmiyor; bundan bir ders almamız lazım. Demek ki, eğitimde bir yasa değişikliğini getiriyorsak, buna, çok önceden, toplumun ilgili katmanlarının katılmasını sağlamamız lazım, bir; iki, onunla ilgili altyapıyı hazırlamamız lazım; üç, yasayı ondan sonra çıkarmamız lazım ki, yasa başarılı olsun; yoksa, yasaların kötülüğünden kaynaklanmıyor hadise. 
Şimdi, bakın, biraz önce Sayın Bakan söyledi; 8 yıllık eğitimde, işte yeni sınıflar açıyoruz, vesaire vesaire... Teşekkür ediyoruz kendilerine. Başka bir şey daha söyledi; meslekî eğitim dedi, teknikokullar dedi... Bir şey söyleyeyim size; biz, Türk Milleti olarak, burada siyasetçiler olarak, kısa bir süre sonra, fazla değil, biz istesek de istemesek de, 12 yıllık eğitimi -11 yıldır da, 1 yıl da okulöncesini koyarsanız, 12 yıllık zorunlu kesintisiz eğitimi- tartışacağız ve bu küreselleşme bize bunu zorlayacak. Bununla ilgili bir de yasa çıkaracağız; peki, bu yasayı çıkarmadan önce, bu teknik eğitim kurumlarını, yani ortaöğretimin artık belkemiğini oluşturan liseleri, teknik eğitim kurumlarını, meslekî eğitim kurumlarını, bunları homojenize edecek bir anlayışı neden şimdiden gündeme getirmiyoruz; neden, böylesi bir değişime uygun eğitim altyapısını, öğretim altyapısını ve öğretmen altyapısını şimdiden başlatmıyoruz? Çok önemli bir soru bu. Bunlar, Türk Milletinin yapamayacağı şeyler değil; ama, bunu gündemde tutmamız lazım. Şimdi, burada, tabiî, siyasî irade çıkıp şunu söylüyor: Her dönemde millî eğitim şûraları var, bir sürü kuruluş var; bunlar, tabiî, yapıyorlar ediyorlar; 15-16 tane şûra olmuş... Şimdi, arkadaşlar, eğri oturup doğru konuşmamız lazım; artık, millî eğitim şûralarının vesairenin, kesinlikle, siyasî yönetimlerin yönünde şekillendirme yapmanın ötesinde bir fonksiyonu kalmamıştır; bir kere, bunu kabul etmemiz lazım. İşte, Talim Terbiye vesaire vesaire, bir sürü kurum; burada zaman almamak için tekrarlamıyorum.
Şunun altını çizmek lazım: Millî eğitim şûrası diyorsunuz; yüzde 75’i, Bakanlıkla şu ya da bu şekilde ilişkili. Bu Bakanlığı söylemiyorum, yanlış anlamayın, bu hükümetle ilgili konuşmuyorum, bütünüyle, geneliyle ilgili, bugüne kadar olanı konuşuyorum. Bakın, burada, kesintisiz, siyasetin etkisi altında kalmayacak, yaptırım gücü olan bir üst eğitim kurulu oluşturma mecburiyetimiz var. Bu, benim şahsî düşüncem, katılınır katılınmaz; ama, siyaset bununla koordineli çalışmalı ve geleceğe yönelik eğitim planlamaları biraz önce söylediğim anlayış içerisinde gerçekleştirilmeli. Bu, şu partinin ya da bu milletvekilinin ya da şu bakanın görüşü değil; bu, toplumun geleceğiyle ilgili görüştür. Bütün Avrupa ülkelerini, Amerika’yı vesaireyi inceleyin, göreceksiniz; oralarda, eğitimle ilgili böyle kurullar vardır ve bu kurullar, uzun vadeli hedefleri belirler. Bakın, siyasetçi olarak bizim görevimiz bu. Yoksa, siyasetçi olarak, biz, Millî Eğitim Bakanlığının teknik manada yürütmesi gereken değişiklikleri veya problemleri burada gündeme getirerek, bunlara çözüm arayarak Meclisin gündemini harcayamayız. Bizim, siyasetçi olarak, Meclis olarak görevimiz, biraz önce söylediğim manada, uzun vadeli çerçeveyi koymaktır, bu çerçeveye uygun kurumsal altyapıyı oluşturmaktır. Onun ötesindeki bireysel altyapıları, bireysel gereksinimleri de, bu konuyla ilgili, teknik boyutta, bakanlıklar ve bakanlıklarla ilgili kurumlar oluşturacaktır. Onun için, diyorum ki, bizim, artık, siyasî anlayışımızı, sosyal anlayışımızı, eğitimle ilgili anlayışımızı bu noktada değiştirmemiz lazım.
Bakın, uzun süredir tartışıyoruz, buraya eğitimle ilgili çıkan her arkadaşım söylüyor, diyor ki, artık, merkezî yönetim Türkiye’ye dar geliyor. Bunu, sadece eğitim için söylemiyoruz, sağlık için söylüyoruz, ulaştırma için söylüyoruz, köy hizmetleri için söylüyoruz, hepsi için söylüyoruz; her çıkan arkadaşım bunu söylüyor. 
Peki, dar gelen bu merkezî yapıyı ne yapmamız gerekli; yerel yönetimleri buna iştirak ettirmemiz gerekiyor diyoruz, değil mi!.. Yerel merkezli, yerele dayalı bir yönteme geçmemiz lazım, böylece daha etkin olacaktır diyoruz. Eğitim açısından baktığınızda, bu da doğru. Eğitimi şimdi yerelleştireceğiz;  biz istesek de istemesek de, yarın bir gün, bu koşullar, dünya konjonktürü, Türkiye’nin içinde bulunduğu bu coğrafya ve siyasî iklim bunu gerektirecek. Yarın bu Mecliste, belki biz göreceğiz, belki biz yapacağız, belki sizler yapacaksınız, bilmiyorum, yani, burada oturan bazı arkadaşlarım buna el kaldıracak; biz, yerel yönetimleri tartışacağız, eğitimin belli bölümlerinin -sağlık için de geçerli bu- yerel yönetimlere aktarılmasını söyleyeceğiz, bunun kanununu çıkaracağız.
Şimdi, size soruyorum: Peki, bu kanunu gündeme getirdiğimizde, bunu da reform adı altında getireceğiz; bunu da hiç unutmayın. Bir siyasî parti, bir siyasî iktidar gelecek, reform diyecek ve bunu getirecek. Peki, bununla ilgili böylesi bir değişimde görev alabilecek, altyapıyı oluşturacak yerel yönetimler, gönüllü kuruluşlar -eğitim için söylüyorum- aileler, eğitilen insanlar, böylesi bir yetki ve sorumluluğa hazırlanıyor mu şimdi; hayır, hayır; yani, ailelerin bu tipte katılımı... Şimdi, Sayın Bakan çıkıp bana başka... Sayın Bakan için söylemiyorum, bütün yetkili olan arkadaşlarımız böyle söyleyebilir; diyebilirler ki, hayır, katılım var; ama, pratikte biz bunu biliyoruz ki, katılım, sadece, okul aile birlikleri bağlamında var ve onlar da, okullara para toplamaktan başka görevleri olmayan kuruluşlar. Bilmiyorum, eğitimci arkadaşlarım buna katılacaklar mı? 
Şimdi, mesele bu değil. Eğer yerelleştirerek eğitimin kalitesini artıracak ve eğitimin sürecini etkinleştireceksek, şimdiden, önümüzdeki dönem için çıkaracağımız yasayla ilgili hazırlıkları yapmak, sekiz yıllık temel eğitim meselesini yürütürken birlikte böyle bir yasayı çıkaracakmışız gibi altyapıyı hazırlamak ve simülasyonlarını yapmak zorundayız ve bunları eğer yapmaz isek, zannediyorum, ciddî bir sıkıntıyla karşılaşacağız. 
Zamanımız kısıtlı, ama, arkadaşlarım dile getiriyorlar; onun için, üzerinde durmayacağım. Olayın sadece eğitim boyutu yok tabiî, öğretmenler boyutu var ve söyledi arkadaşlarımız, benden sonra da söyleyecekler. Daha önce yine bu kürsüden dile getirmiştim; gerçekten, öğretmen arkadaşlarımızın statü kaybı var, toplumsal saygı açısıdan ciddî sorunları var; ayrıca, ekonomik açıdan ciddî sıkıntılar var. Aynı şey, yükseköğretim kurumları için de geçerli. Bunları da düzeltmek mecburiyeti var. Bunların düzeltileceği altyapıyı oluşturmak görevi de Meclisin görevi; yani, buranın görevi, siyasetin görevi ve siyasetçinin görevi. 
Dolayısıyla, öbür tarafta, bunları gerçekleştirdiğimizde, sayısal yetersizliği, branş öğretmeni yetersizliğini, teknik yetersizliği vesaireyi; onları Sayın Bakan ve daha sonra gelecek Bakan arkadaşlarım muhtemelen halledeceklerdir; o konuda hiçbir sıkıntı olmayacak. 
Tabiî, milletimize teşekkür ediyoruz. Biraz önce verdiği rakamlardan gördüm; millet, 500 trilyon lira civarında bir kaynağı eğitime katkı payına aktarmış. Ben biliyorum ki, Türk Milleti daha fazlasını da buna aktaracaktır, sorunları çözmemize ön ayak olacaktır ve 400 000 civarında olduğunu söylediği, önümüzdeki üç dört yıllık öğretmen ihtiyacını bu şekilde karşılamış olacağız. 
Tabiî, yükseköğretim de eğitimin bir parçası, sorunları var; ama, o sorunlara, daha önce, burada bir başka konuşmamda değinmiştim. Dolayısıyla, bu konuşmam içerisinde ayrıntılarına girmeyeceğim; ama, YÖK Yasası vesaire gibi konular üzerinde bu Meclis düşünmeli, tartışmalı. Daha önce de söylemiştim; YÖK’ün piramidal olarak oluşturduğu yükseköğrenim, düzenini yatay bir sistematik haline dönüştürmeli. Üniversite kavramını tartışmalıyız -bunu bir kez daha vurguluyorum- yani, ille 3 fakülteyle üniversite açılır gibi, maalesef, merkeziyetçi, statükocu bir anlayışı terk etmek zorundayız.
(Mikrofon otomatik cihaz tarafından kapatıldı)
BAŞKAN – Sayın Andican, mikrofonu açıyorum, tamamlayın efendim.
Buyurun.
A. AHAT ANDİCAN (Devamla) – Bir işi iyi yapıyorsa, tek fakülte -eğer, ulusal boyutta yapıyorsa, uluslararası boyutta yapıyorsa, tek fakülte- bile üniversite olabilmeli, böyle bir anlayışa geçmemiz lazım. YÖK’le ilgili söylenecek çok şey var, bunu da inşallah başka bir konuşma imkânında gündeme getirmek istiyorum. 
Bu arada, Sayın Bakandan, bir konuyu gündemine almasını rica ediyorum. O da şudur: Dün, bana bu konuşmayı yapmam gerektiği, yönetici arkadaşlarım tarafından iletildikten sonra, Millî Eğitimin internet sayfasına girdim. Düzenlilik açısından gayet güzel düzenlemiş arkadaşlar; ama, maalesef, orada çeşitliliği çok kısıtlı. Sayın Bakanım, daha geniş, daha çok soruya cevap veren bir sayfa olmalı; bu bir.
İkincisi, bütün istatistikler 1996-1997 yılında bitiyor. Diyebilirsiniz ki, Devlet İstatistik Enstitüsü henüz bize 1998 yılını vermedi; ama, sizin, biraz önce buradan, bu kürsüden verdiğiniz rakamları bile orada ham olarak vermek, bu internet sayfasına çeşitli gerekçelerle giren arkadaşlarımızı, insanlarımızı, vatandaşlarımızı ve siyasetçilerimizi memnun edecektir. 
Teşekkür ediyorum, hepinize saygılar sunuyorum. (Alkışlar)
BAŞKAN - Teşekkür ediyorum Sayın Andican.
Demokratik Sol Parti Grubu adına, Burdur Milletvekili Sayın Hasan Macit; buyurun efendim. (DSP sıralarından alkışlar)
DSP GRUBU ADINA HASAN MACİT (Burdur) –Sayın Başkan, sayın milletvekilleri; eğitimin sorunları ve bu sorunların çözümü için uygulanan eğitim politikalarının araştırılması konusuyla ilgili olarak Grubumun görüşlerini aktarmak üzere söz almış bulunuyorum. 
Bilindiği gibi eğitim, yetiştirdiği kuşaklar bakımından ülkemizin geleceğiyle çok yakından ilgilidir. Eğitim, dünden bugüne hemen anında sonuç veren bir olgu da değildir. Günümüze gelene kadar uygulanan eğitim politikalarından sonuçları itibariyle herkesin şikâyetçi olduğu, bu şikâyetlerin sona erdirilmesi veya en aza indirilmesi için toplumumuzun büyük çoğunluğu tarafından talep edildiği bilinen bir gerçektir.
Yüce Meclisimizin özverili çalışmaları sonucunda çıkarılan ve beraberinde kaynak sorununa da çözüm getiren 4306 sayılı Yasayla, zorunlu ilköğretim, 8 yıla çıkarılmış, böylece, cumhuriyet tarihimizin en önemli eğitim reformu gerçekleştirilmiştir; ancak, 1946 yılından 4306 sayılı Yasanın çıktığı 1997 yılına kadar geçen sürede, eğitim sistemimizin ürettiği eğitim politikaları ve yetiştirdiği kuşaklar bakımından çağın ilerisindedir diyemeyiz.
Cumhuriyetimizin ilk yıllarından 1946’ya gelinceye kadarki süreye baktığımızda, cumhuriyet yönetimi, her açıdan yıkılmış, yakılmış bir ülke, büyük sorunları olan yorgun ve yoksul bir toplum devralmıştı. Bu sorunların başında, hiç kuşkusuz, eğitim sorunu geliyordu. Bu durum karşısında, Yüce Atatürk’ün önderliğinde, ülkemizi çağdaş uygarlık düzeyinin üzerine taşımak için, çağdaş, akılcı ve bilimsel esaslara dayandırmak için gösterdiği çabalarını aktarmadan geçemeyeceğim. Cumhuriyet rejiminin sağlam bir temele oturabilmesi, devletin bağımsızlığını sürdürebilmesi, halkın Batılılaşmadan, ilericilikten yana olarak yönetime katılabilmesi için gerekli gördükleri laik ve çağdaş eğitim ve öğretim sisteminin hazırlıklarını başlattılar. Bundan önce, Atatürk’ün, 16.7.1921 tarihinde söylediği şu sözler anımsandığında “şimdiye kadar izlenen öğretim yöntemlerinin, ulusumuzun tarihsel geriliğinin en önemli nedeni olduğu kanısındayım; onun için, bir ulusal eğitim programından söz açarken, eski çağın tüm hurafelerinden sıyrılmış, yaratıcılığımızın özellikleriyle hiç de ilgisi olmayan yabancı düşüncelerden, Doğu’dan ve Batı’dan gelen tüm etkilerden hepten uzak, ulusal karakterimize ve tarihimize uygun bir kültür kastediyorum” demişti. 
O günler tekrar düşünülürse, nüfusumuzun yüzde 80’i köylerde yaşıyordu; eğitim de, bu köylerde yaşayan insanlara ve ana yapıya dayandırılmalıydı; çünkü, çağdaş anlamda bir ilköğretim çarkından geçmeyen toplum, gerçek demokrasiyi kurup işletemez; bu yapılaşmamışsa, gerçek bir demokrasiden söz edilemez. İşte, anlayış buydu. Atatürk’ün oluşturduğu bu düşünce doğrultusunda, 22.4.1940 tarih ve 3803 sayılı Köy Enstitüleri Kanunu, 19.6.1942 tarih ve 4274 sayılı Köy Okulları ve Enstitüleri Teşkilat Kanunu çıkarılmıştır. 4274 sayılı Kanunla, köylerde resmî, mecburî ve parasız ilköğretim okulları ve kursları kuruldu. Böylece, pansiyonlu ve pansiyonsuz bölge köy okulları ve diğerleri, 6-16 yaş arası köy çocuklarının gitmek zorunda oldukları okullardı. Akşam okulları ise 16 yaşın üzerindekilerin gittikleri okullardı. Köy ve meslek kursları, köylü vatandaşlara, köyde geçerli herhangi bir mesleği öğretmek içindi. 1946-1947 ders yılı başında, köy enstitüleri 2 000 öğretmen mezun verecek şekilde planlanmıştı. Yine, bu süre içinde 8 000 köy okulu açılmış ve yılda 3 000 köy okulu da yapılmak üzere planlanmıştı. Bu yasa uygulanabilseydi, 1956 yılında, okulsuz köy, okutulmadık bir tek çocuk kalmayacaktı. 
Köy enstitüsü öğretmenlerinin, usta öğreticilerinin kendi meslek ve işleriyle ilgili yayımlarla birlikte, senede, en az, memleket ve dünya yazarlarından 24 eser okumuş olmaları, aynı okuma zevk ve alışkanlığını öğrencilerine de kazandırmaları en başta gelen görev ve koşullarından olmuştur. 
İşte, bu kazanımlarla, okudukları okulun sorunlarını, en az onbeş günde bir, bütün öğretmen ve öğrenciler bir araya gelerek konuşurlar, çözümler üretirlerdi. Tam anlamıyla, demokratik bir eğitim anlayışı hâkimdi. Eğitim demokratikti ve demokrasi için eğitim vardı. Her öğrenci, eğitim programında belirtildiği şekilde, kültür, sanat, ziraat işlerine mutlaka katılırdı. Bilinçlendirilmiş eğitim ve öğretim görmüş köylüler, boş olan kamuya ait topraklar üzerinde uygulayacakları bilgiyle, yüksek, verimli tarımı da gerçekleştireceklerdi. Ancak, uygulandığı sınırlı zaman diliminde 20 - 25 bin bilinçli aydın; Fakir Baykurt’lar, Mahmut Makal’lar, Talip Apaydın’lar yetişmiştir. 
Yakın zamana geldiğimizde 1996 yılında öğretmenlik formasyonu kazanmamış, üniversitelerin öğretmen yetiştirmeyen fakülte veya bölümlerinden mezun olanlar eğitim öğretim ordusuna alınmışlar, 2 200 kişinin kurasız olmak üzere, yaklaşık 40 000 kişinin atanması üzüntü verici olmuştur. 
Bunlardan birçoğu, kurum değiştirmek için şimdi kapımızı aşındırmaktadırlar; birkısmı ise Kahire, Riyad, Şam, Bağdat gibi kentlerde ne olduğu bilinmeyen okullardan mezun olup gelenlerdir. İşte, bu son söylediklerim yanlış ve dayatmacı eğitim politikalarına örnek teşkil etmektedir. Oysa, bilim ve teknolojideki çok hızlı gelişme ve değişmeler, bilginin hızlı üretimi ve tüketimi, yaşadığımız teknoloji çağıyla birlikte günümüzde yaşanan globalleşme ve entegrasyon sürecinin yarattığı gereksinimler, ülkemizin eğitim sisteminin sorgulamasını ve yeniden yapılandırılmasını zorunlu hale getirmiştir. 
O yüzden, 4306 sayılı Kesintisiz Zorunlu İlköğretim Yasasını, yetiştirdiğimiz kuşaklardan memnun olabilmek için bu Yüce Meclis çıkartmıştır. 4306 sayılı Yasayla ilköğretimin niteliğinin yükseltilmesine yönelik olarak başlatılmış bulunan bu atılımın, ortaöğretimde ve özellikle de meslekî teknik eğitimde sürdürülebilmesi çalışmaları 16 ncı Şûra ile tamamlanmış bulunmaktadır. 16 ncı Şûrada bununla ilgili olarak birçok kararlar alınmıştır ve 16 ncı Şûra, biraz önceki arkadaşımın söylediği gibi, Bakanlık personelinden değil, taşradaki muhtarların, kooperatif başkanlarının, meslek odalarının ve tüm sivil toplum örgütlerinin katılımıyla oluşmuş ve eğitim ele alınarak, tartışılarak, yol yöntem tespit edilmiştir.
Bu kararların hayata geçirilmesi için, Millî Eğitim Bakanlığınca bir uygulama planının hazırlandığını ve çalışmaların sürdürüldüğünü biliyoruz. Buradaki temel politikamız, millî eğitimin genel amaç ve temel ilkelerinden taviz vermeden yol almaktır. Nedir bu amaç ve temel ilkeler diye sorulduğunda, millî eğitimin genel amaç ve ilkelerini şu şekilde açıklamak mümkündür:
Anayasamızın başlangıcındaki temel ilkelere dayanan demokratik ve sosyal hukuk devleti olan Türkiye Cumhuriyetine karşı görev ve sorumluluklarını bilen ve bunları davranış haline getirmiş yurttaşlar olarak yetiştirmek; beden, zihin, ahlak, ruh ve duygu bakımından dengeli ve sağlıklı şekilde gelişmiş bir kişiliğe ve karaktere, hür ve bilimsel düşünce gücüne, geniş bir dünya görüşüne sahip, insan haklarına saygılı, kişilik ve teşebbüslere değer veren, topluma karşı sorumluluk duyan, yapıcı, yaratıcı ve verimli kişiler olarak yetiştirmek; ilgi ve yeteneği geliştirerek, gerekli bilgi, beceri ve davranışlar ve birlikte iş görme alışkanlığı kazandırmak suretiyle hayata hazırlamak ve onların kendilerini mutlu kılacak ve toplumun mutluluğuna katkıda bulunacak bir meslek sahibi olmalarını sağlamaktır.
Sayın Başkan, sayın milletvekilleri; ülkemiz, nüfus bakımından dünyanın 15 inci sırasında yer almaktadır, tarım toplumundan hızla sanayi toplumuna, sanayi toplumundan da bilgi ve teknoloji toplumuna geçme çabası içindedir. Bu yüzden, 4306 sayılı Yasayla getirilen yeniliklerin bazılarını görüşlerinize sunmak istiyorum.
İlköğretimin 8 inci sınıfının ikinci yarısında, ortaöğretime devam edebilecekler; okul ve programlar, meslekler, iş hayatı ve mesleklerin sağlayacağı yaşam standartlarının neler olduğu konusunda tanıtma ve rehberlik hizmetleriyle öğrencilerine yardımcı olunmaktadır. 
1 inci, 2 nci, 3 üncü sınıflarda bireysel ve toplu etkinliklere haftada 3 saat ayrılmış; 4 üncü ve 5 inci sınıflara yabancı dil; 6 ncı, 7 nci, 8 inci sınıflara trafik ve ilkyardım; 7 nci ve 8 inci sınıflara vatandaşlık ve insan hakları eğitimi ile öğrencilerin kendilerini tanıma ve anlamalarına yardımcı olacak şekilde, 4 üncü sınıftan 8 inci sınıfa kadar seçmeli dersler konulmuştur. 
İlköğretimi tamamlayamamış, ancak tamamlamak isteyen vatandaşlarımız için, açık ilköğretim okulu uygulamasına başlanmıştır. 1998-1999 öğretim yılında, ülkemizin 9 ilinde, ilköğretimde, bütün ders kitapları çağdaş bir anlayışla -birey merkezli eğitim anlayışıyla- öğretmenlerce hazırlanmış ve uygulamaya konulmuştur. 
Yeni duruma uyum konusunda, yapılaşma, inşaat, taşıma, ödeneklerin doğru ve hızlı kullanılması, arsa temini ve benzeri konularda, Bakanlık merkez ve taşra teşkilatlarında geniş çaplı hizmetiçi eğitime yer verilmiştir. 
Devlet İhale Yasasında değişiklik yapılarak, ihaleler, anahtar teslimi esasına göre yapılmış, 343 okul, 10 ay gibi kısa bir süre içerisinde tamamlanarak donanımları sağlanmıştır. Bu ihalelerde en küçük bir şaibe, olumsuzluk çıkmamıştır. Bu okullar, her dersliğe 30 öğrenci düşecek şekilde projelendirilmiştir. 
4306 sayılı Yasayla, okullarda fizikî kapasitenin artırılması, okulöncesi ve yetişkin eğitiminin yaygınlaştırılması, çağın gerektirdiği teknoloji ve eğitim ortamının oluşturularak kalitenin artırılması amacıyla, Temel Eğitim Projesi hazırlanmış ve uygulamaya konulmuştur. 
Sayın Başkan, sayın milletvekilleri; bu kapsamda, 4306 sayılı Yasayla başlatılan sekiz yıllık kesintisiz zorunlu ilköğretim uygulamasının önemi ortadadır. Aynı yasayla eşanlamlı olarak, Eğitimde Çağı Yakalama 2000 Projesi uygulamaya konulmuştur. Bu projeyle öngörülen hedeflerden biri de ortaöğretim sisteminin meslekî ve teknik ağırlıklı olarak yeniden yapılandırılmasıdır. 
İlköğretimde başlayan, yoğunlaşarak ortaöğretimde devam eden etkin bir tanıtma, rehberlik ve mesleğe yönelme sisteminin oluşturulması; meslekî ve teknik eğitimde sistem bütünlüğünün sağlanması; okul çeşitliliğinin yerine program çeşitliliğinin esas alınması; çok program tek yönetim ilkesinin yaşama geçirilmesi; meslekî ve teknik ortaöğretim programlarıyla, önlisans ve lisans düzeyindeki yükseköğretim programlarının arasında bütünlüğün ve devamlılığın sağlanması, böylece meslek mensuplarının, istedikleri takdirde, alanlarında meslek yüksekokullarına, oradan da, yine alanlarında olmak kaydıyla, üniversitelerin lisans programlarına sınavsız geçişlerinin sağlanması; kontenjan sorunları olması halinde ise, kendi aralarında bir sıralamaya tabi tutulması; meslekî ve teknik eğitimin niteliğinin çağdaş standartlara ulaştırılması; eğitim-insangücü-istihdam dengesinin oluşturularak, sürekliliğinin desteklenmesi; modüler meslek eğitimi programlarının uygulanması; meslekî ve teknik eğitimin gereksinimi olan finansmanın sağlanması; kaynakların etkin ve verimli kullanılması, okuldan işyerine tam istihdamın sağlanması; meslekî ve teknik eğitimde devlet, işçi, işveren kesimleri arasında daha etkin, verimli ve sürekli işbirliğinin sağlanması ve kurumsallaştırılması; okulların değişen teknolojiye hızla uyum sağlayabilmelerinin sağlanması; yerel yönetimlerin ve okulların yetkilerinin artırılması; sistemin gerektirdiği niteliklere sahip öğretmen ve öğrencilerin, yöneticilerin yetiştirilmesi; ortaöğretim çağı nüfusunun en az yüzde 65’inin meslekî ve teknik öğretim görmesi; ülkemizin, 21 inci Yüzyıl uygarlığının en önde gelen ülkesi konumuna taşınması bakımından oluşturulan bu politikalar son derece önem taşımaktadır. 
Sayın Başkan, sayın milletvekilleri; 4306 sayılı Yasa ve buna bağlı olarak şekillenen eğitim politikalarının taşradaki yansımalarına bakacak olursak, kendi seçim çevremden örneklemelerle konuşmamı sonlandırmak istiyorum. 
Her dersliğe 30 öğrenci düşecek şekilde düzenlemeler tamamlanmak üzeredir. Öğrenci sayısı 30’un altında olan köy yerleşimlerinde, merkez okullar meydana getirilerek, taşımalı sistem başarıyla uygulanmaktadır. Öğrencilerin öğle yemekleri Millî Eğitim tarafından karşılanmaktadır. 
Burdur’da, okulöncesi eğitimde, 1997-1998 öğretim yılında okullaşma oranı yüzde 14,9’dur. 1998-1999 öğretim yılında 85 öğretmen ve 1 655 öğrenciyle, okullaşma yüzde 22 olarak gerçekleşmiştir. Türkiye ortalamasının 6 puan üzerine çıkmıştır. 1999-2000 yılı için okullaşma yüzde 30 olarak hedeflenmiştir. Okulöncesi eğitimdedir bunlar. 
İlköğretimde, ilimizde, son üç yılda 302 derslik yapılarak, 132 ilköğretim okulunda, toplam 1 370 derslikte, 29 986 öğrenci okumakta, derslik başına 22 öğrenci düşmektedir. Okullaşma açısından bakıldığında, 7 nci sınıfa kadar sınıflarda yüzde 100, sadece 8 inci sınıfta yüzde 89’dur. 
Temel Eğitim Projesinin yaygınlaştırılması için 150 000 öğretmen görevlendirilmesi planlanmaktadır. 4359 sayılı Yasa uygulamalarıyla, Bakanlık merkez ve taşra teşkilatında, okul ve kurumlarda yönetici atamalarında, her türlü siyasî etkiden uzaklaşılmış, bu işlemler belirli kriterlere bağlanmış ve uygulamaya konulmuştur.
Yüce Heyetimizin saygıdeğer üyeleri, Türk millî eğitiminin bugün ulaştığı düzeyden elbet kıvanç duyacağız; ancak, bunları yeterli görmemeliyiz, göremeyiz. Bu durum, bizde, eğitim sorunu değil, sorunun çözümünü çağrıştırmaktadır. 
(Mikrofon otomatik cihaz tarafından kapatıldı)
BAŞKAN – Tamamlayacaksınız değil mi efendim?
HASAN MACİT (Devamla) – Evet efendim.
BAŞKAN – Yoksa, çalışma süremizi uzatacağım da onun için...
HASAN MACİT (Devamla) – Tamamlıyorum Sayın Başkan.
BAŞKAN – Buyurun efendim.
HASAN MACİT (Devamla) – Demokratik Sol Parti Grubu olarak, bu duygu ve düşünceler içerisinde, Meclis araştırması açılması görüşüne katılmadığımızı, önergeye olumsuz oy vereceğimizi belirtiyor, saygılar sunuyorum. (DSP sıralarından alkışlar)
BAŞKAN – Teşekkür ediyorum efendim.
Değerli milletvekilleri, sözlü sorular ile kanun tasarı ve tekliflerini sırasıyla görüşmek için, 16 Şubat 2000 Çarşamba günü saat 15.00’te toplanmak üzere, birleşimi kapatıyorum.

Kapanma Saati : 18.54


V. – SORULAR VE CEVAPLAR (Devam)
B) YAZILI SORULAR VE CEVAPLARI
1. – Erzurum Milletvekili Aslan Polat’ın, Erzurum İli Hınıs ve çevre ilçelerinin konut ihtiyacına ve merkez üssü Şenkaya olan deprem nedeniyle bölgenin afet bölgesi ilan edilip edilmeyeceğine ilişkin sorusu ve Bayındırlık ve İskân Bakanı Koray Aydın’ın cevabı (7/1038)
Türkiye Büyük Millet Meclisi Başkanlığına
Aşağıdaki sorularımın, Bayındırlık ve İskân Bakanı Sayın Koray Aydın tarafından yazılı olarak cevaplandırılmasını arz ederim.
	Aslan Polat
	Erzurum
Erzurum Valiliğinin Bayındırlık ve İskân Bakanlığına hitaben yazdığı 14 Aralık 1999 tarihli yazısında da belirttiği üzere Erzurum Vilâyetimizin ilçelerinden,
a) 19.8.1966 yılında Hınıs Merkez ve 97 köyde, Tekman Merkez ve 32 köyde, Çat Merkez ve 27 köyde, Karayazı Merkez ve 2 köyde olmak üzere meydana gelen deprem felâketi neticesinde haksahipliği kesinleşen 6243 aileden bugüne kadar 1110 aileye konut yapılarak teslim edilmiş ve 451 konut inşaatı da yarım kalmıştır. Devletimizin 1966 depremi nedeni ile Hınıs, Karayazı, Tekman ve Çat ilçelerinde afetzedelere 4881 adet konut borcu bulunmaktadır.
b) Ayrıca çığ, su baskını gibi muhtemel diğer afetler nedeni ile Devletçe 1123 konut yapılması gerekmektedir.
c) Bizim de 9.12.1999 günü TBMM Genel Kurul Toplantısında yaptığımız gündemdışı konuşmada dile getirdiğimiz gibi;
3.12.1999 günü Erzurum ve çevrelerinde meydana gelen ve Şenkaya Merkez olmak üzere Oltu ve Horasan ilçelerinde de etkili olan depremde, bir vatandaşımız hayatını kaybetmiş, 50 vatandaşımız yaralanmış, 817 konut hasar görmüştür. Bölgenin sert iklim koşulları sebebiyle acilen “Afet Bölgesi” ilan edilmesi gerekmektedir.
Şimdi Sayın Bakanımızdan önemle sormak istediğimiz sorularımız şunlardır:
1. – Devletimizin Hınıs ve çevre ilçelerindeki vatandaşlarımıza 1966 yılından beri borçlu olduğu 4881 adet konut ne zaman yapılıp hak sahiplerine teslim edilecektir?
2. – Yine su baskını, çığ düşmesi gibi sebepler ile Devletçe yapılması gereken 1123 konut ihtiyacından ne kadarı 2000 yılı programına alınıp ihalesi yapılacaktır?
3. – 3.12.1999 günü meydana gelen ve merkez üssü Şenkaya olan deprem nedeniyle acilen Şenkaya, Oltu ve Horasan ilçelerimizin “Afet Bölgesi” ilan edilip hak sahiplerinin tespitine ne zaman başlanacaktır?
	T.C.
	Bayındırlık ve İskân Bakanlığı	4.2.2000
	Araştırma, Planlama ve Koordinasyon
	Kurulu Başkanlığı
	Sayı: B.09.0.APK.0.22.00.00.17/128
Konu: Erzurum Milletvekili Aslan Polat’ın yazılı soru önergesi
Türkiye Büyük Millet Meclisi Başkanlığına
İlgi: TBMM Genel Sekreterliğinin 27.12.1999 tarih ve KAN.KAR.MD.A.01.0.GNS.0.10.00. 02-3177/7968 sayılı yazısı.
İlgi yazı ekinde alınan Erzurum Milletvekili Aslan Polat’ın, Erzurum İli Hınıs ve çevre ilçelerinin konut ihtiyacına ve merkez üssü Şenkaya olan deprem sebebiyle bu yörenin afet bölgesi ilan edilip, edilmeyeceği hakkında Bakanlığımıza yöneltmiş olduğu TBMM 7/1038 esas sayılı yazılı soru önergesi incelenmiş olup, sorular itibariyle cevaplarımız aşağıda sunulmuştur.
Soru 1) Devletimizin Hınıs ve çevre ilçelerindeki vatandaşlarımıza 1966 yılından beri borçlu olduğu 4881 adet konut ne zaman yapılıp hak sahiplerine teslim edilecektir?
Cevap 1) 19.6.1966 tarihinde meydana gelen deprem afeti nedeniyle Erzurum ilinde; 107 ailenin konutlarının yapımı 1999 yılı yatırım programında 1 milyon TL gibi çok cüzi bir ödenekle yer almış olup, 2000 yılı bütçe imkanları ölçüsünde bu işlere ödenek tefrikine çalışılacaktır. Etüt proje programında; 4831 konut, 15 işyeri 1966 depreminden, 1147 konut da muhtemel afetlerden olmak üzere, toplam 5978 konut yer almaktadır. Bu ailelerin konutlarının yapımı, yine bütçe imkanlarına göre peyder pey yapılabilecektir.
Soru 2) Yine su baskını, çığ düşmesi gibi sebepler ile Devletçe yapılması gereken 1123 konut ihtiyacından ne kadarı 2000 yılı programına alınıp ihalesi yapılacaktır?
Cevap 2) 2000 yılı yatırımları için yeterli ödenek temin edilemediği için yatırım programına yeni iş alınması mümkün görülmemektedir. Ancak, Finansman imkanları dahilinde ileriki yıllar yatırım programlarında değerlendirilmesine çalışılacaktır.
Soru 3) 3.12.1999 günü meydana gelen ve merkez üssü Şenkaya olan deprem nedeniyle acilen Şenkaya, Oltu ve Horasan ilçelerimizin “Afet Bölgesi” ilan edilip hak sahiplerinin tespitine ne zaman başlanacaktır?
Cevap 3) 3.12.1999 tarihinde merkez üssü Şenkaya ilçesi olan deprem, yöredeki genel hayatı etkilediği için 7169 sayılı Yasanın 1 inci maddesine istinaden 20.12.1999 gün ve 16025  sayılı Bakanlık Oluru ile Erzurum İli Afete Maruz İl kapsamına alınmıştır. Afetler yasasına göre gerekli çalışmalar sürdürülmektedir. Afet etkinliği kapsamına alınan illerin, ayrıca Bakanlar Kurulu Kararına gerek bulunmamaktadır. Bu bölgedeki yerleşim yerleri ile ilgili hasar tespit çalışmaları bitirilmiş olup, itirazların incelenmesi yapılmaktadır. Bu çalışmaların kesinlik kazanmasını müteakip haksahipliği işlemlerine geçilecektir.
Ayrıca İller Bankasının 24.9.1998 tarih ve 23473 sayılı Resmî Gazetede yayımlanan tebliğ uyarınca, müracatta bulunan Belediyelerin; Tabiî Afet konusunda uğradıkları hasarların tespiti ve 2380 Sayılı Kanuna göre dağıtılan paylarının artırımı ile ilgili Bakanlar Kurulu Kararı ile yapılabilmektedir. Dolayısıyla, Erzurum Vilayetinin ilçelerinde, 3.12.1999 günü meydana gelen ve merkez üssü Şenkaya olan depremden ötürü, bu yöredeki Belediyelerin uğradıkları hasarların tespiti yapılarak, hasara uğrayan belediyelerin paylarının artırımıyla ilgili Bakanlar Kurulu Kararı imza aşamasındadır.
Bilgi ve gereğini arz ederim.
		Koray Aydın
		Bayındırlık ve İskân Bakanı
2. – Trabzon Milletvekili Şeref Malkoç’un, Fiskobirlik’in üreticilere olan borcuna ve fındık üreticisinin mağduriyetine ilişkin sorusu ve Sanayi ve Ticaret Bakanı Ahmet Kenan Tanrıkulu’nun cevabı (7/1043)
Türkiye Büyük MilletMeclisi Başkanlığına
Aşağıdaki sorularımın Sanayi ve Ticaret Bakanı Sayın A. Kenan Tanrıkulu tarafından yazılı olarak cevaplandırılmasını delaletlerinizle arz ederim.
		Şeref Malkoç
		Trabzon
1. – Fiskobirlik Türkiye genelinde 1999 yılı ürününden ne kadar mahsül almıştır? Bunun karşılığında üreticiye kaç TL. ödenmiş, ne kadar borcu kalmıştır?
2. – Fiskobirlik Trabzon’dan ne kadar fındık almıştır? Bunun karşılığında kaç TL. ödenmiştir? Ne kadar borç kalmıştır? Geri kalan borcu ödemeyi düşünüyor musunuz? Ne zaman, nasıl ödeyeceksiniz?
3. – 57 nci Hükümetin Sanayi ve Ticaret Bakanının fındıkla ilgili bir politikası var mıdır? Varsa bunun esasları nedir?
4. – Fındık üreticisi, fındığını geçen yılın fiyatından bile satamamıştır. Mağdur olmuştur. Üreticinin mağduriyetini önlemeyi düşünüyor musunuz? Bunun için ne yapacaksınız?
5. – 1999 yılı fındık taban fiyatı 11.8.1999 günü 1 020 000 TL. olarak açıklandı. Fiskobirliğe mal verenlerin çoğu paralarını henüz alamadılar. Serbest piyasada fındık 550-600 bin liradan satılıyor. Bunu önlemek için tedbiriniz var mı?
6. – Fiskobirlik’e mal verenler paralarını alamadılar enflasyon sebebiyle mağdur oldular. Fındık bedellerinin ödenmesini dolara endekslemeyi düşünüyor musunuz?
7. – Fındığın ihraç fiyatı 470 dolar/kentalden, 260 dolar/kentale düştü. Bu böyle devam ederse önümüzdeki yılda üretici perişan olacak ve Türkiye 2 yılda 500 milyon dolar zarara uğrayacak Avrupa piyasasındaki fındık fiyatlarının düşüşünü dolayısıyla Türkiye’nin milyonlarca zararını önlemeye yönelik bir çalışma var mı? Varsa bunlar nelerdir?
8. – Fındık da bu yıl yitirildi. Önümüzdeki yıl için bir önlem planınız var mı?
	T.C. 
	Sanayi ve Ticaret Bakanlığı	10.2.2000
	Basın ve Halkla İlişkiler Müşavirliği
	Sayı: B.14.0.BHİ.01-51
Konu: Yazılı soru önergesi
Türkiye Büyük Millet Meclisi Başkanlığına
İlgi: 27.12.1999 tarih ve A.01.0.GNS.0.10.00.02-7/1043-3204/8023 sayılı yazınız.
Trabzon Milletvekili Şeref Malkoç’un, “Fiskobirlik’in üreticilere olan borcuna ve fındık üreticisinin mağduriyetine” ilişkin olarak tarafımdan cevaplandırılmasını istediği (7/1043) esas nolu yazılı soru önergesiyle ilgili cevabımız ekte takdim edilmiştir.
Bilgilerinizi ve gereğini arz ederim.
		Ahmet Kenan Tanrıkulu
		Sanayi ve Ticaret Bakanı
Trabzon Milletvekili Sayın Şeref Malkoç’un Yazılı Sorularına İlişkin Cevaplarımız
1. – Fiskobirlikçe 8.2.2000 tarihi itibariyle toplam 142.341 ton kabuklu fındık alınmıştır. Yapılan alımın toplam tutarı 154 trilyon liraya ulaşmıştır. Üreticilere 111 trilyon lira ödenmiş olup, toplam 43 trilyon borç bulunmaktadır. Alımlar halen devam etmektedir.
2. – 8.2.2000 tarihi itibariyle Trabzon bölgesinden 28.107 milyar TL. tutarında 26.828 ton kabuklu fındık alınmıştır. Bölge üreticilerine 16.816 milyar TL. ödenmiş olup, halen 11.291 milyar TL. borç bulunmaktadır.
3, 8. – Ülkemiz fındık üretiminin talebi üzerinde olması fındık stoklarının oluşmasına neden olmaktadır. Talep fazlası üretimin giderilmesi için 2844 sayılı Fındık Üretiminin Planlanması ve Dikim Alanlarının Belirlenmesi Hakkında Kanun 16.6.1983 tarihinde kabul edilmiştir. Fındık üretimine izin verilecek alanların idarî sınırları 3.2.1993 tarihinde yayımlanan 93/3985 sayılı “Fındık Alanlarının Tespitine Dair Kararname” ile belirlenmiştir. 23.12.1994 tarih 94/6519 sayılı isteğe bağlı fındık sökümü yapılacak alanları belirleyen Bakanlar Kurulu Kararı ile fındık üretimine izin verilen bölgeler dışında kurulu fındık bahçelerinin sahipleri tarafından sökülmesi karşılığında tazminat ödenmesi hedeflenmiştir. Söz konusu mevzuatla ilgili olarak yapılacak işlemler konusunda Tarım ve Köyişleri Bakanlığı görevli ve yetkili kılınmıştır. Ancak bütçe imkanlarının kısıtlı olması nedeniyle bugüne kadar gelişme sağlanamamıştır.
Birliklerin Devlet adına alım yaptığı 1994 öncesi dönemde Fiskobirlik bir anlamda Devlet adına fazla ürünü stoklama görevi yürütmekte, oluşan zarar Devlet destekleme zararı olarak işlem görmekteydi. 1994 yılından başlayarak tarım satış kooperatiflerinin alım yaptığı ürünler ve bu arada fındıkta Devlet Destekleme Alımı yapılmamaktadır. Bu yıldan itibaren Fiskobirlik alımlarını DFİF kaynaklarından sağlanan kredilerle kendi nam ve hesabına gerçekleştirmektedir. Üreticinin eline geçen gelirin korunması ve ihracatta fiyat düşmelerinin önlenmesine yönelik politikalar sonucunda arz fazlası ürün Fiskobirliğin elinde kalmakta dolayısıyla Fiskobirlik piyasayı düzenleme görevini yüklenmiş olmaktadır.
Fiskobirlikçe talebi aşar miktarda dolayısıyla fiyat çöküntüsü yaratacak şekilde piyasaya fındık sürülmemesine özen gösterilmektedir. Fiskobirlik piyasa koşulları uygun olduğu takdirde stoklarındaki fındığı satarak değerlendirebilecektir.
Genel ekonomik politikalardan soyutlanmış bir tarımsal ürün ve destekleme politikası tespit etmek ve uygulamak mümkün değildir. Üzerinde karar verilecek politikalar; finansal kaynakları olan, uygulanabilir politikalar olmalıdır. Bu sebeple, destekleme politikalarının bütün yönleriyle irdelenip oluşturulması gerekmektedir. Bir taraftan coğrafi yayılma özelliği, diğer taraftan oldukça  büyük bir kesimin başlıca gelir kaynağı olması sebebiyle fındık konusunda bazı düzenlemelerin yapılması ve fındık politikamızın yeniden gözden geçirilmesi gerekmektedir. Türkiye’nin millî fındık politikasının esasları, ne tamamen ekonomik ne de tamamen sosyal ihtiyaçların baskısı ile popülist olunamayacağı bir noktaya gelmiş bulunmaktadır.
Bakanlığımızın takip edeceği fındık politikasının ana hatlarını; özetle şu başlıklar altında ifade etmek mümkündür:
a) Üretim alanlarının daraltılması konusunu düzenleyen kararların uygulanması suretiyle arz fazlasının önlenmesi amacına yönelik olarak üretimin planlanması ve bunun sonucu olarak da ürünün iç ve dış piyasalardaki fiyatının artmasının sağlanması,
b) Dünya fiyatlarıyla uyumlu bir fiyat politikası izlemek suretiyle, Türkiye’nin üretim miktarı avantajıyla birlikte uzun dönemde uluslar arası pazarda düzenleyici ve belirleyici konumunu muhafaza etmesinin temin edilmesi,
Ayrıca, fındık fiyatının belirlenmesi aşamasında diğer ikame ürünlerinin fiyatlarının dikkate alınması,
c) Fındık işleme sanayiinin geliştirilmesi suretiyle, fındığın natürel bir tarım ürünü olarak ihraç edilmesi geleneğinden uzaklaşarak, katma değeri yüksek bir ihraç ürünü haline getirilmesi,
d) Özellikle ihracak yönüyle ticaretin geliştirilmesi,
e) Talebi genişletmeye yönelik olarak iç ve özellikle dış tüketimi artıracak çalışmaların ve yeni pazarlara yönelik faaliyetlerin yürütülmesi,
f) Fındığın gerçek ekonomik değerinde işlem görmesini sağlayarak, geçimini fındıktan temin eden kesimin ekonomik ve sosyal refahının iyileştirilmesi,
g) Fındık politikasının önemli kurum ve kuruluşlarından oluşan “kurumsal yapı”nın daha fonksiyonel ve koordinasyonu güçlü hale getirilmesine yönelik düzenlemelerin yapılması,
h) Fındık üreticisinin güvenini sarsan uygulamaların ve çözüm bekleyen acil sorunların ivedilikle çözülmesi.
4, 5, 6. – Meydana gelen deprem felaketi nedeniyle Batı Karadeniz Bölgesinde Fiskobirliğe ürün teslim eden ortakların ürün bedellerinin ödenmesinde depremden zarar gören ortaklara öncelik tanınmaktadır. Deprem bölgesindeki üreticilere teslimat sırasına göre ürün bedelinin tamamı, doğu bölgesinde ise teslim edilen ürünün 500 kg’a kadar olan bedeli ödenmektedir.
Fiskobirliğin öz kaynaklarının yetersiz olması nedeniyle ürün bedelleri Birliğe tahsis edilen Destekleme ve Fiyat İstikrar Fonu (DFİF) kaynaklı kredilerle ödenmektedir. Hazineden Birliğe kaynak aktarıldığında bekletilmeksizin ürün bedellerinin ödenmesinde kullanılmaktadır. 8.2.2000 tarihi itibariyle Fiskobirliğe 104,4 trilyon DFİF kaynaklı kredi tahsis edilmiş olup bunun tamamı ürün bedellerinin ödenmesinde kullanılmıştır. Ayrıca fındık bedellerinin bir an önce ödenebilmesi için çalışmalar Bakanlığımız ile Hazine Müsteşarlığı arasında koordineli olarak sürdürülmekte; kaynak yaratılması için azami gayret gösterilmektedir.
Fiskobirlik değişen koşullara göre alım fiyatını yeniden belirlemektedir. Geçen yıl 675 000 TL/kg olan başlangıç alım fiyatı, bu yıl % 51’lik bir artışla 1 020 000 TL/kg olarak belirlenmiştir. Ödemelerdeki gecikmeler ve üreticilerin kaybı gözetilerek Kasım ayından itibaren alım fiyatı 1 070 000 TL/kg’a çıkarılmıştır. Ürün teslim edip bedelini alamayan üreticilere ödeme tarihindeki fiyat uygulanmaktadır. Bu şekilde, gecikmelerden dolayı uğradıkları zararlar telafi edilmiş olacaktır.
8.2.2000 tarihi itibariyle serbest piyasada fındık fiyatları Giresun’da 940 000-970 000 TL/Kg, Ordu’da 910 000-915 000 TL/Kg, Trabzon’da 860 000-870 000 TL/Kg’dir.
7. – 1999/2000 ihracat sezonu Şubat ayında ilk haftada ihraç edilen standart fındık ortalama fiyatı 326 $/kental-FOB’dur. Geçen sezon aynı haftanın standart fındık ortalama fiyatı 403$/kental-FOB’dur. 1999/2000 ihraç sezonunda 4.2.2000 tarihine kadar 462 950 391 $ tutarında 133 809 ton iç fındık ihraç edilmiştir. Geçen sezon aynı tarihte 118 296 ton iç fındık ihracatı karşılığında 485 797 294 $ döviz geliri sağlanmıştır. Fiskobirliğe ürün teslim eden üreticilerin fındık bedellerinin ödenmesine hız verilmesiyle son dönemlerde serbest piyasa fiyatlarında ve fındık ihraç fiyatlarında dikkate değer bir artış meydana gelmiştir.
3. – İstanbul Milletvekili Bülent Akarcalı’nın, kamu hizmeti verilirken bazı vakıf ve dernekler adına bağış toplanmasına ilişkin Başbakandan sorusu ve Devlet Bakanı Şükrü Sina Gürel’in cevabı (7/1052)
Türkiye Büyük Millet Meclisi Başkanlığına
Aşağıdaki sorularımın Başbakan Sayın Bülent Ecevit tarafından yazılı olarak cevaplandırılmasını arz ederim.
		Bülent Akarcalı
		İstanbul
Kamu hizmeti verilmesi esnasında çok sayıda Vakıf, Dernek adına bağış alınmaktadır. Kimi yerlerde bağış yapmayan vatandaş kamu hizmeti alamayacak duruma düşürülmekte ya da bağışı red ettiği takdirde aşağılanmaktadır.
1. – Bu durumu kökten düzeltebilmek için kamu hizmeti verilirken her ne şekilde ve gerekçeyle olursa olsun, hiç bir Vakıf ve Dernek adına bağış toplanamayacağını ve alınamayacağını,
2. – Kamu hizmeti verilen hiç bir mekan içinde bu amaçlı bir Vakıf ve Dernek çalışması yapılamayacağını,
Başbakanlık olarak bu hususu karara bağlayıp bütün kamu kurum ve kuruluşlarına tebliğ etmeyi düşünür müsünüz?
	T.C.
	Devlet Bakanlığı	8.2.2000
	Sayı: B.02.0.007/0294
Türkiye Büyük Millet Meclisi Başkanlığına
İlgi: a) TBMM Başkanlığının 27.12.1999 tarih ve A.01.0.GNS.0.10.00.02-7/1052-3232/8124 sayılı yazısı.
b) Başbakanlığın 3.1.2000 tarih ve B.02.0.KKG.0.12/106-126-2/37 sayılı yazısı.
İstanbul Milletvekili Sn. Bülent Akarcalı tarafından Sayın Başbakanımıza tevcih edilen, Sayın Başbakanımızın da kendileri adına Bakanlığım koordinatörlüğünde cevaplandırılmasını istediği 7/1052-3232 esas nolu yazılı soru önergesi cevabı ekte sunulmuştur.
Bilgilerinizi ve gereğini arz ederim.
		Prof. Dr. Şükrü Sina Gürel
		Devlet Bakanı
	T.C.
	İçişleri Bakanlığı	19.1.2000
	Emniyet Genel Müdürlüğü
Sayı: B.05.1.EGM.0.12.01.01-018148
Konu: Yazılı soru önergesi
Devlet Bakanlığına
(Sn: Şükrü Sina Gürel)
İlgi: a) Başbakanlığın 3.1.2000 tarih ve B.02.0.KKG.0.12/106-2/37 sayılı yazısı.
b) Bakanlığınızın 4.1.2000 gün ve B.02.0.007/008 sayılı yazısı.
İlgi (a) yazı ile İstanbul Milletvekili Bülent Akarcalı tarafından TBMM Başkanlığına sunulan ve Sayın Başbakanımıza yöneltilen Başbakanımızca da kendileri adına Bakanlığınız koordinatörlüğünde cevaplandırılması istenilen yazılı soru önergesine Bakanlığımızı ilgilendiren konulara ilişkin ilgi (b) yazınız ile cevap istenmişti. Yazınıza ilişkin yapılan inceleme neticesinde:
Başbakanlığın 26.10.1998 gün ve B.02.0.PPG.0.12.320-19230 sayılı ve Bakanlığımızın 5.8.1999 gün ve B.05.1.EMG.0.11.03.04.99/937-00132 sayılı genelgelerle; kişilerin rızaları olmaksızın herhangi bir bağışın alınmaması hususu ilgili birimlere aktarılmış ve faaliyetlerin bu doğrultuda sürdürülmesi istenmiştir.
Bilgilerinize arz ederim.
		Sadettin Tantan
		İçişleri Bakanı
	T.C.
	Devlet Bakanlığı	24.1.2000
	Sayı: B.02.0.006/01-106	
Devlet Bakanlığına
(Sn: Prof. Dr. Şükrü Sina Gürel)
İlgi: 4.1.2000 tarih ve B.02.0.007/008 sayılı yazınız.
İstanbul Milletvekili Bülent Akarcalı tarafından Türkiye Büyük Millet Meclisi Başkanlığına tevcih edilen 7/1052-3232 esas sayılı soru önergesine verilecek cevaba ilişkin, Bakanlığım cevabı ekte gönderilmiştir.
Bilgilerinize arz ederim.
		Dr. Yüksel Yalova
		Devlet Bakanı
İstanbul Milletvekili Sn. Bülent Akarcalı’nın, Sayın Başbakanımıza Tevcih Ettiği Yazılı Soru Önergesi Hakkında Bilgi Notu
Soru: Kamu hizmeti verilmesi esnasında çok sayıda vakıf, dernek adına bağış alınmaktadır. Kimi yerlerde bağış yapmayan vatandaş kamu hizmeti alamayacak duruma düşürülmekte yada bağışı red ettiği takdirde aşağılanmaktadır.
1. – Bu durumu kökten düzeltebilmek için kamu hizmeti verilirken her ne şekilde ve gerekçeyle olursa olsun, hiç bir vakıf ve dernek adına bağış toplanamayacağını ve alınamayacağını,
2. – Kamu hizmeti verilen hiç bir mekan içinde bu amaçlı bir vakıf ve dernek çalışması yapılamayacağını,
Başbakanlık olarak bu hususu karara bağlayıp bütün kamu kurum ve kuruluşlarına tebliğ etmeyi düşünür müsünüz?
Cevap: Kamu kurum ve kuruluşlarının; mevzuatla kendilerine görev olarak verilen hizmetleri bünyelerinde kurulu vakıflara yaptıramayacakları ve hizmetlerinden dolayı vakıflara mal ve para aktaramayacakları, sözkonusu vakıflardan hizmet temin edemeyecekleri, vakıfların kurulduğu kurum ve kuruluş, mahalli idare, meslek odası, sendikalar ile üniversitelerden veya gerçek ve tüzel kişilerden her ne ad altında olursa olsun herhangi bir bağış ve yardım alamayacağı ve menfaat sağlayamayacağı hususlarında Vakıflar Genel Müdürlüğünce 21.1.1997, 21.1.1998 ve 27.3.1998 tarihli Resmî Gazetelerde tebliğler yayınlanmıştır.
Ayrıca belirtilen konularda, Başbakanlığın 26.10.1998 tarihli ve 19230 sayılı genelgesi de (GENELGE: 1998/28) yayınlanmıştır.
	T.C.
	Maliye Bakanlığı	2.2.2000
	Bütçe ve Malî Kontrol Genel Müdürlüğü
	Sayı: B.07.0.BMK.0.11.600/1640
Konu: Yazılı soru önergesi
Devlet Bakanlığına
(Sn. Prof. Dr. Şükrü S. Gürel)
İlgi: 4.1.2000 tarihli ve B.02.0.007/008 sayılı yazınız.
İlgi yazınız ekinde Bakanlığımıza bir örneği gönderilen ve İstanbul Milletvekili Sayın Bülent Akarcalı’ya ait 7/1052 esas nolu yazılı soru önergesine ilişkin bilgiler aşağıda sunulmuştur.
Bilindiği üzere, son yıllarda kamu kurum ve kuruluşlarının veya bunların personelinin kurduğu vakıf ve dernekler tarafından, kamu hizmetlerinden yararlanan vatandaşlardan bağış adı altında bir ücret alınmakta, söz konusu ücreti ödemek istemeyenlerin ilgili kamu hizmetinden yararlanmasında bazı sorunlar ortaya çıkmakta ve bu durum haklı olarak vatandaşlarımızın şikayetlerine neden olmaktadır.
Bu türlü şikayetler karşısında Vakıflar Genel Müdürlüğünce hazırlanarak, 21.9.1997, 21.1.1998 ve 27.3.1998 tarihli Resmî Gazetelerde yayımlanan tebliğlerde;
Bundan böyle kamu kurum ve kuruluşları, meslek odaları, sendikalar, mahallî idareler ile üniversiteler bünyesinde kurulan vakıflar ve bunların işletme, şirket ve iştiraklerinin, söz konusu kurum ve kuruluş ile üniversitenin ismini alamayacağı, kanunla kurulmuş vakıflar hariç daha önce kurulmuş vakıfların, kurulduğu kurum ve kuruluş, mahallî idare, meslek odası, sendikalar ile üniversitelerden veya söz konusu kurum veya kuruluşların verdiği hizmetlerle ilgili olarak gerçek ve tüzel kişilerden her ne ad altında olursa olsun herhangi bir bağış ve yardım alamayacağı, menfaat sağlayamayacağı, mevzuatla kendilerine görev olarak verilen hizmetleri bünyelerinde kurulu vakıflara yaptıramayacakları ve hizmetlerinden dolayı vakıflara mal ve para aktaramayacakları, ilansız ve ihalesiz gayrimenkul alım ve satım işlemi yapamayacakları ve söz konusu vakıflardan hizmet temin edemeyecekleri belirtilmiş ve anılan kamu kurum ve kuruluşlarının mensuplarının vakıf çalışmalarına katılmasıyla ilgili bazı yasaklar getirilmiştir.
Öte yandan bu konudaki şikayetlere sebep olan davranışları önlemek amacıyla Başbakanlığın 26.10.1998 tarihli ve 1998/28 sayılı Genelgesi yayınlanmış ve yukarıda belirtilen tebliğlerdeki hükümlerin aksine davranış gösterilmesi halinde Türk Medenî Kanunu hükümlerine dayanılarak yürürlüğe konulmuş bulunan Tüzük hükümleri gereğince vakıf yöneticileri hakkında yasal işlem yapılacağı hususu ifade edilmiştir.
Bilgilerinize arz ederim.
		Sümer Oral
		Maliye Bakanı
4. – İstanbul Milletvekili Bülent Akarcalı’nın;
– Alış verişlerde istenmedikçe fiş veya belge düzenlemeyen işyerlerine,
– Benzin yerine LPG kullanan araçlara,
İlişkin sorusu ve Maliye Bakanı Sümer Oral’ın cevabı (7/1079, 1083)
Türkiye Büyük Millet Meclisi Başkanlığına
Aşağıdaki sorularımın Maliye Bakanı Sayın Sümer Oral tarafından yazılı olarak cevaplandırılmasını arz ederim.
		Bülent Akarcalı
		İstanbul
Kanunen her alış veriş sonunda istenmeden fiş verilmesi gerekirken lokanta, kahvehane, bar, disko, bakkal, manav, market, herhangi bir araç, gereç, mal, hizmet veren dükkan ve işyerlerinin çok büyük çoğunluğu hiçbir fiş vermemektedir.
Buna karşın ürün ve hizmetin fiyatı KDV dahil olmak üzere vatandaştan tahsil edilmektedir. Özellikle tatil yörelerinde bu KDV gaspı en yüksek düzeydedir.
1. – Kullanılmayan yazar kasaların kullanılması ve sorulmadan istenmeden fiş verilmesi için ne gibi tedbirler alacaksınız?
2. – Bizden alınan KDV’ler Maliye’ye ödenmediğine göre bu vergi haksızlığını nasıl önleyeceksiniz?
3. – Bu gibi vergi kaçakçılığını önlemek için kapsamlı ve sürekli denetim yaptırıyor musunuz?
Türkiye Büyük Millet Meclisi Başkanlığına
Aşağıdaki sorularımın Maliye Bakanı Sayın Sümer Oral tarafından yazılı olarak cevaplandırılmasını arz ederim.
		Bülent Akarcalı
		İstanbul
Benzin fiyatında % 80’e ulaşan vergi ve harçlar Devleti ve Belediyelerin başta karayolları olmak üzere vatandaşa hizmet götürmeye yaramaktadır. Ancak sayısı gittikçe artan araç benzin yerine fiyatı % 75 daha ucuz olan LPG kullanmaktadır.
1. – Bu durumda benzinli araç kullananlara haksızlık yapıldığına göre LPG kullanan araçlardan tüm Avrupa ülkelerinde yapıldığı gibi yıllık vergi almayı düşünür müsünüz?
2. – Ya da bu haksızlığı giderici ne gibi tedbirler düşünmektesiniz?
	T.C.
	Maliye Bakanlığı	9.2.2000
	Gelirler Genel Müdürlüğü
	Sayı: B.07.0.GEL.0.82/8211-102/05581
Konu: Soru önergesi
Türkiye Büyük Millet Meclisi Başkanlığına
İlgi: Kanunlar ve Kararlar Dairesi Başkanlığı Kararlar Dairesi Müdürlüğünün 3.1.2000 gün ve A.01.0.GNS.0.10.00.02-3504 sayılı yazısı.
Tarafımdan cevaplandırılmak üzere İstanbul Milletvekili Sayın Bülent Akarcalı tarafından, ilgi yazı eki 7/1079-3317, 7/1083-3321 sayılı yazılı soru önergelerinde belirtilen hususlarla ilgili Bakanlığımız cevabı aşağıda açıklanmıştır.
Bilindiği üzere, belge düzeninin yerleşmesini sağlamak, mal hareketlerini izlemek, vergi kayıp ve kaçağını önlemek, mükellefleri bilgilendirmek amacıyla yurt çapında aralıksız yaygın ve yoğun vergi denetimleri yaptırılmaktadır.
Yapılan sürekli ve kapsamlı vergi denetimleri sonucunda, 1999 yılı sonu itibariyle 4 731 624 mükellef denetlenmiş, 56 738 kişiye yeni mükellefiyet tesis ettirilmiş ve 10 964 412 000 000 TL usulsüzlük cezası kesilmiştir.
29.1.2000 tarih ve 23948 sayılı Resmî Gazete’de yayımlanan 4503 sayılı Kanunun 4 üncü maddesinde, 2.7.1964 tarihli ve 492 sayılı Harçlar Kanununun, (9) sayılı tarifenin “V-Teknik muayene harçları” başlıklı bölümüne, “muayenelerinden, (7 460 000 TL.)” bendinden sonra gelmek üzere “LPG tesisatı bulunan taşıtların yukarıdaki bent uyarınca yapılacak muayenelerinden (7 460 000)” bendi eklenmiştir. Aynı Kanun maddesinde, Harçlar Kanununun mükerrer 138 inci maddesinin dördüncü fıkrasında “on katına” ibaresi “yirmi katına” şeklinde değiştirilerek LPG tesisatı bulunan taşıtların muayene harçlarını artırma (yirmi katına kadar) yetkisi Bakanlar Kuruluna verilmiştir.
Ayrıca, 4503 sayılı kanunla 3074 sayılı Akaryakıt Tüketim Kanunu değiştirilmek suretiyle, Akaryakıt Tüketim Vergisinde maktu vergi tutarları uygulamasına geçilmiştir. Sözkonusu Kanunun 6 ncı maddesiyle yapılan değişikliğe göre, maktu vergi tutarlarını, her bir mal itibariyle ayrı ayrı veya topluca en yüksek vergi tutarının iki katına kadar artırmaya veya sıfıra kadar indirmeye; bu sınırlar içerisinde ürün türleri, çeşitleri, kullanım yerleri veya ithalatın şekline göre farklı tutarlar belirlemeye; maktu vergi uygulanacak birimleri kilogram, litre, metreküp, kilokalori veya bunların alt ve üst birimleri olarak değiştirmeye Bakanlar Kurulu yetkili kılınmıştır.
Bilgi edinilmesini arz ederim.
		Sümer Oral
		Maliye Bakanı
5. – İstanbul Milletvekili Bülent Akarcalı’nın, Kahramanmaraş’ta Gavur Gölünün kurutulması çalışmalarına ilişkin sorusu ve Tarım ve Köyişleri Bakanı Hüsnü Yusuf Gökalp’in cevabı (7/1081)
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri Bakanı Sayın Hüsnü Yusuf Gökalp tarafından yazılı olarak cevaplandırılmasını arz ederim.
		Bülent Akarcalı
		İstanbul
1. – Kahramanmaraş’ta 239 kuş cinsine ev sahipliği yapan Gavur Gölü (Türk Sazlığı) tarım arazisi elde edilmek üzere kurutulacak mıdır?
2. – Geçmişte yapılan benzer uygulamaların işe yaramadığı göz önüne alınırsa bu uygulamayı durdurmayı düşünür müsünüz?
	T.C.
	Tarım ve Köyişleri Bakanlığı	4.2.2000
	Araştırma Planlama ve Koordinasyon
	Kurulu Başkanlığı
	Sayı: KDD.SÖ.1.01/323
Konu: Yazılı soru önergesi
Türkiye Büyük Millet Meclisi Başkanlığına
İlgi: TBMM Başkanlığı Genel Sekreterliğinin 3.1.2000 gün ve A.01.0.GNS.0.10.00.02-7/1081-3319/8319 sayılı yazısı.
İlgide kayıtlı yazı ekinde gönderilen İstanbul Milletvekili Sayın Bülent Akarcalı’ya ait 7/1081-3319 esas nolu yazılı soru önergesine ilişkin Bakanlığımız görüşleri ekte sunulmuştur.
Bilgilerinize arz ederim.
		Prof. Dr. Hüsnü Yusuf Gökalp
		Tarım ve Köyişleri Bakanı
Yazılı Soru Önergesi
	Önerge Sahibi Milletvekili: Bülent Akarcalı
	Esas No. : 7/1081-3319
Soru 1. – Kahramanmaraş’ta 239 kuş cinsine ev sahipliği yapan Gavur Gölü (Türk Sazlığı) tarım arazisi elde edilmek üzere kurtulacak mıdır?
Cevap 1. – Kahramanmaraş İli Türkoğlu İlçesi sınırları dahilinde bulunan Gavur Gölü, ana kaynağı olmayan, kış ve bahar yağışlarının havzada birikmesi sonucu oluşan bir göl olup, kurutulması ile ilgili çalışma, DSİ Genel Müdürlüğü tarafından 1950 yılında başlatılmıştır. Bu amaçla göl alanındaki su, ana drenaj kanalı ile Aksu nehrine bağlanmış ve gölün kurutulması sonucunda kazanılan arazi Sağlık Ovası olarak isimlendirilmiştir. 60 000 dekara ulaşan bu araziden, ova çevresindeki köylüler yararlanmaktadır.
Kış ve ilkbahar aylarında alınan yağışların etkisi ile göl alanı tekrar oluşmaktadır. Bu arazi ile birlikte Kahramanmaraş Tarım İşletmemizin de 10 000 dekarı sular altında kalmaktadır.
Gavur Gölü ile ilgisi olmayan, söz konusu işletmenin işlenen arazilerinin büyük bir bölümü kış aylarında sularla kaplanmaktadır. İşletmenin yaptığı çalışma, üretim arazilerine çevreden gelen suların engellenmesi ve arazide biriken suların tarla içi drenaj kanalları ile ana drenaj kanalına tahliye edilmesidir. Bu çalışmaların yeni arazi kazanılması ile ilgisi yoktur. Esasen bu bölgedeki geniş kapsamlı drenaj çalışmaları Devlet Su İşlerinin sorumluluğu altındadır.
Soru 2. – Geçmişte yapılan benzer uygulamaların işe yaramadığı göz önüne alınırsa bu uygulamayı durdurmayı düşünür müsünüz?
Cevap 2. – Kahramanmaraş İli Türkoğlu İlçesi sınırları dahilinde bulunan Gavur Gölünün kurutulması Bakanlığımızın görev alanı içerisinde bulunmamaktadır.
Ancak Kahramanmaraş Devlet Su İşleri XX Bölge Müdürlüğünden alınan bilgilerden; sözkonusu müdürlük tarafından “Sağlık Ovası Kurutması Proje”si kapsamında bahse konu alanın 7125 hektarlık kısmının kurutularak 1966 yılında işletmeye açıldığı, bu alanın “Kılavuzlu Sulaması Projesi”nin kapsamına alındığı, dolayısı ile bundan böyle yapılacak drenaj ve sulama işlemlerininde bu proje kapsamında gerçekleştirileceği ve bunun dışında da başka bir işlem yapılmayacağı anlaşılmıştır.
6. – Çorum Milletvekili Vahit Kayırıcı’nın, tarım satış kooperatifleri rekolte beyannamesi konusundaki talimata ilişkin sorusu ve Sanayi ve Ticaret Bakanı Ahmet Kenan Tanrıkulu’nun cevabı (7/1099)
Türkiye Büyük Millet Meclisi Başkanlığına
Delaletlerinizle, aşağıdaki sorumun Sanayi ve Ticaret Bakanı Sayın Ahmet Kenan Tanrıkulu tarafından yazılı olarak cevaplandırılması hususunu saygılarımla arz ederim.    
		27.12.1999
		Vahit Kayırıcı
		Çorum
Tarım Satış Kooperatifi ana sözleşmesinin 49 uncu maddesi aynen;
“Ortaklar ancak kendi üretimleri olan ürünleri kooperatife teslim edebilirler ortaklar her yıl rekolte vaziyetine göre elde edebilecekleri ürün durumu ve muhtemel teslimat miktarını kooperatif yönetim kurulunun tespit edeceği süre içerisinde ve ürün idrakinden önce kooperatife bildirirler. Ortağın taahhüdünü yerine getiremeyecek veya teslimatını büyük ölçüde azalmasına sebebiyet verecek vaziyetlerde ortak ürün idrakinden önce kooperatife yazılı olarak başvurmak zorundadır.”
Ana sözleşmenin 19 uncu maddesine göre bir ortağın genel kurula katılabilmesi için vadesi gelen borçlarını tamamen ödemiş ve teslimini (taahhüt ettiği ürün sayısı birden fazla ise bu ürünlerden her birinin) en az %50’sini teslim etmiş bulunması şarttır. Ancak afetler, bitki ve hayvan hastalıkları gibi kendi elinde olmayan sebeplerden dolayı, teslim taahhütlerinin %50’sini yerine getirmeyen ortaklar, o yıla ait ürünlerin teslimatından önce durumlarını belgeleyerek kooperatife yazılı olarak başvurdukları takdirde genel kurula katılma hakkını kazanırlar denilmektedir.
Ayrıca bakanlığınızın 20.4.1990 tarih ve 6241 sayılı talimatlarıyla ortaklardan mutlaka rekolte beyannamesi alınması ve yine 26.9.1990 tarih ve 14016 sayılı talimatlarıyla bu beyannamelerin nasıl düzenleneceği belirtilmiştir.
Bakanlar Kurulu kararı olarak yürürlüğe konulan bu anasözleşmenin maddelerinde ve yukarıdaki tarih ve sayıları belirtilen talimatlarımızda kooperatif ortaklarının mutlaka her yıl rekolte beyanname verme zorunluluğu getirilmişti. Bu beyannameleri almak ve zamanını belirlemekte ve zamanı bittikten sonra rekolte beyannamesi verenleri notere tastik ettirmekte kooperatif yönetim kurulu görevlendirilmiştir. Bu beyannamelerle taahhüt edilen miktarı %50’sini kooperatifine teslim etmeyen ortağın genel kurula katılma hakkı mümkün değilken, bakanlığınıza bağlı bölgemde faaliyet gösteren Karadeniz Birlik, ana sözleşmenin bu maddelerini verdiğiniz talimatlara uymayarak yıl içinde rekolte beyannamesini vermeyen ve fakat kooperatife ürün teslim eden ortakların genel kurula katılmaları yönünde talimat vermektedir. Ürün teslim eden ortaklar yukarıda yazılı olan bu konuları bakanlığınıza yazılı olarak sordukları halde sorularına cevap alamamışlardır.
Bu talimatta ortak yıl içinde beyanname vermediyse eski yıllarda verilen en son beyanname esas alınır denilmektedir.
1. – Bu talimat Anayasanın eşitlik ilkesine, ana sözleşmenin ilgili maddelerine aykırı değil midir?
2. – Son verilen rekolte bayannamesinin tarihi 5 yılı aşmış ise zaman aşımına uğramış sayılmaz mı?
3. – Bu talimatla görevini yapan ile yapmayan arasında büyük bir haksızlık yaratılmış olmaz mı?
4. – Buna göre rekolte beyannamesi vermeyip mal teslim ederek görevini yerine getirmeyen ve başkalarının hakkına tecavüz eden bir kooperatif ortağının genel kurula katılma hakkı bulunabilir mi?
5. – Eski bir Bakanın birilerini korumak için Ana Sözleşmeye aykırı olarak verdiği talimatın halen uygulamaya devam edilmesi uygun mudur?
	T.C.
	Sanayi ve Ticaret Bakanlığı	4.2.2000
	Basın ve Halkla İlişkiler Müşavirliği
	Sayı: B.14.0.BHİ.01-42
Konu: Yazılı soru önergesi
Türkiye Büyük Millet Meclisi Başkanlığına
İlgi: 5.1.2000 tarih ve A.01.0.GNS.0.10.00.02-7/1099-3366/8385 sayılı yazınız.
Çorum Milletvekili Vahit Kayırıcı’nın “Tarım Satış Kooperatifleri rekolte beyannamesi konusundaki talimata” ilişkin olarak tarafımdan cevaplandırılmasını istediği (7/1099) esas nolu yazılı soru önergesiyle ilgili cevabımız ekte takdim edilmiştir.
Bilgilerinizi ve gereğini arz ederim.
		Ahmet Kenan Tanrıkulu
		Sanayi ve Ticaret Bakanı

Çorum Milletvekili Sayın Vahit Kayırıcı’nın Yazılı Sorularına İlişkin Cevaplarımız

Cevap 1-5. – Tarım Satış Kooperatifi Anasözleşmesinin 19 uncu maddesinde bir ortağın genel kurul toplantısına katılabilmesi için vadesi gelen borçlarını tamamen ödemiş ve teslimini taahhüt ettiği ürünün en az % 50’sini teslim etmiş olması şartı aranmakta, 49 uncu maddesinde de; ortakların her yıl rekolte durumuna göre elde edebilecekleri ürün durumu ile taahhüt ettikleri ürün teslim miktarını, kooperatif yönetim kurulunun belirleyeceği süre içinde ürün idrakinden önce kooperatife bildirecekleri öngörülmektedir.
Kooperatif Anasözleşmesinde, 49 uncu maddede belirtilen rekolte beyannamesini iş yılı içinde ortağı olduğu kooperatife vermeyen bir ortak hakkında ne gibi bir işlem yapılacağına ilişkin herhangi bir hüküm yer almamakta, sadece taahhüt ettiği ürünün en az % 50’sini teslim etmeyen ortağın genel kurula katılamayacağı hüküm altına alınmaktadır.
Bakanlığımızca tüm birliklere gönderilen 20.4.1990 günlü 6244 sayılı genelge ve Karadenizbirliğe ayrıca 15.3.1995 tarihinde gönderilen 4364 sayılı talimatımızla; ürün teslim eden ortakların, genel kurul toplantılarına katılma hakkından mahrum bırakılmaması bakımından kooperatife verdikleri son rekolte beyannamesine göre değerlendirme yapılması esası getirilmiş ve buna göre iş yılı içinde en az % 50 ürün teslim taahhüdünü yerine getiren ortakların genel kurul toplantılarına katılabilmeleri sağlanmıştır. Bu uygulamanın Kooperatif Anasözleşmesi hükümlerine aykırı bir yönü de bulunmamaktadır.
Yukarıda belirtildiği üzere, rekolte beyannamesi ile ilgili söz konusu Bakanlığımız talimatı sadece Karadeniz Birliğe değil Bakanlığımıza bağlı tüm birliklere gönderilmiş ayrıca 1999 yılı içinde ortakların kooperatif genel kurullarına katılımlarının artırılması amacıyla Trakyabirlik ve Marmarabirlik’e de bu yönde talimatlar verilmiştir.
Söz konusu Bakanlığımız talimatları Anayasanın eşitlik ilkesine ve Anasözleşmenin ilgili maddelerine bir aykırılık oluşturmamakta, aksine ürün tesliminde bulunan ancak rekolte beyannamesi vermeyen bir ortağın genel kurul toplantısına katılma hakkını kullanmasıyla eşitlik yaratılmış olmaktadır.
Cevap 2. – Rekolte beyannamesi ortağın elde edeceği ürün miktarını gösteren bir belge niteliğinde olup, zaman aşımına uğraması söz konusu değildir. Ortağın herhangi bir nedenle rekolte bayannamesi verememesi ancak ürün tesliminde bulunması durumunda son rekolte beyannamesine göre her zaman değerlendirme yapılabilmektedir.
Cevap 3-4. – Ortakların her yıl rekolte beyannamesi vermeleri Birlik Anasözleşmesi hükmü olmakla birlikte, ortağın esas görevi sadece rekolte beyannamesi vermek değil ürün teslim taahhüdünü de yerine getirmektir. Rekolte beyannamesi vermek ürün teslim taahhüdünü yerine getirmek anlamına gelmemektedir. Rekolte beyannamesi vermeyen ancak ürün teslim taahhüdünü yerine getiren bir ortağın genel kurula katılmasıyla ortaklık yükümlülüğünü yerine getirmiş olmakta başka bir ortağın hakkını da ihlal etmemektedir.
7. – Ankara Milletvekili Saffet Arıkan Bedük’ün, hükümetçe el konulan bankaların reklam harcamalarına ilişkin sorusu ve Adalet Bakanı Hikmet Sami Türk’ün cevabı (7/1102)
Türkiye Büyük Millet Meclisi Başkanlığına
Aşağıdaki sorularımın Adalet Bakanı Sayın Hikmet Sami Türk tarafından yazılı olarak cevaplandırılması hususunda gereğini arz ederim.
		Saffet Arıkan Bedük
		Ankara
Geçtiğimiz günlerde hükümetçe el konulan 5 bankanın son aylardaki reklam kampanyalarında milyonlarca dolar harcanmış ve 250 dolara hesap açmak suretiyle orta direk vatandaşlarımızın parasına el konulmuştur.
1. – Türkiye’nin dışında Dünyanın hangi ülkelerinde, bir bankanın kendi sermayesinden daha çok bir parayı reklam kampanyası izin ayırmasına izin verilmiştir? Böyle bir uygulamanın yargı kararlarımızda herhangi bir müeyyidesi var mıdır? Varsa bu müeyyideler nelerdir?
2. – Adı geçen bankaların içi bir günde boşaltılmadığına göre, bu bankalarda örgütlü suç işlendiği iddiaları gündemde yer almaktadır. Bu iddiaların araştırılması için Cumhuriyet Savcılığına talimat vermeyi düşünüyor musunuz?	
	T.C.
	Adalet Bakanlığı	10.2.2000
	Bakan: 140
Türkiye Büyük Millet Meclisi Başkanlığına
İlgi: Kanunlar ve Kararlar Dairesi Başkanlığı ifadeli, 5.1.2000 tarihli ve A.01.0.GNS.0.10. 00.02-7/1102-3381/8406 sayılı yazınız.
İlgi yazınız ekinde alınan, Ankara Milletvekili Saffet Arıkan Bedük tarafından Bakanlığımıza yöneltilen ve yazılı olarak cevaplandırılması istenilen 7/1102-3381 Esas Nolu soru önergesine verilen cevap örneği iki nüsha halinde ilişikte sunulmuştur.
Bilgilerinize arz ederim.
		Prof. Dr. Hikmet Sami Türk
		Adalet Bakanı
Sayın Saffet Arıkan Bedük Ankara Milletvekili TBMM
Bakanlığımıza yönelttiğiniz ve yazılı olarak cevaplandırılmasını istediğiniz 7/1102-3381 Esas Nolu soru önergesinin cevabı aşağıda belirtilmiştir.
18.6.1999 tarihli ve 4389 sayılı Bankalar Kanununun 19 uncu maddesinin (1) numaralı fıkrasının (d) bendine göre, bankaların ilan ve reklamlarında uyacakları esas ve şartlar tür, şekil, nitelik ve miktarları itibarıyla Türkiye Bankalar Birliği tarafından tespit edilmektedir. Aynı maddenin (5) numaralı fıkrasında, Birliğin aldığı genel ya da özel nitelikteki karar ve tedbirlere zamanında ve tam olarak uymayan üyeler hakkında Birlik Yönetim Kurulunca para cezası uygulanması müeyyidesi yer almaktadır.
Cumhuriyet savcılarının hangi hallerde soruşturma başlatabilecekleri 1412 sayılı Ceza Muhakemeleri Usulü Kanununun 153 üncü maddesinde düzenlenmiş ve Cumhuriyet savcısının ihbar veya herhangi bir suretle bir suçun işlendiği zehabını verecek bir hale muttali olur olmaz kamu davası açmaya mahal olup olmadığına karar vermek üzere hemen işin hakikatini araştırmaya mecbur olduğu ifade edilmiştir.
Bankalar Kanununun 3 üncü maddesinin (1) numaralı fıkrasında, “Bu Kanun ve ilgili diğer mevzuatın, Kanunda gösterilen yetkiler çerçevesinde düzenlemeler de yapmak suretiyle uygulanmasını sağlamak, uygulamayı denetlemek ve sonuçlandırmak, tasarrufların güvence altına alınmasını temin etmek ve Kanunla verilen diğer görevleri yapmak ve yetkileri kullanmak üzere kamu tüzel kişiliğini haiz, idarî ve malî özerkliğe sahip “Bankacılık Düzenleme ve Denetleme Kurumu” kurulmuştur. Kurum, tasarruf sahiplerinin haklarını ve bankaların düzenli ve emin bir şekilde çalışmasını tehlikeye sokabilecek ve ekonomide önemli zarar doğurabilecek her türlü işlem ve uygulamaları önlemek, kredi sisteminin etkin bir şekilde çalışmasını sağlamak üzere gerekli karar ve tedbirleri almak ve uygulamakla yükümlü ve yetkilidir. Kurumun merkezi Ankara’dadır. Kurum gerekli gördüğü yerlerde teşkilât kurabilir.” hükmü yer almaktadır.
Aynı Kanunun 22 nci maddesinde, adlî suç ve cezalar düzenlenmiş, 24 üncü maddesinin (1) numaralı fıkrasında, bu Kanunla belirtilen cezalara ilişkin suçlardan dolayı kovuşturma yapılmasının, Kurumun Cumhuriyet Başsavcılığına yazılı başvuruda bulunmasına bağlı olduğu, bu başvuru ile Kurumun müdahil sıfatını kazanacağı belirtilmiş, Geçici 1 inci maddenin (c) bendinde ise, Kurumun faaliyete başlayacağı tarihe kadar, bu Kanunla Kuruma veya Kurula verilen görev ve yetkilerin ilgisine göre, mülga 3182 sayılı Bankalar Kanunununda belirtilen Bakanlar Kurulu, Bakan, Hazine Müsteşarlığı ile bankalar yeminli murakıpları ve yardımcıları, Merkez Bankası ve Tasarruf Mevduatı Sigorta Fonu tarafından kullanılmaya devam olunacağı, 3182 sayılı Bankalar Kanununda yer almayan ve bu Kanunla getirilen düzenlemelerle ilgili yetkilerin, Kurumun faaliyete başlayacağı tarihe kadar ilgili Bakan tarafından kullanılacağı hükme bağlanmıştır.
21.12.1999 tarih ve 99/13765 sayılı Bakanlar Kurulu Kararı ile Tasarruf Mevduatı Sigorta Fonuna devredilmiş olan bankalar nezdinde yapılan incelemelerde mevzuata aykırılık tespit edildiği takdirde, mevzuat hükümleri çerçevesinde sorumlular hakkında Cumhuriyet savcılıklarına suç duyurusunda bulunulması da dahil gerekli tüm işlemlerin tesis edilmekte olduğu Devlet Bakanlığının 28.1.2000 tarihli ve B.02.1.HM.0.BAK.02.02/BG-07098 sayılı yazısından anlaşılmıştır.
Ayrıca, soru önergesinin (1) numaralı bölümünde belirtilen türde bir yargı kararı bulunup bulunmadığını da Ankara, İstanbul ve İzmir Cumhuriyet Başsavcılıklarından araştırılmış, alınan cevaplarda bu yer mahkemelerince verilmiş bir karar bulunmadığı bildirilmiştir.
Bilgilerinize arz ederim.
		Prof. Dr. Hikmet Sami Türk
		Adalet Bakanı
8. – Adana Milletvekili Yakup Budak’ın;
– Feke-Saimbeyli Tufanbeyli yoluna,
– Adana-Karaisalı yoluna,
– Adana Mansurlu yoluna,
İlişkin soruları ve Bayındırlık ve İskân Bakanı Koray Aydın’ın cevabı (7/1109, 1111, 1118)
Türkiye Büyük MilletMeclisi Başkanlığına
Aşağıdaki sorularımın Bayındırlık ve İskân Bakanı Sayın Koray Aydın tarafından yazılı cevaplandırılmasına daleletlerinizi arz ederim.	27.12.1999
		Yakup Budak
		Adana
Feke-Saimbeyli-Tufanbeyli yolu çok virajlı olması nedeniyle sık sık kazalara neden olmakta ve yol çok çabuk bozulmaktadır. Daha önce Kozan ile Feke ilçeleri arasında güzergâh değişikliği için de çalışmalar yapılmıştı. Yol iyileştirme çalışmaları ve güzergâh değişikliği vatandaşlarımızın ulaşım sorununu çözmede önem arz etmektedir.
1. – Feke-Saimbeyli-Tufanbeyli yolu iyileştirme çalışmalarını ve Kozan-Feke arası güzergâh değişikliği nezaman yapmayı düşünüyorsunuz?
2. – Feke-Saimbeyli-Tufanbeyli yolu iyileştirme çalışmalarını ve Kozan-Feke arası güzergâh değişikliği için 2000 malî yılında ödenek ayrılması planlanmakta mıdır?
Türkiye Büyük MilletMeclisi Başkanlığına
Aşağıdaki sorularımın Bayındırlık ve İskân Bakanı Sayın Koray Aydın tarafından yazılı cevaplandırılmasına daleletlerinizi arz ederim.	27.12.1999
		Yakup Budak
		Adana
Adana-Karaisalı yolu, yolcu taşımanın yanında orman ürünleri ile Adana’daki inşaatların ihtiyacı olan çakıl ve kum gibi malzeme taşımacılığı açısından büyük önem arz etmektedir. Yıllar önce yapılan yol çok virajlı olması nedeniyle sık sık kazalara neden olmakta ve yol çok çabuk bozulmaktadır.
1. – Adana-Karaisalı yolu güzergâh değişikliği ve iyileştirme çalışmaları için ne kadar ödenek ayrılmıştır?
2. – Söz konusu yolun ne zaman bitirilmesi planlanmaktadır?
Türkiye Büyük MilletMeclisi Başkanlığına
Aşağıdaki sorularımın Bayındırlık ve İskân Bakanı Sayın Koray Aydın tarafından yazılı cevaplandırılmasına daleletlerinizi arz ederim.	27.12.1999
		Yakup Budak
		Adana
Adana-Mansurlu yolundan İskenderun Demir Çelik Fabrikasına maden taşımacılığı yapılmaktadır. Kışın maden taşıma işi Kayseri ve Niğde üzerinden yapılmaktadır. 190 kilometrelik yol 450 kilometreye çıkmaktadır. Bu durum büyük ekonomik kayıplara neden olmaktadır.
1. – Adana-Mansurlu yolunda kışın da maden taşınabilecek şekilde iyileştirme ve genişletme çalışmaları yapmayı planlamakta mısınız?
2. – Adana-Mansurlu yolu iyileştirme çalışmalarını ne zaman yapmayı planlamaktasınız?
3. – Yukarıda bahsedilen yol iyileştirme çalışmaları için 2000 malî yılında ne kadar ödenek ayırmayı düşünmektesiniz?
	T.C.
	Bayındırlık ve İskân Bakanlığı	4.2.2000
	Araştırma, Planlama ve Koordinasyon
 Kurulu Başkanlığı
	Sayı: B.09.0.APK.0.22.00.00.17/130
Konu: Yazılı soru önergesi
Türkiye Büyük MilletMeclisi Başkanlığına
İlgi: TBMMGenel Sekreterliğinin 11.1.2000 gün ve A.0.GNS.0.10.00.02/3643 sayılı yazısı.
İlgi yazı ekinde alınan Adana Milletvekili Yakup Budak’ın (7/1109-3396), (7/1111-3398) ve (7/1118-3405) Esas Nolu Yazılı Soru Önergeleri incelenmiş olup, cevapları ekte sunulmuştur.
Bilgilerinize arz ederim.
		Koray Aydın
		Bayındırlık ve İskân Bakanı
Adana Milletvekili Yakup Budak’ın (7/1109-3396) Esas Nolu Yazılı Soru 
Önergesinin Soru ve Cevapları
Sorular:
Feke-Saimbeyli-Tufanbeyli yolu çok virajlı olması nedeniyle sık sık kazalara neden olmakta ve yol çok çabuk bozulmaktadır. Daha önce Kozan ile Feke ilçeleri arasında güzergâh değişikliği için de çalışmalar yapılmıştı. Yol iyileştirme çalışmaları ve güzergâh değişikliği vatandaşlarımızın ulaşım sorununu çözmede önem arz etmektedir.
1. – Feke-Saimbeyli-Tufanbeyli yolu iyileştirme çalışmalarını ve Kozan-Feke arası güzergâh değişikliği nezaman yapmayı düşünüyorsunuz?
2. – Feke-Saimbeyli-Tufanbeyli yolu iyileştirme çalışmalarını ve Kozan-Feke arası güzergâh değişikliği için 2000 malî yılında ödenek ayrılması planlanmakta mıdır?
Cevaplar:
1. – 140 km.lik Kozan-Feke-Saimbeyli-Tufanbeyli-6.Bl.Hd. yolunun 2 kısım halinde ihale edilen proje çalışmalarına Karayolları Genel Müdürlüğümüzce gerektikçe bakım ve onarım hizmetleri yapılmaktadır.
2. – 2000 yılında gerekli ödeneğin verilmesi halinde proje çalışmalarının bitirilmesi hedeflenmekte olup, yılı ödeneği henüz kesinleşmemiştir.
Adana Milletvekili Yakup Budak’ın (7/1111-3398) Esas Nolu Yazılı Soru 
Önergesinin Soru ve Cevapları
Sorular:
Adana-Karaisalı yolu, yolcu taşımanın yanında orman ürünleri ile Adana’daki inşaatların ihtiyacı olan çakıl ve kum gibi malzeme taşımacılığı açısından büyük önem arz etmektedir. Yıllar önce yapılan yol çok virajlı olması nedeniyle sık sık kazalara neden olmakta ve yol çok çabuk bozulmaktadır.
1. – Adana-Karaisalı yolu güzergâh değişikliği ve iyileştirme çalışmaları için ne kadar ödenek ayrılmıştır?
2. – Söz konusu yolun ne zaman bitirilmesi planlanmaktadır?
Cevaplar:
1. – Adana-Tarsus Ayr.-Karaisalı yolu Km:0+000–7+000 arası önceki yıllarda otoyol inşaatı bünyesinde Karayolları Genel Müdürlüğümüzce Km:7+000–17+000 arası (Salbaş Varyantı) 29.7.1998 tarihinde ihale edilmiş ancak, kamulaştırma işlemleri yapılamadığından yılı içerisinde çalışmalara başlanamamıştır. 1999 yılı için 475 milyar TL. ödenek talebine karşılık verilebilen 101 milyar TL. ödenek ile km:7+000–10+000 arasında altyapı çalışmaları bitirilmiş olup, projenin 2000 yılı ödeneği henüz kesinleşmemiştir.
Mevcut yoldaki fizikî standartların iyileştirilmesi için gerektikçe Karayolları Genel Müdürlüğümüzce bakım ve onarım hizmetleri yapılmaktadır.
2. – (Adana-Tarsus) Ayr.-Karaisalı yolunun ihale konusu km:7+000+17+000 (Otoyol Kavşağı-Salbaş) arası için 1999 yılı fiyatları ile 670 milyar TL. temin edilebildiği takdirde 2000 yılında asfalt seviyesinde bitirilmesi hedeflenmektedir.
Yolun projesi hazır, kamulaştırması tamamlanmış olan km:17+000–36+000 arasındaki kesiminin ise yeterli ödenek temin edilmesi halinde ihale edilmesi planlanmaktadır.
Adana Milletvekili Yakup Budak’ın (7/1118-3405) Esas No.lu Yazılı Soru 
Önergesinin Soru ve Cevapları
Sorular:
Adana-Mansurlu yolundan İskenderun Demir Çelik Fabrikasına maden taşımacılığı yapılmaktadır. Kışın maden taşıma işi Kayseri ve Niğde üzerinden yapılmaktadır. 190 kilometrelik yol 450 kilometreye çıkmaktadır. Bu durum büyük ekonomik kayıplara neden olmaktadır.
1. – Adana-Mansurlu yolunda kışın da maden taşınabilecek şekilde iyileştirme ve genişletme çalışmaları yapmayı planlamakta mısınız?
2. – Adana-Mansurlu yolu iyileştirme çalışmalarını ne zaman yapmayı planlamaktasınız?
3. – Yukarıda bahsedilen yol iyileştirme çalışmaları için 2000 malî yılında ne kadar ödenek ayırmayı düşünmektesiniz?
Cevaplar:
1. – (Adana-Kozan) Ayr.-Mansurlu-6.Bl.Hd. yolu, Kozan ayrımından itibaren 16 km.si asfalt, 7 km.si stabilize ve geri kalan kesimi toprak seviyesinde olan mevcut yolda ulaşımın her mevsim sürekliliğinin sağlanabilmesi amacıyla, fizikî standartların iyileştirilmesi için gerektikçe Karayolları Genel Müdürlüğümüzce bakım ve onarım hizmetleri yapılmaktadır.
2. – 104 km.lik (Adana-Kozan) Ayr.-Mansurlu-6.Bl.Hd. yolunun km: 0+000–42+000 (Kozan Ayr.-Çömlük (Gökdere Köprüsü) arası Karayolları Genel Müdürlüğümüzce 1997 yılında ihale edilmiş, çalışmalara 1998 yılında başlanabilmiştir. 1999 yılı için verilebilen 101 milyar TL. ödenek ile de km:12+500–19+500 arasında altyapı çalışmaları bitirilmiştir. Güzergahın projesi hazır olan 62 km.lik Gökdere köprüsü-Mansurlu-6.Bl.Hd. bölümünün de yeterli ödenek temin edilmesi halinde ihale edilmesi planlanmaktadır.
3. – (Adana-Kozan) Ayr.–Mansurlu-6.Bl.Hd. yolunun mevcut ihale kapsamındaki km:0+000–42+000 (Kozan Ayr. –Gökdere köprüsü) arasının asfalt seviyesinde bitirilebilmesi için 1999 yılı fiyatları ile 4 350 milyar TL. ödeneğe ihtiyaç olup, projenin 2000 yılı ödeneği henüz kesinleşmemiştir. Verilecek ödenek oranında km:0+000–23+000 arasında yol inşaatına devam edilecektir.
9. – İstanbul Milletvekili Mustafa Baş’ın, TRT’ye ilişkin sorusu ve Devlet Bakanı Mehmet Ali İrtemçelik’in cevabı (7/1123)
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Yüksel Yalova tarafından yazılı olarak cevaplandırılmasına delaletlerinizi saygılarımla arz ederim.	29.12.1999
		Mustafa Baş
		İstanbul
1. – TRT Genel Müdürü Yücel Yener döneminde kaç personel alındı?
2. – Özel TV ve gazetelerde görev yapan ve işinden ayrılan kaç personel, ne unvanla kurumda göreve başladı?
3. – Politika’nın Nabzı programını yapan Kurtul Altuğ ile kaç program anlaşması yapılmış, her bir programın kuruma maliyeti ne kadardır?
4. – Basında yeralan haberlerde Ömer Kebapçıoğlu adlı muhabirin sahtecilikten kurumu dolandırdığı tespit edilmiştir. Bu olayda kurumun tutumu ne olmuştur? Bu olaydan sonra muhabiriniz kaç dış geziye katılmıştır?
5. – Yine basında çıkan haberlerde Özel Kalem’de görevli bir memur hanımın Genel Müdür Uzmanı olarak ataması yapılmış, atanma gerekçeleri nelerdir? Müktesebatı yeterli midir?
6. – TRT’nin bir yıllık toplam harcaması ne kadardır? Ne gibi tasarruf tedbirleri uygulama ihtiyacı duymaktasınız? Tasarruf tedbiri uygulamaları var mıdır?
7. – TRT faaliyet giderlerinin ne kadarını elektrik, hasılat payı ve bandrol ücretlerinden karşılamaktadır. Faaliyet dışı gelirlerin toplamı ne kadardır?
8. – Telekom’dan talep edilen pay, faaliyet dışı gelire ne kadar katkı yapacaktır?
9. – Telekom’dan kaç adet verici devir alınmış ve bu vericilerin toplam gideri ne kadardır?
10. – Mc. Kinsey firmasına hazırlatılan yeniden yapılanma raporunun açıklanmama sebebi nedir?
	T.C.
	Devlet Bakanlığı	4.2.2000
	Sayı: B.02.0.0015/139

Türkiye Büyük Millet Meclisi Başkanlığına

İlgi: Türkiye Büyük Millet Meclisi Başkanlığı Genel Sekreterliği Kanunlar ve Kararlar Dairesi Başkanlığının 11.1.2000 tarih ve A.01.0.GNS.0.10.00.02-7/1123-3478/8532 sayılı yazıları.
İstanbul Milletvekili Mustafa Baş’ın Bakanlığımız tarafından cevaplandırılması talebiyle vermiş olduğu 7/1123-3478 sayılı yazılı soru önergesi ile ilgili cevaplarımız aşağıda verilmektedir.
1. – 1997, 1998 ve 1999 yıllarında emeklilik, istifa, ölüm ve bunun gibi çeşitli sebeplerle Türkiye-Radyo Televizyon Kurumu Genel Müdürlüğünden 800 kişi ayrılmıştır. 1.1.1997-31.12.1999 tarihleri arasında ayrılan kişilerin yerine alınan personelin 350’si TRT’nin akitli personeli arasından atanmış, 700’ü ise açıktan mevzuat hükümlerine uygun olarak genel duyurulu ve yetenek sınavı sonucunda atanmıştır. TRT’nin şu andaki toplam personel sayısı 6442’dir. Bu sayı 1994 yılındaki toplam 6255, 1995 yılındaki toplam 6279, 1996 yılındaki toplam 6051 personel sayısı ile karşılaştırıldığında fazla bir farkın olmadığı düşünülmektedir.
2. – Özel TV ve Gazetelerde görev yapanlardan;
Muhabir kadrosuna 	3 kişi,
Uzman kadrosuna 	2 kişi,
Yapım ve Yayım Elemanı kadrosuna 	12 kişi atanmıştır.
3. – Bugüne kadar 88 kez yayınlanan Politikanın Nabzı adlı program, kamuoyunca yakından takip edilmekte ve beğeni ile izlenmektedir. Kamuoyunun bu beğeni ve ilgisi devam ettiği sürece programın yapımına devam edilmesi düşünülmektedir. Haftada bir Pazar günleri yayınlanmakta olan “Politikanın Nabzı” adlı programın bir bölümünün maliyeti 405 000 000.– TL’dır.
4. – Haber Dairesi Başkanlığı personelinden Muhabir Ömer Kebapçıoğlu’nun, Prof. Dr. Necmettin Erbakan’ın Başbakanlığı döneminde izlediği bir gezideki harcamalarla ilgili olarak hakkında şikayet olması üzerine, ilgili hakkında TRT Genel Müdürlüğü Teftiş Kurulu Başkanlığınca soruşturma açılmıştır. Yapılan soruşturma sonucunda adı geçenin TRT’yi bilerek ve isteyerek zarara uğratmadığı, ancak dikkatsizliği ve tedbirsizliğinin olduğu sonucuna varılmıştır.
5. – Adı geçen, atandığı kadroya, bu kadroya atanan diğer personelin atanmasında olduğu gibi, Türkiye Radyo-Televizyon Kurumu Hizmetlerinin Tanımı Bu Hizmetlere Atanacaklarda Aranacak Özel Nitelikler ve Atama Şartları Yönetmeliğinde yeralan şartlar gözönünde bulundurularak mevzuata uygun olarak atanmıştır.
6. – TRTGenel Müdürlüğünde, Anayasa ve 2954 sayılı kanunla verilen görevlerin noksansız yerine getirilmesi ve millî politika gereği yapılması zorunlu yayınların aksamadan sürüdürülebilmesini temin amacıyla harcamalar yapılmakta ve tüm kamu kurum ve kuruluşlarının tâbi olduğu tasarruf tedbirleri TRT’nin bir yayın kurumu olması gözönünde bulundurularak azami bir biçimde uygulanmaktadır.
7. – 1999 yılında faaliyet giderlerinin %55’i elektrik enerjisi hasılatından, %21’i bandrol gelirlerinden, %24’ü ise faaliyet dışı gelirlerden karşılanmıştır.
8. – Telekom Gelirlerinden alınacak pay, TRT’ye yasalarla verilen görevlerinin ifası, Millî Postaların tüm yurtta yaygınlaştırılarak iyi izlenebilmesini sağlamak için işletme, tesis ve yeni yatırım giderlerini karşılamak üzere tamamen verici faaliyetlerine harcanacaktır.
9. – Türk Telekomünikasyon A.Ş.’den TRT’ye devredilen verici sayısı toplamı 5570’dir.
Vericilerin 2000 yılı toplam giderleri yaklaşık 60 trilyon TL.’dır.
10. – Mc. Kinsey firmasına hazırlattırılan yeniden yapılanma ile ilgili Rapor, TRT’de iki kez forum konusu yapılmış, bu foruma Kurum içi katılımın yanında dışarıdan da katılımlar sağlanmış ve ayrıca Rapor Anadolu Ajansı tarafından kamuoyunun bilgisine sunulmuştur.
Saygılarımla arz ederim.
		Mehmet Ali İrtemçelik
		Devlet Bakanı
10. – Kırıkkale Milletvekili Kemal Albayrak’ın;
– Kırıkkale İlinde yapılacak olan yatırımlara,
Tokat Milletvekili M. Ergün Dağcıoğlu’nun;
– Tokat İlindeki yatırımlara,
Aksaray Milletvekili Ramazan Toprak’ın;
– Aksaray İli için planlanan yatırımlara,
İlişkin soruları ve Kültür Bakanı M. İstemihan Talay’ın cevabı (7/1125, 1186, 1220)
Türkiye Büyük Millet Meclisi Başkanlığına
Aşağıdaki sorularımın Kültür Bakanı Sayın İstemihan Talay tarafından yazılı olarak cevaplandırılmasını saygılarımla arz ederim.	24.12.1999
		Kemal Albayrak
		Kırıkkale
1. – Bakanlığınızın halen Kırıkkale İlinde yürüttüğü mevcut yatırım projeleri nelerdir?
Sözkonusu projeler için 1999 yılı itibariyle ne kadar harcama yapılmıştır ve işin bitirilme süresi nedir, 2000 yılında ne kadar ödenek ayrılmıştır?
2. – 2000 malî yılı Bakanlığınız bütçesinde Kırıkkale İlinde halen devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
3. – Bakanlığınızın 2000 yılı bütçesi ve iş programına göre Kırıkkale İli için düşünülen yeni yatırımlar var mıdır? Bu yatırımlar için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?
Türkiye Büyük Millet Meclisi Başkanlığına
Aşağıdaki sorularımın Kültür Bakanı Sayın İstemihan Talay tarafından yazılı olarak cevaplandırılmasına delaletlerinizi saygılarımla arz ederim.	24.12.1999
		M. Ergün Dağcıoğlu
		Tokat
1. – Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
2. – 2000 malî yılı Bakanlığınız bütçesinde Tokat İlinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
3. – Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibarıyle işin gerçekleşme nispeti ne olacaktır?
Türkiye Büyük Millet Meclisi Başkanlığına
Aşağıdaki sorularımın Kültür Bakanı Sayın İstemihan Talay tarafından yazılı olarak cevaplandırılmasına delaletlerinizle arz ederim.	13.1.2000
		Ramazan Toprak
		Aksaray
Sorular:
Bakanlığınızın, Aksaray İli ile ilgili olarak,
1. – 2000 yılı ve sonrası için planlanmış veya planlanması öngörülen yatırımları nelerdir?
2. – Sözkonusu yatırımların fizikî ve malî gerçekleşme oranları ile muhtemel tamamlanma tarihleri nedir?
	T.C.
	Kültür Bakanlığı	7.2.2000
	Araştırma, Planlama ve Koordinasyon
	Kurulu Başkanlığı
	Sayı: B.16.0.APK.0.12.00.01.940-50
Konu: Yazılı soru önergesi
Türkiye Büyük Millet Meclisi Başkanlığına
İlgi: TBMM Başkanlığı KAN.KAR.MÜD.’nün 25 Ocak 2000 gün ve A.01.0.GNS.0.10.00.02-3887 sayılı yazısı.
Kırıkkale Milletvekili Sayın Kemal Albayrak’ın “Kırıkkale İlinde yapılacak olan yatırımlara ilişkin” 7/1125-3409 esas no.lu yazılı soru önergesi (EK-1), Tokat Milletvekili Sayın Mehmet Ergün Dağcıoğlu’nun “Tokat İlindeki yatırımlara ilişkin” 7/1186-3473 esas no.lu yazılı soru önergesi (EK-2), Aksaray Milletvekili Sayın Ramazan Toprak’ın “Aksaray İli için planlanan yatırımlara ilişkin” 7/1220-3679 esas no.lu yazılı soru önergesinin (EK-3) cevapları hazırlanarak ekte sunulmaktadır.
Bilgilerinize arz ederim.
		M. İstemihan Talay
		Kültür Bakanı
		Ek: 1
Cevap 1-2.– Kırıkkale Kültür Merkezi: Bakanlığımız yatırım programında 95H040040 proje numarası ile yer almaktadır.
1999 Malî Yılı Bütçe Kanunun 10/a maddesine göre keşif bedelinin %10’una tekabül eden ödeneği bulunmadığından ihale edilememiştir. 2000 Malî Yılı yatırım programında söz konusu kültür merkezi için 1 milyar TL. ödenek ayrılmıştır.
Kırıkkale-Hasandede Kültür Merkezi: Bakanlığımız 2000 Malî Yılı Yatırım Programında 91H040900 proje numarası ile ödeneği Başbakanlık Toplu Konut İdaresi Geliştirme ve Destekleme Fonundan karşılanmaktadır. 1999 yılı sonu itibariyle toplam harcaması 128,284 milyar TL. olmuştur. Fizikî gerçekleşmesi %10 seviyesinde olup, 2000 Malî Yılı Yatırım Programında 150 milyar TL. ödenek tahsis edilmiştir. Serbest bırakılan ödenekler çerçevesinde yapım çalışmalarına devam edilmektedir. Yeterli ödeneklerin sağlanması halinde önümüzdeki yıllarda Kırıkkale-Hasandede Kültür Merkezi tamamlanarak hizmete açılacaktır.
Kırıkkale-Keskin Kültürevi: Bakanlığımız 2000 Malî Yılı Yatırım Programında 97H040270 proje numarası ile yer almaktadır. Ödenek yetersizliği nedeniyle ihalesi yapılamamıştır.
Cevap 3. – Bakanlığımıza Kültür Merkezi ve Kültürevi yapımı için ayrılan ödeneklerin yetersiz olması ve Başbakanlığın 1999/6 sayılı genelgesi çerçevesinde 2000 yılı yatırım programı hazırlama esaslarının 8 inci ve 9 uncu maddesi gereğince yatırım programına yeni proje teklif edilmemesi nedeniyle Karakeçili, Delici, Sulakyurt ve Balışeyh ilçelerindeki Kültür Merkezi ve Kültürevi yapımları Devlet Planlama Teşkilâtı Müsteşarlığına teklif edilememiştir.
Bu nedenle, 2000 Malî Yılı Yatırım Programında Kırıkkale İli için yeni projeler bulunmamaktadır.
		Ek: 2
Cevap 1-2. : Tokat-Zile Kültür Merkezi: Bakanlığımız 2000 Malî Yılı Yatırım Programında 91H040900 proje numarası ile ödeneği Başbakanlık Toplu Konut İdaresi Geliştirme ve Destekleme Fonundan karşılanmaktadır.
Zile Belediye Başkanlığınca yapımına başlanan ve kaba inşaat seviyesindeki Kültür Merkezi inşaatı, bir protokol çerçevesinde Bakanlığımıza devredilmiştir. Ancak, tasarruf tedbirleri genelgeleri nedeniyle sözkonusu Kültür Merkezi binasının yapım işi bugüne kadar yatırım programımıza alınamamıştır. İnşaatın önümüzdeki yıllarda tamamlanamayacağı anlaşıldığından, Zile Belediye Başkanlığının protokolü fesh edilerek işin Belediye’ye devri konusundaki talebi de dikkate alınarak 27.1.2000 tarih ve 259 sayılı yazı ile Zile Belediye Başkanlığına devredilmiştir.
Cevap 3: Bakanlığımız 2000 Malî Yılı Bütçesi ve iş programına göre Tokat İli için yeni projeler bulunmamaktadır.
		Ek: 3
Cevap 1-2. – Aksaray Kültür Merkezi: Bakanlığımız 2000 Malî Yılı Yatırım Programında 91H040900 proje numarası ile ödeneği Başbakanlık Toplu Konut İdaresi Geliştirme ve Destekleme Fonundan karşılanmaktadır.
2000 Malî Yılı Yatırım Programına göre; 1999 yılı sonu itibari ile toplam harcaması 182,546 milyar TL. olmuş, fizikî gerçekleşmesi %30 seviyesindedir. 2000 yılında 250 milyar TL. ödenek tahsis edilmiştir.
Söz konusu Kültür Merkezi inşaatının ödeneği çerçevesinde yapım çalışmalarına devam edilmektedir. 1999 yılı birim fiyatları ile inşaatın tamamlanabilmesi için 900 milyar TL. ödeneğe daha ihtiyaç duyulmaktadır.
Yeterli ödeneğin sağlanması halinde önümüzdeki yıllarda yapımı tamamlanarak hizmete açılabilecekir.
11. – Kırıkkale Milletvekili Kemal Albayrak’ın;
– Kırıkkale İlinde yapılacak yatırımlara,
Tokat Milletvekili M. Ergün Dağcıoğlu’nun;
– Tokat İlindeki yatırımlara,
Antalya Milletvekili Mehmet Zeki Okudan’ın;
Ziraî ilaç zehirlenmesine ve avlanma yasağı uygulamasına,
Aksaray Milletvekili Ramazan Toprak’ın;
– Aksaray İli için planlanan yatırımlara,
İlişkin soruları ve Orman Bakanı Nami Çağan’ın cevabı (7/1126, 1189, 1199, 1218)
Türkiye Büyük Millet Meclisi Başkanlığına
Aşağıdaki sorularımın Orman Bakanı Sayın Nami Çağan tarafından yazılı olarak cevaplandırılmasını saygılarımla arz ederim.	24.12.1999
		Kemal Albayrak
		Kırıkkale
1. – Bakanlığınızın halen Kırıkkale İlinde yürüttüğü mevcut yatırım projeleri nelerdir?
Söz konusu projeler için 1999 yılı itibarıyla ne kadar harcama yapılmıştır ve işin bitirilme süresi nedir, 2000 yılında ne kadar ödenek ayrılmıştır?
2. – 2000 Malî Yılı Bakanlığınız bütçesinde Kırıkkale İlinde halen devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
3. – Bakanlığınızın 2000 yılı bütçesi ve iş programına göre Kırıkkale İli için düşünülen yeni yatırımlar var mıdır? Bu yatırımlar için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?
Türkiye Büyük Millet Meclisi Başkanlığına
Aşağıdaki sorularımın Orman Bakanı Sayın Nami Çağan tarafından yazılı olarak cevaplandırılmasına delaletlerinizi saygılarımla arz ederim.	24.12.1999
		M. Ergün Dağcıoğlu
		Tokat
1. – Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmıştır ve işin bitirilme seviyesi ne olmuştur?
2. – 2000 malî yılı Bakanlığınız bütçesinde Tokat İlinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
3. – Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibarıyle işin gerçekleşme nispeti ne olacaktır?
Türkiye Büyük Millet Meclisi Başkanlığına
Aşağıdaki sorumun Orman Bakanı Sayın Nami Çağan tarafından yazılı olarak cevaplandırılmasını delaletlerinizle arz ederim.
Saygılarımla.
		Mehmet Zeki Okudan
		Antalya
1. – Ziraî ilaç zehirlenmesi ve bilinçsiz avlanma nedeniyle av hayvanlarının sayısı her geçen gün nesli tükenecek kadar azalmaktadır.
Bu konuda, avlanmanın 5 yıl süre ile yasaklanması ve ziraî ilaç kullanımının denetlenmesi gibi benzeri tedbirler almayı düşünüyor musunuz?
Türkiye Büyük Millet Meclisi Başkanlığına
Aşağıdaki sorularımın Orman Bakanı Sayın Nami Çağan tarafından yazılı olarak cevaplandırılmasını delaletlerinizle arz ederim.	13.1.2000
		Ramazan Toprak
		Aksaray
Sorular:
Bakanlığınızın, Aksaray İli ile ilgili olarak,
1. – 2000 yılı ve sonrası için planlanmış veya planlanması öngörülen yatırımları nelerdir?
2. – Sözkonusu yatırımların fizikî ve malî gerçekleşme oranları ile muhtemel tamamlanma tarihleri nedir?
	T.C.
	Orman Bakanlığı	7.2.2000
	Araştırma Planlama ve Koordinasyon 
	Kurulu Başkanlığı
	Koordinasyon ve Mevzuat Dairesi Başkanlığı
	Sayı: KM.1.SOR/101-336
Konu: Yazılı soru önergesi
Türkiye Büyük Millet Meclisi Başkanlığına
(Kanunlar ve Kararlar Dairesi Başkanlığı)
İlgi: TBMM’nin 25.1.2000 tarih ve A.01.0.GNS.0.10.00.02-3891 sayılı yazısı.
İlgi yazı ekinde alınan Kırıkkale Milletvekili Sayın Kemal Albayrak’ın 7/1126 Tokat Milletvekili Sayın Mehmet Ergün Dağcıoğlu’nun 7/1189, Antalya Milletvekili Sayın Dr. Mehmet Zeki Okudan’ın 7/1199, Aksaray Milletvekili Sayın Ramazan Toprak’ın 7/1218 esas sayılı yazılı soru önergeleri Bakanlığımızca incelenmiş olup, cevabi yazılarımız ilişikte gönderilmektedir.
Arz ederim.
		Prof. Dr. Nami Çağan
		Orman Bakanı
Antalya Milletvekili Sayın Dr. Mehmet Zeki Okudan’ın Ziraî İlaç Zehirlenmesine ve Avlanma Yasağı Uygulanmasına İlişkin 7/1199 Esas No.lu Yazılı Soru Önergesi Hakkında Orman Bakanlığının Cevabı
Bilinçsiz avlanmanın önlenmesi gayesi ile Millî Parklar ve Av Yaban Hayatı Genel Müdürlüğümüz ile Orman Genel Müdürlüğümüz arasında düzenlenen protokol gereğince, hazırlanan aylık programlar ile av koruma ve kontrol çalışmaları etkin bir şekilde sürdürülmektedir.
Ayrıca avcıların bilinçlendirilmesi gayesi ile eğitim çalışmaları da sürdürülmektedir. Bu kapsamda hazırlanan eğitim notu basılı hale getirilerek avcı dernekleri vasıtası ile avcıların eğitimi sağlanacaktır.
Av sektörünün ekonomik boyutu da dikkate alınarak, avcılığın 5 yıl gibi uzun bir süre ile yasaklanmasının uygun olmayacağı düşünülmektedir. Av kaynakları kendini kısa sürede yenileyebilen kaynaklar olduğundan, konulan yasaklara uyulması ve avlanmanın kısıtlı olarak yapılması halinde avcılık etkinliğinin sürdürülmesinde sakınca görülmemektedir.
Ziraî ilaçların denetlenmesi görevi Tarım ve Köyişleri Bakanlığına ait olup, ilgili Bakanlıkça aşırı ilaç kullanımının önlenmesi gayesi ile çiftçi eğitimi çalışmaları yapılmaktadır. Ayrıca, ziraî mücadele ilaçlarının suları kirletmesi ve bazı ilaçların doğaya verdiği zararın önlenmesi Çevre Bakanlığının da içinde bulunduğu çeşitli Bakanlıkların görev alanına girmektedir.
Tokat Milletvekili Sayın M. Ergün Dağcıoğlu’nun Tokat İlindeki Yatırımlara İlişkin 
7/1189 Esas No.lu Yazılı Soru Önergesi Hakkında Orman Bakanlığının Cevabı
1. – Bakanlığımızca 1999 yılında Tokat İlinde; 100 hektar yeni ağaçlandırma, 1065 hektar ağaçlandırma bakımı, 1310 hektar erozyon kontrolu bakımı, 11.732 hektar orman kadastrosu, 9+050 km. yeni orman yolu yapımı gerçekleştirilmiş olup, bu yatırımlar için toplam 151 808 000 000 TL. harcama yapılmıştır.
2. – Yatırım projelerimiz yıllık olup, yılı içinde yapılamayan işler kalmakta veya sonraki yıllarda programa alınarak yapılmaktadır. 2000 yılında Tokat İlinde devam eden proje bulunmamaktadır.
3. – 2000 yılında Tokat İlinde; 300 hektar ağaçlandırma, 400 hektar erozyon kontrolu, 1 300 000 adet fidan üretimi, 600 kg. tohum üretimi, orman köyleri etüd planlama, 10 000 hektar orman kadastrosu, 6 km. yeni orman yolu yapımı, 7 km. orman yolu sanat yapısı, 6 km. orman yolu aplikasyonu ve 420 000 hektar orman amenajmanı yatırım projeleri için toplam 517 675 000 000 TL. ödenek tahsis edilmiştir. Yatırımlar verilen ödenekler çerçevesinde yılı içinde bitirilecektir.
Kırıkkale Milletvekili Sayın Kemal Albayrak’ın Kırıkkale İlinde Yapılacak Olan Yatırımlara 
İlişkin 7/1126 Esas No.lu Yazılı Soru Önergesi Hakkında Orman Bakanlığının Cevabı
1. – Bakanlığımızca 1999 yılı içinde Kırıkkale İlinde; 120 hektar yeni ağaçlandırma, 220 hektar ağaçlandırma bakımı, 150 hektar erozyon kontrolu bakımı gerçekleştirilmiş olup, toplam 107 719 000 000 TL. harcama yapılmıştır.
2. – Yatırım projelerimiz yıllık olup, yılı içinde yapılamayan işler kalmakta veya sonraki yıllarda programa alınarak yapılmaktadır. 2000 yılında Kırıkkale İlinde devam eden proje bulunmamaktadır.
3. – 2000 yılında Kırıkkale İline; ağaçlandırma, erozyon kontrolu, fidan üretimi, orman kadastrosu ve 1 adet haberleşme tesisi için toplam 99 332 000 000 TL. yatırım ödeneği tahsis edilmiştir. Yıl sonu itibariyle verilen ödenek çerçevesinde planlanan yatırımlar bitirilecektir.
Aksaray Milletvekili Sayın Ramazan Toprak’ın Aksaray İli İçin Planlanan Yatırımlara 
İlişkin 7/1218 Esas No.lu Yazılı Soru Önergesi Hakkında Orman Bakanlığının Cevabı
1. – 2000 yılında Aksaray İlinde; 213 hektar ağaçlandırma, 70 hektar erozyon kontrolu, 200 000 adet fidan üretimi, 750 kg. tohum üretimi ve 10 000 hektar orman kadastrosu yatırımları için toplam 68 585 000 000 TL. ödenek tahsis edilmiştir. Bütçe imkanları ölçüsünde bu tür yatırımlara daha sonraki yıllarda da devam edilecektir.
2. – Bütçe ile verilen ödenekler çerçevesinde yatırımlar yılı içerisinde bitirilecektir.
12. – Kırıkkale Milletvekili Kemal Albayrak’ın;
– Kırıkkale İlinde yapılacak yatırımlara,
Tokat Milletvekili M. Ergün Dağcıoğlu’nun;
– Tokat İlindeki yatırımlara,
Aksaray Milletvekili Ramazan Toprak’ın;
– Aksaray İli için planlanan yatırımlara,
İlişkin soruları ve Turizm Bakanı Erkan Mumcu’nun cevabı (7/1127, 1190, 1219)
Türkiye Büyük Millet Meclisi Başkanlığına
Aşağıdaki sorularımın Turizm Bakanı Sayın Erkan Mumcu tarafından yazılı olarak cevaplandırılmasını saygılarımla arz ederim.
		24.12.1999
		Kemal Albayrak
		Kırıkkale

1. Bakanlığınız halen Kırıkkale İlinde yürüttüğü mevcut yatırım projeleri nelerdir?
Sözkonusu projeler için 1999 yılı itibariyle ne kadar harcama yapılmıştır ve işin bitirilme süresi nedir, 2000 yılında ne kadar ödenek ayrılmıştır?
2. 2000 malî yılı Bakanlığınız bütçesinde Kırıkkale İlinde halen devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
3. Bakanlığınızın 2000 yılı bütçesi ve iş programına göre Kırıkkale İli için düşünülen yeni yatırımlar var mıdır? Bu yatırımlar için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?
Türkiye Büyük Millet Meclisi Başkanlığına
Aşağıdaki sorularımın Turizm Bakanı Sayın Erkan Mumcu tarafından yazılı olarak cevaplandırılmasına delaletlerinizi saygılarımla arz ederim.
		24.12.1999
		M. Ergün Dağcıoğlu
		Tokat

1. Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
2. 2000 malî yılı Bakanlığınız bütçesinde Tokat İlinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
3. Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibariyle işin gerçekleşme nispeti ne olacaktır?
Türkiye Büyük Millet Meclisi Başkanlığına
Aşağıdaki sorularımın Turizm Bakanı Sayın Erkan Mumcu tarafından yazılı olarak cevaplandırılmasını delâletlerinizle arz ederim.	13.1.2000
		Ramazan Toprak
		Aksaray
Sorular : 
Bakanlığınızın, Aksaray İli ile ilgili olarak,
1. 2000 yılı ve sonrası için planlanmış veya planlanması öngörülen yatırımları nelerdir?
2. Sözkonusu yatırımların fizikî ve malî gerçekleşme oranları ile muhtemel tamamlanma tarihleri nedir?
	T.C.
	Turizm Bakanlığı	11.2.2000
	Hukuk Müşavirliği
	Sayı : B.170.HKM.0.00.00.00./380-4244
Türkiye Büyük Millet Meclisi Başkanlığı
Genel Sekreterliği
Kanunlar ve Kararlar Dairesi Başkanlığına
İlgi : 25 Ocak 2000 tarih ve 3885 sayılı yazınız,
İlgi yazınız ekinde Bakanlığıma gönderilen Kırıkkale Milletvekili Sayın Kemal Albayrak, Tokat Milletvekili Sayın Mehmet Ergün Dağcıoğlu ve Aksaray Milletvekili Sayın Ramazan Toprak’a ait yazılı soru önergeleri incelenmiştir.
Kırıkkale Milletvekili Sayın Kemal Albayrak’ın yönelttiği sorular ile ilgili olarak Kırıkkale İlinde Bakanlığımca yapılan çalışmalar:
Bakanlığımca Kırıkkale İlinde yürütülen herhangi bir proje mevcut değildir.
Ancak, Belediyelerin hazırlamış olduğu altyapı projelerine bütçe imkânları çerçevesinde malî katkı sağlanmaktadır.
Bu amaçla, 1999 yılında 8 belediyeye toplam 14 000 000 000 TL. malî yardım sağlanmıştır.
2000 yılı içerisinde de mahallî idarelerin altyapı uygulama projelerine bütçe imkânları çerçevesinde malî katkı sağlanacaktır.
Tokat Milletvekili Sayın Mehmet Ergün Dağcıoğlu’nun yönelttiği sorularla ilgili olarak Tokat İlinde Bakanlığımca yapılan çalışmalar:
Bakanlığımca Tokat İlinde yürütülen herhangi bir proje mevcut değildir.
Ancak, Belediyelerini hazırlamış olduğu altyapı projelerine bütçe imkânları çerçevesinde malî katkı sağlanmaktadır.
Bu amaçla, 1999 yılında 5 belediyeye toplam 7 500 000 000 TL. malî katkı sağlanmıştır.
2000 yılı içerisinde de mahallî idarelerin altyapı uygulama projelerine bütçe imkânları çerçevesinde malî katkı sağlanacaktır.
Aksaray Milletvekili Sayın Ramazan Toprak’ın yönelttiği sorularla ilgili Bakanlığımca yapılan çalışmalar:
Aksaray Valiliğince inşaat çalışmaları yürütülmekte olan Hasan Dağı Kış Turizm Merkezi altyapı uygulama çalışmalarına Bakanlığım bütçesinden 1994 yılında 2 105 000 000 TL, 1995 yılında 3 581 000 000 TL, 1996 yılında 7 695 000 000 TL, 1997 yılında 28 500 000 000 TL, 1998 yılında 20 000 000 000 TL ve 1999 yılında 55 000 000 000 TL olmak üzere toplam 116 881 000 000 TL ödenek Valilik emrine gönderilmiştir.
Bu ödeneklerle, enerji nakil hattı, içme ve kullanma suyu isale hattı, su deposu ve yol çalışmaları (sanal yapıları tamamlanmış olup, stabilize hale getirilmiştir) yapılmıştır.
2000 yılı içerisinde bütçe imkânları çerçevesinde malî katkı sağlanarak, trafo, kanalizasyon, imar yollarının açılmasına devam edilecektir.
Bilgilerinize arz ederim.
		Erkan Mumcu
		Turizm Bakanı

13. – Kırıkkale Milletvekili Kemal Albayrak’ın;
– Kırıkkale İlinde yapılacak yatırımlara,
Tokat Milletvekili M. Ergün Dağcıoğlu’nun;
– Tokat İlindeki yatırımlara,
İlişkin soruları ve Tarım ve Köyişleri Bakanı Hüsnü Yusuf Gökalp’in cevabı (7/1129, 1184)
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri Bakanı Sayın Hüsnü Yusuf Gökalp tarafından yazılı olarak cevaplandırılmasını saygılarımla arz ederim.
		24.12.1999
		Kemal Albayrak
		Kırıkkale

1. Bakanlığınızın halen Kırıkkale İlinde yürüttüğü mevcut yatırım projeleri nelerdir?
Sözkonusu projeler için 1999 yılı itibariyle ne kadar harcama yapılmıştır ve işin bitirilme süresi nedir, 2000 yılında ne kadar ödenek ayrılmıştır?
2. 2000 malî yılı Bakanlığınız bütçesinde Kırıkkale İlinde halen devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
3. Bakanlığınızın 2000 yılı bütçesi ve iş programına göre Kırıkkale İli için düşünülen yeni yatırımlar var mıdır? Bu yatırımlari için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?
Türkiye Büyük Millet Meclisi Başkanlığına
Aşağıdaki sorularımın Tarım Bakanı Sayın Hüsnü Yusuf Gökalp tarafından yazılı olarak cevaplandırılmasına delaletlerinizi saygılarımla arz ederim.
		24.12.1999
		M. Ergün Dağcıoğlu
		Tokat
1.Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
2. 2000 malî yılı Bakanlığınız bütçesinde Tokat İlinde halen devam eden yatırımar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
3. Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibariyle işin gerçekleşme nispeti ne olacaktır?

	T.C.
	Tarım ve Köyişleri Bakanlığı	9.2.2000
	Araştırma, Planlama ve Koordinasyon
	Kurulu Başkanlığı
	Sayı : KDD.S.Ö.1.01/361
Konu : Yazılı soru önergesi
Türkiye Büyük Millet Meclisi Başkanlığına
İlgi : TBMM Başkanlığı Genel Sekreterliğinin 25.1.2000 tarih ve Kan.Kar.Md.A.01.0.-GNS.0.10.00.02-3869 sayılı yazısı.
İlgide kayıtlı yazıda, Kırıkkale Milletvekili Sayın Kemal Albayrak ile Tokat Milletvekili Sayın Mehmet Ergün Dağcıoğlu’na ait yazılı soru önergeleri incelenmiş ve konu ile ilgili Bakanlığımız görüşleri ekte sunulmuştur.
Bilgilerinize arz ederim.
		Prof. Dr. Hüsnü Yusuf Gökalp
		Tarım ve Köyişleri Bakanı
Esas No. : 7/1129
Evrak Kayıt No. : 3413/8463
Kırıkkale Milletvekili Kemal Albayrak’ın yazılı soru önergesinde yer alan Bakanlığımızla ilgili sorular ve bunlara ait cevaplar aşağıda belirtilmiştir.
Soru 1. Bakanlığınızın halen Kırıkkale İlinde yürüttüğü mevcut yatırım projeleri nelerdir?Sözkonusu projeler için 1999 yılı itibariyle ne kadar harcama yapılmıştır ve işin bitirilme süresi nedir, 2000 yılında ne kadar ödenek ayrılmıştır?
Cevap 1. Bakanlığımızda Kırıkkale İli’nde yürütülmekte olan projeler için 1999 yılı itibariyle tahsis edilen ödenek miktarları:
Bitkisel üretimi geliştirme hizmetleri kapsamındaki 5 adet projeden; Bitkisel Üretimi Geliştirme Projesi için 2 milyar 645 milyon TL. Hayvancılığı Geliştirme Projesi için de 5 milyar 471 milyon TL. Çayır Mera, Yem Bitkileri ve Hayvancılığı Geliştirme Projesi için 1 milyar 220 milyon TL. Dış Kaynaklı Hayvancılık Projesi için 217 milyon TL. ve Nadas Alanlarının Daraltılması Projesi için de 1 milyar 227 milyon TL. olmak üzere toplam 10 milyar 780 milyon TL. ödenek ayrılmıştır.
Koruma ve kontrol hizmetleri kapsamındaki 4 adet projeden; Bitki Hastalıkları ve Zararlıları ile Mücadele Projesi için 21 milyar 325 milyon TL. Hayvan Hastalıkları ve Zararlıları ile Mücadele Projesi için 7 milyar 22 milyon TL. Su Ürünleri Kirlenmesi ve Koruma Kontrol Hizmetleri Projesi için 133 milyon TL. ve Gıda Denetim Hizmetleri Geliştirme Projesi için de 1 milyar 443 milyon TL. olmak üzere toplam 29 milyar 923 milyon TL. ödenek ayrılmıştır.
Teşkilâtlanma ve destekleme hizmetleri kapsamındaki 2 adet projeden; Kooperatif Survey Projesi için 57 milyon TL. ödenek ayrılmış olup, Delice Sarıkaya Kuzeyyurt Tarımsal Kalkınma Kooperatifinin uygulamakta olduğu Ortakların Mülkiyetinde Süt Sığırcılığı Projesine 1999 yatırım programından 132 milyar 282 milyon TL: Kırıkkale Merkez Çullu ve Ahılı Tarımsal Kalkınma Kooperatifinin uygulamakta olduğu Ortakların Mülkiyetinde Süt Sığırcılığı Projesine de 1999 transfer programından 8 milyar TL. devlet yardımı olmak üzere toplam 140 milyar 339 milyon TL. devlet yardımı yapılmıştır.
Koordinasyon hizmetleri kapsamında, tek yatırım projesi olan Ekolojik tarımın Yaygınlaştırılması ve Kontrol Projesi için 4 milyar 522 milyon TL. ödenek ayrılmıştır.
Taşıtların Kira Bakım Onarım ve İşletme Giderleri hizmetleri kapsamındaki yatırım projesi için 18 milyar 558 milyon TL. ve aynı kapsamdaki carî harcamalar için 6 milyar 302 milyon TL. olmak üzere toplam 24 milyar 860 milyon TL. ödenek ayrılmıştır.
Merkez dışı yönetim hizmetleri kapsamındaki taşra carî harcama için 14 milyar 418 milyon TL. ödenek ayrılmıştır.
Bakanlığımız ilgili kuruluşlarından Toprak Mahsulleri Ofisi Genel Müdürlüğünün Kırıkkale İlinde 1999 yılı yatırım programında yer alan 2 adet projeden, Keskin’deki Saha İhatası Projesi için 4,5 milyar TL. ve Yahşiyan’daki Saha İstinat Duvarı 23 milyar TL. olmak üzere toplam 27,5 milyar TL. ödenek tahsis edilmiştir. Ancak 99/9 sayılı deprem genelgesi nedeniyle uygulanamamıştır.
Soru 2. 2000 malî yılı Bakanlığınız bütçesinde Kırıkkale İlinde halen devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
Cevap 2. Bakanlığımızın 2000 Malî Yılı Programının Kırıkkale İlinde uygulanması, Bakanlığımız taşra teşkilâtlarından Kırıkkale İl Müdürlüğü ile ona bağlı ilçe müdürlükleri ve Keskin Hindicilik Üretme İstasyonu Müdürlüğü vasıtasıyla yapılmaktadır. Bu il için 2000 yılında tahsis edilen ödenek miktarı toplam olarak 228 milyar 147 milyon TL olup, bu ödeneğin 37,5 milyar TL’si Toprak Mahsulleri Ofisi Genel Müdürlüğüne aittir.
Bitkisel üretimi geliştirme hizmetleri kapsamındaki 5 adet projeden; Bitkisel Üretimi Geliştirme Projesi için 4 milyar 200 TL, Hayvancılığı Geliştirme Projesi için 2 milyar 700 milyon TL, Çayır Mera, Yem Bitkileri ve Hayvancılık Projesi için 1 milyar 600 milyon TL, Dış Kaynaklı Hayvancılık Projesi için 450 milyon TL ve Nadas Alanlarının Daraltılması için de 1 milyar 850 milyon TL olmak üzere toplam 10 milyar 800 milyon TL ödenek tahsis edilmiştir.
Koruma ve kontrol hizmetleri kapsamındaki 4 adet projeden; Bitki Hastalıkları ve Zararlıları ile Mücadele Projesi için 7 milyar TL, Hayvan Hastalıkları ve Zararlıları ile Mücadele Projesi için 5 milyar TL, Su Ürünleri Kirlenmesi ve Koruma Kontrol Hizmetleri Projesi için 150 milyon TL ve Gıda Denetim Hizmetleri Geliştirme Projesi için de 1 milyar 985 milyon TL olmak üzere toplam 14 milyar 135 milyon TL ödenek ayrılmıştır.
Teşkilâtlanma ve destekleme hizmetleri kapsamındaki 3 adet projeden, Kooperatif Survey Projesi için 132 milyon TL yeni proje olan Kadın Çiftçiler Teşkilâtlanma Yayım Projesi için 4 milyar TL olmak üzere toplam 4 milyar 132 TL ödenek ayrılmıştır. Ayrıca Çelebi-Merkez Tarımsal Kalkınma Kooperatifinin uyguladığı 30 ton/gün Süt Fabrikası Projesi 2000 yılı transfer programına alınmıştır.
Koordinasyon hizmetleri kapsamında, tek yatırım projesi olan İl Tarım Sitesi Projesi için 100 milyar TL ödenek ayrılmıştır.
Taşıtların Kira Bakım Onarım ve İşletme Giderleri hizmetleri kapsamındaki yatırım projesi için 28 milyar 800 milyon TL ve aynı kapsamdaki carî harcamalar için 5 milyar 200 milyon TL olmak üzere toplam 34 milyar TL ödenek ayrılmıştır.
Merkez dışı yönetim hizmetleri kapsamındaki taşra carî harcamalar için 10 milyar 20 milyon TL ödenek ayrılmıştır.
Keskin Hindicilik Üretme İstasyonu Müdürlüğüne tahsis edilen 2000 yılı toplam ödenek miktarı 17 milyar 560 milyon TL’dir. Programda yer alan projelere göre:
Tarımsal üretimi geliştirme hizmetleri kapsamındaki 2 adet projeden; Hayvancılığı Geliştirme Projesi için 5 milyar 800 milyon TL, Çayır Mera, Yem Bitkileri ve Hayvancılığı Geliştirme Projesi için 1 milyar 75 milyon olmak üzere toplam 6 milyar 875 milyon TL ödenek ayrılmıştır.
Taşıtların Kira Bakım Onarım ve İşletme Giderleri hizmetleri kapsamındaki yatırım projesi için 4 milyar 625 milyon TL  ve aynı kapsamdaki carî harcamalar için 1 milyar 500 milyon TL olmak üzere toplam 6 milyar 125 milyon TL ödenek ayrılmıştır.
Merkez dışı yönetim hizmetleri kapsamındaki taşra carî harcama için 4 milyar 560 milyon TL ödenek ayrılmıştır.
Soru 3. Bakanlığınızın 2000 yılı bütçesi ve iş programına göre Kırıkkale İli için düşünülen yeni bir yatırım var mıdır? Bu yatırımlar için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?
Cevap 3. Bakanlığımızın 2000 yılı bütçe ve iş programında, teşkilâtlanma ve destekleme hizmetleri kapsamında yeni proje olarak Kadın Çiftçiler Teşkilâtlanma Yayım Projesi yer almakta olup, tahsis edilen ödenek miktarı 4 milyar TL’dir. Projenin yılı içerisinde gerçekleşmesi planlanmaktadır.
Esas No. : 7/1184
Evrak Kayıt No. : 3471/8525
Tokat Milletvekili Mehmet Ergün Dağcıoğlu’nun yazılı soru önergesinde yer alan Bakanlığımızla ilgili sorular ve bunlara ait cevaplar aşağıda belirtilmiştir.
Soru 1.Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
Cevap 1. Bakanlığımızda halen Tokat İlinde yürütülmekte olan projeler için 1999 yılı itibariyle tahsis edilen ödenek miktarları:
Bitkisel üretimi geliştirme hizmetleri kapsamındaki 6 adet projeden; Bitkisel Üretimi Geliştirme Projesi için 15 milyar 297 milyon TL, II nci Ürün Araştırma ve Yayım Projesi için 943 milyon TL, II nci Tarımsal Yayım ve Uygulama Araştırma Projesi için 2 milyar 349 milyon TL Çayır, Mera, Yem Bitkileri ve Hayvancılığı Geliştirme Projesi için 2 milyar 140 milyon TL, Hayvancılığı Geliştirme Projesi için de 1 milyar 893 milyon TL, Dış Kaynaklı Hayvancılık Projesi için de 387 milyon TL olmak üzere toplam 23 milyar 9 milyon TL ödenek ayrılmıştır.
Koruma ve kontrol hizmetleri kapsamındaki 4 adet projeden; Bitki Hastalıkları ve Zararlıları ile Mücadele Projesi için 18 milyar 850 milyon TL, Hayvan Hastalıkları ve Zararlıları ile Mücadele Projesi için 9 milyar 241 milyon TL, Su Ürünleri Kirlenmesi ve Koruma Kontrol Hizmetleri Projesi için 332 milyon TL ve Gıda Denetim Hizmetleri Geliştirme Projesi için de 5 milyar 582 milyon TL olmak üzere toplam 34 milyar 5 milyon TL ödenek ayrılmıştır.
Teşkilâtlanma ve destekleme hizmetleri kapsamındaki 2 adet projeden; Kooperatif Survey Projesi için 57 milyon TL ödenek ayrılmış olup, Sulusaray-Alpudere Tarımsal Kalkınma Kooperatifinin uygulamak istediği “Ortakların Mülkiyetinde 200 başlık (100 Aile x 2 Baş) Süt Sığırcılığı Projesi 1999 yılında transfer programına alınmıştır.
Taşıtların Kira Bakım Onarım ve İşletme Giderleri hizmetleri kapsamındaki yatırım projesi için 22 milyar 550 milyon TL ve aynı kapsamdaki carî harcamalar için 8 milyar 611 milyon TL olmak üzere toplam 31 milyar 161 milyon TL ödenek ayrılmıştır.
Merkez dışı yönetim hizmetleri kapsamındaki taşra carî harcama için 12 milyar 191 milyon TL ödenek ayrılmıştır.
Merkez ve Taşra Teşkilâtı Modernizasyon Projesi içinde 1 milyar TL ödenek olmak üzere, Tokat İline 1999 yılında toplam olarak 101 milyar 423 milyon ödenek tahsis edilmiştir.
Soru 2. 2000 malî yılı Bakanlığınız bütçesinde Tokat İlinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
Cevap 2. Bakanlığımızın 2000 Malî Yılı Programının Tokat İlinde uygulanması, Bakanlığımız taşra teşkilâtlarından Tokat İl Müdürlüğü ile ona bağlı ilçe müdürlükleri ile İl Kontrol Laboratuvarı Müdürlüğü ve Tokat Meyvecilik Üretme İstasyonu Müdürlüğü vasıtasıyla yapılmaktadır. Bu il için 2000 yılında tahsis edilen ödenek miktarı toplam olarak 139 milyar 752 milyon TL’dır.
Bitkisel üretimi geliştirme hizmetleri kapsamındaki 5 adet projeden; Bitkisel Üretimi Geliştirme Projesi için 5 milyar TL, II nci Ürün Araştırma ve Yayım Projesi için 1 milyar 550 milyon TL, Çayır Mera, Yem Bitkileri ve Hayvancılık Projesi için 2 milyar 225 milyon TL, Hayvancılığı Geliştirme Projesi için 3 milyar 200 milyon TL ve Dış Kaynaklı Hayvancılık Projesi için de 660 milyon TL olmak üzere toplam 12 milyar 635 milyon TL ödenek tahsis edilmiştir.
Koruma ve kontrol hizmetleri kapsamındaki 4 adet projeden; Bitki Hastalıkları ve Zararlıları ile Mücadele Projesi için 7 milyar TL, Hayvan Hastalıkları ve Zararlıları ile Mücadele Projesi için 16 milyar 400 milyon TL, Su Ürünleri Kirlenmesi ve Koruma Kontrol Hizmetleri Projesi için 150 milyon TL ve Gıda Denetim Hizmetleri Geliştirme Projesi için de 1 milyar 985 milyon TL olmak üzere toplam 25 milyar 535 milyon TL ödenek ayrılmıştır.
Teşkilâtlanma ve destekleme hizmetleri kapsamındaki Kooperatif Survey Projesi için 132 milyon TL ödenek ayrılmıştır.
Taşıtların Kira Bakım Onarım ve İşletme Giderleri hizmetleri kapsamındaki yatırım projesi için 43 milyar 645 milyon TL ve aynı kapsamdaki carî harcamalar için 6 milyar 200 milyon TL olmak üzere toplam 49 milyar 845 milyon TL ödenek ayrılmıştır.
Merkez dışı yönetim hizmetleri kapsamındaki taşra carî harcama için 10 milyar 980 milyon TL ödenek ayrılmıştır.
Tokat İl Kontrol Laboratuvar Müdürlüğüne tahsis edilen 2000 yılı toplam ödenek miktarı 14 milyar 055 milyon TL’dir. Programda yer alan projelere göre:
Koruma ve kontrol hizmetleri kapsamındaki, Gıda Denetim Hizmetleri Geliştirme Projesi için 8 milyar 250 milyon TL ödenek tahsis edilmiştir.
Taşıtların Kira Bakım Onarım ve İşletme Giderleri hizmetleri kapsamındaki yatırım projesi için 1 milyar 175 milyon TL ve aynı kapsamdaki carî harcamalar için 1 milyar 400 milyon TL olmak üzere toplam 2 milyar 575 milyon TL ödenek ayrılmıştır.
Merkez dışı yönetim hizmetleri kapsamındaki taşra carî harcama için 3 milyar 230 milyon TL ödenek ayrılmıştır.
Tokat Meyvecilik Üretme İstasyonu Müdürlüğüne ise, tahsis edilen 2000 yılı toplam ödenek miktarı 26 milyar 570 milyon TL’dir. Programda yer alan projelere göre:
Tarımsal üretimi geliştirme hizmetleri kapsamındaki, Bitkisel Üretimi Geliştirme Projesi için 18 milyar 500 milyon TL ödenek tahsis edilmiştir.
Taşıtların Kira Bakım Onarım ve İşletme Giderleri hizmetleri kapsamındaki yatırım projesi için 2 milyar TL ve aynı kapsamdaki carî harcamalar için 2 milyar 400 milyon TL olmak üzere toplam 4 milyar 400 milyon TL ödenek ayrılmıştır.
Merkez dışı yönetim hizmetleri kapsamındaki taşra carî harcama için 3 milyar 670 milyon TL ödenek ayrılmıştır.
Soru 3. Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibariyle işin gerçekleşme nispeti ne olacaktır?
Cevap 3. 2000 yılı programında Tokat İline ait yeni bir proje bulunmamaktadır. Ancak, programda yer alan yatırımların hepsi devam eden projeler olup, planlanan sürede gerçekleştirilmeleri hedeflenmektedir.
14. – Kırıkkale Milletvekili Kemal Albayrak’ın, Kırıkkale İlinde yapılacak yatırımlara ilişkin soruları ve Ulaştırma Bakanı Enis Öksüz’ün cevabı (7/1130)
Türkiye Büyük Millet Meclisi Başkanlığına
Aşağıdaki sorularımın Ulaştırma Bakanı Sayın Enis Öksüz tarafından yazılı olarak cevaplandırılmasını saygılarımla arz ederim.	24.12.1999
		Kemal Albayrak
		Kırıkkale
1. Bakanlığınızın halen Kırıkkale İlinde yürüttüğü mevcut yatırım projeleri nelerdir?
Sözkonusu projeler için 1999 yılı itibariyle ne kadar harcama yapılmıştır ve işin bitirilme süresi nedir, 2000 yılında ne kadar ödenek ayrılmıştır?
2. 2000 malî yılı Bakanlığınız bütçesinde Kırıkkale İlinde halen devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
3. Bakanlığınızın 2000 yılı bütçesi ve iş programına göre Kırıkkale İli için düşünülen yeni yatırımlar var mıdır? Bu yatırımlar için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?
	T.C.
	Ulaştırma Bakanlığı	11.2.2000
	Araştırma, Planlama ve Koordinasyon
	Kurulu Başkanlığı
	Sayı : B.11.0.APK.0.10.01.21./EA/-215-4286
Konu : Kırıkkale Milletvekili Sayın Kemal Albayrak’ın yazılı soru önergesi
Türkiye Büyük Millet Meclisi Başkanlığına
İlgi : 25.1.2000 tarih ve A.01.0.GNS.0.10.00.02-3884 sayılı yazınız.
Kırıkkale Milletvekili Sayın Kemal Albayrak’ın 7/1130-3414 sayılı yazılı soru önergesinin cevabı ekte sunulmuştur.
Bilgilerinize arz ederim.
		Prof. Dr. Enis Öksüz
		Ulaştırma Bakanı
Kırıkkale Milletvekili Sayın Kemal Albayrak’ın 7/1130-3414 sayılı yazılı soru önergesi ve cevabı
Sorular :
1. Bakanlığınızın halen Kırıkkale İlinde yürüttüğü mevcut yatırım projeleri nelerdir?
Sözkonusu projeler için 1999 yılı itibariyle ne kadar harcama yapılmıştır ve işin bitirilme süresi nedir, 2000 yılında ne kadar ödenek ayrılmıştır?
2. 2000 malî yılı Bakanlığınız bütçesinde Kırıkkale İlinde halen devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
3. Bakanlığınızın 2000 yılı bütçesi ve iş programına göre Kırıkkale İli için düşünülen yeni yatırımlar var mıdır? Bu yatırımlar için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?
Cevap :
Bakanlığımız ilgili kuruluşlarınca, Kırıkkale İlinde sürdürülmekte olan yatırım projeleri şu şekildedir.
– Türk Telekomünikasyon A.Ş. Genel Müdürlüğü : Santral Sistemleri, iç şebeke, fiber-optik kablo, FOHT ile radyolink sistemleri ve inşaatı devam eden Başmüdürlük Binası yatırımlarının bir kısmı gerçekleştirilmiş olup, bu yatırımlar halen devam etmektedir. 1999 yılı içerisinde bu yatırımlar için 1 trilyon 575 milyar TL harcanmıştır.
Ayrıca TTnet (İnternet), TDM, TURPAK yatırımları için 1999 yılı içerisinde 112 918 ABD Doları harcanmıştır.
2000 Yılı Yatırım Programı kapsamında ise;
Devam eden santral sistemleri, şebeke çalışmaları, fiber-optik kablo, transmisyon (kuramportör ve radyolink sistemleri) için toplam 879 milyar TL,
Başmüdürlük binasının bitirilmesi ve Bahşılı, Balışeyh, Delice-Çerikli ile Yahşıhan-Yenişehir santral bina inşaatlarının ödenekler ölçüsünde devam ettirilmesi için 118 milyar TL,
Ayrıca internet erişimi için TTnet projesine ilave olarak Dial-up port sayısının artırılması ve bilgi işlem yatırımları öngörülmektedir. Bunların yaklaşık maliyetinin 186 900 ABD Doları olacağı planlanmaktadır.
Gelir paylaşımlı proje uygulamaları çerçevesinde Kırıkkale İlinde Kablo-TV hizmetinin verilmesi de planlanmaktadır.
Planlanan bu yatırımların yıl içerisinde bitirilmesine çalışılacaktır.
– Posta İşletmesi Genel Müdürlüğü : Posta İşletmesinin Yeniden Yapılandırılması, Posta İşletmesi Bilgi İşlem Sistemleri, Sosyal Tesis Binaları, Posta Hizmet Binaları, Posta Hizmetlerinin Mekanizasyonu ve Otomasyonu, İdame-Yenileme, Taşıt Alımı ile Makine ve Teçhizat Alımı projeleri kapsamındaki işler için 1999 yılında toplam 2 milyar 26 milyon TL harcama yapılmış olup, 2000 yılında ise aralarında Delice, Keskin, Sulakyurt ve Yahşıhan merkezlerinin de yer aldığı otomasyon projesi dahil toplam 62 milyar 837 milyon TL’lık yatırım planlanmış ve bu ödenekler çerçevesinde yıl sonu itibariyle yatırımlarının tamamının gerçekleştirilmesi hedeflenmiştir.
– TCDD İşletmesi Genel Müdürlüğü : 1999 Yılında; Kılıçlar İstasyonunda 1 adet makas yenilemesi için tahsis edilen 8 milyar TL’lık ödeneğin tamamı harcanarak % 100 gerçekleşme sağlanmış, 12,4 milyar TL yatırım ödeneği ile başlatılmış bulunan Irmak Gar elektrik tesisatının yenilenmesi ve kule tipi aydınlatması işi ise 2000 yılında tamamlanacaktır.
2000 yılında ise; 6 milyar TL ödenek ile İzzettin-Yağlı İstasyonları arasında 129+950-130+150 ve 129+970-130+150 km’lerde istinat duvarı yapımı, 10 milyar TL ödenek ile Ankara-Kayseri hattı 72+165 km’deki çelik köprünün boyanması, 5 milyar ödenek ile Kırıkkale Gar’da peronbej yükseltilmesi, 5 milyar TL ödenek ile mevcut Telekom Tesislerinin tevsii, yenilenmesi ve tamamlanması, 16 milyar TL ödenek ile de Kırıkkale Gar’da 2 adet makas yenilemesi gerçekleştirilecektir.

15. – Kırıkkale Milletvekili Kemal Albayrak’ın, Kırıkkale İlinde yapılacak yatırımlara ilişkin soruları ve Millî Savunma Bakanı Sabahattin Çakmakoğlu’nun cevabı (7/1133)
Türkiye Büyük Millet Meclisi Başkanlığına
Aşağıdaki sorularımın Millî Savunma Bakanı Sayın Sabahattin Çakmakoğlu tarafından yazılı olarak cevaplandırılmasını saygılarımla arz ederim.
		24.12.1999
		Kemal Albayrak
		Kırıkkale
1. Bakanlığınızın halen Kırıkkale İlinde yürüttüğü mevcut yatırım projeleri nelerdir?
Sözkonusu projeler için 1999 yılı itibariyle ne kadar harcama yapılmıştır ve işin bitirilme süresi nedir, 2000 yılında ne kadar ödenek ayrılmıştır?
2. 2000 malî yılı Bakanlığınız bütçesinde Kırıkkale İlinde halen devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
3. Bakanlığınızın 2000 yılı bütçesi ve iş programına göre Kırıkkale İli için düşünülen yeni yatırımlar var mıdır? Bu yatırımlar için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?
	T.C.
	Millî Savunma Bakanlığı	14.2.2000
	Ankara
	Kan. Kar. : 2000/7001-GK
Konu : Yazılı soru önergesi
Türkiye Büyük Millet Meclisi Başkanlığına
İlgi : TBMM Başkanlığının 25 Ocak 2000 tarihli ve KAN.KAR.MD.A.01.0.GNS.0.10.00.02-3889 sayılı yazısı.
1. Kırıkkale Milletvekili Kemal Albayrak tarafından verilen “Kırıkkale İli için planlanan yatırımlara ilişkin” 7/1133 sayılı yazılı soru önergesinin cevabı Ek’te sunulmuştur.
Arz ederim.
		Sabahattin Çakmakoğlu
		Millî Savunma Bakanı
Kırıkkale Milletvekili Kemal Albayrak tarafından verilen 7/1133 sayılı yazılı soru önergesinin cevabı
Bakanlığımızın 2000 Malî Yılı Bütçesinde ve 2000 Yılı Yatırım Programında yer alan yatırım ödeneği tutarı 3 trilyon 50 milyar TL’dır. Bu ödeneğin Kırıkkale İli ile doğrudan bir ilgisi bulunmamaktadır.
Carî nitelikli ödenekler içerisinde Kırıkkale İlinde konuşlu askerî birliklerin personel, işletme, bakım ve idame giderlerinin Kırıkkale piyasasından karşılanmasının ve Savunma Sanayiimizin önemli kuruluşlarından Makine Kimya Endüstrisi (MKE)’nin Türk Silâhlı Kuvvetlerinin ihtiyacına yönelik üretiminin anılan ilimizin ekonomisine müspet katkıda bulunacağı değerlendirilmektedir.
Bilgilerinize sunarım.
		Sabahattin Çakmakoğlu
		Millî Savunma Bakanı
16. – Kırıkkale Milletvekili Kemal Albayrak’ın, Kırıkkale İlinde yapılacak yatırımlara ilişkin soruları ve Dışişleri Bakanı İsmail Cem’in cevabı (7/1136)
Türkiye Büyük Millet Meclisi Başkanlığına
Aşağıdaki sorularımın Dışişleri Bakanı Sayın İsmail Cem tarafından yazılı olarak cevaplandırılmasını saygılarımla arz ederim.
		24.12.1999
		Kemal Albayrak
		Kırıkkale
1. Bakanlığınızın halen Kırıkkale İlinde yürüttüğü mevcut yatırım projeleri nelerdir?
Söz konusu projeler için 1999 yılı itibariyle ne kadar harcama yapılmıştır ve işin bitirilme süresi nedir, 2000 yılında ne kadar ödenek ayrılmıştır?
2. 2000 malî yılı Bakanlığınız bütçesinde Kırıkkale İlinde halen devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
3. Bakanlığınızın 2000 yılı bütçesi ve iş programına göre Kırıkkale İli için düşünülen yeni yatırımlar var mıdır? Bu yatırımlar için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?
	T.C.
	Dışişleri Bakanlığı	4.2.2000
	Siyaset Planlama Genel Müdürlüğü
	Sayı : SPGM/60-45
Konu : Yazılı soru önergesi
Türkiye Büyük Millet Meclisi Başkanlığına
İlgi : 25.1.2000 tarihli ve A.01.0.GNS.0.10.00.02-7/1136-3421/8470 sayılı yazıları.
Kırıkkale Milletvekili Sayın Kemal Albayrak’ın ilgide kayıtlı yazılarında bahse konu soru önergesinin yanıtı ilişikte sunulmuştur.
Saygılarımla arz ederim.
		İsmail Cem
		Dışişleri Bakanı
Kırıkkale Milletvekili Sayın Kemal Albayrak tarafından Dışişleri Bakanı Sayın İsmail Cem’e yöneltilen yazılı soru önergesinin cevabı
Bakanlığımızın yatırım projeleri merkez kuruluşumuzun ihtiyaçlarının karşılanmasına yönelik olduğundan, Ankara hariç hiçbir ilimizde, bu çerçevede Kırıkkale’de yatırım projemiz bulunmamaktadır.
17. – Kırıkkale Milletvekili Kemal Albayrak’ın, Kırıkkale İlinde yapılacak yatırımlara, ilişkin soruları ve İçişleri Bakanı Sadettin Tantan’ın cevabı (7/1137)
Türkiye Büyük Millet Meclisi Başkanlığına
Aşağıdaki sorularımın İçişleri Bakanı Sayın Sadettin Tantan tarafından yazılı olarak cevaplandırılmasını saygılarımla arz ederim.
		24.12.1999
		Kemal Albayrak
		Kırıkkale
1. Bakanlığınızın halen Kırıkkale İlinde yürüttüğü mevcut yatırım projeleri nelerdir?
Söz konusu projeler için 1999 yılı itibariyle ne kadar harcama yapılmıştır ve işin bitirilme süresi nedir, 2000 yılında ne kadar ödenek ayrılmıştır?
2. 2000 malî yılı Bakanlığınız bütçesinde Kırıkkale İlinde halen devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
3. Bakanlığınızın 2000 yılı bütçesi ve iş programına göre Kırıkkale İli için düşünülen yeni yatırımlar var mıdır? Bu yatırımlar için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?
	T.C.
	İçişleri Bakanlığı	10.2.2000
	Araştırma, Planlama ve Koordinasyon
	Kurulu Başkanlığı
	Sayı : B050APK0080004-3.63-1/289
Konu : Yazılı soru önergesi
Türkiye Büyük Millet Meclisi Başkanlığına
İlgi : Türkiye Büyük Millet Meclisi Başkanlığının 25.1.2000 tarih ve A.01.0.GNS.0.10.00.02-3870 sayılı yazısı.
İlgi yazınız ekinde Bakanlığımıza gönderilen Kırıkkale Milletvekili Kemal Albayrak’ın yazılı soru önergesinde yer alan hususlar Bakanlığımızca incelenmiş ve gerekli bilgiler Ek-1’de sunulmuştur.
Bilgilerinize arz ederim.
		Sadettin Tantan
		İçişleri Bakanı
				Ek : 1
Kırıkkale İli Yatırımları
Emniyet Genel Müdürlüğü Yatırımları
Jandarma Genel Komutanlığı Yatırımları
Özel İdare Müdürlüğü Yatırımları
 
1. İçişleri Bakanlığınca Kırıkkale’de Yürütülen Mevcut Yatırım Projeleri
i-Polisevi Binası
– 1999 yılı itibariyle yapılan harcama : 367 709 000 000 TL
(İçişleri Bakanlığından 182 171 031 000 TL gelmiştir.)
– İşin bitme süresi : 23.5.2000
– 2000 yılında ayrılan ödenek : Genel Bütçeden ödeneği toplu olarak verildiğinden proje bazında ödenek tefriki DPT onayından henüz gelmemiştir.
ii- Karşıyaka Polis Karakolu
– 1999 yılı itibariyle yapılan harcama : 42 485 000 000 TL
(İçişleri Bakanlığından 14 081 000 000 TL)
–İşin bitme süresi : 2000 yılı sonu
– 2000 yılında ayrılan ödenek : Genel Bütçeden ödeneği toplu olarak verildiğinden proje bazında ödenek tefriki DPT onayından henüz gelmemiştir.
iii- Kırıkkale Jandarma Subay, Astsubay Lojmanı (30 daire)
– 1999 yılı itibariyle yapılan harcama : 112 900 000 000 TL
– İşin bitme süresi : 5.8.1999
– 2000 yılında ayrılan ödenek : GenelBütçeden ödeneği toplu olarak verildiğinden proje bazında ödenek tefriki DPT onayından henüz gelmemiştir.
iv- Yahşihan Jandarma Binası ve Lojman Tadilatı
– 1999 yılı itibariyle yapılan harcama : 8 500 000 TL
– İşin bitme süresi : 2000 yılı sonu
– 2000 yılında ayrılan ödenek : Genel Bütçeden ödeneği toplu olarak verildiğinden proje bazında ödenek tefriki DPT onayından henüz gelmemiştir.
v- Irmak Jandarma Komutanlığı Binası
– 1999 yılı itibariyle yapılan harcama : 0 (Eski bina yıkıldı, yenisi yapılacak)
– İşin bitme süresi : 2000 yılı sonu
– 2000 yılında ayrılan ödenek : Genel Bütçeden ödeneği toplu olarak verildiğinden proje bazında ödenek tefriki DPT onayından henüz gelmemiştir.
vi- Balışeyh Özel İdare Hizmet Binası
– 1999 yılı itibariyle yapılan harcama : 125 675 000 000 TL
– İşin bitme süresi : 15.11.1999
– 2000 yılında Bakanlıktan ayrılan ödenek : Yok
vii- Karakeçili Özel İdare Hizmet Binası
– 1999 yılı itibariyle yapılan harcama : 131 969 000 000 TL
– İşin bitme süresi : 15.11.1999
– 2000 yılında Bakanlıktan ayrılan ödenek : Yok
2. Halen Devam Eden Yatırımlar
i-Polisevi Binası
– 2000 yılında ayrılan ödenek : Genel Bütçeden ödeneği toplu olarak verildiğinden proje bazında ödenek tefriki DPT onayından henüz gelmemiştir.
– Bitiş zamanı : 23.5.2000
ii- Karşıyaka Polis Karakolu
– 2000 yılında ayrılan ödenek : Genel Bütçeden ödeneği toplu olarak verildiğinden proje bazında ödenek tefriki DPT onayından henüz gelmemiştir.
– Bitiş zamanı : 2000 yılı sonu
iii- Yahşihan Jandarma Binası ve Lojmanı Tadilatı
– 2000 yılında ayrılan ödenek : Genel Bütçeden ödeneği toplu olarak verildiğinden proje bazında ödenek tefriki DPT onayından henüz gelmemiştir.
– Bitiş zamanı : 2000 yılı sonu
iv- Irmak Jandarma Komutanlığı Binası
– 2000 yılında ayrılan ödenek : Genel Bütçeden ödeneği toplu olarak verildiğinden proje bazında ödenek tefriki DPT onayından henüz gelmemiştir.
– Bitiş zamanı : 2000 yılı sonu
3. Yeni Yatırımlar
İçişleri Bakanlığınca düşünülen yeni bir yatırım bulunmamaktadır. Ancak Özel İdare Bütçesinden yapılması planlanan Yahşihan ve Çelebi Özel İdare Hizmet Binaları ile Kırıkkale İl Genel Meclisi müştemilatı ve Özel İdare Kültür Merkezi binası için İçişleri Bakanlığının katkısı beklenilmektedir.
i- Yahşihan Özel İdare Hizmet Binası
– Proje Değeri : 180 milyar TL
– İçişleri Bakanlığınca Verilmesi Düşünülen Ödenek Miktarı : Henüz belli değildir.
– Yıl sonunda beklenen fizikî gerçekleşme oranı : % 90
ii- Çelebi Özel İdare Hizmet Binası
– Proje Değeri : 180 milyar TL
– İçişleri Bakanlığınca Verilmesi Düşünülen Ödenek Miktarı : Henüz belli değildir.
– Yıl sonunda beklenen fizikî gerçekleşme oranı : % 90
iii- Kırıkkale İl Genel Meclisi Müştemilatı ve Özel İdare Kültür Merkezi
– Proje Değeri : 400 milyar TL
– İçişleri Bakanlığınca Verilmesi Düşünülen Ödenek Miktarı : Henüz belli değildir.
– Yıl sonunda beklenen fizikî gerçekleşme oranı : % 40
Bilgi Notu
Hazırlayan : Emniyet Genel Müdürlüğü (İnşaat Emlak Dairesi Başkanlığı)
Konu : Kırıkkale İli İnşaat Yatırımları 
Emniyet Genel Müdürlüğü 2000 Yılı Yatırım Programında yer alan Kırıkkale İline ait projeler;
Emniyet Müdürlüğü İnşaatı :
23.2.1990 tarihinde 18 000 000 000 lira keşif bedeli ile ihale edilen projeye;
1990 	: 	396 000 000 TL,
1991	:	819 000 000 TL,
1992 	:	1 813 750 000 TL,
1993	:	4 326 500 000 TL,
1994	:	5 434 000 000 TL,
1995	:	10 000 000 000 TL,
1996	:	40 500 000 000 TL,
1997	:	66 500 000 000 TL,
1998	:	80 000 000 000 TL,
olmak üzere 2000 yılı birim fiyatlarına göre toplam 1 667 000 000 000 lira gönderilmiş ve bina 29.8.1998 tarihinde hizmete sokulmuştur. İşin kesin hesabı henüz çıkartılmadığından 2000 yılı için müstakil ödenek tahsis edilmemiştir. İşin kesin hesabı için talep edilecek miktar yıl ödeneği olarak gönderilecektir.
Çevik Kuvvet Binası :
21.8.1991 tarihinde 7 000 000 000 lira keşif bedeli ile ihale edilen projeye;
1993	:	8 730 000 000 TL,
1994	:	4 370 000 000 TL,
1995	: 	5 998 000 000 TL,
1996	:	11 000 000 000 TL,
1997	: 	95 000 000 000 TL,
1998	:	105 763 000 000 TL,
olmak üzere 2000 yılı birim fiyatlarına göre toplam 1 380 000 000 000 lira gönderilmiş ve bina 1998 yılında hizmete sokulmuştur. İşin kesin hesabı henüz çıkartılmadığından 2000 yılı için müstakil ödenek tahsis edilmemiştir. İşin kesin hesabı için talep edilecek miktar yıl ödeneği olarak gönderilecektir.
Emniyet Genel Müdürlüğü 2000 Yılı Yatırım Programında yer alan Kırıkkale İline ait projeler;
Merkez Kaletepe Polis Karakolu İkmal İnşaatı (54 Daireli):
3.11.1993 tarihinde 8 650 000 000 lira keşif bedeli ile ihale edilen projeye;
1993	:	1 940 000 000 TL
1994	:	3 400 000 000 TL
1995	:	3 971 000 000 TL
1996	:	18 700 000 000 TL
1997	:	47 500 000 000 TL
1998	:	28 200 000 000 TL
olmak üzere 2000 yılı birim fiyatlarına göre toplam 850 000 000 000 lira gönderilmiş ve bina 29.8.1998 tarihinde hizmete sokulmuştur. İşin kesin hesabı henüz çıkartılmadığından 2000 yılı için müstakil ödenek tahsis edilmemiştir. İşin kesin hesabı için talep edilecek miktar yıl ödeneği olarak gönderilecektir.
Misafirhane İkmal İnşaatı :
16.8.1990 tarihinde 3 600 000 000 lira keşif bedeli ile ihale edilen proje 1997 yılında tasfiye edilmiştir. İkmal inşaatı 8.10.1998 tarihinde 218 318 000 000 lira keşif bedeli ile ihale edilmiştir. Gönderilen ödenekler;
1990	:	422 000 000 TL,
1991	:	1 801 600 000 TL,
1992	: 	445 500 000 TL,
1993	:	4 850 000 000 TL,
1994	:	4 848 000 000 TL,
1995	:	4 464 000 000 TL,
1996	:	9 804 000 000 TL,
1997	:	18 242 130 000 TL,
1998	: 	45 000 000 000 TL,
1999	:	               132 745 000 000 TL, (112 745 000 000 lirası TPTG Vakfından)

2000 yılı birim fiyatlarına göre toplam 1 960 000 000 000 lira gönderilmiştir. Gönderilen ödenekler ile % 80’lik kısmı tamamlanan proje için 2000 yılında 150 000 000 000 lira ödenek tahsis edilmiş olup, 2000 yılında bitirilmesi planlanmıştır.
Emniyet Genel Müdürlüğü 2000 Yılı Yatırım Programında yer alan Kırıkkale İline ait projeler;
Merkez Karşıyaka Polis Karakolu İkmal İnşaatı (54 Daireli):
23.8.1991 tarihinde 1 850 000 000 lira keşif bedeli ile ihale edilen proje, % 200 oranındaki keşif artışı nedeniyle 1998 yılında tasfiye edilmiştir. 450 000 000 000 lira ikmal keşfi (1999 BF) düzenlenen projeye gönderilen ödenekler;
1991	:	122 850 000 TL,
1992	: 	301 044 000 TL,
1993	:	2 910 000 000 TL,
1994	:	2 594 000 000 TL,
1995	:	1 009 000 000 TL,
1996	:	2 000 000 000 TL,
1997	:	7 600 000 000 TL,
1998	:	38 000 000 000 TL,

1998 yılında 20 000 000 000 lirası Türk Polis Teşkilâtını Güçlendirme Vakfından olmak üzere 2000 yılı birim fiyatlarına göre toplam 424 000 000 000 lira gönderilmiştir. % 35 seviyesinde bulunan proje için 2000 yılında 1 000 000 000 lira ödenek tahsis edilmiş olup, ikmal ihalesinin yapımı için çalışmalara devam edilecektir.
Sulakyurt İlçe Emniyet Müdürlüğü İnşaatı :
13.12.1996 tarihinde 47 000 000 000 lira keşif bedeli ile ihale edilmiştir. İhaleyi yapan Kurum (Kırıkkale Valiliği-Özel İdare Müdürlüğü) ile müteahhit arasındaki anlaşmazlık sonucu konu yargıya intikal etmiştir. Danıştay’ın vermiş olduğu karara istinaden işin ihaleyi kazanan müteahhide yer teslimi yapılacaktır. İşin ikmali için 2000 yılında 10 000 000 000 lira ödenek tahsis edilmiş olup, 2001 yılında bitirilmesi planlanmıştır.
Emniyet Genel Müdürlüğü 2000 Yılı Yatırım Programı Teklifinde yer alan Kırıkkale İline ait projeler;
1. Bahşılı İlçe Emniyet Amirliği
2. Çelebi İlçe Emniyet Amirliği
3. Karakeçili İlçe Emniyet Amirliği
4. Yahşiyan İlçe Emniyet Amirliği
Devlet Planlama Teşkilâtı Müsteşarlığınca yeni projelerin ikmali için ödenek verilmediğinden, adı geçen projeler yatırım programına alınmamıştır. Teklifimiz 2001 yılı için yinelenecektir.
18. – Kırıkkale Milletvekili Kemal Albayrak’ın, Kırıkkale İlinde yapılacak yatırımlara ilişkin soruları ve Adalet Bakanı Hikmet Sami Türk’ün cevabı (7/1138)
Türkiye Büyük Millet Meclisi Başkanlığına
Aşağıdaki sorularımın Adalet Bakanı Sayın Hikmet Sami Türk tarafından yazılı olarak cevaplandırılmasını saygılarımla arz ederim.
		24.12.1999
		Kemal Albayrak
		Kırıkkale
1. Bakanlığınızın halen Kırıkkale İlinde yürüttüğü mevcut yatırım projeleri nelerdir?
Söz konusu projeler için 1999 yılı itibariyle ne kadar harcama yapılmıştır ve işin bitirilme süresi nedir, 2000 yılında ne kadar ödenek ayrılmıştır?
2. 2000 malî yılı Bakanlığınız bütçesinde Kırıkkale İlinde halen devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
3. Bakanlığınızın 2000 yılı bütçesi ve iş programına göre Kırıkkale İli için düşünülen yeni yatırımlar var mıdır? Bu yatırımlar için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?
	T.C.
	Adalet Bakanlığı	10.2.2000
	Bakan : 138
Türkiye Büyük Millet Meclisi Başkanlığına
İlgi : Kanunlar ve Kararlar Dairesi Başkanlığı ifadeli, 25.1.2000 tarihli ve A.01.0.GNS.0.10.-00.02-3873 sayılı yazınız.
İlgi yazınız ekinde alınan, Kırıkkale Milletvekili Kemal Albayrak tarafından Bakanlığımıza yöneltilen ve yazılı olarak cevaplandırılması istenilen 7/1138-3423 esas no.lu soru önergesine verilen cevap örneği iki nüsha halinde ilişikte sunulmuştur.
Bilgilerinize arz ederim.
		Prof. Dr. Hikmet Sami Türk
		Adalet Bakanı
Sayın Kemal Albayrak
Kırıkkale Milletvekili
TBMM
Bakanlığımıza yönelttiğiniz ve yazılı olarak cevaplandırılmasını istediğiniz 7/1138-3423 esas no.lu soru önergesinin cevabı aşağıda belirtilmiştir.
Kırıkkale İli Merkez ile Balışeyh İlçesinde adliye binası yapımı Yatırım Programında yer almakta olup, Genel Bütçe imkânlarıyla yeterli ödenek temin edildiğinde sonraki yıllarda inşaatlara başlanabilecektir. Kırıkkale F Tipi Cezaevi yatırım projesinin bedeli ise 4 trilyon TL olup, 2003 yılında bitirilmesi planlanmaktadır.
Bilgilerinize arz ederim.
		Prof. Dr. Hikmet Sami Türk
		Adalet Bakanı

19. – Kırıkkale Milletvekili Kemal Albayrak’ın, Kırıkkale İlinde yapılacak yatırımlara ilişkin soruları ve Devlet Bakanı Fikret Ünlü’nün cevabı (7/1140)
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Fikret Ünlü tarafından yazılı olarak cevaplandırılmasını saygılarımla arz ederim.
		24.12.1999
		Kemal Albayrak
		Kırıkkale

1. Bakanlığınız halen Kırıkkale İlinde yürüttüğü mevcut yatırım projeleri nelerdir?
Söz konusu projeler için 1999 yılı itibariyle ne kadar harcama yapılmıştır ve işin bitirilme süresi nedir, 2000 yılında ne kadar ödenek ayrılmıştır?
2. 2000 malî yılı Bakanlığınız bütçesinde Kırıkkale İlinde halen devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
3. Bakanlığınızın 2000 yılı bütçesi ve iş programına göre Kırıkkale İli için düşünülen yeni yatırımlar var mıdır? Bu yatırımlar için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?

	T.C.
	Devlet Bakanlığı	4.2.2000
	Sayı : B.02.0.016/0072
Türkiye Büyük Millet Meclisi Başkanlığına
İlgi : a) Türkiye Büyük Millet Meclisi Başkanlığı Genel Sekreterliğinin 25 Ocak 2000 tarih ve A.01.0.GNS.0.10.00.02-3879 sayılı yazısı.
b) Gençlik ve Spor Genel Müdürlüğünün 3 Şubat 2000 tarih ve B.02.1.GMS.0.80.00.-03.012/474 sayılı yazısı.
İlgi (a) yazınız ekinde alınan Kırıkkale Milletvekili Kemal Albayrak’a ait 25.1.2000 tarih ve 7/1140-3425 esas sayılı yazılı soru önergesi, Bakanlığıma bağlı Gençlik ve Spor Genel Müdürlüğünce incelenmiş olup, hazırlanan ilgi (b) yanıt yazısı ekte gönderilmektedir.
Bilgilerinize arz ederim.
		Fikret Ünlü
		Devlet Bakanı
	T.C.
	Başbakanlık	3.2.2000
	Gençlik ve Spor Genel Müdürlüğü
	Sayı : B.02.1.GSM.0.80.00.03.012-474
Konu : Soru önergesi
Devlet Bakanlığına
(Sayın Fikret Ünlü)
İlgi : 26.1.2000 gün ve 72 sayılı yazınız.
İlgide kayıtlı yazınız ekinde Kırıkkale Milletvekili Sayın Kemal Albayrak’ın yazılı soru önergesi incelenmiştir.
1. 1999 yılı programında Kırıkkale İlimiz Merkez Stad Tribün inşaatı ile Kırıkkale Merkez Kapalı Yüzme Havuzu inşaatı yer almış olup; Merkez Stad tribün inşaatına 88 350 000 000 TL harcama yapılmıştır. Fizikî gerçekleşmesi % 45 civarındadır. Merkez Kapalı Yüzme Havuzu inşaatına ise 62 218 000 000 TL hakediş yapılmıştır. Fizikî gerçekleşmesi % 75 civarındadır. Ayrıca; Bakanlığımızca 3418 sayılı Kanunun 39/b kaynağından 20 000 000 000 TL İl Müdürlüğü emrine spor tesisleri onarımı için gönderilmiştir. Genel Müdürlüğümüzce de 21 857 000 000 TL ödenek gönderilmiştir.
2. 2000 yılı yatırım programında Merkez Stad tribün inşaatı için 150 000 000 000 TL, Merkez Kapalı Yüzme Havuzu inşaatına ise 100 000 000 000 TL ödenek ayrılmış olup; 2001 yılında bitirilmeleri planlanmıştır.
3. Bütçe ödenek imkânlarının kısıtlı oluşu nedeniyle yeni yatırım projelerine ağırlık verilememiştir.
Bilgilerinize arz ederim.
		Kemal Mutlu	
		Genel Müdür
20. – Kırıkkale Milletvekili Kemal Albayrak’ın;
– Kırıkkale İlinde yapılacak yatırımlara,
Tokat Milletvekili M. Ergün Dağcıoğlu’nun;
– Tokat İlindeki yatırımlara,
Muğla Milletvekili Fikret Uzunhasan’ın;
– Muğla-Datça’da tahrir emlak kaydı bulunan arazilerle ilgili olarak Hazine tarafından açılan davalara,
Aksaray Milletvekili RamazanToprak’ın;
– Aksaray İli için planlanan yatırımlara,
İlişkin soruları ve Devlet Bakanı Şuayip Üşenmez’in cevabı (7/1142, 1170, 1206, 1232)
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Şuayip Üşenmez tarafından yazılı olarak cevaplandırılmasını saygılarımla arz ederim.
		24.12.1999
		Kemal Albayrak
		Kırıkkale
1. Bakanlığınızın halen Kırıkkale İlinde yürüttüğü mevcut yatırım projeleri nelerdir?
Sözkonusu projeler için 1999 yılı itibariyle ne kadar harcama yapılmıştır ve işin bitirilme süresi nedir, 2000 yılında ne kadar ödenek ayrılmıştır?
2. 2000 malî yılı Bakanlığınız bütçesinde Kırıkkale İlinde halen devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
3. Bakanlığınızın 2000 yılı bütçesi ve iş programına göre Kırıkkale İli için düşünülen yeni yatırımlar var mıdır? Bu yatırımlar için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?

Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Şuayip Üşenmez tarafından yazılı olarak cevaplandırılmasına delâletlerinizi saygılarımla arz ederim.
		24.12.1999
		M. Ergün Dağcıoğlu
		Tokat
1. Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
2. 2000 malî yılı Bakanlığınız bütçesinde Tokat İlinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
3. Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibariyle işin gerçekleşme nispeti ne olacaktır?
Türkiye Büyük Millet Meclisi Başkanlığına
Aşağıdaki sorumun Tapu ve Kadastro’dan sorumlu Devlet Bakanımız Sayın Şuayip Üşenmez tarafından yazılı olarak cevaplandırılmasını arz ederim.
Saygılarımla.
		5.1.2000
		Fikret Uzunhasan
		Muğla
Genellikle Muğla İli Datça yarımadası ve diğer ilçe, belde kırsalında yaşayan halkımızın arazilerinin 1936 “Tahrir Emlak Kaydı” ile tapu ve kadastrosu üzerlerine tespitli olmasına rağmen daha sonraları hazine tarafından açılan davalar neticesi bu araziler köylü ve çiftçilerimizin elinden alınmaktadır.
Köylü ve çiftçilerimiz bırakın belge veya bilgi sunmayı mahkemelerin bulunduğu ilçe veya il mahkemelerine gidebilecek ortam veya olanaklara dahi sahip olamadıklarından, büyük çoğunluğu kendi aleyhine açılan bu davaları teker teker kaybediyorlar ve dolayısıyla büyük mağduriyetler ve haksızlık yaşanıyor.
Soru :
Bu durum gözönünde bulundurularak daha fazla haksızlıkların yaşanmaması için bakanlığınız herhangi bir yasal düzenleme yapmayı düşünür mü?
Türkiye Büyük Millet Meclisi Başkanlığına
Aşağıdaki sorularımın DevletBakanı Sayın Şuayip Üşenmez tarafından yazılı olarak cevaplandırılmasını delâletlerinizle arz ederim.
		13.1.2000
		Ramazan Toprak
		Aksaray
Sorular :
Bakanlığınızın, Aksaray İli ile ilgili olarak,
1. 2000 yılı ve sonrası için planlanmış veya planlanması öngörülen yatırımları nelerdir?
2. Sözkonusu yatırımların fizikî ve malî gerçekleşme oranları ile muhtemel tamamlanma tarihleri nedir?
	T.C.
	Devlet Bakanlığı	3.2.2000
	Sayı : B.02.0.014/2.00-0176
Türkiye Büyük Millet Meclisi Başkanlığına
İlgi : 25.1.2000 tarih ve KAN.KAR.MD.A.01.0.GNS.0.10.00.02-3881 sayılı yazınız.
Kırıkkale Milletvekili Kemal Albayrak’ın 7/1142-3427, Tokat Milletvekili Mehmet Ergün Dağcıoğlu’nun 7/1170-3457 ve Muğla Milletvekili Fikret Uzunhasan’ın 7/1206-3633 ile Aksaray Milletvekili Ramazan Toprak’ın 7/1232-3691 esas nolu soru önergelerine ilişkin cevaplar ilişikte sunulmuştur.
Bilgilerinize arz ederim.
		Prof. Dr. Şuayip Üşenmez
		Devlet Bakanı
Tokat Milletvekili Sayın M. Ergün Dağcıoğlu’nun 7/1170-3457 Esas No.lu Yazılı Soru Önergesi Cevabı
Soru 1. Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
Cevap 1. Bakanlığıma bağlı Tapu ve Kadastro Genel Müdürlüğünce, 1999 yılında Tokat İlimize kadastro tesis projesi kapsamında 19 757 000 000 TL ödenek verilmiştir. Buna karşılık 30.11.1999 itibariyle kentsel alanda % 98,40, kırsal alanda % 76,95 gerçekleşme sağlanmıştır.
Soru 2 ve 3. 2000 malî yılı Bakanlığınız bütçesinde Tokat İlinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmüştür? 
Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibariyle işin gerçekleşme nispeti ne olacaktır?
Cevap 2, 3. 2000 yılı için 214 km2 alanın tesis kadastrosu planlanmıştır. Ayrıca tahmini olarak 6680 adet değişiklik işlemlerinin yapılması düşünülmektedir. Bütçeden kadastro yapımı için 78 024 457 000 TL kaynak ayrılmıştır. Yıl sonu itibariyle bitirilmesi düşünülmektedir.
Kırıkkale Milletvekili Sayın Kemal Albayrak’ın Türkiye Büyük MilletMeclisi Başkanlığına Vermiş Bulunduğu 7/1142-3427 Esas No.lu Yazılı Soru Önergesine Ait Cevap
Soru 1. Bakanlığınız halen Kırıkkale İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmıştır ve işin bitirilme süresi nedir, 2000 yılında ne kadar ödenek ayrılmıştır?
Cevap 1. Bakanlığıma bağlı Tapu ve Kadastro Genel Müdürlüğünce, “Teknik nedenlerle yetersiz kalan, zemini uygulama kabiliyeti bulunmayan zemindeki sınırları gerçeğe uygun biçimde göstermeyen tapulama ve kadastro haritalarının 2859 sayılı Kanun ve Yönetmelik hükümlerine göre yenilenmesi projesi çerçevesidir. Kırıkkale İlimizdeki yenileme çalışmaları 18 km2’dır. Anılan proje için 1999 yılı için 2 275 000 000 TL ödenek gönderilmiştir. 2000 yılı için ise 3 809 029 000 TL ödenek ayrılmış olup, izin bitirilme süresi yıllıktır.
Soru 2. 2000 malî yılı Bakanlığınız bütçesinde Kırıkkale İlinde halen devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
Cevap 2. 2000 malî yılı için Kırıkkale İlimize ait proje için 3 809 029 000 TL ödenek ayrılmıştır. İşin bitirilme süresi ise yıllıktır.
Soru 3. Bakanlığınızın 2000 yılı bütçesi ve iş programına göre Kırıkkale İli için düşünülen yeni yatırımlar var mıdır? Bu yatırımlar için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?
Cevap 3. Yapılmış bulunan iş programına göre 18 km2 yenileme çalışmaları yapılacak olup, yaklaşık 1600 adet değişiklik işlemleri yapılacaktır. Bu yatırımlar için 3 809 029 000 TL ödenek ayrılmıştır.
Aksaray Milletvekili Sayın Ramazan Toprak’ın 7/1232-3691 Esas No.lu Yazılı Soru Önergesi Cevabı 
Soru 1 ve 2. Bakanlığınızın, Aksaray İli ile ilgili olarak, 2000 yılı ve sonrası için planlanmış veya planlanması öngörülen yatırımları nelerdir? Sözkonusu yatırımların fizikî ve malî gerçekleşme oranları ile muhtemel tamamlanma tarihleri nedir?
Cevap 1, 2. Bakanlığıma bağlı Tapu ve Kadastro Genel Müdürlüğünce Aksaray İlimizin normal kadastro çalışmaları yapılacaktır. Genel Müdürlüğümüzce 2000 yılı içerisinde 13 km2 tesis kadastrosu ve tahmini 1600 adet değişiklik işlemleri yapılacaktır. Yıl sonu itibariyle gerçekleşme oranı % 100 olacaktır.
Muğla Milletvekili Sayın Fikret Uzunhasan’ın 7/1206-3633 Esas No.lu Yazılı Soru Önergesi Cevabı
Genellikle Muğla İli Datça yarımadası ve diğer ilçe, belde kırsalında yaşayan halkımızın arazilerinin 1936 “Tahrir Emlak Kaydı” ile tapu ve kadastrosu üzerlerine tespitli olmasına rağmen daha sonraları hazine tarafından açılan davalar neticesi bu araziler köylü ve çiftçilerimizin elinden alınmaktadır.
Köylü ve çiftçilerimiz bırakın belge veya bilgi sunmayı mahkemelerin bulunduğu ilçe veya il mahkemelerine gidebilecek ortam veya olanaklara dahi sahip olamadıklarından, büyük çoğunluğu kendi aleyhine açılan bu davaları teker teker kaybediyorlar ve dolayısıyla büyük mağduriyetler ve haksızlık yaşanıyor
Soru :
Bu durum gözönünde bulundurularak daha fazla haksızlıkların yaşanmaması için bakanlığınız herhangi bir yasal düzenleme yapmayı düşünür mü?
Cevap 1. Bakanlığıma bağlı Tapu ve Kadastro Genel Müdürlüğünce; Datça Yarımadasında, kadastro çalışmaları tamamlanmıştır.
Datça Müdürlüğünce, toplam 1823 parsel hakkında tapu iptali davası açılmıştır.
Bu davalarda;
132 adedi uygulanan vergi kaydından fazla şahıslar adına tespit yapıldığı gerekçesiyle,
580 adedi ise sit alanı içerisinde kaldığı gerekçesiyle açılmıştır.

21. – Kırıkkale Milletvekili Kemal Albayrak’ın;
– Kırıkkale İlinde yapılacak yatırımlara,
Tokat Milletvekili M. Ergün Dağcıoğlu’nun;
– Tokat İlindeki yatırımlara,
Aksaray Milletvekili Ramazan Toprak’ın;
– Aksaray İli için planlanan yatırımlara,
İlişkin DevletBakanı Hasan Gemici’den soruları ve Devlet Bakanı Mustafa Yılmaz’ın cevabı (7/1143, 1169, 1233)
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Hasan Gemici tarafından yazılı olarak cevaplandırılmasını saygılarımla arz ederim.
		24.12.1999
		Kemal Albayrak
		Kırıkkale
1. Bakanlığınız halen Kırıkkale İlinde yürüttüğü mevcut yatırım projeleri nelerdir?
Sözkonusu projeler için 1999 yılı itibariyle ne kadar harcama yapılmıştır ve işin bitirilme süresi nedir, 2000 yılında ne kadar ödenek ayrılmıştır?
2. 2000 malî yılı Bakanlığınız bütçesinde Kırıkkale İlinde halen devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
3. Bakanlığınızın 2000 yılı bütçesi ve iş programına göre Kırıkkale İli için düşünülen yeni yatırımlar var mıdır? Bu yatırımlar için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?

Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Hasan Gemici tarafından yazılı olarak cevaplandırılmasına delâletlerinizi saygılarımla arz ederim.
		24.12.1999
		M. Ergün Dağcıoğlu
		Tokat
1. Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
2. 2000 malî yılı Bakanlığınız bütçesinde Tokat İlinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
3. Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibariyle işin gerçekleşme nispeti ne olacaktır?
Türkiye Büyük Millet Meclisi Başkanlığına
Aşağıdaki sorumun Devlet Bakanımız Sayın Hasan Gemici tarafından yazılı olarak cevaplandırılmasını arz ederim.
Saygılarımla.
		13.1.2000
		Ramazan Toprak
		Aksaray
Sorular :
Bakanlığınızın, Aksaray İli ile ilgili olarak,
1. 2000 yılı ve sonrası için planlanmış veya planlanması öngörülen yatırımları nelerdir?
2. Sözkonusu yatırımların fizikî ve malî gerçekleşme oranları ile muhtemel tamamlanma tarihleri nedir?

	T.C.
	Başbakanlık	10.2.2000
	Sosyal Hizmetler ve Çocuk Esirgeme Kurumu
	Genel Müdürlüğü
	Sayı : B.02.1.SÇE.0.80.00.00(YİD-2000)/122
Türkiye Büyük Millet Meclisi Başkanlığına
İlgi : 21 Ocak 2000 tarih ve A.01.0.GNS.0.10.00.03/3878 sayılı yazınız.
İlgi yazınızda bahsi geçen ve ekli listede yer alan;
13.1.2000 tarih ve Esas No. : 7/1233, Evrak Kayıt No. : 3692/8954 sayılı önerge sahibi Aksaray Milletvekili Sayın Ramazan Toprak,
29.12.1999 tarih ve Esas No. : 7/1169, Evrak Kayıt No. : 3456/8510 sayılı önerge sahibi Tokat Milletvekili Sayın M. Ergün Dağcıoğlu,
29.12.1999 tarih ve Esas No. : 7/1143, Evrak Kayıt No. : 3428/8477 sayılı önerge sahibi Kırıkkale Milletvekili Sayın Kemal Albayrak’ın yazılı soru önergelerinin cevapları yazı ekinde gönderilmiştir.
Bilgileri ve gereğini arz ederim.
		Mustafa Yılmaz
		DevletBakanı
Sayın Kemal Albayrak
Kırıkkale Milletvekili
İlgi :29.12.1999 tarih ve Esas No. 7/1143, Evrak Kayıt No. : 3428/8477 sayılı yazılı soru önergeniz.
İlgi yazınızda bahsi geçen yazılı soru önergeniz ile ilgili olarak;
1. Bakanlığımız halen Kırıkkale İlinde Merkez Çocuk Yuvası İnşaatı (7-12 yaş)nı yürütmektedir.
1999 yılına kadar 754 100 000 000 TL harcama yapılan işe müteahhit firmanın devam etmemesi üzerine denetimi yürüten Bayındırlık ve İskân Müdürlüğünce fesih yoluna gidilmiştir. Sözkonusu işin ikmal keşifleri hazırlanmış olmasına rağmen firmanın Bayındırlık ve İskân Müdürlüğüne karşı açmış olduğu davanın neticelenmemesi yüzünden ikmal ihalesi yapılamamıştır.
2. Bakanlığımız, davanın neticelenme ihtimalini gözönüne alarak, yatırımın daha fazla gecikmemesi için yineden 2000 Malî Yılı Bütçesinden 170 000 000 000 TL ödenek ayırmıştır. Ancak yatırımın 2000 yılında bitmesi mümkün görülmemektedir.
3. Bakanlığımızın 2000 yılı bütçesi ve iş programına göre Kırıkkale İli için düşünülen yeni yatırım bulunmamaktadır.
Bilgilerinize arz ederim.
Saygılarımla.
		Mustafa Yılmaz
		Devlet Bakanı V.
Sayın Ramazan Toprak
Aksaray Milletvekili
İlgi :13.1.2000 tarih ve Esas No. : 7/1233, Evrak Kayıt No. : 3692/8954 sayılı yazılı soru önergeniz.
İlgi yazınızda bahsi geçen yazılı soru önergeniz ile ilgili olarak;
1. Bakanlığımız Aksaray İlinde 2000 yılı ve sonrası için Bakım ve Rehabilitasyon Merkezinin yapımını planlamaktadır.
2. Sözkonusu yatırıma henüz başlanmamış olup, 2000 yılı için ödenek tahsisi yapılamamıştır. Projeye 2001 yılından sonra başlanılması planlanmaktadır.
Bilgilerinize arz ederim.
Saygılarımla.
		Mustafa Yılmaz
		Devlet Bakanı V.
Sayın Ramazan Toprak
Aksaray Milletvekili
İlgi :29.12.1999 tarih ve Esas No. : 7/1169, Evrak Kayıt No. : 3456/8510 sayılı yazılı soru önergeniz.
İlgi yazınızda bahsi geçen yazılı soru önergeniz ile ilgili olarak;
1. Bakanlığımız, halen Tokat İlinde 80 kişilik Merkez Huzurevi inşaatını yürütmektedir. Sözkonusu proje için 1999 yılına kadar 873 000 000 000 TL harcama yapılmış olup, işin bitirilme seviyesi % 83’tür.
2. 2000 malî yılı Bakanlığımız bütçesinde Tokat İli için 180 000 000 000 TL ödenek öngörülmüş olup, yatırımın 2000 yılı sonunda tamamlanması düşünülmektedir.
3. Bakanlığımızın 2000 yılı bütçesi ve iş programına göre, Tokat İli için düşünülen yeni bir yatırımı bulunmamaktadır.
Bilgilerinize arz ederim.
Saygılarımla.
		Mustafa Yılmaz
		Devlet Bakanı V.
Sayın M. Ergün Dağcıoğlu
Tokat Milletvekili
İlgi : 29.12.1999 tarih ve Esas No. : 7/1169, Evrak Kayıt No. : 3456/8510 sayılı yazılı soru önergeniz.
İlgi yazınızda bahsi geçen yazılı soru önergeniz ile ilgili olarak;
1. Bakanlığımız, halen Tokat İlinde 80 kişilik Merkez Huzurevi inşaatını yürütmektedir. Sözkonusu proje için 1999 yılına kadar 873 000 000 000 TL harcama yapılmış olup, işin bitirilme seviyesi % 83’tür.
2. 2000 malî yılı Bakanlığımız bütçesinde Tokat İli için 180 000 000 000 TL ödenek öngörülmüş olup, yatırımın 2000 yılı sonunda tamamlanması düşünülmektedir.
3. Bakanlığımızın 2000 yılı bütçesi ve iş programına göre, Tokat İli için düşünülen yeni bir yatırımı bulunmamaktadır.
Bilgilerinize arz ederim. Saygılarımla.
		Mustafa Yılmaz
		Devlet Bakanı V.
22. – Kırıkkale Milletvekili Kemal Albayrak’ın;
– Kırıkkale İlinde yapılacak yatırımlara,
Tokat Milletvekili M. Ergün Dağcıoğlu’nun;
– Tokat İlindeki yatırımlara,
Aksaray Milletvekili Ramazan Toprak’ın;
– Aksaray İli için planlanan yatırımlara,
İlişkin soruları ve Devlet Bakanı Edip Safder Gaydalı’nın cevabı (7/1144, 1168, 1214)
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Edip Safder Gaydalı tarafından yazılı olarak cevaplandırılmasını saygılarımla arz ederim.	24.12.1999
		Kemal Albayrak
		Kırıkkale
1. Bakanlığınızın halen Kırıkkale İlinde yürüttüğü mevcut yatırım projeleri nelerdir?
Sözkonusu projeler için 1999 yılı itibariyle ne kadar harcama yapılmıştır ve işin bitirilme süresi nedir, 2000 yılında ne kadar ödenek ayrılmıştır?
2. 2000 malî yılı Bakanlığınız bütçesinde Kırıkkale İlinde halen devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
3. Bakanlığınızın 2000 yılı bütçesi ve iş programına göre Kırıkkale İli için düşünülen yeni yatırımlar var mıdır? Bu yatırımlar için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Edip Safder Gaydalı tarafından yazılı olarak cevaplandırılmasına delâletlerinizi saygılarımla arz ederim.
		24.12.1999
		M. Ergün Dağcıoğlu
		Tokat
1. Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
2. 2000 malî yılı Bakanlığınız bütçesinde Tokat İlinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
3. Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibariyle işin gerçekleşme nispeti ne olacaktır?
Türkiye Büyük Millet Meclisi Başkanlığına
Aşağıdaki sorumun Devlet Bakanımız Sayın Edip Safder Gaydalı tarafından yazılı olarak cevaplandırılmasını delâletlerinizle arz ederim.
Saygılarımla.
		13.1.2000
		Ramazan Toprak
		Aksaray
Sorular :
Bakanlığınızın, Aksaray İli ile ilgili olarak,
1. 2000 yılı ve sonrası için planlanmış veya planlanması öngörülen yatırımları nelerdir?
2. Sözkonusu yatırımların fizikî ve malî gerçekleşme oranları ile muhtemel tamamlanma tarihleri nedir?
	T.C.
	Devlet Bakanlığı	3.2.2000
	Sayı : B.02.0.0012/009-1209
Türkiye Büyük Millet Meclisi Başkanlığı
Genel Sekreterliği
(Kanunlar ve Kararlar Dairesi Başkanlığı)
İlgi : 25 Ocak 2000 tarih ve A.0.GNS.0.10.00.02/3876 sayılı yazınız.
Kırıkkale Milletvekili Kemal Albayrak, Tokat Milletvekili Mehmet Ergün Dağcıoğlu ve Aksaray Milletvekili Ramazan Toprak’ın Bakanlığım tarafından cevaplandırılması istenilen yazılı soru önergelerinin cevapları hazırlanarak ekte sunulmuştur.
Bilgilerinize arz ederim.
		Edip Safder Gaydalı
		Devlet Bakanı
Tokat Milletvekili M. Ergün Dağcıoğlu, Kırıkkale Milletvekili Kemal Albayrak ve Aksaray Milletvekili Ramazan Toprak’ın Bakanlığım Tarafından Cevaplandırılmasını İstediği Yazılı Soru Önergelerine Cevaplar :
(Bakanlığım Bağlı Kuruluşu MTA Genel Müdürlüğü)
Soru 1. Kırıkkale İlinde yürütülen mevcut yatırım ve projeler nelerdir?
Cevap 1. Bakanlığım bağlı kuruluşu MTA Genel Müdürlüğü bünyesinde Kırıkkale İlinde MTA Genel Müdürlüğü jeotermal kaynak aramaları ana projesi altında Ortaanadolu Demir ve Polimetal aramaları ve Kırşehir, Kırıkkale Polimetal aramaları projeleri 2000 yılı içinde gerçekleştirilecektir. Sözkonusu projeler 2000 yılında başlayıp bitirilecektir.
1999 yılında Kırıkkale İli için 16 milyar TL 2000 yılı için ayrılan toplam ödenek 12 milyar 275 bin TL’dir.
Soru 2. 2000 malî yılı Bakanlığınızın bütçesinde Kırıkkale İlinde hâlâ devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
Cevap 2. Kırıkkale İlinde MTA Genel Müdürlüğü “Maden ve Jeotermal Aramaları” ana projesi altında, “Ortaanadolu Demir ve Polimetal aramaları” projesinin yatırım tutarı 6 milyar TL ve “Kırşehir-Kırıkkale Polimetal Aramaları” projesinin yatırım tutarı 7 milyar 275 TL’dir. Projeller 2000 yılı içinde tamamlanacaktır.
Soru 3. Bakanlığınız 2000 yılı bütçesi ve iş programına göre Kırıkkale İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?
Cevap 3. MTA Genel Müdürlüğü 2000 yılı bütçesi ve iş programı kapsamında, Kırıkkale İli için anılan projeler dışında yeni bir yatırım planlamamıştır.
Bakanlığım bağlı kuruluşları MTA Genel Müdürlüğü, TAEK Başkanlığı ve ilgili kuruluşu TDÇİ Genel Müdürlüğünün 1999-2000 yıllarını kapsayan yatırım programı çerçevesinde Tokat, Kırıkkale ve Aksaray İllerimizde başka herhangi bir faaliyetleri bulunmamaktadır.
23. – Kırıkkale Milletvekili Kemal Albayrak’ın, Kırıkkale İlinde yapılacak yatırımlara ilişkin soruları ve Devlet Bakanı Mustafa Yılmaz’ın cevabı (7/1146)
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Mustafa Yılmaz tarafından yazılı olarak cevaplandırılmasını saygılarımla arz ederim.
		24.12.1999
		Kemal Albayrak
		Kırıkkale

1. Bakanlığınızın halen Kırıkkale İlinde yürüttüğü mevcut yatırım projeleri nelerdir?
Sözkonusu projeler için 1999 yılı itibariyle ne kadar harcama yapılmıştır ve işin bitirilme süresi nedir, 2000 yılında ne kadar ödenek ayrılmıştır?
2. 2000 malî yılı Bakanlığınız bütçesinde Kırıkkale İlinde halen devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
3. Bakanlığınızın 2000 yılı bütçesi ve iş programına göre Kırıkkale İli için düşünülen yeni yatırımlar var mıdır? Bu yatırımlar için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?
	T.C.
	Devlet Bakanlığı	10.2.2000
	Sayı : B.02.0.010/031.3356
Türkiye Büyük Millet Meclisi Başkanlığına
İlgi : TBMM Başkanlığı Genel Sekreterliğinin 25.1.2000 gün ve A.01.0.GNS.0.10.00.02-3899 sayılı yazısı.
Kırıkkale Milletvekili Kemal Albayrak’ın 7/1146 esas no.lu yazılı soru önergesi incelenmiştir.
Kırıkkale İli,
Diğer kamu hizmetleri sektöründe içme suyu konusunda;
1999 yılında Kırıkkale İlinde 2 adet ünite içme suyu, 30 milyar TL keşif bedeli olarak yapım programlarında yer almıştır.
2000 yılında ise 1 adet ünite içme suyu 15 milyar TL keşif bedelli olarak yapım programında yer almaktadır.
Ulaştırma Sektörü;
Kırıkkale İlinde 1999 yılında;
57 Km köy yolu onarımı yapımı,
30 Km stabilize köy yolu yapımı,
20 Km I nci kat asfalt kaplamalı köy yolu yapımı,
10 Km II nci asfalt kaplamalı köy yolu yapımı ile 1 adet 174 metre açıklığında 1 adet köprü programa alınarak bu projelerin gerçekleştirilmesi için 112 milyar TL ödenek harcanmıştır. İşlerin süresi 1 yıl olup, 1 adet köprü yapımı hariç, sari işimiz yoktur. 2000 yılı programları içinde 437 milyar TL ödenek ayrılabilmiştir.
2000 yılı programlarımızda Kırıkkale İlinde halen devam eden 1 adet köprü inşaatı vardır. Geriye kalan bütün köy yolları yapım projeleri birer yıllık olup, çalışma sezonu başlangıcında başlayarak her yılın sonu itibariyle bitirilmesine çalışılmaktadır. 2000 yılı programında yeni yatırım olarak;
50 Km yol onarımı yapımı,
50 Km stabilize kaplamalı köy yolu yapımı,
15 Km I inci kat asfalt yapımı,
20 Km II nci kat asfalt yapımı ve 1 adet 147 metrelik köprü yapımı yer almaktadır. Bu işlerin yapımı için 2000 yılı bütçesinden 430 milyar TL ödenek ayrılmıştır. 2000 yılı sonu itibariyle öngörülen işlerin tamamı yüzde yüz gerçekleştirilecektir.
Diğer kamu hizmetleri sektöründen sosyal alt yapı hizmetlerinde;
1999 yılı yatırım programında 12 adet kanalizasyon ve fosseptik yapımı ile 2 adet camiyi (püremanet malzeme yardımı) yer almıştır. 1999 yılında püremanet olarak yapılan ve malzeme yardımı olarak ayrılan 7 600 000 000 TL toplam ödeneğin tamamı kullanılmış olup, belli bir seviyeye getirilip ancak bitirelemeyen kanalizasyon ve fosseptik yapımı işleri 2000 yılı yatırım programında devam eden iş olarak değerlendirilmiştir.
2000 yılı yatırım programında Kırıkkale İlinde yapılması planlanan 14 adet kanalizasyon+fosseptik işleri şunlardır.
– Ballışeyh-Bıyıkaydın-Selamlı,
– Karakeçili-Sülübük,
– Kesinkin-Kavurgalı-Cavatobası-İnziloğlu-Göçbeyli,
– Sulakyurt-Çevrimli-Faraşlı-Sarıkızlı-Sarmbeyli-Alişeyhli,
– Çelebi-Hacıyusuflu-Karaağaç,
Bu işlerin her biri için 1 275 000 000 TL ödenek ayrılmış olup, ayrılan ödenek nispetinde sözkonusu kanalizasyon inşaatları bitirilmeye çalışılacaktır.
Kırıkkale İlinde 2000 yılı yatırım programında uygulanacak sulama projeleri hakkındaki liste ilişikte sunulmuştur.
Bilgilerinize arz ederim.
		Mustafa Yılmaz
		Devlet Bakanı

24. – Kırıkkale Milletvekili Kemal Albayrak’ın;
– Kırıkkale İlinde yapılacak yatırımlara,
Tokat Milletvekili M. Ergün Dağcıoğlu’nun;
– Tokat İlindeki yatırımlara,
Aksaray Milletvekili Ramazan Toprak’ın;
– Aksaray İli için planlanan yatırımlara,
İlişkin soruları ve Devlet Bakanı Sadi Somuncuoğlu’nun cevabı (7/1148, 1164, 1236)
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Sadi Somuncuoğlu tarafından yazılı olarak cevaplandırılmasını saygılarımla arz ederim.
		24.12.1999
		Kemal Albayrak
		Kırıkkale
1. Bakanlığınızın halen Kırıkkale İlinde yürüttüğü mevcut yatırım projeleri nelerdir?
Sözkonusu projeler için 1999 yılı itibariyle ne kadar harcama yapılmıştır ve işin bitirilme süresi nedir, 2000 yılında ne kadar ödenek ayrılmıştır?
2. 2000 malî yılı Bakanlığınız bütçesinde Kırıkkale İlinde halen devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
3. Bakanlığınızın 2000 yılı bütçesi ve iş programına göre Kırıkkale İli için düşünülen yeni yatırımlar var mıdır? Bu yatırımlar için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Sadi Somuncuoğlu tarafından yazılı olarak cevaplandırılmasına delâletlerinizi saygılarımla arz ederim.
		24.12.1999
		M. Ergün Dağcıoğlu
		Tokat
1. Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
2. 2000 malî yılı Bakanlığınız bütçesinde Tokat İlinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
3. Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibariyle işin gerçekleşme nispeti ne olacaktır?
Türkiye Büyük Millet Meclisi Başkanlığına
Aşağıdaki sorularımın Devlet Bakanımız Sayın Sadi Somuncuoğlu tarafından yazılı olarak cevaplandırılmasını delâletlerinizle arz ederim.
		13.1.2000
		Ramazan Toprak
		Aksaray
Sorular :
Bakanlığınızın, Aksaray İli ile ilgili olarak,
1. 2000 yılı ve sonrası için planlanmış veya planlanması öngörülen yatırımları nelerdir?
2. Sözkonusu yatırımların fizikî ve malî gerçekleşme oranları ile muhtemel tamamlanma tarihleri nedir?
	T.C.
	Devlet Bakanlığı	9.2.2000
	Sayı : B.02.0.008/00207
Türkiye Büyük Millet Meclisi 
Genel Sekreterliğine
İlgi : 25.1.2000 tarih ve A.01.0.GNS.0.10.00.02-3897 sayılı yazınız.
İlgi yazınıza istinaden Kırıkkale Milletvekili Kemal Albayrak’ın 7/1148 Esas No’lu, Tokat Milletvekili Mehmet Ergün Dağcıoğlu’nun 7/1164 Esas No’lu ve Aksaray Milletvekili Ramazan Toprak’ın 7/1236 Esas No’lu soru önergelerine cevaben Bakanlığım ilgili kuruluşu Emlak Bankası A.Ş. Genel Müdürlüğünün yatırımcı bir kuruluş olmaması nedeniyle idame ve yenileme projeleri dışında yatırımları bulunmamaktadır.
Bakanlığıma bağlı Toplu Konut İdaresi Başkanlığı ve Arsa Ofisi Genel Müdürlüğünce soru önergelerine verilen cevaplar ekte gönderilmiştir.
Bilgilerinizi ve gereğini arz ederim.
		Sadi Somuncuoğlu
		Devlet Bakanı
 
Arsa Ofisi Genel Müdürlüğü
1. Kırıkkale İline Ait Projeler
1.1.) Kamulaştırma Çalışmaları
Kırıkkale Yahşiyan Küçük Sanayi Sitesi Projesi
Kamulaştırma Tarihi	Yüzölçümü (m2)	Proje Bedeli (TL)	Gerçekleşme %
	1980	263 000 000	31 800 000 000	100
Proje tamamı gerçekleştirilmiş olup, ilgili sanayii kooperatifine devri sağlanmıştır. 1999 yılı içerisinde herhangi bir harcama yapılmamıştır.
2000 yılı iş programında 11 000 000 TL bedel artırma tutarı bulunmaktadır.
1.2) Hazineden Devir Alma Çalışmaları
Yıl	İli/İlçesi	Sektörü	Alınan Alan (m2)	Bedel (TL)
1994	Kırıkkale/Yahşiyan	Konut	29 800.00	477 180 000
1994	Kırıkkale/Yahşiyan	Plansız	59 600.00	596 590 000
1995	Kırıkkale/Hacılar	Konut	54 700.00	1 958 170 000
1997	Kırıkkale/Balışeyh	Sanayi	559 850.00	10 000 000 000
		          Toplam	703 950.00	13 031 940 000
Kırıkkale İlinde Hazineden 703 950.00 m2 arsa ve arazi alınarak 13 031 940 000 TL ödenmiştir.
1.3) Satış İşlemleri
Yılı	İli/İlçesi	Sektör	Satılan Alan (m2)	Satış Bedeli (TL)	Alıcı
1995	Kırıkkale/Hacılar	Konut	2 751.00	138 000 000	Şahıslar
1996	Kırıkkale/Hacılar	Konut	426.00	26 000 000	Şahıs
1997	Kırıkkale/Balışeyh	Sanayi	559 850.00	15 000 000 000	Yimpaş H.
1998	Kırıkkale/Hacılar	Konut	     5 399.00	    413 800 000	Şahıs
	                         TOPLAM	568 426.00	15 577 800 000
Hazineden alınan alanlardan 568 426 m2 alan, 15 577 800 000 TL bedelle ilgili şahıs ve kuruluşlara satılmıştır.
2. Tokat İline Ait Projeler
2.1.) Kamulaştırma Çalışmaları
Tokat-Merkez Organize Sanayi Sitesi Projesi
Kamulaştırma Tarihi	Yüzölçümü (m2)	Proje Bedeli (TL)	Gerçekleşme %
	1978-1980	2 211 092.00	30 098 009 000	100
Projenin tamamı gerçekleştirilmiş olup, Organize Sanayi Mütevelli Heyeti Başkanlığına devri sağlanmıştır.
1999 yılı içerisinde herhangi bir harcama yapılmamıştır.
2000 yılı iş programında 10 000 000 TL’lik bedel artırma tutarı bulunmaktadır.
2.2) Hazineden Devir Alma Çalışmaları
Yıl	İli/İlçesi	Sektör	Alınan Alan (m2)	Bedel (TL)
1997	Tokat-Niksar-İsmetpaşa	Sanayi	37 892.00	11 700 000 000
Tokat İlinde Hazineden 37 892.00 m2 arsa ve arazi satın alınarak 11 700 000 000 TL ödenmiştir.
2.3) Satış İşlemleri
Yılı	İli/İlçesi	Sektör	Satılan Alan (m2)	Satış Bedeli (TL)	Alıcı
1998	Tokat-Niksar-İsmetpaşa	Sanayi	12 929.34	7 620 000 000	Keresteciler
					San. Koop.
12 929.34 m2 alan 7 620 000 000 TL bedelle Keresteciler Sanayi Kooperatifine devredilmiştir. Kalan kısım ofisin stokunda olup, talep edildiğinde sanayicilerin hizmetine sunulacaktır.
3. Aksaray İline Ait Projeler
3.1.) Toplu konut yapmak amacıyla arazi ve arsa tespit çalışmaları sürmektedir.
3.2) Hazineden Devir Alma Çalışmaları
Yıl	İli/İlçesi	Sektör	Alınan Alan (m2)	Bedeli (TL)
1996	Aksaray-Merkez-Aratol	Konut	707 400.00	8 190 700 000
1996	Aksaray-Merkez-Aratol	Konut	11 000.00	290 000 000
1997	Aksaray-Merkez-Tacin	Sanayi	15 268.00	 11 000 000 000
		           Toplam	733 668.00	19 480 700 000
Aksaray İlinde Hazineden 733 668.00 m2 arsa ve arazi alınarak 19 480 700 000 TL ödenmiş ve tamamı satılmıştır.
3.3) Satış İşlemleri
Yılı	İli/İlçesi	Sektör	Satılan Alan (m2)	Satış Bedeli (TL)	Alıcı
1996	Aksaray-Merkez-Aratol	Konut	707 400.00	10 707 417 600	Aratol Bl. Bşk.
1997	Aksaray-Merkez-Aratol	Konut	11 000.00	455 000 000	Aratol Bl. Bşk.
1997	Aksaray-Merkez-Tacin	Sanayi	    15 268.00	 18 150 000 000	Mahrukatcılar
		      Toplam	733 668.00	29 312 417 600	Yapı Koop.
Hazineden alınan 718 400 m2 alan Aratol Belediyesine, 15 268 m2 alan Mahrukatcılar Toplu İşyeri kooperatifine satılmıştır.
Toplu Konut İdaresi Başkanlığı;
Kırıkkale İline Ait Projeler
Toplu Konut İdaresi, 1999 yılı itibariyle Toplu Konut Kanunu Uygulama Yönetmeliği kapsamında Kırıkkale İlinde 91 adet kooperatif için toplam 128 348 000 000 TL kredi desteği sağlamıştır. Bu kapsamda, 3 826 adet konutun inşaatı tamamlanmıştır.
İdare tarafından yönetilmekte olan Geliştirme ve Destekleme Fonundan Kırıkkale İline 27 855 000 000 TL’lik Belediye Kamulaştırma ve Altyapı Kredisi sağlanmıştır.
Ayrıca, Toplu Konut İdaresince yürürlüğe konulan “Belediye Arsaları Üzerinde Toplu Konut ve Kentsel Çevre Üretimi ve Kredilendirilmesine Dair Yönetmelik” uyarınca kullandırılan krediler kapsamında, Kırıkkale İli Keskin İlçe Belediyesi Toplu Konut Bölgesi Uygunluk Belgesi ve Teknik Hizmet Kredisi için talepte bulunmuştur. Kredi talebi İdare tarafından uygun görülmüş, Toplu Konut Fonunun kaynak sıkıntısı nedeniyle ancak yeterli kaynak aktarımı sağlandığı takdirde kredi başvurularının değerlendirilebileceği, ilgili Belediyeye bildirilmiştir.
Toplu Konut İdaresi, kredi uygulamalarını halen yürürlükte olan yönetmelik ve tebliğler çerçevesinde yürütmekte, alınan kredi taleplerini ilgili projelerin uygunluğunun onaylanmasından sonra Fonun nakit durumunu gözönünde bulundurarak değerlendirmektedir. Ancak, bilindiği üzere Toplu Konut Fonu, 1998 yılından beri finansman darboğazı içindedir. 6.11.1998 tarihinden itibaren kooperatif ve belediye projelerine açılan kredilerin idareye intikal eden hakedişleri ödenememiştir. İdarenin 31.1.2000 tarihi itibariyle bekleyen yükümlülükleri yaklaşık 42 trilyon TL’dir. Bu nedenle, idarenin finansman sıkıntısı çözüldükten sonra, 2000 malî yılı için Kırıkkale İlinden gelecek kredi talepleri değerlendirmeye alınabilecektir.
Toplu Konut İdaresi Başkanlığı
Tokat İline Ait Projeler
Toplu Konut İdaresi, 1999 yılı itibariyle Toplu Konut Kanunu Uygulama Yönetmeliği kapsamında Aksaray İlinde 49 adet kooperatif için toplam 34 903 000 000 TL kredi desteği sağlamıştır. Bu kapsamda, toplam 2 247 adet konutun inşaatı tamamlanmıştır.
İdare tarafından yönetilmekte olan Geliştirme ve Destekleme Fonundan Aksaray İline 24 937 000 000 TL’lik Belediye Kamulaştırma ve Altyapı Kredisi sağlanmıştır.
Ayrıca, Toplu Konut İdaresince yürürlüğe konulan “Belediye Arsaları Üzerinde Toplu Konut ve Kentsel Çevre Üretimi ve Kredilendirilmesine Dair Yönetmelik” uyarınca kullandırılan krediler kapsamında, Aksaray İli Eskil ve Sultanhanı Belediyeleri Toplu Konut Bölgesi Uygunluk Belgesi ve Teknik Hizmet Kredisi için talepte bulunmuştur. Kredi talepleri idare tarafından uygun görülmüş, Toplu Konut Fonunun kaynak sıkıntısı nedeniyle ancak yeterli kaynak aktarımı sağlandığı takdirde kredi başvurularının değerlendirilebileceği, ilgili Belediyelere bildirilmiştir.
Toplu Konut İdaresi, kredi uygulamalarını halen yürürlükte olan yönetmelik ve tebliğler çerçevesinde yürütmekte, alınan kredi taleplerini ilgili projelerin uygunluğunun onaylanmasından sonra fonun nakit durumunu gözönünde bulundurarak değerlendirmektedir. Ancak, bilindiği üzere Toplu Konut Fonu, 1998 yılından beri finansman darboğazı içindedir. 6.11.1998 tarihinden itibaren kooperatif ve belediye projelerine açılan kredilerin idareye intikal eden hakedişleri ödenememiştir. İdarenin 31.1.2000 tarihi itibariyle bekleyen yükümlülükleri yaklaşık 42 trilyon TL’dir. Bu nedenle, idarenin finansman sıkıntısı çözüldükten sonra, 2000 malî yılı için Aksaray İlinden gelecek kredi talepleri değerlendirmeye alınabilecektir.
Toplu Konut İdaresi Başkanlığı
Aksaray İline Ait Projeler
Toplu Konut İdaresi, 1999 yılı itibariyle Toplu Konut Kanunu Uygulama Yönetmeliği kapsamında Aksaray İlinde 49 adet kooperatif için toplam 34 903 000 000 TL kredi desteği sağlamıştır. Bu kapsamda, toplam 2 247 adet konutun inşaatı tamamlanmıştır.
İdare tarafından yönetilmekte olan Geliştirme ve Destekleme Fonundan Aksaray İline 24 937 000 000 TL’lik Belediye Kamulaştırma ve Altyapı Kredisi sağlanmıştır.
Ayrıca, Toplu Konut İdaresince yürürlüğe konulan “Belediye Arsaları Üzerinde Toplu Konut ve Kentsel Çevre Üretimi ve Kredilendirilmesine Dair Yönetmelik” uyarınca kullandırılan krediler kapsamında, Aksaray İli Eskil ve Sultanhanı Belediyeleri Toplu Konut Bölgesi Uygunluk Belgesi ve Teknik Hizmet Kredisi için talepte bulunmuştur. Kredi talepleri idare tarafından uygun görülmüş, Toplu Konut Fonunun kaynak sıkıntısı nedeniyle ancak yeterli kaynak aktarımı sağlandığı takdirde kredi başvurularının değerlendirilebileceği, ilgili Belediyelere bildirilmiştir.
Toplu Konut İdaresi, kredi uygulamalarını halen yürürlükte olan yönetmelik ve tebliğler çerçevesinde yürütmekte, alınan kredi taleplerini ilgili projelerin uygunluğunun onaylanmasından sonra fonun nakit durumunu gözönünde bulundurarak değerlendirmektedir. Ancak, bilindiği üzere Toplu Konut Fonu, 1998 yılından beri finansman darboğazı içindedir. 6.11.1998 tarihinden itibaren kooperatif ve belediye projelerine açılan kredilerin idareye intikal eden hakedişleri ödenememiştir. İdarenin 31.1.2000 tarihi itibariyle bekleyen yükümlülükleri yaklaşık 42 trilyon TL’dir. Bu nedenle, idarenin finansman sıkıntısı çözüldükten sonra, 2000 malî yılı için Aksaray İlinden gelecek kredi talepleri değerlendirmeye alınabilecektir.

25. – Kırıkkale Milletvekili Kemal Albayrak’ın;
– Kırıkkale İlinde yapılacak yatırımlara,
Tokat Milletvekili M. Ergün Dağcıoğlu’nun;
– Tokat İlindeki yatırımlara,
Aksaray Milletvekili Ramazan Toprak’ın;
– Aksaray İli için planlanan yatırımlara,
İlişkin soruları ve Devlet Bakanı Tunca Toskay’ın cevabı (7/1151, 1161, 1239)
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Tunca Toskay tarafından yazılı olarak cevaplandırılmasını saygılarımla arz ederim.
		24.12.1999
		Kemal Albayrak
		Kırıkkale

1. Bakanlığınızın halen Kırıkkale İlinde yürüttüğü mevcut yatırım projeleri nelerdir?
Sözkonusu projeler için 1999 yılı itibariyle ne kadar harcama yapılmıştır ve işin bitirilme süresi nedir, 2000 yılında ne kadar ödenek ayrılmıştır?
2. 2000 malî yılı Bakanlığınız bütçesinde Kırıkkale İlinde halen devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
3. Bakanlığınızın 2000 yılı bütçesi ve iş programına göre Kırıkkale İli için düşünülen yeni yatırımlar var mıdır? Bu yatırımlar için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?

Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Tunca Toskay tarafından yazılı olarak cevaplandırılmasına delaletlerinizi saygılarımla arz ederim.
		24.12.1999
		M. Ergün Dağcıoğlu
		Tokat
1. Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
2. 2000 malî yılı Bakanlığınız bütçesinde Tokat İlinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
3. Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibariyle işin gerçekleşme nispeti ne olacaktır?

Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Tunca Toskay tarafından yazılı olarak cevaplandırılmasını delaletlerinize arz ederim.
		13.1.2000
		Ramazan Toprak
		Aksaray

Sorular : 
Bakanlığınızın, Aksaray İli ile ilgili olarak,
1. 2000 yılı ve sonrası için planlanmış veya planlanması öngörülen yatırımları nelerdir?
2. Sözkonusu yatırımların fizikî ve malî gerçekleşme oranları ile muhtemel tamamlanma tarihleri nedir?

	T.C.
	Devlet Bakanlığı	7.2.2000
	Sayı : B.02.0.005/0184
Türkiye Büyük Millet Meclisi Başkanlığı
Genel Sekreterliğine
İlgi :25.1.2000 tarih ve A.01.0.GNS.0.10.00.02-3894-7/1151-7/1161-7/1239 sayılı yazınız.
Kırıkkale Milletvekili Kemal Albayrak, Tokat Milletvekili Mehmet Ergün Dağcıoğlu, Aksaray Milletvekili Ramazan Toprak’ın, Bakanlığıma tevcih ettiği ve ilgi yazı ekinde belirtilen yazılı soru önergeleri, Bakanlığım görev alanına girmediğinden ekte gönderilmiştir.
Bilgilerinizi ve gereğini arz ederim.

		Prof. Dr. Tunca Toskay
		Devlet Bakanı

26. —Tokat Milletvekili M.Ergün Dağcıoğlu’nun, Tokat İlindeki yatırımlara ilişkin sorusu ve Devlet Bakanı ve Başbakan Yardımcısı Devlet Bahçeli’nin cevabı (7/1158)
Türkiye Büyük Millet Meclisi Başkanlığına
Aşağıdaki sorularımın Devlet Bakanı ve Başbakan Yardımcısı Sayın Devlet Bahçeli tarafından yazılı olarak cevaplandırılmasına delaletlerinizi saygılarımla arz ederim. 					24.12.1999
		M. Ergün Dağcıoğlu
		Tokat
1.Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
2.2000 malî yılı Bakanlığınız bütçesinde Tokat İlinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
3.Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibariyle işingerçekleşme nispeti ne olacaktır?
	T.C.
	Devlet Bakanı ve 
	Başbakan Yardımcılığı	14.2.2000
	Sayı :B.02.0.001/306-1
Türkiye Büyük Millet Meclisi Başkanlığına
İlgi :24.12.1999 gün ve A.01.0.GNS.0.10.00.02-3883 sayılı yazınız.
Tokat Milletvekili Mehmet Ergün Dağcıoğlu’nun, tarafımdan cevaplandırılması istenilen 7/71158-3445 esas no.’lu yazılı soru önergesine verilen cevap ekte gönderilmektedir.
Bilgilerinize arz ederim.
		Dr. Devlet Bahçeli
		Devlet Bakanı ve
		Başbakan Yardımcısı
Tokat İli Yatırımlarıyla İlgili Sorular ve Cevaplar :
Soru 1.Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
Cevap 1.Ekteki listede görülebileceği üzere, 2000 Yılı Yatırım Programında, diğer illerimizi de ilgilendirdiği için muhtelif iller kapsamında yer alan yatırımlar ve mahallî idare yatırımları hariç olmak üzere, Tokat İlimizde, çeşitli sektörlerde ve muhtelif kamu kuruluşları tarafından yürütülecek olan 39 adet proje mevcuttur. Sözkonusu 39 adet projenin 5 adedi yeni proje olup, 34 adedi daha önceki yıllarda programa alınan projelerden oluşmaktadır. Tokat İlinde yer alan ve toplam tutarı 2000 yılı fiyatlarıyla 142 trilyon TL olan 39 adet proje için başlangıçtan 1999 yılı sonuna kadar kümülatif olarak 35 trilyon TL nakdî harcama yapılmış, böylece toplam proje tutarının yüzde 25’i oranında nakdî gerçekleşme sağlanmıştır.
Soru 2.2000 malî yılı Bakanlığınız bütçesinde Tokat İlinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
Cevap 2.2000 yılı öncsinde programlara giren ve halen devam eden Tokat İlindeki 34 adet kamu yatırım projesi için 2000 Yılı Yatırım Programında 5, 6 trilyon TL ödenek ayrılmıştır. Her bir proje için öngörülen bitiş süreleri ekte yer alan Tokat İli yatırım projeleri listesinde belirtilmiştir.
Soru 3.Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibariyle işin gerçekleşme nispeti ne olacaktır?
Cevap 3.Ekteki yatırım projeleri listesinden de görülebileceği üzere; TEKEL Gn. Md.’lüğünün “İdare Binası İlave İnşaat Yapımı” ve Gaziosmanpaşa Üniversitesinin “Üniv. Arş. ve Uyg. Hast. Büyük Onarımı”, “Üniv. Arş. ve Uyg. Hast. Mak. ve Teçh. Alımı”, “Üniv. Arş. ve Uyg. Hast. Taşıt Alımı”, “Tokat Yöresi Elma Armut Çeş. Atm. Paket. Depolama” projeleri yeni projeler olup, sözkonusu 5 adet proje için toplam 757 milyar TL ödenek ayrılmıştır. Bunlardan 40 milyar TL proje maliyeti olan “Tokat Yöresi Elma Armut Çeş. Atm. Paket. Depolama” projesi için 2000 yılında 7 milyar TL ödenek ayrılmış olup, projenin 2002 yılında bitirilmesi öngörülmektedir. 750 milyar TL tutarındaki diğer 4 adet proje için 2000 yılında proje maliyeti kadar ödenek ayrılmış olup, 2000 yılı içinde başlayıp bitirilmesi planlanmıştır.

Filmi alınacak

Filmi alınacak

27. —Tokat Milletvekili M. Ergün Dağcıoğlu’nun, Tokat İlindeki yatırımlara ilişkin sorusu ve Devlet Bakanı Mustafa Yılmaz’ın cevabı (7/1166)
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Mustafa Yılmaz tarafından yazılı olarak cevaplandırılmasına delaletlerinizi saygılarımla arz ederim.	24.12.1999
		M. Ergün Dağcıoğlu
		Tokat
1.Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
2.2000 malî yılı Bakanlığınız bütçesinde Tokat İlinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
3.Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibariyle işin gerçekleşme nispeti ne olacaktır?
	T.C.
	Devlet Bakanlığı	10.2.2000
	Sayı :B.02.0.010/031-5356
Türkiye Büyük Millet Meclisi Başkanlığına
İlgi :TBMM Başkanlığı Genel Sekreterliğinin 25.1.2000 gün ve A.01.0.GNS.0.10.00.02-3899 sayılı yazısı.
Tokat Milletvekili Mehmet Ergün Dağcıoğlu’nun 7/1166 esas no.’lu yazılı soru önergesi incelenmiştir.
Tokat İli;
Diğer kamu hizmetleri sektöründen içmesuyu konusunda;
1999 yılında 3 adet ünite içmesuyu için 18 300 000 000 TL ödenek ayrılmış ve 2 adet ünite bitirilmiştir. 2000 yılında 2 ünite 14 milyar TL keşif bedelli olarak yapım programına alınmıştır.
Ulaştırma Sektöründe; 1999 yılı çalışmaları ile Tokat İlinde;
Tesviyeli yol yapımı 50 km
Stabilize kaplama yapımı 223 km
Asfalt I nci kat köy yolu yapımı 60 km
Asfalt II nci kat köy yolu yapımı 7 km
Köy yolu onarımı yapımı 65 km
Köy malzemeli bakımı 301 km
Asfalt köy yolu bakımı 405 km
Yol yapım şantiyesi yapımı 2 adet
Büz (muhtelif ebatlarda) 3 415 adet
Menfez 1 adet/3 mt’lik menfez yapımı gerçekleştirilmiştir. Bu hizmetlerin parasal karşılığı 4 trilyon 192 milyar TL’dir.
Tokat İlinde 1999 yılından 2000 yılına köy yolları yapımı ile ilgili sadece asfalt kaplama yapımı işi devam eden iş olarak alınmış ve 2000 yılı içinde bitirilmesi için 100 milyar TL bu iş için ödenek ayrılmıştır. 2000 yılı sonunda mutlaka bitirilecektir.
Tokat İlinde 2000 yılında Bakanlığımızca köy yolları yapımı ile ilgili aşağıda ayrıntıları verilen işlerin dışında yeni bir yatırım ve proje bulunmamaktadır. 2000 yılında;
20 km tesviyeli yol yapımı,
50 km köy yolu onarımı yapımı,
50 km stabilize köy yolu yapımı,
15 km I inci kat asfalt yapımı,
40 km ihaleli I inci kat asfalt yapımı,
10 km II nci kat asfalt yapımı muhtelif tip ve ebatta sanat yapıları (büz-menfez) yapımı ile 1 adet/47 mt. açıklığında köprü yapımı öngörülmüş ve işlerin yapımı içinde 251 milyar TL ödenek harcaması öngörülmüş olup, 2000 yıl sonunda bu işlerin tamamı bitirilerek yüzde yüz gerçekleştirme sağlanacaktır.
Diğer kamu hizmetleri sektöründen sosyal alt yapı konularında;
Tokat İlinde 1999 yılı yatırım programında Reşadiye-Kabalı köyü fosseptik inşaatı yer almış ve bitirilmiştir.
2000 yılı yatırım programında;
–Reşadiye-Çilhane fosseptik,
–Erbaa-Benli, Ağaçakeçi, Meydan Düzü köyleri kanalizasyon inşaatları ile,
–Reşadiye-Çilhane çok amaçlı sosyal tesis yapımı planlanmıştır. Kanalizasyon ve fosseptik inşaatlarının her biri için 1 275 000 000 TL çok amaçlı tesis inşaatı için 11 500 000 000 TL ödenek ayrılmıştır. Sözkonusu işler, ayrılan ödenekler nispetinde bitirilmeye çalışılacaktır.
Tokat İlinde 2000 yılı yatırım programında uygulanacak sulama projeleri hakkındaki liste ilişikte sunulmuştur.
Bilgilerinize arz ederim.
		Mustafa Yılmaz
		Devlet Bakanı
28. —Tokat Milletvekili M. Ergün Dağcıoğlu’nun, Tokat İlindeki yatırımlara ilişkin sorusu ve Devlet Bakanı Fikret Ünlü’nün cevabı (7/1172)
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Fikret Ünlü tarafından yazılı olarak cevaplandırılmasına delaletlerinizi saygılarımla arz ederim.	24.12.1999
		M. Ergün Dağcıoğlu
		Tokat
1.Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
2.2000 malî yılı Bakanlığınız bütçesinde Tokat İlinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
3.Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibariyle işin gerçekleşme nispeti ne olacaktır?
	T.C.
	Devlet Bakanlığı	4.2.2000
	Sayı :B.02.0.0.16/0072
Türkiye Büyük Millet Meclisi Başkanlığına
İlgi :(a)Türkiye Büyük Millet Meclisi Başkanlığı Genel Sekreterliğinin 25 Ocak 2000 tarih ve A.01.0.GNS.0.10.00.02-3879 sayılı yazısı.
(b)Gençlik ve Spor Genel Müdürlüğünün 3 Şubat 2000 tarih ve B.02.1.GMS.0. 80.00. 03. 012/473 sayılı yazısı.
İlgi (a) yazınız ekinde alınan Tokat Milletvekili Mehmet Ergün Dağcıoğlu’na ait 25.1.2000 tarih ve 7/1172-3459 esas sayılı yazılı soru önergesi, Bakanlığıma bağlı Gençlik ve Spor Genel Müdürlüğünce incelenmiş olup, hazırlanan ilgi (b) yanıt yazısı ekte gönderilmektedir.
Bilgilerinize arz ederim.
		Fikret Ünlü
		Devlet Bakanı
	T.C.
	Başbakanlık
	Gençlik ve Spor Genel Müdürlüğü	3.2.2000
	Sayı :B.02.1.GSM.0.80.00.03.012-473
Konu :Soru önergesi
Devlet Bakanlığına
(Sayın Fikret Ünlü)
İlgi :26.1.2000 tarih ve 72 sayılı yazınız.
İlgide kayıtlı yazınız ekindeki Tokat Milletvekili Sayın Mehmet Ergün Dağcıoğlu’nun yazılı soru önergesi incelenmiştir.
1.1999 yılı programında Tokat İlinde Reşadiye 1 500 kişilik spor salonu inşaatı ile Almus Çevreli Güreş Eğitim Merkezi İkmali inşaatı yer almış olup, Reşadiye 1 500 kişilik spor salonu inşaatına 1999 yılında 50 085 000 000 TL harcama yapılmıştır. Fizikî gerçekleşmesi ise % 40 seviyesindedir. Almus-Çevreli Güreş Eğitim Merkezi ikmal inşaatına ise; 1999 yılında 12 000 000 000 TL harcama yapılmıştır. Fizikî gerçekleşmesi % 95’in üzerinde olup, bitme aşamasındadır. Ayrıca; Bakanlığımızca 3418 Sayılı Kanunun 39/b kaynağından 15 000 000 000 TL ödenek İl Müdürlüğü emrine Zile Spor Salonu bakım onarımı için gönderilmiştir.
2.2000 yılı yatırım programında Reşadiye 1 500 kişilik spor salonu inşaatı için 125 000 000 000 TL öngörülmüş olup; 2001 yılında bitirilmesi planlanmıştır. Tokat İli ve ilçeleri spor tesisleri bakım onarımı işleri içinde 10 000 000 000 TL ödenek ayrılmıştır.
3.Bütçe ödenek imkânlarının kısıtlı oluşu nedeniyle yeni yatırım projelerine ağırlık verilememiştir.
Bilgilerinize arz ederim.
		Kemal Mutlu
		Genel Müdür
29. —Tokat Milletvekili M. Ergün Dağcıoğlu’nun, Tokat İlindeki yatırımlara ilişkin sorusu ve Adalet Bakanı Hikmet Sami Türk’ün cevabı (7/1175)
Türkiye Büyük Millet Meclisi Başkanlığına
Aşağıdaki sorularımın Adalet Bakanı Sayın Hikmet Sami Türk tarafından yazılı olarak cevaplandırılmasına delaletlerinizi saygılarımla arz ederim.	24.12.1999
		M. Ergün Dağcıoğlu
		Tokat
1.Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
2.2000 malî yılı Bakanlığınız bütçesinde Tokat İlinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
3.Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibariyle işin gerçekleşme nispeti ne olacaktır?
	T.C.
	Adalet Bakanlığı	10.2.2000
	Bakan :136
Türkiye Büyük Millet Meclisi Başkanlığına
İlgi :Kanunlar ve Kararlar Dairesi Başkanlığı ifadeli, 25.1.2000 tarihli ve A.01.0.GNS.0.10.00.02-3873 sayılı yazınız.
İlgi yazınız ekinde alınan, Tokat Milletvekili M. Ergün Dağcıoğlu tarafından Bakanlığımıza yöneltilen ve yazılı olarak cevaplandırılması istenilen 7/1175-3462 esas no.’lu soru önergesine verilen cevap örneği iki nüsha halinde ilişikte sunulmuştur.
Bilgilerinize arz ederim.
		Prof. Dr. Hikmet Sami Türk
		Adalet Bakanı
	Sayın M. Ergün Dağcıoğlu
	Tokat Milletvekili
	TBMM
Bakanlığımıza yönelttiğiniz ve yazılı olarak cevaplandırılmasını istediğiniz 7/1175-3462 esas no.’lu soru önergesinin cevabı aşağıda belirtilmiştir.
Tokat F tipi cezaevi yatırım projesinin bedeli 4 trilyon TL olup, 2003 yılında bitirilmesi planlanmaktadır.
Tokat İli Zile İlçesi cezaevinin onarımı için, 2000 yılı bütçesinden 25 000 000 000 TL’nin ayrılması planlanmıştır.
Bunların dışında, Tokat İlinde 2000 yılı bütçesi imkânlarıyla yapılan veya yapılması planlanan adliye binası projesi bulunmadığından herhangi bir ödenek ayrılmamıştır.
Bilgilerinize arz ederim.
		Prof. Dr. Hikmet Sami Türk
		Adalet Bakanı
30. —Tokat Milletvekili M.Ergün Dağcıoğlu’nun, Tokat İlindeki yatırımlara ilişkin sorusu ve İçişleri Bakanı Sadettin Tantan’ın cevabı (7/1176)
Türkiye Büyük Millet Meclisi Başkanlığına
Aşağıdaki sorularımın İçişleri Bakanı Sayın Sadettin Tantan tarafından yazılı olarak cevaplandırılmasına delaletlerinizi saygılarımla arz ederim.	24.12.1999
		M. Ergün Dağcıoğlu
		Tokat
1.Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
2.2000 malî yılı Bakanlığınız bütçesinde Tokat İlinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
3.Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibariyle işin gerçekleşme nispeti ne olacaktır?
	T.C.
	İçişleri Bakanlığı
	Araştırma, Planlama ve Koordinasyon
	Kurulu Başkanlığı	10.2.2000
	Sayı :B050APK0080004-3.63-1/291
Konu :Yazılı soru önergesi
Türkiye Büyük Millet Meclisi Başkanlığına
İlgi :Türkiye Büyük Millet Meclisi Başkanlığının 25.1.2000 tarih ve A.01.0.GNS.0.10.00.02-3870 sayılı yazısı.
İlgi yazınız ekinde Bakanlığımıza gönderilen Tokat Milletvekili M. Ergün Dağcıoğlu’nun yazılı soru önergesinde yer alan hususlar Bakanlığımızca incelenmiş ve gerekli bilgiler EK-1’de sunulmuştur.
Bilgilerinize arz ederim.
		Sadettin Tantan
		İçişleri Bakanı

 EK-1
Tokat İli Yatırımları
Emniyet Genel Müdürlüğü Yatırımları
Jandarma Genel Komutanlığı Yatırımları


İçişleri Bakanlığı Tokat İli Yatırımları

	(Milyon, TL)	
No	İşin Adı	Başlama ve	Keşif	Toplam		Gerçekleşme		Açıklama
		Bitiş Tarihi	Bedeli	Harcama	Nakdî Gerç.		Fizikî Gerç.
					(%)		(%)
1	Tokat-Merkez Çevik	
	Kuvvet Hizmet Binası
	 İnşaatı	1991-2000	8 749	348 953	100	100	Geçici kabulü yapılıyor.
2	Almus Emniyet Müdürlüğü	
	Hizmet Binası (Vakıf)	1999-2000	100 000	72 630	61	71	Kaba inşaatta.
3	Başçiftlik Jandarma Hizmet						
	Binası ve Lojman İnşaatı	1997-1999	51 582	39 194	100	955	İkmal inşaatının ihalesi 
							yapılıyor.
4	Erbaa Jandarma Hizmet
	Binası ve Tesis. İnşaatı	1992-2000	4 160	98 666	100	100	Kuruluşuna teslim edildi.
5	Reşadiye Sazak Jandarma						
	Hizmet Binası İnşaatı	1998-2000	53 252	89 907	72	90	Bina teslim edildi, çevre									düzenlemesi yapılacak.
6	Yeşilyurt Jandarma Hizmet
	Binası İkmal İnşaatı	1999-2000	69 207	4 312	6	10	Emanet, ince işler yapılıyor.
7	Zile Güzelbeyli Jandarma
	Hizmet Binası İnşaatı	1998-1999	40 219	22 752	100	100	Kuruluşuna teslim edildi.
	2000 Yılı İçinde Başlanması Düşünülen Yatırımlar;
	– Erbaa Bölge Trafik Binası İnşaatına (Yerel ve Vakıf Katkısı ile) 2000 yılı içinde başlanacaktır.
Bilgi Notu
Hazırlayan	:	Emniyet GenelMüdürlüğü
		(İnşaat Emlak Dairesi Başkanlığı)
Konu	:	Tokat İli İnşaat Yatırımları
Emniyet GenelMüdürlüğü 2000 Yılı Yatırım Programında yer alan Tokat İline ait projeler;
Tokat Çevik Kuvvet Binası :
11.9.1991 tarihinde 6 750 000 000 lira keşif bedeli ile ihale edilen projeye;
1991	:	177 450 000 TL
1992	:	250 000 000 TL
1993	:	4 580 000 000 TL
1994	:	4 520 000 000 TL
1995	:	4 584 000 000 TL
1996:		9 000 000 000 TL
1997	:	59 850 000 000 TL
1998	:	        175 000 000 000 TL (75 milyarı T.P.T.G. Vakfından)
1999	:	          97 287 000 000 TL (T.P.T.G. Vakfından)
olmak üzere 2000 yılı birim fiyatlarına göre gönderilen toplam 1 440 000 000 000 lira ile bina 1999 yılı sonunda hizmete hazır hale getirilmiştir. İşin kesin hesabı henüz çıkarılmadığından 2000 yılı için müstakil ödenek tahsis edilmemiştir. İşin kesin hesabı için talep edilecek miktar yıl ödeneği olarak gönderilecektir.
Almus İlçe Emniyet Müdürlüğü İnşaatı :
Projesi (5 kat 16 daire) 1998 yılında Genel Müdürlüğümüzce (İnşaat Emlak Dairesi Başkanlığı) gönderilmiştir. 1999 yılında yatırım programına alınan inşaatın ikmali için gönderilen ödenekler;
1998	:	10 000 000 000 TL
1999	:	        100 000 000 000 TL (T.P.T.G. Vakfından)
Gönderilen ödenekleri ile inşaatın karkas kısmı tamamlanmıştır. Türk Polis Teşkilâtını Güçlendirme Vakfından sağlanan yardımın 27 300 000 000 lirası 2000 yılında kullanılacağından ve güvenlik sektöründe yeterli ödenek verilmediğinden, 2000 yılı için 1 000 000 000 lira ödenek tahsis edilmiştir. Projenin 2001 yılında bitirilmesi planlanmıştır.
Emniyet Genel Müdürlüğü 2000 Yılı Yatırım Programı Teklifinde yer alan Tokat İline ait projeler;
Güvenlik sektörü :
  1.Köpek Eğitim Merkezi
  2.Erbaa İlçe Emniyet Müdürlüğü
  3.Yeşilyurt İlçe Emniyet Müdürlüğü
  4.Niksar İlçe Emniyet Müdürlüğü
  5.Pazar İlçe Emniyet Amirliği
  6.Erbaa Polis Karakolu
  7.Güvenevler Polis Karakolu
  8.Minareyi Sağır Polis Karakolu
  9.Reşadiye Polis Karakolu
10.Seyhali Polis Karakolu
11.Zile Ertürk Polis Karakolu
12.Turhal Polis Karakolu
Konut Sektörü :
1.Erbaa Polis Lojmanları (20 daire)
2.Niksar Polis Lojmanları (20 daire)
3.Reşadiye Polis Lojmanları (20 daire)
4.Zile Polis Lojmanları (20 daire)
Ulaştırma Sektörü :
1.Merkez Bölge Trafik Denetleme İstasyon Amirliği
2.Erbaa Bölge Trafik Denetleme İstasyon Amirliği
Devlet Planlama Teşkilâtı Müsteşarlığınca yeni projelerin ikmali için ödenek verilmediğinden, adıgeçen projeler yatırım programına alınmamıştır. Teklifimiz 2001 yılı için yinelenecektir.
31. —Tokat Milletvekili M. Ergün Dağcıoğlu’nun, Tokat İlindeki yatırımlara ilişkin sorusu ve Dışişleri Bakanı İsmail Cem’in cevabı (7/1177)
Türkiye Büyük Millet Meclisi Başkanlığına
Aşağıdaki sorularımın Dışişleri Bakanı Sayın İsmail Cem tarafından yazılı olarak cevaplandırılmasına delaletlerinizi saygılarımla arz ederim.	24.12.1999
		M. Ergün Dağcıoğlu
		Tokat
1.Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
2.2000 malî yılı Bakanlığınız bütçesinde Tokat İlinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
3.Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibariyle işin gerçekleşme nispeti ne olacaktır?
	T.C.
	Dışişleri Bakanlığı
	Siyaset Planlama Genel Müdürlüğü	4.2.2000
	Sayı :SPGM/61-46
Konu :Yazılı soru önergesi
Türkiye Büyük Millet Meclisi Başkanlığına
İlgi :25.1.2000 tarihli ve A.01.0.GNS.0.10.00.02-7/1177-3464/8518 sayılı yazıları.
Tokat Milletvekili Sayın Mehmet Ergün Dağcıoğlu’nun ilgide kayıtlı yazılarında bahsekonu soru önergesinin yanıtı ilişikte sunulmuştur.
Saygılarımla arz ederim.
		İsmail Cem
		Dışişleri Bakanı
Tokat Milletvekili Sayın Mehmet Ergün Dağcıoğlu Tarafından  
Dışişleri Bakanı Sayın İsmail Cem’e Yöneltilen Yazılı Soru Önergesinin Cevabı
Bakanlığımızın yatırım projeleri merkez kuruluşumuzun ihtiyaçlarının karşılanmasına yönelik olduğundan, Ankara hariç hiçbir ilimizde, bu çerçevede Tokat’da yatırım projemiz bulunmamaktadır.
32. —Tokat Milletvekili M. Ergün Dağcıoğlu’nun, Tokat İlindeki yatırımlara ilişkin sorusu ve Millî Savunma Bakanı Sabahattin Çakmakoğlu’nun cevabı (7/1180)
Türkiye Büyük Millet Meclisi Başkanlığına
Aşağıdaki sorularımın Millî Savunma Bakanı Sayın Sabahattin Çakmakoğlu tarafından yazılı olarak cevaplandırılmasına delaletlerinizi saygılarımla arz ederim.	24.12.1999
		M. Ergün Dağcıoğlu
		Tokat
1.Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
2.2000 malî yılı Bakanlığınız bütçesinde Tokat ilinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
3.Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibariyle işin gerçekleşme nispeti ne olacaktır?
	T.C.
	Millî Savunma Bakanlığı	14.2.2000
	KAN.KAR. :2000/7002-GK
Konu :Yazılı soru önergesi
Türkiye Büyük Millet Meclisi Başkanlığına
İlgi :TBMM Bşk.lığının 25.1.2000 tarihli ve KAN.KAR.MD.A.01.0.GNS.0.10.00.02-3889 sayılı yazısı.
Tokat Milletvekili M. Ergün Dağcıoğlu tarafından verilen “Tokat İlindeki yatırımlara ilişkin” 7/1180 sayılı yazılı soru önergesinin cevabı ekte sunulmuştur.
Arz ederim.
		Sabahattin Çakmakoğlu
		Millî Savunma Bakanı
Tokat Milletvekili M. Ergün Dağcıoğlu Tarafından Verilen 
7/1180 Sayılı Yazılı Soru Önergesinin Cevabı
Bakanlığımızın 2000 Malî Yılı Bütçesinde ve 2000 Yılı Yatırım Programında yer alan yatırım ödeneği tutarı 3 trilyon 50 milyar TL’dir. Bu ödeneğin Tokat İli ile doğrudan bir ilgisi bulunmamaktadır.
Cari nitelikli ödenekler içerisinde Tokat İlinde konuşlu askerî birliklerin personel, işletme, bakım ve idâme giderlerinin Tokat piyasasından karşılanmasının, anılan ilimizin ekonomisine müspet katkıda bulunacağı değerlendirilmektedir.
Bilgilerinize sunarım.
		Sabahattin Çakmakoğlu
		Millî Savunma Bakanı
33. —Tokat Milletvekili M. Ergün Dağcıoğlu’nun, Tokat İlindeki yatırımlara ilişkin sorusu ve Ulaştırma Bakanı Enis Öksüz’ün cevabı (7/1183)
Türkiye Büyük Millet Meclisi Başkanlığına
Aşağıdaki sorularımın Ulaştırma Bakanı Sayın Enis Öksüz tarafından yazılı olarak cevaplandırılmasına delaletlerinizi saygılarımla arz ederim.	24.12.1999
		M. Ergün Dağcıoğlu
		Tokat
1.Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
2.2000 malî yılı Bakanlığınız bütçesinde Tokat İlinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
3.Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibariyle işin gerçekleşme nispeti ne olacaktır?
	T.C.
	Ulaştırma Bakanlığı
	Araştırma Planlama ve Koordinasyon
	Kurulu Başkanlığı	11.2.2000
	Sayı :B.11.0.APK.0.10.01.21./EA/216-4277
Konu :Tokat Milletvekili Sayın M. Ergün Dağcıoğlu’nun
            yazılı soru önergesi
Türkiye Büyük Millet Meclisi Başkanlığına
İlgi :25.1.2000 tarih ve A.01.0.GNS.0.10.00.02-3884 sayılı yazınız.
Tokat Milletvekili Sayın M. Ergün Dağcıoğlu’nun 7/1183-3470 sayılı yazılı soru önergesinin cevabı ekte sunulmuştur.
Bilgilerinize arz ederim.
		Prof. Dr. Enis Öksüz
		Ulaştırma Bakanı
Tokat Milletvekili Sayın M. Ergün Dağcıoğlu’nun 7/1183-3470 Sayılı 
Yazılı Soru Önergesi ve Cevabı
Sorular :
1.Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
2.2000 malî yılı Bakanlığınızın bütçesinde Tokat İlinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
3.Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibariyle işin gerçekleşme nispeti ne olacaktır?
Cevap :
Bakanlığımız ilgili kuruluşlarınca, Tokat İlinde sürdürülmekte olan yatırım projeleri şu şekildedir.
–Türk Telekomünikasyon A.Ş. Genel Müdürlüğü :Santral sistemleri, iç şebeke, fiber-optik kablo, FOHT ile radyolink sistemleri ve inşaatı devam eden Tokat ambar binası yatırımlarının bir kısmı gerçekleştirilmiş olup, bu yatırımlar halen devam etmektedir. 1999 yılı içerisinde bu yatırımlar için 2 trilyon 50 milyar TL harcanmıştır. İnşaatı bitecek binalar kapsamında bulunan Karşıyaka santral binası inşaatı için arsa ifraz çalışmaları devam etmektedir.
Ayrıca TTnet (internet), TDM, TURPAK yatırımları için 1999 yılı içerisinde 104 342 ABD doları harcanmıştır.
2000 yılı yatırım programı kapsamında ise;
Devam eden santral sistemleri, şebeke çalışmaları, fiber-optik kablo, transmisyon (kuramportör ve radyolink sistemleri) için toplam 1 trilyon 390 milyar TL,
Eylül-2000’de bitirilmesi planlanan Tokat ambar binası için 65 milyar TL ödenek ayrılmıştır.
Ayrıca internet erişimi için TTnet projesine ilave olarak dial-up port sayısının artırılması ve bilgi işlem yatırımları öngörülmektedir. Bunların yaklaşık maliyetinin 245 200 ABD doları olacağı planlanmaktadır.
Gelir paylaşımlı proje uygulamaları çerçevesinde Tokat İlinde kablo-TV hizmetinin verilmesi de planlanmaktadır.
Planlanan bu yatırımların yıl içerisinde bitirilmesine çalışılacaktır.
–Posta İşletmesi Genel Müdürlüğü :Posta işletmesinin yeniden yapılandırılması, posta işletmesi bilgi işlem sistemleri, sosyal tesis binaları, posta hizmet binaları, posta hizmetlerinin mekanizasyonu ve otomasyonu, idame-yenileme, taşıt alımı ile makine ve teçhizat alımı projeleri kapsamındaki işler için 1999 yılında  toplam 1 milyar 550 milyon TL harcama yapılmış olup, 2000 yılında ise aralarında Almus, Artova, Başçiftlik, Pazar, Reşadiye, Sulusaray ve Yeşilyurt merkezlerinin de yer aldığı otomasyon projesi dahil toplam 108 milyar 194 milyon TL’lık yatırım planlanmış ve bu ödenekler çerçevesinde yıl sonu itibariyle yatırımların tamamının gerçekleştirilmesi hedeflenmiştir.
–TCDD İşletmesi Genel Müdürlüğü :1999 yılında; Zile vagon servis şefliği ile Sundurma şefliğine muhtelif alet, edavat alınması projesinin, 1, 1 milyar TL’lık ödeneğinin tamamı harcanarak % 100 gerçekleşme sağlanmıştır.
2000 yılında ise, 6 milyar TL ödenek ile Turhal garda 1 adet makas yenilemesi gerçekleştirilecektir.
–DHMİ Genel Müdürlüğü :1999 yılı yatırım programı “Mevcut Havaalanları İdame ve Yenileme Projesi” kapsamında Tokat havaalanı mevcut tesislerinin tevsii, onarımı ve tadili işlerinin yapımı planlanmış ancak, geçici bütçe uygulaması ve 99/9 Sayılı Tasarruf Genelgesi nedeni ile planlanan yatırımlar gerçekleştirilememiştir.
2000 yılı yatırım programında Tokat havaalanı mevcut tesislerinin tevsii, onarımı ve tadili kapsamında; güvenlik için çevre yolu ve nöbetçi kulübeleri yapımı, çevre emniyet tel örgüsünün iyileştirilmesi, çevre aydınlatmanın tesisi, nizamiye yapımı ve otopark yapımı planlanmış olup, bu işleri gerçekleştirmek üzere 1 trilyon TL ödenek tahsis edilmiştir. Bu işlerin, otopark yapımı hariç tamamının 2000 yılında bitirilmesi planlanmıştır. Otopark yapımına ise ödenek durumuna göre başlanacaktır.
34. —Kırıkkale Milletvekili Kemal Albayrak’ın;
–Kırıkkale İlinde yapılacak yatırımlara,
Tokat Milletvekili M. Ergün Dağcıoğlu’nun;
–Tokat İlindeki yatırımlara,
Adıyaman Milletvekili Mahmut Göksu’nun;
–Atatürk Barajı Havzasının korunması için geliştirilen bazı projelere,
Muğla Milletvekili Fikret Uzunhasan’ın;
–Muğla İlinde bulunan termik santrallerin doğalgaza çevrilmesi için bir çalışma olup olmadığına,
Aksaray Milletvekili Ramazan Toprak’ın;
–Aksaray İli için planlanan yatırımlara,
İlişkin soruları ve Çevre Bakanı Fevzi Aytekin’in cevabı (7/1156, 1188, 1194, 1205, 1217)
Türkiye Büyük Millet Meclisi Başkanlığına
Aşağıdaki sorularımın Çevre Bakanı Sayın Fevzi Aytekin tarafından yazılı olarak cevaplandırılmasını saygılarımla arz ederim.	24.12.1999
		Kemal Albayrak
		Kırıkkale
1.Bakanlığınızın halen Kırıkkale İlinde yürüttüğü mevcut yatırım projeleri nelerdir?
Sözkonusu projeler için 1999 yılı itibariyle ne kadar harcama yapılmıştır ve işin bitirilme süresi nedir, 2000 yılında ne kadar ödenek ayrılmıştır?
2.2000 malî yılı Bakanlığınız bütçesinde Kırıkkale İlinde halen devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
3.Bakanlığınızın 2000 yılı bütçesi ve iş programına göre Kırıkkale İli için düşünülen yeni yatırımlar var mıdır? Bu yatırımlar için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?
Türkiye Büyük Millet Meclisi Başkanlığına
Aşağıdaki sorularımın Çevre Bakanı Sayın Fevzi Aytekin tarafından yazılı olarak cevaplandırılmasına delaletlerinizi saygılarımla arz ederim.	24.12.1999	
		M. Ergün Dağcıoğlu
		Tokat
1.Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
2.2000 malî yılı Bakanlığınız bütçesinde Tokat İlinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
3.Bakanlığınızın 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?
Türkiye Büyük Millet Meclisi Başkanlığına
Aşağıdaki sorularımın delaletlerinizle Çevre Bakanı Sayın Fevzi Aytekin tarafından yazılı olarak cevaplandırılması için gereğinin yapılmasını arz ederim.
		Mahmut Göksu
		Adıyaman
14.10.1999 tarih ve 5787 sayılı soru önergemde; Atatürk Barajının Haliç olmaması için herhangi bir çalışmanızın olup olmadığını sormuştum. 10.11.1999 tarih ve 10043 sayılı cevabî yazınızda; Bakanlığınızın; havzanın korunması için GAP Bölgesi Kalkınma İdaresi ile ortak olarak 1999 yılı yatırım programı için çeşitli projeler teklif ettiğini, bu projelerin;
–Atatürk Baraj Havzası Atık Su ve Katı Atık Yönetimi Projesi
–Adıyaman-Kahta Arıtma Tesisi
–Şanlıurfa-Ceylanpınar Arıtma Tesisi
–Şanlıurfa-Akçakale Arıtma Tesisi
–Adıyaman-Besni Kanalizasyon ve Arıtma Tesisi
–Şanlıurfa-Siverek Kanalizasyon ve Arıtma Tesisi
–Adıyaman-Çelikhan Kanalizasyon ve Arıtma Tesisi
–Şanlıurfa Katı Atık Yönetimi
–Şanlıurfa-Bozova Kanalizasyon ve Arıtma Tesisi
şeklinde tasarlanmış olduğunu belirmiştiniz.
1.Bu projeler 1999 yılı Aralık ayı sonu itibariyle hangi safhadadır?
2.Bakanlığınızca, içme ve kullanma suyu ihtiyaçlarına cevap verebilmek amacıyla 1997 yılının sonunda “İçmesuyu Kaynağı Olarak Atatürk Barajının Korunması Projesi” başlatıldığını, projenin nihaî rapor aşamasında olduğunu ve bu yıl (1999) sonunda tamamlanacağını yukarıda tarih sayısı verilen cevabî yazınızda belirtmiştiniz. Proje tamamlanabilmiş midir?
3.Bu proje ne zaman hayata geçirilebilecektir?
4.Yukarıda adıgeçen cevabî yazınızda; Adıyaman Atıksu Arıtma Tesisinin küçük arıtma ve büyük arıtma olmak üzere iki ayrı üniteden oluştuğu, küçük arıtmanın geçici kabule hazır hale geldiği, Sitilce mevkiinde yaptırılmakta olan büyük arıtma tesisinde ise,
–2 adet ön çökeltim havuz betonları,
–2 adet damlatmalı filtre havuzlarının kazısı ve grobetonu,
–2 adet son çökeltim havuzlarının hafriyatı ve taban betonunun bitirildiği,
–Birinci kademede yapılmakta olan kısmın saha hafriyatlarının tamamı ve lojman binasının kazısı ile idare binasının % 80’inin tamamlandığı, ancak Adıyaman Belediyesinin proje finansmanının karşılanamayacağı gerekçesi ile yatırımın durdurulması için İller Bankasına başvurduğu Bakanlığınızın bölgenin özelliğini gözönüne alarak projenin bir an önce tamamlanması hususunda İller Bankası nezdinde girişimlerde bulunduğu belirtilmektedir. 31.12.1999 tarihi itibariyle bu projenin son durumu nedir?
5.Yine cevabî yazınızda; Türk ve Alman Hükümetleri arasında imzalanan malî işbirliği anlaşması kapsamında, Federal Alman Kredi Kuruluşu (KFW) ile “Atatürk Barajı Havzasında Kanalizasyon ve Atıksu Arıtımı Projesi” adı altında bir projenin yapılmasının planlandığı ifade edilmektedir. Bu konu hangi safhadadır?
Türkiye Büyük Millet Meclisi Başkanlığına
Aşağıdaki sorumun Çevre Bakanı Sayın Fevzi Aytekin tarafından yazılı olarak cevaplandırılmasını arz ederim.
Saygılarımla.		5.1.2000
		Fikret Uzunhasan
		Muğla
Bilindiği gibi Muğla İli Yatağan-Yeniköy-Kemerköy üçgeninde yaklaşık 1 500-2 000 km2 bir alanı etkisinde bırakan üç adet termik santral bulunmaktadır.
Bu santraller Yatağan havzasından çıkarılan düşük kalorili ve içerisinde uranyum ve toryum gibi insan sağlığını tehdit eden radyoaktif elementler bulunan linyit kömürüyle çalışmaktadır. 17 Şubat 1993 günü Muğla’da bulunan radyoaktif erken uyarı sistemi, radyoaktif tehlike uyarısında bulunmuştur. Böylece Muğla İlinde bu üç termik santralin bacalarından çıkan gazlar dolayısıyla hava kirliliğinin had safhada olduğu bilinmektedir.
Diğer taraftan 57 nci Hükümet, yaptığı birtakım anlaşmalarla (Mavi akım Türkmen doğalgazı vs) önümüzdeki yıllarda ülkemizin doğalgaz ağıyla örüleceğini planlamıştır.
Soru :
Bu durumlar gözönünde bulundurularak, bu üç termik santralin çevre etkileşim olgusunu, ileride iyiye yönlendirebilmek için ilgili yatırımcı Enerji Bakanlığı ile koordinasyon kurarak doğalgaza çevrilmesi gibi bir proje düşünür müsünüz?
Türkiye Büyük Millet Meclisi Başkanlığına
Aşağıdaki sorularımın Çevre Bakanı Sayın Fevzi Aytekin tarafından yazılı olarak cevaplandırılmasını delaletlerinizle arz ederim.	13.1.2000
		Ramazan Toprak
		Aksaray
Sorular :
Bakanlığınızın, Aksaray İli ile ilgili olarak,
1.2000 yılı ve sonrası için planlanmış veya planlanması öngörülen yatırımları nelerdir?
2.Sözkonusu yatırımların fizikî ve malî gerçekleşme oranları ile muhtemel tamamlanma tarihleri nedir?
	T.C.
	Çevre Bakanlığı
	Araştırma Planlama ve Koordinasyon
	Kurulu Başkanlığı	9.2.2000
	Sayı :B.19.0.APK.0.22.00.01/0012/142-1369
Konu :Yazılı soru önergesi
Türkiye Büyük Millet Meclisi Başkanlığına
İlgi :25.1.2000 tarih ve A.01.0.GNS.0.10.00.02-3893 sayılı yazınız.
İlgide kayıtlı yazınız eki Kırıkkale Milletvekili Sayın Kemal Albayrak, Tokat Milletvekili Sayın Mehmet Ergün Dağcıoğlu, Adıyaman Milletvekili Sayın Mahmut Göksu, Muğla Milletvekili Sayın Fikret Uzunhasan ile Aksaray Milletvekili Sayın Ramazan Toprak’a ait yazılı soru önergeleri cevaplandırılarak ekte sunulmuştur.
Bilgilerinize arz ederim.
		Fevzi Aytekin
		Çevre Bakanı
Kırıkkale Milletvekili Sayın Kemal Albayrak’ın 7/1156-3441 Esas Numaralı 
Soru Önergesinin Cevabı
Soru 1.Bakanlığınızın halen Kırıkkale İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmıştır ve işin bitirilme süresi nedir, 2000 yılında ne kadar ödenek ayrılmıştır?
Soru 2.2000 malî yılı Bakanlığınız bütçesinde Kırıkkale İlinde halen devam eden yatırımlar için ne kadar ödenek ayrılmıştır? Yatırımlar ne zaman bitirilecektir?
Soru 3.Bakanlığınız 2000 yılı bütçesi ve iş programına göre Kırıkkale İli için düşünülen yeni yatırımlar var mıdır? Bu yatırımlar için ne kadar ödenek verilmesi planlanmıştır ve yıl sonu itibarı ile işin gerçekleşme nispeti ne olacaktır?
Cevap 1.2.3.Bakanlığımızca Kırıkkale İli sınırları içerisinde 1999 yılında gerçekleştirilen ve 2000 yılı için tasarlanmış bir yatırım projesi bulunmamaktadır.
Ancak, Kırıkkale İlinde yaşanan hava kirliliğinin önlenmesi amacıyla ilin doğalgaz dağıtım hattına dahil edilmesi gerektiği hususu Enerji ve Tabiî Kaynaklar Bakanlığına iletilmiştir. Adıgeçen Bakanlığın cevabî yazısında; Kırıkkale İlinin Boru Hatları ile Petrol Taşıma (BOTAŞ) Genel Müdürlüğü tarafından inşa edilmekte olan Doğu Anadolu Doğalgaz Boru Hattı Projesinin 5 inci etabı olan Kayseri-Ankara bölümünde yer aldığı, bu proje kapsamında Kayseri-Ankara doğalgaz iletim hattından Kırıkkale İline gaz arzı sağlanması amacıyla hat üzerinde uygun noktada 16’lık take-of vanası bırakılacağı ve Doğu Anadolu doğalgaz boru hattının 2001 yılında tamamlanmasının hedeflendiği belirtilmektedir.
Tokat Milletvekili Sayın M. Ergün Dağcıoğlu’nun 7/1188-3475 Esas Numaralı 
Soru Önergesinin Cevabı
Soru 1.Bakanlığınızın halen Tokat İlinde yürüttüğü mevcut yatırım projeleri nelerdir? Sözkonusu projeler için 1999 yılı itibariyle ne kadar harcama yapılmış ve işin bitirilme seviyesi ne olmuştur?
Soru 2.2000 malî yılı Bakanlığınız bütçesinde Tokat İlinde halen devam eden yatırımlar için ne kadar ödenek öngörülmüştür? Bu ödeneklerin iş programına göre kullanılması halinde mevcut yatırımların ne zaman bitirilmesi düşünülmektedir?
Soru 3.Bakanlığınız 2000 yılı bütçesi ve iş programına göre Tokat İli için düşünülen yeni bir yatırım var mıdır? Bu hizmetler için ne kadar ödenek verilmesi planlanmıştır ve yıl sonu itibariyle işin gerçekleşme nispeti ne olacaktır?
Cevap 1.2.3.Bakanlığımız Çevre Kirliliğini Önleme Fonundan 1999 yılında, Erbaa Belediyesine Ağaçlandırma projesi için 2 milyar, Turhal/Yenisu Belediyesine Ağaçlandırma Projesi için 1 milyar, Yeşilyurt/Kuşçu Belediyesine Kanalizasyon Projesi için 2 milyar TL yardım yapılmıştır.
2000 malî yılı için yatırım programında Tokat İline ilişkin herhangi bir proje yer almamaktadır.
Adıyaman Milletvekili Sayın Mahmut Göksu’nun 7/1194-3512
Esas Numaralı Soru Önergesinin Cevabı
14.10.1999 tarih ve 5787 sayılı soru önergemde; Atatürk Barajının Haliç olmaması için herhangi bir çalışmanızın olup olmadığını sormuştum. 10.11.1999 tarih ve 10043 sayılı cevabî yazınızda; Bakanlığınızın; havzanın korunması için GAP Bölgesi Kalkınma İdaresi ile ortak olarak 1999 yılı yatırım programı için çeşitli projeler teklif ettiğini, bu projelerin;
–Atatürk Baraj Havzası Atık Su ve Katı Atık Yönetimi Projesi
–Adıyaman-Kahta Arıtma Tesisi
–Şanlıurfa-Ceylanpınar Arıtma Tesisi
–Şanlıurfa-Akçakale Arıtma Tesisi
–Adıyaman-Besni Kanalizasyon ve Arıtma Tesisi
–Şanlıurfa-Siverek Kanalizasyon ve Arıtma Tesisi
–Adıyaman-Çelikhan Kanalizasyon ve Arıtma Tesisi
–Şanlıurfa Katı Atık Yönetimi
–Şanlıurfa-Bozova Kanalizasyon ve Arıtma Tesisi
şeklinde tasarlanmış olduğunu belirmiştiniz.
Soru 1.Bu projeler 1999 yılı Aralık ayı sonu itibariyle hangi safhadadır?
Cevap 1.Bahsekonu projeler GAP Bölge Kalkınma İdaresi ile Bakanlığımız arasında imzalanan protokol çerçevesinde ortak yürütülmesi amacıyla Bakanlığımız tarafından yatırım programına teklif edilmiş, ancak DPT’nin uygun görmemesinden dolayı yatırım programına girememiştir. Halen bu projeler GAP Bölge ve Kalkınma İdaresi Başkanlığı tarafından yürütülmektedir. GAP Bölge ve Kalkınma İdaresi Başkanlığından alınan bilgiler çerçevesinde projelerle ilgili yapılan çalışmalar aşağıda yer almaktadır.
–Adıyaman-Kahta Arıtma Tesisi : 1999 Aralık ayı itibariyle kanalizasyon şebeke inşaatında fizikî ve nakdî gerçekleşme % 67, 51 olmuştur. Atıksu arıtma tesisinde ise, proje revizyonuna gidilmiş ve kamulaştırma işlemlerinin hızla yapılması istenmiştir. Projenin bitirilmesi için kanalizasyon işlerine 1.86 trilyon, arıtma tesisine (2 ayrı yerde) 2.80 trilyon TL (1999 birim fiyatları ile) gerekmektedir. DPT tarafından ayrılan tutar ise (2000 yılı ödeneği olarak) 200 milyar TL’dir. Arıtma tesisine başlanabilmesi için 2000 yılı için en az 1 000 trilyon TL gerekmektedir.
–Adıyaman-Besni Kanalizasyon ve Arıtma Tesisi :Kanalizasyon şebeke inşaatı tamamlanmış ve atıksu arıtma tesisi inşaatı devam etmektedir.
–Adıyaman-Çelikhan Kanalizasyon ve Arıtma Tesisi :Kanalizasyon ve atıksu arıtma tesisi tamamlanmıştır.
–Şanlıurfa-Siverek Kanalizasyon ve Arıtma Tesisi :Kanalizasyon şebekesi tamamlanmış, arıtma tesisi inşaatı devam etmektedir.
–Şanlıurfa-Ceylanpınar Arıtma Tesisi :Kanalizasyon inşaatının % 99’u tamamlanmıştır. Atıksu arıtma tesisi inşaatı ise % 22 düzeyinde tamamlanmıştır. Ödenek yetersizliğinden inşaat çalışmaları yavaşlatılmıştır.
–Şanlıurfa-Akçakale Arıtma Tesisi :Kanalizasyon inşaatı % 90 oranında tamamlanmış, atıksu arıtma tesisi inşaatı ise % 53 düzeyindedir. Çalışmalar devam etmektedir.
–Şanlıurfa Katı Atık Yönetimi :Dünya Bankası tarafından sağlanan hibe ile uygulama projesi ve ihale dokümanları Haziran 1999 tarihinde tamamlanmıştır. Ancak DPT onayı alınamadığından dolayı, Dünya Bankası tarafından askıya alınmış ve uygulamaya geçilememiştir.
Soru 2.Bakanlığınızca, içme ve kullanma suyu ihtiyaçlarına cevap verebilmek amacıyla 1997 yılının sonunda “İçmesuyu Kaynağı Olarak Atatürk Barajının Korunması Projesi” başlatıldığını, projenin nihaî rapor aşamasında olduğunu ve bu yıl (1999) sonunda tamamlanacağını yukarıda tarih ve sayısı verilen cevabî yazınızda belirtmiştiniz. Proje tamamlanabilmiş midir?
Cevap 2.Bakanlığımızca “İçmesuyu Kaynağı Olarak Atatürk Barajının Korunması Projesi” 1997 Aralık ayında başlatılmıştır. Bugüne kadar 3 gelişme raporu tamamlanmıştır. Bu raporlarda havzanın mevcut durumuna ilişkin veriler ve bu veriler ışığında göl için su kalitesinin tespitine, izlenmesine ve çevre koruma tedbirlerinin saptanmasına yönelik modelleme ve projeksiyon çalışmaları yapılmıştır.
Ancak, nihaî rapor aşamasında teknik şartnameye göre, önceden yapılan çalışmalardan elde edilen sonuçlar ve mevcut durum planı çerçevesinde gelecekte muhtemel kirlenmelerin hesaba katıldığı havza koruma ve kullanımını gösteren uygun ölçekli Havza Koruma Planı çıkarılması gerekmekteyken; hazırlanan planın mevcut durum planından farklı olduğu anlaşılmıştır.
Diğer taraftan, GAPBölgesinin önemli barajlarından birisi olan Atatürk Barajı ve havzasındaki uygulamalar açısından sözkonusu projeden beklentiler oldukça önem taşımaktadır. Bu açıdan bakıldığında raporda belirlenen hükümlerin ve hazırlanan planın uygulamada sıkıntılar yaratacağı gerçeğinden hareketle teknik komisyonca proje nihaî raporun olumsuz olduğuna karar verilmiştir.
Soru 3.Bu proje ne zaman hayata geçirilebilecektir?
Cevap 3.Projenin süresi 27 Aralık 1999’da tamamlanmış olmakla birlikte projeyi yürüten firma tarafından projeyi tamamlamak üzere süre uzatılması talep edilmiştir. Bu nedenle projenin devamı konusu hukukî yönden değerlendirilmeye alınmıştır.
Soru 4.Yukarıda adıgeçen cevabî yazınızda; Adıyaman Atıksu Arıtma Tesisinin küçük arıtma ve büyük arıtma olmak üzere iki ayrı üniteden oluştuğu, küçük arıtmanın geçici kabule hazır hale geldiği, Sitilce mevkiinde yaptırılmakta olan büyük arıtma tesisi ise,
–2 adet ön çökeltim havuz betonları,
–2 adet damlatmalı filtre havuzlarının kazısı ve grobetonu,
–2 adet son çökeltim havuzlarının hafriyatı ve taban betonunun bitirildiği,
–Birinci kademede yapılmakta olan kısmın saha hafriyatlarının tamamı ve lojman binasının kazısı ile idare binasının % 80’inin tamamlandığı, ancak Adıyaman Belediyesinin proje finansmanının karşılanamayacağı gerekçesi ile yatırımın durdurulması için İller Bankasına başvurduğu Bakanlığınızın bölgenin özelliğini gözönüne alarak projenin bir an önce tamamlanması hususunda İller Bankası nezdinde girişimlerde bulunduğu belirtilmektedir. 31.12.1999 tarihi itibariyle bu projenin son durumu nedir?
Cevap 4.İller Bankası tarafından yürütülen proje kapsamında biri küçük arıtma olmak üzere iki adet atıksu arıtma tesisinin yapılması planlanmıştır. Küçük arıtma tesisi inşaatında, zeminden kaynaklanan olumsuzluklar nedeniyle proje değişikliği sonucu toprak seddeli yerine betonarme havuzlara dönüştürme zorunluluğu doğmuş ve tesis fizikî olarak bitirilmiş ve geçici kabule hazır hale getirilmiştir. Ancak maliyet arttığından büyük arıtma tesisi inşaatının % 10’u tamamlandığı sırada keşif dolmuştur. Adıyaman Belediyesi malî imkânsızlıklar nedeniyle masrafların % 70’inin İller Bankasınca karşılanmasını istemiş ve bankaya verdiği yetki kararını iptal ettiğini bildirmiş, bunun üzerine büyük arıtma tesisi inşaatı durdurulmuş ve yüklenici firmada işin feshini istemiştir.
Bakanlığımızın İller Bankası nezdinde yaptığı girişimler sonucunda banka yetkilileri projenin yatırım programından çıkarılmadığını, ancak, projenin tamamlanabilmesi için Adıyaman Belediyesinin İller Bankasına tekrar yetki vermesinin gerektiği belirtilmiştir.
Projenin tamamlanabilmesi için gereken miktar, 1999 birim fiyatları ile 1,50 trilyon TL’dir.
Soru 5.Yine cevabî yazınızda; Türk ve Alman Hükümetleri arasında imzalanan malî işbirliği anlaşması kapsamında, Federal Alman Kredi Kuruluşu (KFW) ile “Atatürk Barajı Havzasında Kanalizasyon ve Atıksu Arıtımı Projesi” adı altında bir projenin yapılmasının planlandığı ifade edilmektedir. Bu konu hangi safhadadır?
Cevap 5.Türk ve Alman Hükümetleri arasında imzalanan malî işbirliği anlaşması kapsamında yapılacak projenin tam ismi “Atatürk ve Karakaya Barajları Havzalarında Atıksu ve Katı Atık Yönetimi Fizibilite Çalışması”dır. Proje ile ilgili olarak Alman KFW’den alınan yazıda çalışmaların başlatılabilmesi için müşavir firmalar ile ilgili kısa liste (Short List) oluşturulduğu belirtilmiş ve bu listede yer alan 7 şirkete ait iş ve personel performansları belirtilerek Bakanlığımız görüşü istenmiştir. Müşavir firmalara ait performans dosyaları tarafımızca incelenerek kısa listenin (Short List) uygunluğu kendilerine iletilmiş ve müşavirlik çalışmaları başlatılma aşamasına gelmiştir.
Muğla Milletvekili Sayın Fikret Uzunhasan’ın 7/1205-3632
Esas Numaralı Soru Önergesinin Cevabı
Bilindiği gibi Muğla İli Yatağan-Yeniköy-Kemerköy üçgeninde yaklaşık 1 500-2 000 km2 bir alanı etkisinde bırakan üç adet termik santral bulunmaktadır.
Bu santraller Yatağan havzasından çıkarılan düşük kalorili ve içerisinde uranyum ve toryum gibi insan sağlığını tehdit eden radyoaktif elementler bulunan linyit kömürüyle çalışmaktadır. 17 Şubat 1993 günü Muğla’da bulunan radyoaktif erken uyarı sistemi, radyoaktif tehlike uyarısında bulunmuştur. Böylece Muğla İlinde bu üç termik santralin bacalarından çıkan gazlar dolayısıyla hava kirliliğinin had safhada olduğu bilinmektedir.
Diğer taraftan 57 nci Hükümet, yaptığı birtakım anlaşmalarla (Mavi Akım Türkmen Doğalgazı vs) önümüzdeki yıllarda ülkemizin doğalgaz ağıyla örüleceğini planlamıştır.
Soru :Bu durumlar gözönünde bulundurularak, bu üç termik santralin çevre etkileşim olgusunu, ileride iyiye yönlendirebilmek için ilgili yatırımcı Enerji Bakanlığı ile koordinasyon kurarak doğalgaza çevrilmesi gibi bir proje düşünür müsünüz?
Cevap :Yatağan, Yeniköy ve Kemerköy Termik Santralleri, santralların kurulu bulunduğu alandaki düşük kalorili linyitlerin değerlendirilmesine yönelik, kömüre dayalı olarak projelendirilmiştir.
Yakma tesisleri kapsamında ele alınan termik santrallar, (kömür, fuel-oil, doğalgaz vb yakıtları kullananlar) 2 Kasım 1986 tarih ve 19269 Sayılı Resmî Gazete’de yayımlanarak yürürlüğe giren Hava Kalitesinin Korunması Yönetmeliğinde belirtilen baca gazı emisyon (toz, kükürt dioksit, azot oksitleri, karbonmonoksit gibi) sınır değerlerini sağlamak zorundadır.
Düşük kalorili kömüre dayalı kurulan termik santralların en önemli hava kirletici maddesi bacalarından atmosfere verilen; toz ve kömürün içerisinde bulunan kükürtün yanması sonucu oluşan kükürt dioksittir. Yatağan, Yeniköy ve Kemerköy termik santrallarınde tozları tutan elektrofiltreler mevcuttur. Bu filtrelerin, toz emisyon sınırlarını sağlayacak şekilde randımanlı çalıştırılması gerekmektedir. Termik santrallarda, baca gazlarındaki kükürt dioksit emisyonunu kontrol altına almak için Baca Gazı Desülfürizasyon Tesislerinin (kükürt dioksit emisyonlarını azaltan arıtma tesisleri) kurulması gerekmektedir.
Yeniköy Termik Santralı Baca Gazı Desülfürizasyon Tesisi inşaatı 31.7.1998 tarihinde,
Kemerköy Termik Santralı Baca Gazı Desülfürizasyon Tesisi inşaatı 18.9.1998 tarihinde,
Yatağan Termik Santralı Bacı Gazı Desülfürizasyon Tesisi inşaatı 29.12.1997 tarihinde,
başlamıştır ve halen devam etmektedir.
Kimsayal ve fiziksel özelliklerine bağlı olarak, kömüre göre daha temiz olan doğalgazın yakma sistemlerinde kullanılması Bakanlığımızca uygun görülmektedir. Ancak, doğalgazın kullanılması halinde de, doğalgazda ve/veya havada bulunan azot, oksijenle yüksek sıcaklıklarda reaksiyona girerek azot oksitleri oluşmaktadır. Bu kapsamda, doğalgaz atmosfere verilen azot oksit emisyonları açısından önlem alınmasını gerektirmektedir. Azot oksit emisyonlarını kontrol altına almak için; yanma odasındaki alev sıcaklığının düşürülmesi ve özellikle büyük kapasiteli tesisler için denitrifikasyon (azot oksit emisyonlarını azaltan arıtma tesisi) ünitelerinin kurulması gibi tedbirler alınabilir.
Bu bağlamda, bahsekonu santralların doğalgaza çevrilmesi projesi düşünülmesi halinde, kömür yakılmaya uygun olarak dizayn edilmiş ve baca gazı desülfürizasyon tesisi inşaatı başlamış olan bu santralların, azot oksit emisyonlarını azaltıcı tedbirlerle birlikte doğalgaz yakacak şekilde yeniden projelendirilmesi, doğalgaz talebi ve arz kaynağının sürekliliği gibi hususlar gözönüne alınarak, hem çevresel hemde ekonomik yönden fayda-maliyet analizi yapılarak bir değerlendirmeye tabi tutulması uygun görülmektedir.
Aksaray Milletvekili Sayın Ramazan Toprak’ın 7/1217-3676
Esas Numaralı Soru Önergesinin Cevabı
Bakanlığınızın, Aksaray İli ile ilgili olarak;
Soru 1.2000 yılı ve sonrası için planlanmış veya planlanması öngörülen yatırımları nelerdir?
Soru 2.Sözkonusu yatırımların fizikî ve malî gerçekleşme oranları ile muhtemel tamamlanma tarihleri nedir?
Cevap 1.2.Tuz Gölündeki mevcut kirliliğin giderilmesi ve geleceğe yönelik bölgedeki faaliyetler ile gölün koruma-kullanma dengesi gözetilerek planlanabilmesi için, Bakanlığımız girişimiyle 9.3.1998 tarih ve 98/10869 sayılı Bakanlar Kurulu Kararı çıkarılmıştır.
Bakanlar Kurulu Kararı çerçevesinde Tuz Gölünün korunması ile ilgili çalışmalar, 7 Mayıs 1998 tarihinde Bakanlığımızda ilgili kurumların katılımı ile yapılan, toplantı ile başlatılmış ve ilgili kurumlardan gelen bilgiler çerçevesinde “Tuz Gölü Çevre Durum Raporu” hazırlanmış ve sözkonusu rapor ön fizibilite raporu haline dönüştürülmüştür. Adıgeçen ön fizibilite raporunda “Aksaray İli Kanalizasyon-Atıksu Arıtma Tesisi ve Katı Atık Bertaraf Tesisi Kurulması Projesi” de yer almaktadır. Sözkonusu rapor “Tuz Gölü Entegre Projesi” adı altında Yüksek Planlama Kuruluna teklif edilmiş ve Yüksek Planlama Kurulu tarafından dış kaynaklı kredi ile yapma şartı getirilerek 1998 yatırım programına alınmıştır.
Ancak, uluslararası finansman uyglamalarında böyle bir şartı yerine getirmekte karşılaşılan zorluklar nedeniyle proje hayata geçirilememiştir. Projenin gerçekleşebilmesi için iç ve dış finansmanın sağlanması çalışmaları devam etmektedir.
35. —Rize Milletvekili Ahmet Kabil’in, Rize F Tipi Cezaevi projesine ilişkin sorusu ve Adalet Bakanı Hikmet Sami Türk’ün cevabı (7/1191)
Türkiye Büyük Millet Meclisi Başkanlığına
Aşağıdaki sorularımın Sayın Adalet Bakanı tarafından yazılı olarak cevaplandırılmasını için gereğini arz ederim.		30.12.1999
		Ahmet Kabil
		Rize
Rize Adliye binası inşaatı ile Rize F tipi 350 kişilik cezaevi inşaatı ihaleleri 15 Ocak 1999 yılında Resmî Gazetede ilân edilmiş ancak 1999 bütçe kanununa konan bir ek madde gereği ihaleler durdurulmuştur.
Aynı arsada yeni Adliye binası yapılabilmesi için o tarihte eski, harabe cezaevi yıkılmış olduğundan, şu anda Rize merkezden 250 mahkûm Trabzon cezaevinde bulunmaktadır.
Bu mahkûmların yakınları her hafta ziyaret günleri Trabzon’a taşınmaktadır. Bu mağduriyetin biran önce sona ermesi için;
Soru 1.Rize F tipi 350 kişilik cezaevinin ihalesi 2000 yılında yapılacak mı?
Soru 2.Rize Adliye binası inşaatı ihalesini 2000 yılıda yapmayı düşünüyor musunuz?
	T.C.
	Adalet Bakanlığı	11.2.2000
	Bakan :148
Türkiye Büyük Millet Meclisi Başkanlığına
İlgi :Kanunlar ve Kararlar Dairesi Başkanlığı ifadeli, 25.1.2000 tarihli ve A.01.0.GNS.0. 10. 00.02-3873 sayılı yazınız.
İlgi yazınız ekinde alınan, Rize Milletvekili Ahmet Kabil tarafından Bakanlığımıza yöneltilen ve yazılı olarak cevaplandırılması istenilen 7/1191-3491 esas no.’lu soru önergesine verilen cevap örneği iki nüsha halinde ilişikte sunulmuştur.
Bilgilerinize arz ederim.
		Prof. Dr. Hikmet Sami Türk
		Adalet Bakanı
	Sayın Ahmet Kabil
	Rize Milletvekili
	TBMM
Bakanlığımıza yönelttiğiniz ve yazılı olarak cevaplandırılmasını istediğiniz 7/1191-3491 esas no.’lu soru önergesinin cevabı aşağıda belirtilmiştir.
1.Bayındırlık ve İskân Bakanlığınca hazırlanan F tipi cezaevi projesinin bina alanının, Rize İlinde yapımı kararlaştırılan ve yatırım programında yer alan F tipi cezaevi için Pazar İlçesinde seçilen arsaya sığmadığı belirlenmiş olup, Rize İlinde yeni bir arsa bulmanın zorluğu nedeniyle, anılan yere F tipi cezaevi projesinin küçültülerek uygulanmasına ilişkin çalışmalara başlanılacaktır.
2.Rize Adliye binasının inşaatına 2000 yılında başlanılabilmesi için başlangıç ödeneği olan 135 milyar TL yatırım programına konulmuş, Devlet Planlama Teşkilâtı Müsteşarlığının onayına sunulmuştur.
Bilgilerinize arz ederim.
		Prof. Dr. Hikmet Sami Türk
		Adalet Bakanı
36. —Adıyaman Milletvekili Mahmut Göksu’nun, Kadıköy İlçe Emniyet Müdürünün öğrencilere hakaret ettiği iddialarına ilişkin sorusu ve İçişleri Bakanı Sadettin Tantan’ın cevabı (7/1192)
Türkiye Büyük Millet Meclisi Başkanlığına
Aşağıdaki sorularımın delaletlerinizle İçişleri Bakanı Sayın Sadettin Tantan tarafından yazılı olarak cevaplandırılması için gereğinin yapılmasını arz ederim.
		Mahmut Göksu
		Adıyaman
Marmara Üniversitesinde okuyan öğrencilerin baş örtüsü yasağını protesto ettiği günlerde Kadıköy İlçe Emniyet Müdürü öğrencilere küfrederek “Sizi yaşatmayacağım. Kadıköy size dar gelecek” gibi sözlerle hakaretler etmiş; Av. Atilla Dede’ye darpta bulunmuştur. Bu konu basında da yer almıştır.
1.Olay hakkında araştırma yaptırdınız mı?
2.Tarafsızlığını kaybetmiş ve bir kısım vatandaşlarımıza karşı hasmane tutum içine girmiş bu emniyet müdürü hakkında herhangi bir işlem yaptınız mı? Yapmadıysanız yapmayı düşünüyor musunuz?
3.Bu emniyet müdürünü görevden almayı düşünüyor musunuz?
	T.C.
	İçişleri Bakanlığı
	Emniyet Genel Müdürlüğü	10.2.2000
	Sayı :B.05.1.EGM.0.12.01.01/039207
Konu : Yazılı soru önergesi
Türkiye Büyük Millet Meclisi Başkanlığına
İlgi :TBMMBaşkanlığının 25.1.2000 tarih ve A.01-O.GNS.0.10.00.02-3870 (7/1192)-3510/8582 sayılı yazısı.
Adıyaman Milletvekili Mahmut Göksu tarafından TBMM Başkanlığına sunulan ve tarafımdan yazılı olarak cevaplandırılması istenilen soru önergesinin cevabı aşağıya çıkarılmıştır.
1.Marmara Üniversitesi Göztepe Kampüsü önünde 28.10.1999 günü saat 11.00 sıralarında yaklaşık 35-40 kadar türbanlı öğrencinin toplanıp, sloganlar atarak eylem başlattıkları, toplanan gruba güvenlik güçlerinin eylemin kanunsuz olduğu ve dağılmaları gerektiği şeklinde ikazda bulundukları, ancak ikazlara rağmen dağılmayan (17)’si bayan, (2)’si erkek (19) kişinin; 2911 sayılı Toplantı ve Gösteri Yürüyüşleri Kanununa muhaleffetten Kadıköy İlçe Emniyet Müdürlüğü Hasanpaşa Karakolunda gözaltına alındığı, gözaltına alınanların işlemleri esnasında bu şahıslara destek vermek için orada bulunan avukatlardan, Atilla Dede’nin polise hakaret etmesi üzerine, sözkonusu şahsın Kadıköy Cumhuriyet Başsavcılığına sevk edildiği, savcılıkta da şahsın serbest bırakıldığı anlaşılmıştır.
2.3.Avukat Atilla Dede’nin 11.10.1999 tarihinde; Kadıköy İlçe Emniyet Müdürü ve yukarıda bahsekonu karakolda görevli personel tarafından kendisinin görevini yapmasına izin verilmediği, hakaret ve darp edildiği şeklinde vermiş olduğu şikâyet dilekçesine istinaden, 22.11.1999 tarihinde konunun incelenip soruşturulması için bir müfettiş görevlendirilmiş olup, soruşturma halen devam etmektedir.
Bilgilerinize arz ederim.
		Sadettin Tantan
		İçişleri Bakanı
37. —Diyarbakır Milletvekili Osman Aslan’ın;
–GAP kapsamında yapılan enerji ve sulama yatırımlarına,
Aksaray Milletvekili Ramazan Toprak’ın;
–Aksaray İli için planlanan yatırımlara,
İlişkin soruları ve Tarım ve Köyişleri Bakanı Hüsnü Yusuf Gökalp’in cevabı (7/1195, 1223)
Türkiye Büyük Millet Meclisi Başkanlığına
Aşağıdaki sorularımın yazılı olarak Tarım ve Köyişleri Bakanı Sn. Hüsnü Yusuf Gökalp tarafından cevaplandırılması hususunda delaletlerinizi saygılarımla arz ederim.
		3.1.2000
		Osman Aslan
		Diyarbakır
1.Bir Entegre Bölgesel Kalkınma Projesi olarak tasarlanan Güneydoğu Anadolu Projesinin salt bir enerji projesine dönüştüğü, daha geniş halk kesimlerini ilgilendiren projenin tarımsal, ziraî ve sulama boyutunun ihmal edildiği; ayrıca GAP kapsamındaki toprak mülkiyetinde dengesiz bir dağılımın süre geldiği iddia edilmektedir.
Bu iddialar doğru mu? GAP kapsamında bugüne kadar gerçekleşen yatırımlarda enerjinin ve sulamanın payı nedir? Toprak mülkiyetinde son 10 yılda ne gibi değişiklikler meydana gelmiştir?
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri Bakanı Sayın Hüsnü Yusuf Gökalp tarafından yazılı olarak cevaplandırılmasını delaletlerinize arz ederim.	13.1.2000
		Ramazan Toprak
		Aksaray
Sorular :
Bakanlığınızın, Aksaray İli ile ilgili olarak,
1.2000 yılı ve sonrası için planlanmış veya planlanması öngörülen yatırımları nelerdir?
2.Sözkonusu yatırımların fizikî ve malî gerçekleşme oranları ile muhtemel tamamlanma tarihleri nedir?
	T.C.
	Tarım ve Köyişleri Bakanlığı
	Araştırma Planlama ve Koordinasyon
	Kurulu Başkanlığı	9.2.2000
	Sayı :KDD.S.Ö.1.01/365
Konu :Yazılı soru önergesi
Türkiye Büyük Millet Meclisi Başkanlığına
İlgi :TBMMBşk.lığı’nın 25.1.2000 tarih ve A.01.0.GNS.0.10.00.02.3869 sayılı yazısı ve ekleri.
İlgi yazı ekinde Bakanlığımıza intikal eden ve Diyarbakır Milletvekili Sayın Osman Aslan ile Aksaray Milletvekili Sayın Ramazan Toprak’a ait olan 7/1195-3515 ve 7/1223-3682 sayılı yazılı soru önergeleriyle ilgili bilgiler, ilişikte gönderilmektedir.
Bilgilerinize arz ederim.
		Prof. Dr. Hüsnü Yusuf Gökalp
		Tarım ve Köyişleri Bakanı
Diyarbakır Milletvekili Sayın Osman Aslan’ın 3.1.2000 Tarih ve 7/1195-3515 Sayılı 
Yazılı Soru Önergesiyle İlgili Bilgiler :
Soru :Bir Entegre Bölgesel Kalkınma Projesi olarak tasarlanan Güneydoğu Anadolu Projesinin salt bir enerji projesine dönüştüğü,  projenin tarım ve sulama boyutunun ihmal edildiği; GAP kapsamındaki toprak mülkiyetinde dengesiz bir dağılımın süre geldiği iddia edilmektedir.Bu iddialar doğru mu? GAP kapsamında bugüne kadar gerçekleşen yatırımlarda enerjinin ve sulamanın payı nedir? Toprak mülkiyetinde son 10 yılda ne gibi değişiklikler meydana gelmiştir?
Cevap :GAP Master Planının; 1989 tarihinde, 1990-2005 döneminin sonu itibariyle hedeflediği büyüklüklere ulaşabilmek için, yapılması öngörülen kamu yatırımlarının ihtiyaç duyduğu finansman miktarı, 1999 yılı sabit fiyatları ile toplam 10 katrilyon 432 trilyon 108 milyar TL’dir. Diğer bir ifade ile 32 milyar ABDDolarıdır. Proje için, Haziran -1999 sonuna kadar, yaklaşık 4 katrilyon 518 trilyon 261 milyar TL (13,9 milyar ABDDoları) harcama yapılmış ve % 43, 3 oranında bir nakdî gerçekleşmeye ulaşılmıştır.
GAP Bölgesinde sulamaya, 1995 yılında başlanmış ve ilk etapta Şanlıurfa Harran Ovasında  30 000 ha. alan sulamaya açılmıştır. Bölgede, 1999 yılı sonu itibariyle Fırat ve Dicle havzalarında sulamaya açılan arazi miktarı 202 080 ha’dır. Böylece, GAP sulama projelerinin yaklaşık % 12’si bitirilmiştir. Projelerin % 9’u, yani 160 317 ha.’lık kısmı inşaat safhasındadır, % 25’nin de projesi hazırlanmış bulunmaktadır. Ancak, projesi hazırlanan kısımlarda henüz uygulamaya başlanmamıştır. GAP sulama projelerinin, kalan % 54’lük kısmında, herhangi bir çalışma mevcut değildir.
Görüleceği üzere, GAP’ta tarımsal amaçlı sulamaya açılan alanlar, projede öngörülen büyüklüklerin ancak % 12’si civarındadır. Bu miktar sulama ile sağlanan tarımsal gerçekleşme oranı, çok düşük düzeyde kalmaktadır. Bu durumda, inşaat safhasındaki sulama projelerine hız verilse bile, 2000’li yılların başında, en iyimser tahminle ancak 350 000 ha.’lık bir alan sulamaya açılabilecektir. Bu miktar sulamayla tarımın gerçekleşme oranı % 20’ler düzeyinde olacaktır. Bu hızla gidildiğinde, yüzde yüzlük tam tarımsal gerçekleşmeye, ancak 25-30 yıl sonra ulaşılabilecektir. 1995-1998 yıllarında olduğu gibi, yılda 30 000 ha. alanın sulamaya açılması ile sağlanacak bir sulama hızıyla ise, yüzde yüzlük tam tarımsal gerçekleşmeye ancak 45 yılsonra ulaşılabilecektir.
Diğer taraftan; GAP kapsamında bugüne kadar gerçekleşen yatırımlarda, enerjinin payı % 74, 3 olup, miktarı 2 katrilyon 491 milyar TL’dir.
Bakanlığımız, bölgenin arazi mülkiyetindeki değişiklikler konusunda, “3083 Sayılı Sulama Alanlarında Arazi Düzenlenmesine Dair Tarım Reformu Kanununa” göre uygulamalarda bulunmaktadır. Bu kanunun 3 üncü maddesi uyarınca, uygulama alanlarının, önce Bakanlar Kurulu kararı ile ilân edilmesi gerekmektedir. Bu nedenle Bakanlığımız, GAP Bölgesinde, arazi mülkiyetindeki değişiklikler konusunda,sadece Şanlıurfa İlinde faaliyette bulunabilmektedir. Uygulama bölgesinde, arazi normuna göre 3 üncü sınıfa giren araziler dağıtılmaktadır. Dağıtılacak arazi miktarları, kuruda 200 da., suluda 60 da. olarak belirlenmiştir. Buna göre, uygulama bölgesinde, son 10 yılda 3083 Sayılı Kanunun amaçlarına uygun olarak, 72 köyde 3 047 çiftçi ailesine 225 063 da. arazi dağıtılmıştır. Ayrıca, 28 köyde 1 324 çiftçi ailesine de, 183 013 da. arazinin dağıtımı çalışmaları son aşamasına gelmiş bulunmaktadır. Arazi dağıtımları, işledikleri arazisi olan ailelerle arazisi olmayan ailelere yapılmaktadır. Ancak işledikleri araziler, norm yönünden 3 üncü sınıfın altında kalan çiftçi ailelerine arazi dağıtımında bulunulabilmesi için, öncelikle bu arazilerin bu aileler tarafından 3 üncü sınıf arazi düzeyine getirilmesi gerekmektedir.
Aksaray Milletvekili Sayın Ramazan Toprak’ın 13.1.2000 Tarih ve 7/1223-3682 Sayılı 
Yazılı Soru önergesiyle İlgili Bilgiler :
Soru 1:Bakanlığınızın Aksaray İlinde 2000 yılı ve sonrası için planlanmış ve planlanması öngörülen yatırımları nelerdir?
Cevap :Bakanlığımız 2000 Malî Yılı Yatırım Programının, Aksaray İlinde uygulanması, Bakanlığımız taşra kuruluşlarından Aksaray İl Müdürlüğü ve ona bağlı ilçe müdürlükleri vasıtasıyla yapılmaktadır.
Bakanlığımız Aksaray İl Müdürlüğü ve ona bağlı ilçe müdürlüklerince; Aksaray İlinde, 2000 Malî Yılı Yatırım Programı uyarınca, toplam 13 adet tarımsal amaçlı proje uygulanacaktır. Bu projelerin 11 adedi yatırım amaçlı proje, 2 adedi de carî harcama projesidir.
Aksaray İlinde uygulanan, tarımsal üretimi geliştirme hizmetleri kapsamındaki beş adet yatırım projesinden, Bitkisel Üretimi Geliştirme Projesi için, 3 milyar 900 milyon TL, Nadas Alanlarının Daraltılması Projesi için, 5 milyar 100 milyon TL, Çayır-Mera Yem Bitkileri ve Hayvancılık Projesi için, 1 milyar 650 milyon TL, Hayvancılığı Geliştirme Projesi için, 2 milyar 800 milyon TL ve Dış Kaynaklı Hayvancılık Projesi için, 450 milyon TL olmak üzere toplam 13 milyar 900 milyon TL ödenek ayrılmıştır.
Koruma ve kontrol hizmetleri kapsamındaki dört adet yatırım projesinden, Bitki Hastalık ve Zararlılarıyla Mücadele Projesi için, 8 milyar TL, Hayvan Hastalık ve Zararlılarıyla Mücadele Projesi için, 5 milyar 900 milyon TL, Su Ürünlerini Kiralama ve Koruma Kontrol Hizmetleri Projesi için, 150 milyon TL ve Gıda Denetim Hizmetlerini Geliştirme Projesi için, 1 milyar 985 milyon TL olmak üzere toplam 16 milyar 35 milyon TL ödenek ayrılmıştır.
Teşkilâtlanma ve destekleme hizmetleri kapsamındaki bir adet yatırım projesinden, Kooperatif Survey Projesi için, ayrılan ödenek miktarı 204 milyon TL’dır.
Taşıtların kiralanması, bakımı, onarımı ve işletilmesi giderleri hizmetleri kapsamındaki yatırım projesi için, 31 milyar 765 milyon TL ve aynı kapsamdaki cari harcama projesi için de 4 milyar 500 milyon TL olmak üzere, toplam 36 milyar 265 milyon TL ödenek ayrılması öngörülmüştür.
Merkez dışı yönetim hizmetleri kapsamındaki cari harcama projesi için ayrılan ödenek miktarı ise 8 milyar 800 milyon TL’dır.
Buna göre, Aksaray İl Müdürlüğü ve ona bağlı ilçe müdürlüklerince yürütülen, muhtelif amaçlı, tarımsal yatırım ve cari harcama projeleri için tefrik edilen toplam ödenek miktarı 75 milyar 204 milyon TL’dır.
Bakanlığımız bağlı kuruluşlarından Tarım İşletmeleri Genel Müdürlüğünün, 2000 malî yılı yatırım programında 15 milyar TL ödenek bulunmaktadır. Bu miktar ödenek, Koçaş Tarım İşletmesi Müdürlüğünce yürütülen, Arazi Tesviyesi Projesinde kullanılacaktır. Proje ile bin dekar arazinin tesviyesi işleminin yapılması düşünülmektedir. Proje, 2000 yılında gerçekleştirilecektir.
Yine bağlı kuruluşlarımızdan Tarım Reformu Genel Müdürlüğünün, Aksaray İlinde programa aldığı ve uyguladığı, Yeşilova Arazi Toplulaştırma Projesi vardır. Proje için ayrılan toplam ödenek miktarı, 444 milyar 905 milyon TL’dır. Projenin 2000 yılı ödeneği, 90 milyar TL’dır.
Soru 2 :Sözkonusu yatırımların, fizikî ve malî gerçekleşme oranları ile muhtemel tamamlanma tarihleri nedir?
Cevap :Bakanlığımız proje ödenekleri yıllık olarak belirlendiğinden, 2000 yılı yatırımlarının, fizikî ve malî gerçekleşme oranları ile muhtemel tamamlanma tarihlerini şimdiden tahmin etmek mümkün değildir.
Ancak, Tarım İşletmeleri Genel Müdürlüğü tarafından yürütülen Arazi Tesviyesi Projesi, 2000 yılı içinde gerçekleştirilecektir. Aynı şekilde, Tarım Reformu Genel Müdürlüğünün yürüttüğü, Yeşilova Arazi Toplulaştırma Projesinin de, 2000 yılı sonunda bitirilmesi hedeflenmiştir.
38. —Diyarbakır Milletvekili Osman Aslan’ın, GAP İdaresi Başkanlığınca bölgeye yapılan yardımlara ilişkin sorusu ve Devlet Bakanı Mustafa Yılmaz’ın cevabı (7/1196)
Türkiye Büyük Millet Meclisi Başkanlığına
GAP kapsamında bulunan Diyarbakır milletvekili olmam hasebiyle projeye ilişkin bazı bilgilere ihtiyaç duyulmaktadır.
Bu itibarla, aşağıdaki sorularıma cevap teşkil edecek bilgi, belge ve dokümanların GAP’tan sorumlu Devlet Bakanlığınca tarafıma yazılı gönderilmesi hususunda delaletlerinizi saygılarımla arz ederim.
		Osman Aslan
		Diyarbakır
1.GAPİdaresi Başkanlığının kuruluşundan günümüze kadar bölgeye yapılan yatırım tutarı nedir?
2.GAP kapsamında yapılan yatırımların sektörel dağılımı (enerji, ulaşım, sulama gibi) nasıl olmuştur?
3.İdarenin mevcut durumu ile yıllık ödenek tutarı ve bu ödeneklerin sektörlere dağılımı nasıldır?
4.İdarenin hedefleri nelerdir? Proje tümüyle tamamlandığında hangi sektöre (özellikle enerji ve sulama) ne kadar yatırım yapılmış olacaktır?
	T.C.
	Devlet Bakanlığı	10.2.2000
	Sayı :B.02.0.010/031-5352
Türkiye Büyük Millet Meclisi Başkanlığına
 İlgi :TBMMBaşkanlığı Genel Sekreterliğinin 25.1.2000 gün ve A.01.0.GNS.0.10.00.02-3899 sayılı yazısı.
Diyarbakır Milletvekili Osman Aslan’ın 7/1196 esas no. lu yazılı soru önergesine verilen cevap ekte sunulmaktadır.
Bilgilerinize arz ederim.
		Mustafa Yılmaz
		Devlet Bakanı
Soru 1.GAPİdaresi Başkanlığının kuruluşundan günümüze kadar bölgeye yapılan yatırım tutarı nedir?
Cevap 1.GAP İdaresi Başkanlığı tarafından kurulduğu tarihten itibaren yürüttüğü projeler çerçevesinde yapmış olduğu yatırımların toplam tutarı yıllar itibariyle aşağıda verilmektedir.
	(Milyon TL)
Yıllar	Yatırım Giderleri
1990	874 724
1991	2 829 176
1992	2 843 644
1993	4 220 631
1994	2 659 662
1995	1 833 132
1996	2 954 625
1997	630 033
1998	5 474 091
1999	4 069 000
Toplam	28 388 718
Soru 2.GAP kapsamında yapılan yatırımların sektörel dağılımı (enerji, ulaşım, sulama gibi) nasıl olmuştur?
Cevap 2.GAP genelinde ulusal kaynaklarımızdan bu projeye yapılan yatırım tahsislerinin bölgenin taşıdığı öncelikleri yansıtmadığı, entegre plan bütünlüğü içinde sektörel dengelerin gözetilmediği bilinen bir gerçektir.
GAP Bölgesinde yatırım faaliyeti bulunan kamu kuruluşlarına ait 1999 yılı sonu itibariyle yatırım nakdî gerçekleşmelerine ilişkin bilgiler henüz kesinleşmediğinden verilememiştir. Haziran 1999 sonu itibariyle global yatırım gerçekleşmesi yüzde 43.3 düzeyinde olmuştur.
Ulusal öncelikli hidroelektrik enerji sektörü projelerinde, hedeflenen toplam 7 476 MW’lık kurulu güç bazında 4 602 MW’lık (yüzde 62) gerçekleşme sağlanmış, bunun parasal bazda karşılığı yüzde 74.3 olmuştur. Halen ülkemizin hedroelektrik enerji üretiminin yaklaşık yüzde 48’i GAP’tan karşılanır hale gelmiş bulunmaktadır. Bölgede enerji iletim ve dağıtım sistemlerindeki yetersizliklerin yenileme yatırımlarıyla hızla giderilmesi güncel önemini sürdürmektedir.
Enerji sektörü yatırımlarında program hedefleri itibariyle kabul edilebilir düzeydeki gelişmelere karşılık, bölgenin sosyo-ekonomik gelişmesinde doğrudan belirleyici faktör olan tarımsal sulamalarda hedeflenen toplam 1 761 000 ha tarım alanının yaklaşık yüzde 12’si (201 080 ha) ancak sulama altına alınabilmiştir. Katılımcı bir yaklaşımla ve özel finansman yöntemleri uygulanmak suretiyle GAP’ın 2010 yılı perspektifi içinde GAP sulama yatırımlarının hızlandırılarak tamamlanması özel önem ve öncelikli konuların başında gelmektedir. GAP’ta günün koşulları içinde bütün ihtiyaçlara teknik donanım itibariyle cevap verebilen çağdaş bir haberleşme sistemi mevcuttur. Birisi uluslararası olmak üzere bölgesel havalanları, devlet ve il yolları itibariyle GAP Master Planında 1990-2005 dönemi itibariyle öncelikli görülen ulaşım altyapısı projelerinde nakdî gerçekleşme program hedeflerinin bir miktar gerisinde kalmış, bu alt sektörde yüzde 30.2 düzeyinde gerçekleşme sağlanmıştır.
Muhtelif toplu ödeneklerden proje bölgesi illerine yapılan tahsisler henüz bilinmediği için 2000 yılında GAP’a ayrılan yatırım ödeneklerinin sektörel düzeyi de bilinmemektedir. Bunun yerine 1999 yılı yatırım programı kapsamında, GAP Bölgesinde yürütülmekte olan yatırımlara yapılan ve toplamı yaklaşık 170 trilyon TL düzeyinde olan tahsislerin sektörel dağılımının verilmesi sektörel öncelikler hakkında bir fikir vermek bakımından faydalı görülmüştür.
	(Milyon TL)
 1999 Yılı
Sektörler	Yatırımı	 (%)
Tarım (Sulama ağırlıklı)	29 192 401	17.1
Madencilik (Petrol istihracı)	12 182 612	7.1
İmalat	514 980	0.3
Enerji (Hidroelektrik enerji üretimi ve dağıtımı)	36 352 644	21.3
Ulaştırma+Haberleşme	50 056 389	29.4
Turizm	21 159
Konut	483 535	0.3
Eğitim-Kültür	9 915 020	5.8
Sağlık	5 598 185	3.3
Diğer Kamu Hizmetleri (Belediye altyapısı)	26 317 555	15.4
GAP Toplamı	170 534 480	100
Soru 3.İdarenin mevcut durumu ile yıllık ödenek tutarı ve bu ödeneklerin sektörlere dağılımı nasıldır?
Cevap 3.Ülkemizde ilk bölgesel kalkınma idaresi olarak 388 sayılı Kanun Hükmünde Kararname ile 1989 yılında kurulmuş olan ve Kamu Ortaklığı Fonundan sağlanan kısıtlı malî kaynaklarla faaliyetlerini sürdürmeye çalışmış olan GAP İdaresi, fonların bütçe kapsamına alınması politikası gereği 1997 yılında kabul edilen 4314 sayılı Kanun ile bugünkü statüsüne getirilmiştir. İdare, ilk altı ayı geçici bütçe ile geçirilen 1999 malî yılından itibaren genel bütçeye tabi kılınmış, yatırım harcamaları itibariyle de yıllık yatırım programı disiplini içine alınmıştır.
İdare mevcut durumu ile Devlet Planlama Teşkilâtı Müsteşarlığı tarafından yıllık malî kaynak tahsis politikaları çerçevesinde kendisine tahsis edilen yatırım ödenekleriyle tarım, eğitim, sağlık ve diğer kamu hizmetleri sektörlerinde yatırım faaliyeti göstermektedir. Bu faaliyetler için 2000 yılı fiyatlarıyla 1999 yılında yaklaşık 4.0 trilyon TL harcamış olan idarenin yatırım ödeneği yüzde 17 artırılarak 2000 yılında 4 trilyon 746 milyar TL’ye çıkarılmıştır.
Aşağıda GAP İdaresinin 2000 yılı yatırım tahsislerinin sektörel dağılışı gösterilmiştir.
	(Milyon TL)
 2000 yılı
Sektörler	Yatırım Giderleri
Tarım	1 100 000
Eğitim	576 000
Sağlık	100 000
Diğer Kamu Hizmetleri	2 970 000
Toplam	4 746 000
Soru 4.İdarenin hedefleri nelerdir? Proje tümüyle tamamlandığında hangi sektöre (özellikle enerji ve sulama) ne kadar yatırım yapılmış olacaktır?
Cevap 4.
A)İdare, bir çok gelişme halindeki ülkelerde faaliyet gösteren benzeri bölgesel kalkınma kuruluşları gibi, 388 sayılı Kanun Hükmünde Kararname ile planlama ve program uygulama aşamalarında üstlendiği koordinasyon ve diğer görevlerini etkin bir şekilde yerine getirebilmek için hem görev ve yetki tanımının yeniden yapılmasını hem de bütçe sorunun çözümlenmesini gerçekleştirilmesi gereken ilk hedef olarak görmektedir.
B)GAP Master Plan düzeyinde yapılan değerlendirmeler uygulamalarda program hedeflerine göre ciddî gecikmeler olduğunu ortaya koymaktadır. Bu gecikmelerin en büyük ve temel nedeni finansman darboğazının aşılamamış olmasıdır. GAP finansmanının büyük bölümü ulusal iç kaynaklardan karşılanmıştır. Yeni finansman kaynak ve yöntemleri uygulamaya konulamadığı takdirde GAP’ta açık işsizlik halinin ortadan kaldırılabilmesi, ekonomik büyük ve sosyal istikrar hedeflerine ulaşılması çok güç olacak ve zaman alacaktır. İdare, GAP finansman darboğazının aşılabilmesi için;
a)Dış kredilerin GAP’a daha fazla yöneltilmesini,
b)Yeni ve sağlım iç kaynakların harekete geçirilmesini,
c)Yap-işlet-devret gibi yenilikçi ve katılımcı finansman yöntemlerinin, tarımsal sulamalar dahil hızla uygulamaya konulmasını ana hedef olarak görmekte ve bu doğrultuda cesur kararlar alınması görüş ve beklentisini taşımaktadır.
C)İdarenin teşhis ettiği diğer bir sorun proje planlaması, programlama ve yatırım uygulamalarında etkinlik ve koordinasyondur. İdare bu doğrultuda 2010 yılına kadar GAP’ın tamamlanmasını öngören ve bu amaçla hazırlanmakta olan “2010 GAPEntegre Plan ve Uygulama Programı”nın etkin bir koordinasyon aracı olarak kullanılması gerektiği görüşündedir. Bu plan, orijinal GAP Master Planında öngörülen temel ekonomik büyüklükleri ve öncelikli sosyal sektör hedeflerine 2010 yılında ulaşılacak şekilde ve insanî gelişme temelinde katılımcı ve sürdürülebilir toplum kalkınmacı bir yaklaşımla GAP İdaresinin inisiyatif ve koordinasyonunda gözden geçirilmekte ve güncelleştirilmektedir. Plan tamamlandığında, özellikle enerji ve sulama sektörlerinde hedeflenen fiziksel ve finansal gereksinimlerin düzeyi belirgin bir hale gelmiş olacaktır.
39. —Giresun Milletvekili Turhan Alçelik’in, fındık bedellerinin peşin olarak ödenmemesinin nedenine ilişkin sorusu ve Sanayi ve Ticaret Bakanı Ahmet Kenan Tanrıkulu’nun cevabı (7/1202)
Türkiye Büyük Millet Meclisi Başkanlığına
Aşağıdaki sorularımın Sanayi ve Ticaret Bakanı Sn. Ahmet Kenan Tanrıkulu tarafından yazılı olarak cevaplandırılması hususunda gereğini arz ederim.
Saygılarımla.		29.12.1999
		Dr. Turhan Alçelik
		Giresun
8 milyon Karadenizli insanımızın tek geçim kaynağı olan fındık mahsulü 1999 yılında piyasada bir türlü arzu edilen fiyata ulaşmadı. Bunun nedeni, fındık üreticilerimize ait olan Fiskobirlik’in fındık bedellerini fındık üreticisine peşin olarak ödeyememesi oldu. Halen Fiskobirlik’in üreticiye 95 trilyon TL borcu var. Parasını alamayan fındık üreticisi çok mağdur ve perişan oldu. Bu şartlar altında mübarek ramazanı ve önümüzdeki ramazan bayramını da huzurlu geçirmesi mümkün değil.
Soru 1:Fiskobirlik’e teslim edilen fındığın bedelleri niçin peşin olarak ödenmemektedir? Fiskobirlik’den üreticinin alacağı olan 95 trilyon TL ne zamana kadar ödenecektir?
Soru 2:Niçin aylar sonrasına gün verilip, piyasada fındığın fiyatının daha da düşmesine yol açılmaktadır?
Soru 3:Hükümetimizin bu ödemeleri geciktirmesinde ve sonuç itibariyle üritecimizin mağduriyetinde IMF ile imzaladığınız anlaşmanın rolü var mıdır?
	T.C.
	Sanayi ve Ticaret Bakanlığı
	Basın ve Halkla İlişkiler Müşavirliği	10.2.2000
	Sayı :B.14.0.BHİ.01-52
Konu :Yazılı soru önergesi
Türkiye Büyük Millet Meclisi Başkanlığına
İlgi :25.1.2000 tarih ve A.01.0.GNS.0.10.00.02-7/1202-3524/8633 sayılı yazınız.
Giresun Milletvekili Turhan Alçelik’in, “Fındık bedellerinin peşin olarak ödenmemesinin nedenine” ilişkin olarak tarafımdan cevaplandırılmasını istediği (7/1202) esas no.’lu yazılı soru önergesiyle ilgili cevabımız ekte takdim edilmiştir.
Bilgilerinizi ve gereğini arz ederim.
		Ahmet Kenan Tanrıkulu
		Sanayi ve Ticaret Bakanı
Giresun Milletvekili Sayın Turhan Alçelik’in Yazılı Sorularına İlişkin Cevaplarımız
Fiskobirlik’in öz kaynaklarının yetersiz olması nedeniyle ürün bedelleri birliğe tahsis edilen Destekleme ve Fiyat İstikrar Fonu (DFİF) kaynaklı kredilerle ödenmektedir. Hazineden birliğe kaynak aktarıldığında bekletilmeksizin ürün bedellerinin ödenmesinde kullanılmaktadır. 8.2.2000 tarihi itibariyle Fiskobirlik’e 104, 4 trilyon TL DFİF kaynaklı kredi tahsis edilmiş olup bunun tamamı ürün bedellerinin ödenmesinde kullanılmıştır.
Fiskobirlikçe 8.2.2000 tarihi itibariyle toplam 142 341 ton kabuklu fındık alınmıştır. Yapılan alımın toplam tutarı 154 trilyon liraya ulaşmıştır. Üreticilere 111 trilyon lira ödenmiş olup, toplam 43 trilyon borç bulunmaktadır. Ayrıca fındık bedellerinin tamamının bir an önce ödenebilmesi için çalışmalar Bakanlığımız ile Hazine Müsteşarlığı arasında koordineli olarak sürdürülmekte; kaynak yaratılması için azamî gayret gösterilmektedir.
Meydana gelen deprem felaketi nedeniyle Batı Karadeniz Bölgesinde Fiskobirlik’e ürün teslim eden ortakların ürün bedellerinin ödenmesinde depremden zarar gören ortaklara öncelik tanınmaktadır. Deprem bölgesindeki üretcilere teslimat sırasına göre ürün bedelinin tamamı, doğu bölgesinde ise teslimedilen ürünün 500 kg’a kadar olan bedeli ödenmektedir.
Fiskobirlik değişen koşullara göre alım fiyatını yeniden belirlemektedir. Bu yıl fındık alımları 1 020 000 TL/kg olarak başlamış olup ödemelerdeki gecikmeler ve üreticilerin kaybı gözetilerek Kasım ayından itibaren alım fiyatı 1 070 000 TL/kg’a çıkarılmıştır.
IMF Stand-By düzenlemesi ve 9.12.1999 tarihli Niyet Mektubu, malumlarınız olduğu üzere; memletimizin genel ekonomik durumu çerçevesinde 57 nci hükümetin ekonomik konulardaki siyasî kararlılığının bir ölçüsü olarak kabul edilmelidir. Bu sebeple Fiskobirlik’in 1999-2000 dönemi alım ve fiyat politikasını bu düzenleme çerçevesinde değerlendirmek pek doğru olmayacaktır. Sözkonusu düzenlemenin tarım politikalarını kapsayan 40 nci maddesi, Tarım Satış Kooperatifleri Birliklerinin yaşadıkları ve kronik hale gelmiş problemleri aşabilmeleri konusunda gerekli önlemleri öngörmektedir.
Esas itibariyle birliklerin özerkleştirilmelerinden, yeniden yapılanmalarından ve finansman problemlerinin çözümünden bahsedilmektedir.
Bakanlık olarak Türk tarımının meselelerinin çözümüne “millî” bir tarım politikası anlayışıyla yaklaştığımızın ve bu konudaki çalışmalarımıza kararlılıkla devam edeceğimizin bilinmesini arzu etmekteyiz.
40. —Kayseri Milletvekili Salih Kapusuz’un, İstanbul’da petrol yüklü bir Rus gemisinin çevreye verdiği zarara ilişkin Başbakandan sorusu ve Çevre Bakanı Fevzi Aytekin’in cevabı (7/1210)
Türkiye Büyük Millet Meclisi Başkanlığına
Aşağıdaki sorularımın Başbakan Sayın Bülent Ecevit tarafından yazılı olarak cevaplandırılmasını delaletlerinizle arz ederim.
		Salih Kapusuz
		Kayseri
31.12.1999 günü İstanbul Florya açıklarında petrol yüklü bir Rus gemisi şiddetli lodosla ikiye bölünmüş ve tonlarla petrol denize ve kıyıya dökülmüştür.
1.Bu parçalanan gemiden dökülen tonlarca petrol İstanbul’umuz için hayatî bir tehlike arz etmiş midir?
2.Geminin sebep olduğu çevre ve deniz kirliliğinin boyutu nedir? Türkiye’ye getirdiği maddî külfet ne kadardır?
3.Geminin aslında hurda derecesinde yıpranmış olduğu, sigorta geliri için bazı kişiler tarafından planlı şekilde boğaza sokulduğu söylentileri ne derece doğrudur?
4.Boğazın ve İstanbul’un güvenliği için boğazlarda güvenli seyrüsefer açısından tedbirler nelerdir? Ve bu işi kim koordine etmektedir?
5.Emekli Deniz Kuvvetleri Komutanı Oramiral Güven Erkaya’nın; boğazın güvenliğinden sorumlu koordinatör ve Başbakan Başdanışmanı, Büyükelçi unvanları ile ilgili görevleri devam etmekte midir?
6.Şayet koordinatörlük görevi devam ediyorsa, sorumluluk gereği bu olayda herhangi bir görev ihmali var mıdır?
7.Bu olayla ilgili herhangi bir soruşturma başlatılmış mıdır? Yoksa, bu başı bozukluk devam edecek midir?
	T.C.
	Çevre Bakanlığı
	Araştırma Planlama ve Koordinasyon
	Kurulu Başkanlığı	9.2.2000
Sayı :B.19.0.APK.0.22.00.01/0012/141-1368
Konu :Yazılı soru önergesi
Türkiye Büyük Millet Meclisi Başkanlığına
İlgi :Başbakanlığın 31.1.2000 tarih ve B.02.0.KKG.0.12/106-147-86/507 sayılı yazısı.
Başbakanlığın ilgide kayıtlı yazısı ve eki Kayseri Milletvekili Sayın Salih Kapusuz tarafından Sayın Başbakanımıza tevdi edilen yazılı soru önergesi Bakanlığımız eşgüdümünde cevaplandırılarak ekte sunulmuştur.
Bilgilerinize arz ederim.
		Fevzi Aytekin
		Çevre Bakanı
Kayseri Milletvekili Sayın Salih Kapusuz’un 7/1210-3640 Esas
Numaralı SoruÖnergesinin Cevabı
31.12.1999 günü İstanbul Florya açıklarında petrol yüklü bir Rus gemisi şiddetli lodosla ikiye bölünmüş ve tonlarla petrol denize ve kıyıya dökülmüştür.
Soru 1.Bu parçalanan gemiden dökülen tonlarca petrol İstanbul’umuz için hayatî bir tehlike arz etmiş midir?
Cevap 1. 29 Aralık 1999 tarihinde meydana gelen olayda, VOLGANEFT-248 adlı Rus tankerinin İstanbul için yarattığı tehlike, 1979 yılında yine İstanbul Boğazında meydana gelen ve 100 bin ton ham petrol taşıyan, infilak ederek günlerce yanan INDEPENDANTE isimli Romen tankeri ile 1994 yılında 98 bin ton ham petrol taşıyan ve yine infilak ederek yanan NASSIA isimli Güney Kıbrıs Rum bayraklı tankerin yarattığı tehlike ile kıyaslanamayacak kadar düşük olmasına rağmen, özellikel denize dökülen fuel-oilin Florya sahillerinde ve soğuk havanın etkisiyle dibe çöken bu yakıtın deniz dibinde yarattığı olumsuz ekolojik etkiler İstanbul için bir tehlike arz etmiştir.
Soru 2.Geminin sebep olduğu çevre ve deniz kirliliğinin boyutu nedir? Türkiye’ye getirdiği maddî külfet ne kadardır?
Cevap 2.29 Aralık 1999 tarihinde kuvvetli lodos etkisiyle kırılan ve burun kısmı Valganeft 248 adlı tankerden denize yaklaşık 900-1000 ton 6 numara fuel-oil dökülmüştür. Kaza anındaki lodosun etkisi ile dökülen fuel-oilin büyük bir kısmı Florya-Menekşe sahillerinde kirliliğe yol açmıştır. 30 Aralık 1999 tarihinde lodosun etkisini kaybetmesi ve rüzgârın yön değiştirmesi neticesinde kirlilik geniş alanlara yayılmamış, bir kısım fuel-oil yakın sahada dibe batmıştır.
Florya-Menekşe sahillerinde Küçükçekmece-Avcılar sınırından Florya Çiroz mevkiine kadar olan kısımda kirlilik birikim göstermiş, sahilde 10-50 m. gerilere kadar etkili olmuştur. 300 tona yakın miktarda fuel-oil kıyıdaki beton platformlara birikmiş ve yer yer 10 cm. kalınlığa kadar ulaşmıştır.
Bununla beraber kıyıya vuran fuel-oil kumsallarda kirliliğe sebep olmuş ve yaklaşık olarak 7 000 metrekarelik alan kirlenmiştir.
Bakanlığımız ile İstanbul Üniversitesi Deniz Bilimleri ve İşletmeciliği Enstitüsü arasında, deniz ve kıyılarda oluşan petrol kirliliğinin boyutlarının ölçüm ve analizlerle tespit edilmesi, başta su ürünleri olmak üzere muhtemel çevresel etkilerin ortaya konulması ve alınacak tedbirlerin belirlenmesi amacıyla bir protokol hazırlanmıştır.
Bu protokol gereği üniversite olayın ilk gününden itibaren ARAR gemisi ile çalışmaları yürüterek sonuçlara ilişkin raporları Bakanlığımıza ulaştırmaktadır.
Üniversiteden alınan raporda, olayın ilk gününden itibaren deniz kuşlarının mevcut kirlilikten olumsuz olarak etkilendiği ve 20’ye yakın deniz kuşunun ölümüne sebep olduğu bildirilmiştir. Ayrıca, midye gibi sahile yakın ve deniz dibinde yaşamını sürdüren organizmalar, deniz algleri ve benzeri deniz canlılarının kirlilikten etkilendiği ve lodosun etkisi ile fazla miktarda midyenin kıyıya sürüklendiği ve üzerlerinin fuel-oil ile kontamine olduğu belirtilmiştir.
Bu tespitin ardından 31.12.1999 günü, İl Çevre Müdürlüğü, Liman Başkanlığı, İstanbul Büyükşehir Belediyesi Başkanlığı Çevre Koruma ve Geliştirme Daire Başkanlığı, İstanbul Üniversitesi Deniz Bilimleri ve İşletmesi Enstitüsü Müdürlüğü ve Kıyı Emniyeti ve Gemi Kurtarma İşletmesi Genel Müdürlüğünden oluşan “İzleme, Değerlendirme ve Koordinasyon Komisyonu” kurulmuştur.
Komisyonun görevi olayda meydana gelen çevre kirliliğinin gemi ilgililerine temizletilmesi, gemi kurtarma çalışmalarının yeni bir kirliliğe meydan vermeden söndürülmesi ve kamu zararının (deniz ekosistemini oluşturan bitki ve hayvan varlığına verilen zarar) tazmin edilmesi olarak belirlenmiştir.
Sözkonusu komisyon, 31.12.1999 tarihinde olay yeri olan Menekşe mevkiinde toplanarak temizlenmesi gereken alanlar tespit edilmiştir. Kirlilikten etkilendiği tahmin edilen kıyı bandı taranarak 6-7 kilometrekarelik bir alanın acilen temizlenmesi gerektiği belirlenmiştir.
Temizlik çalışmaları ile ilgili olarak bir aksiyon plan hazırlanmış ve plana göre çalışmaları yürütmek üzere iş geminin sigortası Onur Marina tarafından MEKE Deniz Temizliği Lt. Şt.’ne ihale edilmiştir.
İlgili kurumlara durum bildirilerek kirlilikten etkilenen ve kamu zararı olarak nitelendirilecek zararın parasal değerinin belirlenerek komisyona bildirilmesi talep edilmiştir. Bu veriler daha sonra İl Muhakemat Müdürlüğü vasıtası ile dava yoluyla gemi sigortasından talep edilecektir.
Kıyının temizlenmesi ve yüzer halde yoğun tabakaların uzaklaştırılması işlemlerine 4.1.2000 tarihi itibariyle başlanmıştır. İlk etapta bariyerlerin çekilmesi, kontamine olmuş atıkların toplanması ve yüzer haldeki sıvı atıkların uzaklaştırılması işlemlerine öncelik verilmiş ve tüm temizlik çalışmalarının 2,5 ayda tamamlanması planlanmıştır.
Ayrıca, İstanbul Büyükşehir Belediye Başkanlığı tarafından Çevre Kanunu uyarınca 19 650 000 000 TL idarî para cezası uygulanmıştır.
Soru 3.Geminin aslında hurda derecesinde yıpranmış olduğu, sigorta geliri için bazı kişiler tarafından planlı şekilde boğaza sokulduğu söylentileri ne derece doğrudur?
Cevap 3.Volganeft-248 isimli Rus bayraklı tanker; 1975’te inşa edilmiş olup, 27288000 IMO sicil no. lu 3463 GRT’luk 4550 DWT’luktur. Gemi, uluslararası kurallar çerçevesinde; Türk Boğazları Deniz Trafik Düzeni Tüzüğü gereği İstanbul Boğazından geçip, İstanbul Liman Tüzüğü uyarınca gemiye yanaşma müsadesi verilmiştir.
Soru 4.Boğazın ve İstanbul’un güvenliği için boğazlarda güvenli seyrüsefer açısından tedbirler nelerdir? Ve bu işi kim koordine etmektedir?
Cevap 4.Türk boğazlarında seyir, can, mal ve çevre güvenliğini sağlamak amacıyla “Boğazlar ve Marmara Bölgesi Deniz Hakkında Tüzük” 1 Temmuz 1994 tarihinde uygulamaya konulmuş olup, bu tarihten itibaren Türk boğazlarında meydana gelen kazalarda ciddî azalmalar meydana gelmiştir. Anılan tüzük; uygulamalar sonucu elde edilen tecrübeler ışığında değiştirilerek, 6 Kasım 1998 tarihinde “Türk Boğazları Deniz Trafik Düzeni Tüzüğü” olarak yürürlüğe konulmuştur.
Halen boğazlarımızda uygulanan “Türk Boğazları Deniz Trafik Düzeni Tüzüğünün”; tümüyle etkin bir kontrol ve düzenemeyi sağlayabilmesi için radar, uydu teknolojisi, meteorolojik ve oşinoğrafik sensörler, haberleşme birimleri ve diğer alt ekipmanlardan oluşan tamamen bilgisayar destekli, “Gemi Trafik Yönetim ve Bilgi Sistemi (GTYBS-VTMIS) ile zaman geçirilmeden teçhizi gerekmektedir.
Sözkonusu projenin gerçekleştirilmesi görevi; 24.7.1996 tarih ve 96/8370 sayılı Bakanlar Kurulu Kararı ile Denizcilik Müsteşarlığına verilmiştir. Başbakanlığın 5.2.1998 tarihli talimatları ile işin etüt ve projelerinin hazırlanması işi Denizcilik Müsteşarlığına 27 Mart 1998 tarihinde İTÜV/SAM’a ihale edilmiştir.
Türk boğazlarında tesisi planlanan “Gemi Trafik Yönetim ve Bilgi Sistemi Projesi” teknik mal ve hizmet alımına yönelik uluslararası ihale sonuçlandırılmıştır. Projenin inşaat ve altyapı ihalesine yönelik hazırlıklar ise tamamlanma aşamasındadır.
Türk boğazlarındaki gemi hareketlerinin izlenmesi, kayıt ve denetim altına alınması kontrolü ve yönlendirilmesi ile Türk Boğazları Deniz Trafik Tüzüğünün etkinliğini artırmayı amaçlayan projenin en geç 2001 yılı ortalarında hizmete alınması hedeflenmiştir.
Soru 5.Emekli Deniz Kuvvetleri Komutanı Oramiral Güven Erkaya’nın; boğazın güvenliğinden sorumlu koordinatör ve Başbakan Başdanışmanı, Büyükelçi unvanları ile ilgili görevleri devam etmekte midir?
Soru 6.Şayet koordinatörlük görevi devam ediyorsa, sorumluluk gereği bu olayda herhangi bir görev ihmali var mıdır?
Cevap 5-6.Başbakan Başdanışmanı, Büyükelçi Deniz Kuvvetleri Eski Komutanı Oramiral (emekli) Güven Erkaya Başbakanlığın 5.2.1998 tarihli genelgesiyle oluşturulan TÜRBO Proje Ofisinin Koordinatörlüğüne getirilmiştir. Halen bu görevini devam ettirmektedir. Sayın Erkaya’nın sorumluluğu, “Gemi Trafik Yönetim ve Bilgi Sistemi (GTYBS-VTMIS)” projesinin etüd ve projenin hazırlanmasında koordinatörlük ile sınırlıdır.
Soru 7.Bu olayla ilgili herhangi bir soruşturma başlatılmış mıdır? Yoksa, bu başı bozukluk devam edecek midir?
Cevap 7.Bu olay ile ilgili olarak, Denizcilik Müsteşarlığı İstanbul Liman Başkanlığınca 3.1.2000 tarihinde başlatılan idarî tahkikat halen devam etmektedir. Bakırköy Cumhuriyet Başsavcılığının İstanbul Liman Başkanlığına yazmış olduğu 4.1.2000 tarih ve 2000/80 hazırlık no. lu yazısından ise adlî tahkikatın başlatıldığı anlaşılmaktadır.
41. – Erzincan Milletvekili Tevhit Karakaya’nın, kısa dönem askerlik uygulaması için seçilen bölgelere ilişkin sorusu ve Millî Savunma Bakanı Sabahattin Çakmakoğlu’nun cevabı (7/1212)
Türkiye Büyük Millet Meclisi Başkanlığına
Aşağıdaki sorularımın Millî Savunma Bakanı Sabahattin Çakmakoğlu tarafından yazılı olarak cevaplandırılmasına delâletlerinizi saygı ile arz ederim.
		13.1.2000
		Tevhit Karakaya
		Erzincan
Bedelli kısa dönem askerlik uygulamasında seçilen eğitim merkezleri ile ilgili olarak kamuoyunda çeşitli tereddütler oluşmuştur.
1. Kısa dönem askerlik merkezlerinin belirlenmesinde hangi ölçüler esas alınmıştır?
2. Seçilen illerin belirlenmesinde etkili olan faktörler nelerdir?
3. Doğu Anadolu’da bölgenin tabiî güzelliklerine, farklı zenginliklerine ve geniş ulaşım imkânlarına sahip Erzincan’ın önceki yıllarda kısa dönem askerlik uygulamaları için seçilmiş olmasına rağmen, bu dönem uygulama dışında bırakılmasının sebebi nedir?
	T.C.
	Millî Savunma Bakanlığı	14.2.2000
	KAN.KAR. : 2000/7004-GK
Konu : Yazılı soru önergesi
Türkiye Büyük Millet Meclisi Başkanlığına
İlgi : TBMM Bşk. lığının 1 Kasım 1999 tarihli ve KAN.KAR.MD.A.01.0.GNS.0.10.00.02-3889 sayılı yazısı.
Erzincan Milletvekili Tevhit Karakaya tarafından verilen “Kısa dönem askerlik uygulaması için seçilen bölgelere ilişkin” 7/1212 sayılı yazılı soru önergesinin cevabı Ek’te sunulmuştur.
Arz ederim.
		Sabahattin Çakmakoğlu
		Millî Savunma Bakanı
Erzincan Milletvekili Tevhit Karakaya Tarafından Verilen 7/1212 Sayılı
Yazılı Soru Önergesinin Cevabı
1. Daha önce dövizle askerlik uygulaması kapsamındaki yükümlülerin temel eğitimleri için kullanılan Burdur 58 inci Top. Er Eğt. Tug. K. lığı, dövizle askerlik uygulamasından sonra ortaya çıkan boş kapasitesinin değerlendirilmesi amacıyla  öncelikle belirlenmiştir.
Şoför eğitim merkezleri de, ehliyetli şoför olarak silâh altına alınan yükümlülerin dört haftalık temel askerî eğitimden sonra dağıtım oldukları dikkate alınarak, bedelli askerlik uygulamasından yararlanacak yükümlülerin temel eğitimleri için planlamaya alınmıştır.
2. Bedelli askerlik uygulamasından yararlanacak yükümlürlerin temel eğitimleri için tespit edilen er eğitim merkezlerinin belirlenmesinde, eğitim merkezlerinin kapasiteleri ile askerî öncelikler dikkate alınmıştır.
3. Yukarıda belirtilen nedenlerle Erzincan 59 uncu Top. Er Eğt. Tug. K. lığı bedelli askerlik uygulaması kapsamındaki yükümlülerin temel eğitimleri için tahsis edilmemiştir. Ayrıca daha önceki bedelli askerlik uygulamalarında da Erzincan 59 uncu Top. Er Eğt.Tug. K. lığı bulunmamaktadır.
Bilgilerinize sunarım.
		Sabahattin Çakmakoğlu
		Millî Savunma Bakanı
42.– Aksaray Milletvekili Ramazan Toprak’ın, Aksaray İli için planlanan yatırımlara ilişkin sorusu ve Adalet Bakanı Hikmet Sami Türk’ün cevabı (7/1216)
Türkiye Büyük Millet Meclisi Başkanlığına
Aşağıdaki sorularımın Adalet Bakanı Sayın Hikmet Sami Türk tarafından yazılı olarak cevaplandırılmasını delaletlerinizle arz ederim.
		13.1.2000
		Ramazan Toprak
		Aksaray
Sorular : 
Bakanlığınızın, Aksaray İli ile ilgili olarak,
1. 2000 yılı ve sonrası için planlanmış veya planlanması öngörülen yatırımları nelerdir?
2. Söz konusu yatırımların fizikî ve malî gerçekleşme oranları ile muhtemel tamamlanma tarihleri nedir?
	T.C.
	Adalet Bakanlığı	10.2.2000
	Bakan : 134
Türkiye Büyük Millet Meclisi Başkanlığına
İlgi : Kanunlar ve Kararlar Dairesi Başkanlığı ifadeli, 25.1.2000 tarihli ve A.01.0.GNS.-0.10.00.02-3873 sayılı yazınız.
İlgi yazınız ekinde alınan, Aksaray Milletvekili Ramazan Toprak tarafından Bakanlığımıza yöneltilen ve yazılı olarak cevaplandırılması istenilen 7/1216-3675 Esas No. lu soru önergesine verilen cevap örneği iki nüsha halinde ilişikte sunulmuştur.
Bilgilerinize arz ederim.
		Prof. Dr. Hikmet Sami Türk
		Adalet Bakanı
	T.C.
	Adalet Bakanlığı	10.2.2000
Sayın Ramazan Toprak
          Aksaray Milletvekili
          TBMM
Bakanlığımıza yönelttiğiniz ve yazılı olarak cevaplandırılmasını istediğiniz 7/1216-3675 Esas No. lu soru önergesinin cevabı aşağıda belirtilmiştir.
Aksaray İli Adliye binası inşaatı 2000 yılında bitirilmek üzere plânlanmış olup, proje bedeli olan 950 000 000 000 TL. ödenek ayrılarak Devlet Planlama Teşkilâtı Müsteşarlığının onayına sunulmuştur.
Adliye binasının yapımına henüz başlanmadığından fizikî ve malî gerçekleşme oranları bulunmamaktadır.
Bilgilerinize arz ederim.
		Prof. Dr. Hikmet Sami Türk
		Adalet Bakanı
43.– Aksaray Milletvekili Ramazan Toprak’ın, Aksaray İli için planlanan yatırımlara ilişkin sorusu ve Ulaştırma Bakanı Enis Öksüz’ün cevabı (7/1224)
Türkiye Büyük Millet Meclisi Başkanlığına
Aşağıdaki sorularımın Ulaştırma Bakanı Enis Öksüz tarafından yazılı olarak cevaplandırılmasını delaletlerinizle arz ederim.
		13.1.2000
		Ramazan Toprak
		Aksaray
Sorular : 
Bakanlığınızın, Aksaray İli ile ilgili olarak,
1. 2000 yılı ve sonrası için planlanmış veya planlaması öngörülen yatırımları nelerdir?
2. Söz konusu yatırımların fizikî ve malî gerçekleşme oranları ile muhtemel tamamlanma tarihleri nedir?
	T.C.
	Ulaştırma Bakanlığı	11.2.2000
	Araştırma Planlama ve Koordinasyon
	Kurulu Başkanlığı
	      Sayı : B.11.0.APK.0.10.01.21./EA/-214-4284
Konu : Aksaray Milletvekili Sayın Ramazan Toprak’ın yazılı soru önergesi
Türkiye Büyük Millet Meclisi Başkanlığına
İlgi : 25.1.2000 tarih ve A.02.0.GNS.0.10.00.02-3884 sayılı yazınız.
Aksaray Milletvekili Sayın Ramazan Toprak’ın 7/1224-3683 sayılı yazılı soru önergesinin cevabı ekte sunulmuştur.
Bilgilerinize arz ederim.
		Prof. Dr. Enis Öksüz
		Ulaştırma Bakanı
Aksaray Milletvekili Sayın Ramazan Toprak’ın 7/1224-3683 Sayılı
Yazılı Soru Önergesi ve Cevabı
Sorular : 
Bakanlığınızın, Aksaray İli ile ilgili olarak,
1. 2000 yılı ve sonrası için planlanmış veya planlaması öngörülen yatırımları nelerdir?
2. Söz konusu yatırımların fizikî ve malî gerçekleşme oranları ile muhtemel tamamlanma tarihleri nedir?
Cevap : 
Bakanlığımız Merkez Teşkilâtı ile İlgili Kuruluşlarınca 2000 yılında, Aksaray İlinde gerçekleştirilecek yatırım projeleri şu şekildedir.
– DLH İnşaatı Genel Müdürlüğü (Genel Bütçe) : Bakanlığımız DLH İnşaatı Genel Müdürlüğü 2000 Yılı Yatırım Programında, ödeneği topluca verilen “Stol Havaalanları Projesi” kapsamında yer alan Aksaray Stol Havaalanı için 2000 yılında da bütçe imkânları dahilinde ödenek gönderilebilecektir. Aksaray Havaalanı İnşaatının fizikî gerçekleşmesi % 60 mertebesinde olup, 2000 yılında tamamlanması için Bakanlığınızca ve Valilikçe gayret sarfedilmektedir.
Ayrıca, yörenin yolcu, yük ve sanayi potansiyeline hizmet vermek amacıyla planlanan Konya-Aksaray-Bor demiryolu fizibilite etüdü işinin Bakanlığımız DLH İnşaatı Genel Müdürlüğünün 2000 yılı Yatırım Programına alınması DPT Müsteşarlığına teklif edilmiş, ancak, Başbakanlığın 99/9 sayılı Genelgesiyle 17 Ağustosta meydana gelen deprem yaralarının sarılmasına yönelik projelere öncelik verildiğinden 2000 Yılı Yatırım Programına alınmamıştır.
– Türk Telekomünikasyon A.Ş. Genel Müdürlüğü : 2000 Yılı Yatırım Programı kapsamında;
Santral Sistemleri, Şebeke çalışmaları, Fiber-Optik Kablo, Transmisyon (Kuramportör ve radyolink sistemleri) için toplam 1 Trilyon 302 Milyar TL. ödenek ayrılmıştır.
Ayrıca İnternet erişimi için TT net projesine ilâve olarak Dial-up port sayısının artırılması ve bilgi işlem yatırımları öngörülmektedir. Bunların yaklaşık maliyetinin 145 000 ABD Doları olacağı planlanmaktadır.
Gelir paylaşımlı proje uygulamaları çerçevesinde Aksaray İlinde Kablo-TV hizmetinin verilmesi de planlanmaktadır.
Planlanan bu yatırımların yıl içerisinde bitirilmesine çalışılacaktır.
Posta İşletmesi Genel Müdürlüğü : Posta İşletmesinin Yeniden Yapılandırılması, Posta İşletmesi Bilgi İşlem Sistemleri, Sosyal Tesis Binaları, Posta Hizmet Binaları, Posta Hizmetlerinin Mekanizasyonu ve Otomasyonu, İdame-Yenileme, Taşıt Alımı, Makine ve Teçhizat Alımı projeleri kapsamındaki işler ile aralarında Ağaçören, Eskil, Gülağaç, Güzelyurt, Ortaköy ve Sarıyahşi merkezlerinin de yer aldığı otomasyon projesi dahil toplam 85 milyar 111 milyon TL. lık yatırım planlanmış ve bu ödenekler çerçevesinde yıl sonu itibariyle yatırımların tamamının gerçekleştirilmesi hedeflenmiştir.
TCDD İşletmesi Genel Müdürlüğü : 2000 yılında Aksaray İlimize demiryolu bağlantısı yapılabilirliğinin tespiti amacıyla etüd çalışmalarına başlanılacaktır.
44.– Aksaray Milletvekili Ramazan Toprak’ın, Aksaray İli için planlanan yatırımlara ilişkin sorusu ve Millî Savunma Bakanı Sabahattin Çakmakoğlu’nun cevabı (7/1227)
Türkiye Büyük Millet Meclisi Başkanlığına
Aşağıdaki sorularımın Millî Savunma Bakanı Sabahattin Çakmakoğlu tarafından yazılı olarak cevaplandırılmasını delaletlerinizle arz ederim.
		13.1.2000
		Ramazan Toprak
		Aksaray
Sorular : 
Bakanlığınızın, Aksaray İli ile ilgili olarak,
1. 2000 yılı ve sonrası için planlanmış veya planlaması öngörülen yatırımları nelerdir?
2. Söz konusu yatırımların fizikî ve malî gerçekleşme oranları ile muhtemel tamamlanma tarihleri nedir?
	T.C.
	Millî Savunma Bakanlığı	14.2.2000
	KAN.KAR. : 2000/7003-GK
Konu : Yazılı soru önergesi
Türkiye Büyük Millet Meclisi Başkanlığına
İlgi : TBMM Bşk. lığının 25 Ocak 2000 tarihli ve KAN.KAR.MD.A.01.0.GNS.0.10.00.02-3889 sayılı yazısı.
Aksaray Milletvekili Ramazan Toprak tarafından verilen “Aksaray İli için planlanan yatırımlara ilişkin” 7/1227 sayılı yazılı soru önergesinin cevabı Ek’te sunulmuştur.
Arz ederim.
		Sabahattin Çakmakoğlu
		Millî Savunma Bakanı
Aksaray Milletvekili Ramazan Toprak Tarafından Verilen 7/1227 Sayılı
Yazılı Soru Önergesinin Cevabı
Bakanlığımızın 2000 Malî Yılı Bütçesinde ve 2000 Yılı Yatırım Programında yer alan yatırım ödeneği tutarı 3 trilyon 50 milyar TL  dır. Bu ödeneğin Aksaray İli ile doğrudan bir ilgisi bulunmaktadır.
Bilgilerinize sunarım.
		Sabahattin Çakmakoğlu
		Millî Savunma Bakanı
45.– Aksaray Milletvekili Ramazan Toprak’ın, Aksaray İli için planlanan yatırımlara ilişkin sorusu ve Maliye Bakanı Sümer Oral’ın cevabı (7/1229)
Türkiye Büyük Millet Meclisi Başkanlığına
Aşağıdaki sorularımın Maliye Bakanı Sayın Sümer Oral tarafından yazılı olarak cevaplandırılmasını delaletlerinizle arz ederim.
		13.1.2000
		Ramazan Toprak
		Aksaray
Sorular : 
Bakanlığınızın, Aksaray İli ile ilgili olarak,
1. 2000 yılı ve sonrası için planlanmış veya planlaması öngörülen yatırımları nelerdir?
2. Söz konusu yatırımların fizikî ve malî gerçekleşme oranları ile muhtemel tamamlanma tarihleri nedir?
	T.C.
	Maliye Bakanlığı	14.2.2000
	Millî Emlak Genel Müdürlüğü
	Sayı : B.07.0.MEG.0.10/3132-0.2000/6044
Konu : 7/1229 esas no. lu soru önergesine cevap
Türkiye Büyük Millet Meclisi Başkanlığı
Genel Sekreterliğine
(Kanunlar ve Kararlar Dairesi Başkanlığı)
İlgi : 25.1.2000 tarih ve 0.10.00.02/3872 sayılı yazınız.
İlgi yazınızda belirtilen, Aksaray Milletvekili Sayın Ramazan Toprak’ın vermiş olduğu 7/1229 esas ve 3688/8950 evrak kayıt no.lu soru önergesinin cevapları aşağıda belirtilmiştir.
1. Bakanlığımız 2000 Yılı Yatırım Programında 85K010190 no. lu toplu proje içerisinde, Aksaray İline ilişkin olarak;
–Merkez hükümet konağı yapım işine, 2 137,5 milyar TL. proje tutarı, 1999-2001 başlayış-bitiş yılları ve 218,2 milyar TL. bütçe ödeneğiyle,
– Güzelyurt İlçesi hükümet konağı yapım işine de,  306, 4 milyar TL proje tutarı, 1998-2001 başlayış-bitiş yılları ve 31,3 milyar TL. bütçe ödeneğiyle,
Yer verilmiştir.
2. Aksaray-Merkez hükümet konağı yatırım projesinin ihale edilebilmesi için gerekli olan arsa hukukî belgeleri, 1999 yılı sonlarında ancak temin edilebilmiş olup, 2000 yılında ihale edilebilmesi için gerekli çalışmalar yürütülmektedir.
Aksaray-Güzelyurt hükümet konağı yatırım projesinin 1999 yılında ihale edilebilmesi için, Bakanlığımızca yeterli ödenek tahsis edilerek, Bayındırlık ve İskân Bakanlığı kanalıyla DPT Müsteşarlığından uygun görüş alınmış; ancak , 1998/24 sıra no. lu TasarrufTedbirleri Genelgesine göre talep edilen izin, Başbakanlıktan temin edilememiştir. Dolayısıyla, anılan projenin 1999 yılında ihalesi yapılamamıştır. 2000 yılında ihalesi için gerekli çalışmalar yürütülmektedir.
2000 Yılı Yatırım Programında, Aksaray Merkez ve Güzelyurt hükümet konakları yapımı projelerinin, 2001 yılında bütçe imkânları çerçevesinde tamamlanması öngörülmüştür.
Bilgilerinize arz ederim.
		Sümer Oral
		Maliye Bakanı
46.– Aksaray Milletvekili Ramazan Toprak’ın, Aksaray İli için planlanan yatırımlara ilişkin sorusu ve İçişleri Bakanı Sadettin Tantan’ın cevabı (7/1230)
Türkiye Büyük Millet Meclisi Başkanlığına
Aşağıdaki sorularımın İçişleri Bakanı Sayın Sadettin Tantan tarafından yazılı olarak cevaplandırılmasını delaletlerinizle arz ederim.
		13.1.2000
		Ramazan Toprak
		Aksaray
Sorular : 
Bakanlığınızın, Aksaray İli ile ilgili olarak,
1. 2000 yılı ve sonrası için planlanmış veya planlaması öngörülen yatırımları nelerdir?
2. Söz konusu yatırımların fizikî ve malî gerçekleşme oranları ile muhtemel tamamlanma tarihleri nedir?
	T.C.
	İçişleri Bakanlığı	10.2.2000
	Araştırma Planlama ve Koordinasyon
	Kurulu Başkanlığı
	Sayı : B050APK0080004-3.63-1/290
Konu : Yazılı soru önergesi
Türkiye Büyük Millet Meclisi Başkanlığına
İlgi : Türkiye Büyük Millet Meclisi Başkanlığının 25.1.2000 tarih ve A.01.0.GNS.0.10.00.02-3870 sayılı yazısı.
İlgi yazınız ekinde Bakanlığımıza gönderilen Aksaray Milletvekili Ramazan Toprak’ın yazılı soru önergesinde yer alan hususlar Bakanlığımızca incelenmiş ve gerekli bilgiler EK-1’de sunulmuştur.
Bilgilerinize arz ederim.
		Sadettin Tantan
		İçişleri Bakanı

		Ek–1









AKSARAY İLİ YATIRIMLARI
Emniyet Genel Müdürlüğü Yatırımları
Jandarma Genel Komutanlığı Yatırımları
Özel İdare Müdürlüğü Yatırımları











SAYFA 438 FİLME ALINACAK









SAYFA 439 FİLME ALINACAK









SAYFA 440 FİLME ALINACAK









SAYFA 441 FİLME ALINACAK









SAYFA 442 FİLME ALINACAK









SAYFA 443 FİLME ALINACAK
47.– Aksaray Milletvekili Ramazan Toprak’ın, Aksaray İli için planlanan yatırımlara ilişkin sorusu ve Devlet Bakanı Fikret Ünlü’nün cevabı (7/1231)
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Fikret Ünlü tarafından yazılı olarak cevaplandırılmasını delaletlerinizle arz ederim.
		13.1.2000
		Ramazan Toprak
		Aksaray
Sorular : 
Bakanlığınızın, Aksaray İli ile ilgili olarak,
1. 2000 yılı ve sonrası için planlanmış veya planlaması öngörülen yatırımları nelerdir?
2. Söz konusu yatırımların fizikî ve malî gerçekleşme oranları ile muhtemel tamamlanma tarihleri nedir?
	T.C.
	Devlet Bakanlığı	4.2.2000
	Sayı : B.02.0.0.16/0072
Türkiye Büyük Millet Meclisi Başkanlığına
İlgi : (a) Türkiye Büyük Millet Meclisi Başkanlığı Genel Sekreterliğinin 25 Ocak 2000 tarih ve A.01.0.GNS.0.10.00.02-3879 sayılı yazısı.
     (b) Gençlik ve Spor Genel Müdürlüğü’nün 3 Şubat 2000 tarih ve B.02.1.GMS.0.-80.00.03.012/475 sayılı yazısı.
İlgi (a) yazınız ekinde alınan Aksaray Milletvekili Ramazan Toprak’a ait 25.1.2000 tarih ve 7/1231-3690 esas sayılı yazılı soru önergesi, Bakanlığıma bağlı Gençlik ve Spor Genel Müdürlüğünce incelenmiş olup, hazırlanan ilgi (b) yanıt yazısı ekte gönderilmektedir.
Bilgilerinize arz ederim.
		Fikret Ünlü
		Devlet Bakanı
	T.C.
	Başbakanlık	3.2.2000
	Gençlik ve Spor Genel Müdürlüğü
	Sayı : B.02.1.GSM.0.80.00.03.012/475
Konu : Soru önergesi
Devlet Bakanlığına
(Sayın Fikret Ünlü)
İlgi : 26.1.2000 gün ve 72 sayılı yazınız.
İlgide kayıtlı yazınız ekindeki Aksaray Milletvekili Sayın Ramazan Toprak’ın yazılı soru önergesi incelemiştir.
1. 2000 Yılı yatırım programında Manasın Gençlik Merkezi inşaatı ile Ortaköy Antrenman Spor Salonu inşaatı yer almaktadır. Fizikî gerçekleşmesi “0” olduğundan ödenek ayrılamamıştır. Aksaray İli ve İlçeleri spor tesisleri bakım onarımı için 10 000 000 000 –TL. ödenek ayrılmıştır. 2000 yılı sonrası için, öncelikle devam eden inşaatların sonuçlandırılmasına müteakiben yeni yatırım projelerine yer verilebilecektir.
2. Manasın Gençlik Merkezi ve Ortaköy Antrenman Spor Salonunun inşaatlarının 2002 yılında bitirilmesi planlanmıştır.
Bilgilerinize arz ederim.
		Kemal Mutlu
		Genel Müdür
48.– Aksaray Milletvekili Ramazan Toprak’ın, Aksaray İli için planlanan yatırımlara ilişkin sorusu ve Devlet Bakanı Mustafa Yılmaz’ın cevabı (7/1234)
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Mustafa Yılmaz tarafından yazılı olarak cevaplandırılmasını delaletlerinizle arz ederim.
		13.1.2000
		Ramazan Toprak
		Aksaray
Sorular : 
Bakanlığınızın, Aksaray İli ile ilgili olarak,
1. 2000 yılı ve sonrası için planlanmış veya planlaması öngörülen yatırımları nelerdir?
2. Söz konusu yatırımların fizikî ve malî gerçekleşme oranları ile muhtemel tamamlanma tarihleri nedir?
	T.C.
	Devlet Bakanlığı	10.2.2000
	Sayı : B.02.0.010/031.5356
Türkiye Büyük Millet Meclisi Başkanlığına
İlgi : TBMM Başkanlığı Genel Sekreterliğinin 25.1.2000 gün ve A.01.0.GNS.0.10.00.02-3899 sayılı yazısı.
Aksaray Milletvekili Razaman Toprak’ın 7/1234 esas no. lu yazılı soru önergesi incelenmiştir.
Aksaray İli;
Diğer kamu hizmetleri sektöründen içme suyu konusunda; 2000 yılı için yapımı planlanan içme suyu inşaatı bulunmamaktadır.
Ulaştırma sektöründe; 2000 yılı programında Aksaray İlimize 20 km. köy yolu onarımı, 20 km. stabilize kaplamalı köy yolu yapımı, 20 km I inci Kat asfalt kaplama yapımı, 20 km II nci Kat asfalt köy yolu yapımı ve muhtelif tip ve ebatta sanat yapıları (büz-menfez) yapımı programlanmış olup, geçen yıllar plan ve programında da aynı kapasite ile aynı program yapılmıştır. İleriye dönük olarak 8 inci beş yıllık kalkınma planı kapsamında 1 inci derece öncelikli köy yolları master planında yer alan 1 inci derece öncelikli yolların standart yükseltme çalışması yapılmaktadır. Söz konusu köy yolu yatırım hizmetleri yıl sonu itibariyle yüzde yüz gerçekleştirilmeye çalışılacaktır.
Diğer kamu hizmetleri sektöründen kırsal alan planlamasında; 2000 yılı yatırım programında, köysel alanda iç iskânın düzenlenmesi projesi kapsamında Güzelyurt İlçesi, Bozcayurt ve Gaziemir köylerinin kredili konut uygulamaları ile;
– Merkez-Gözlükuyu, Yalman
– Güzelyurt-Gaziemir
– Sarıyahşi-Sipahiler kanalizasyon ve
– Ortaköy-Dulhasanlı fosseptik yapımı yer almıştır.
2000 yılında kredili konut uygulaması için Güzelyurt-Bozcayurt köyüne 87 milyar TL. Gaziemir köyüne 25 milyar TL. ödenek ayrılmıştır. Bozcayurt köyünün 2000 yılında Gaziemir köyünün ise 2001 yılında tamamlanması planlanmaktadır. Kanalizasyon ve fosseptik inşaatlarının her biri için 1 275 000 000 TL. ödenek ayrılmış olup, bu ödenek nispetinde bitirilmeye çalışılacaktır.
Aksaray İlinde 2000 yılı yatırım programında uygulanacak sulama projeleri hakkındaki liste ilişikte sunulmuştur.
Bilgilerinize arz ederim.
		Mustafa Yılmaz
		Devlet Bakanı
49.– Aksaray Milletvekili Ramazan Toprak’ın, Aksaray İli için planlanan yatırımlara ilişkin sorusu ve Devlet Bakanı ve Başbakan Yardımcısı Devlet Bahçeli’nin cevabı (7/1244)
Türkiye Büyük Millet Meclisi Başkanlığına
Aşağıdaki sorularımın  Devlet Bakanı ve Başbakan Yardımcısı Sayın Devlet Bahçeli tarafından yazılı olarak cevaplandırılmasını delaletlerinizle arz ederim.
		13.1.2000
		Ramazan Toprak
		Aksaray
Sorular : 
Bakanlığınızın, Aksaray İli ile ilgili olarak,
1. 2000 yılı ve sonrası için planlanmış veya planlaması öngörülen yatırımları nelerdir?
2. Söz konusu yatırımların fizikî ve malî gerçekleşme oranları ile muhtemel tamamlanma tarihleri nedir?
	T.C.
	Devlet Bakanı ve	14.2.2000
	Başbakan Yardımcılığı
	Sayı : B.02.0.001/306
Türkiye Büyük Millet Meclisi Başkanlığına
İlgi : 25.1.2000 gün ve A.01.0.GNS.0.10.00.02-3883 sayılı yazınız.
Aksaray Milletvekili Razaman Toprak’ın tarafımdan cevaplandırılması istenilen 7/1244-3703 Esas No. lu yazılı soru önergesine verilen cevap ekte gönderilmektedir.
Bilgilerinize arz ederim.
		Dr. Devlet Bahçeli
		Devlet Bakanı ve
		Başbakan Yardımcısı
Aksaray İli Yatırımlarıyla İlgili Sorular ve Cevaplar :
Soru 1. : Bakanlığınız Aksaray ili ilgili olarak,
1. 2000 yılı ve sonrası için planlanmış veya planlaması öngörülen yatırımları nelerdir?
2. Söz konusu yatırımların fizikî ve malî gerçekleşme oranları ile muhtemel tamamlanma tarihleri nedir?
Cevap-1 : 
1. 2000 Yılı Yatırım Programında, mahallî idare yatırımları ve muhtelif iller kapsamındaki yatırımlar hariç olmak üzere, Aksaray İlimizde yer alan kamu yatırım projeleri ekteki listede yer almaktadır. Muhtelif iller kapsamında yer almakla birlikte, kısmen Aksaray İlimizide ilgilendiren bazı projeler de, Aksaray İli toplamına dahil edilmeden ekteki listenin sonunda belirtilmiştir.
2. Mahallî idare yatırımları ve muhtelif iller kapsamındakiler hariç olmak üzere, ekteki listeden de görülebileceği gibi, Aksaray İlimizde yer alan ve toplam tutarı 2000 yılı fiyatlarıyla 55 trilyon TL. olan 30 adet proje için 1999 yıl sonu itibariyle kümülatif olarak 19 trilyon TL. harcama ile yüzde 35 oranında nakdî gerçekleşme sağlanmıştır. 2000 yılında ise söz konusu projelere 3 trilyon TL. ödenek ayrılmıştır. Her bir proje için öngörülen bitiş tarihi ekteki proje listesinde belirtilmiştir.













SAYFA 453 FİLME ALINACAK













SAYFA 454 FİLME ALINACAK
50. – Kütahya Milletvekili Ahmet Derin’in, Kütahya İlindeki şeker pancarı üretim kotalarına   ilişkin sorusu ve Sanayi ve Ticaret Bakanı Ahmet Kenan Tanrıkulu’nun cevabı (7/1250)
Türkiye Büyük Millet Meclisi Başkanlığına
Aşağıdaki sorumun Sayın Sanayi ve Ticaret Bakanı Ahmet Kenan Tanrıkulu tarafından yazılı olarak cevaplandırılmasının teminini saygılarımla arz ederim.
		14.1.2000
		Ahmet Derin
		Kütahya
Kütahya Şeker Fabrikası sanayi tüketim merkezlerine yakın olup, üretilen şekerin kalitesi de yüksektir. 1998 yılında 297 100 ton, 1999 yılında ise 290 000 ton kendi sahasında pancar üretimi yapılmıştır. 1997 yılında 31 900 ton, 1998 13 000 ton dışarıdan (başka fabrikalardan) pancar alınmıştır. Bu açıdan : Kütahya çiftçisi için 2000 yılında verilen 250 000 ton kotaya ilaveten 50 000 ton ek kota verilmesi düşünülmekte midir?
	T.C.
	Sanayi ve Ticaret Bakanlığı	9.2.2000
	Basın ve Halkla İlişkiler Müşavirliği
	Sayı : B 14.0.BHİ 01-49
Konu : Yazılı soru önergesi
Türkiye Büyük Millet Meclisi Başkanlığına
İlgi : 25.1.2000 gün ve A.01.0.GNS.0.10.00.02-7/1250-3713/3908 sayılı yazınız.
Kütahya Milletvekili Ahmet Derin’in, “Kütahya İlindeki şeker pancarı üretim kotalarına” ilişkin olarak tarafımdan cevaplandırılmasını istediği (7/1250) esas no. lu yazılı soru önergesiyle ilgili cevabımız ekte takdim edilmiştir.
Bilgilerinizi ve gereğini arz ederim.
		Ahmet Kenan Tanrıkulu
		Sanayi ve Ticaret Bakanı
Kütahya Milletvekili Ahmet Derin’in Yazılı
Sorularına İlişkin Cevaplarımız
Pancar üretim kotalarının fabrikalar bazında tespit edilmesinde, fabrikaların işleme kapasiteleri, nominal kampanya süreleri ve aynı münavebe sahasına rastlayan 1997 yılı üretim miktarları esas alınmaktadır.
Kütahya Fabrikasının da içinde bulunduğu İç Anadolu ve Geçit Bölgelerindeki fabrikaların ideal kampanya süreleri 135 gün olarak belirlenmiştir. Kütahya fabrikasının günlük işleme kapasitesi 1900 ton/gün olup, 135 gün kampanya süresine göre işlenecek toplam pancar miktarı 256 bin 500 ton’dur. Fabrikanın 2000 yılı üretim kotası, 1997 yılı üretiminin % 2,31 fazlasıyla 250 bin ton olarak tespit edilmiş olup +% 15 toleransıyla birlikte kota (ortalama fiyattan satın alınacak pancar miktarı) 287 bin 500 tona yükselmektedir. Buna göre 2000/2001 kampanya döneminde işlenecek pancar miktarı yaklaşık 290 bin ton olacak ve bu fabrika ideal kampanya süresinin 18 gün üzerinde çalışmış olacaktır.
Fabrikalar arası pancar nakilleri, fabrikaların pancar üretim durumları ile pancar işleme kapasiteleri gözönünde bulundurularak ekonomik işletmeyi sağlayacak şekilde yapılmaktadır. Nakil işlemlerinde, karayolu nakliye ihalelerinde oluşan fiyatlar ve pancar üretimi ile işleme kapasitelerinde meydana gelen değişiklikler dikkate alınarak kampanya içerisinde yeni düzenlemelere gidilmektedir. Bu nedenle Kütahya fabrikasına da zaman zaman komşu fabrikalardan pancar nakli yapılmaktadır.
2000 yılı için Kütahya fabrikasına tahsis edilen 250 bin ton üretim kotası, tolerans miktarıyla birlikte fabrikanın optimal kampanya süresi ile uyumlu bulunmaktadır.
51. – Kütahya Milletvekili Ahmet Derin’in, Petrokok ithaline izin verilmesine ilişkin sorusu ve Çevre Bakanı Fevzi Aytekin’in cevabı (7/1251)
Türkiye Büyük Millet Meclisi Başkanlığına
Aşağıdaki sorumun Sayın Çevre Bakanı Fevzi Aytekin tarafından yazılı olarak cevaplandırılmasının teminini saygılarımla arz ederim.
		14.1.2000
		Ahmet Derin
		Kütahya
1. Yüksek Kükürt değerine sahip petrokok maddesi ithaline verilen iznin  gerekçesi nedir?
2. Petrokok kullanan Çimento fabrikaları ile Sanayi Kuruluşlarının bir çoğu, şehir merkezlerinde kaldığı, petrokok ithaline müsaade edilmeden yerli kömürlerimiz kullanılabildiği halde yüksek kükürt içeren, petrokoklara izin nasıl verilebilmektedir?
3. Petrokok’un ithalinin yasaklanması düşünülmekte midir?
	T.C.
	Çevre Bakanlığı	9.2.2000
	Çevre Kirliliğini Önleme ve
	Kontrol Genel Müdürlüğü
	Sayı : B 19.0.ÇKÖ.0.04.00.01/390/1372
Konu : Yazılı soru önergesi
Türkiye Büyük Millet Meclisi Başkanlığı
Genel Sekreterliğine
İlgi : 25 Ocak 2000 tarih ve A.01.0.GNS.0.10.00.02-7/1251-3714/9019 sayılı yazınız.
İlgi yazı ekinde yer alan Kütahya Milletvekili Ahmet Derin’e ait soru önergesinde belirtilen hususlar Bakanlığımız uygulamaları çerçevesinde değerlendirilmiş olup, cevabî görüşlerimiz aşağıda yer almaktadır.
Soru 1. Yüksek Kükürt değerine sahip petrokok maddesi ithaline verilen iznin  gerekçesi nedir?
Cevap 1. 31 Aralık 1992, 31 Aralık 1994, 1 Şubat 1996, 25 Aralık 1997, 16 Ocak 1998, 7 Şubat 1999 tarihli Resmî Gazetelerin Mükerrer sayılarında yayımlanarak yürürlüğe giren “ Çevrenin  Korunması Yönünden Kontrol Altında Tutulan Madde ve Atıklara İlişkin Tebliğ (İthalat : 93/16, İthalat : 94/16, İthalat : 95/16, İthalat : 96/3, ve Dış Ticarette Standardizasyon : 97/3, 98/3, 99/3) ile petrol kokunun da dahil olduğu Tebliğ eklerinde yer alan maddelerin ithalinden önce ve fiili ithalat sırasında çevrenin korunması yönünden uygunluğunun yetkisi Bakanlığımıza verilmiştir.
Bakanlığımızca; sanayinin kalsine edilmiş petrol koku ihtiyacı hariç tutulmak üzere, çimento sanayi (sadece çimento fabrikalarının döner fırınlarında, klinker üretiminde kullanılmak üzere) ve modern teknoloji ile çalışan kireç fabrikalarında (rekiperasyonlu kireç fırınları), söz konusu tesislerin teknolojileri  ve kullandıkları hammadde olan kireçtaşının kükürtü tutma özelliği ve Hava Kalitesinin Korunması Yönetmeliğinin emisyon limit değerleri de gözönüne alınarak, maksimum % 5 kükürtlü petrol koku ithalatı yapılmasına uygun görüş verilmektedir. Bu kapsamda, fabrikaların yıllık üretim miktarları dikkate alınarak, Bakanlığımızca yıllık petrol koku tahsisatı yapılmakta ve tesislerin faaliyetlerinin çevre mevzuatına uygun olup olmadığı yerinde yapılan denetimlerle de yakından izlenmektedir.
Petrol koku tahsisatı yapılan fabrikaların klinker üretimi yapılan döner fırınları ile kireç fırınlarının bacalarında kükürt dioksit konsantrasyonu 400 mg/Nm3 sınır değerini aşmaması gerekmektedir. Bu değer, Ülkemizde üretilen en düşük kükürtlü motorinin kazanlarda yakılması durumunda baca gazında ölçülen kükürt dioksit konsantrasyonundan daha düşük bir değerdir.
Soru 2. Petrokok kullanan Çimento fabrikaları ile Sanayi Kuruluşlarının bir çoğu, şehir merkezlerinde kaldığı, petrokok ithaline müsaade edilmeden yerli kömürlerimiz kullanılabildiği halde yüksek kükürt içeren, petrokoklara izin nasıl verilebilmektedir?
Cevap 2. Petrol koku; kalorisi yüksek, kül oranı düşük ve ucuz olması nedeniyle sanayici tarafından tercih edilmektedir. Yukarıda da belirtildiği gibi, Bakanlığımızca petrol koku kullanımına müsaade edilen tesislerde, kullanılan hammaddede yer alan kireç ile kükürt tutulduğundan, kükürt açısından bir problem mevcut değildir. Kükürdün haricinde çevreye zararlı etkisi olan diğer maddeler için de Bakanlığımızca gerekli değerlendirmeler yapılmaktadır.
Çevre Kanununa istinaden çıkarılan Hava Kalitesinin Korunması Yönetmeliğinin 45 inci maddesine göre; ithal edilen yakıtların özelliklerini belirleme yetkisi Enerji ve Tabiî Kaynaklar Bakanlığında olup, bu faaliyetini Çevre Bakanlığı ile koordinasyon içerisinde yürütmektedir.
Soru 3. Petrokok ithalinin yasaklanması düşünülmekte midir?
Cevap 3. Ucuz mal üretme ve pazar edinme yarışı dünyada rekabet şartlarını zorlamaktadır. Petrol koku, kalorisinin yüksek ve ucuz olması, ürün maliyetini düşürmesi sebebiyle yalnız ülkemizde kullanılan bir madde olmayıp, dünyanın birçok ülkesinde çimento sektörlerinde yaygın olarak kulanılmaktadır. Bu maddenin yasaklanması, rekabet şartları içinde, çimento ihracatının azaltılmasını gündeme getirebilecektir. Bu nedenle, belli koşullar altında sadece çimento ve kireç fabrikalarında kullanıma müsaade edilen petrol kokunun diğer sanayilerde kullanımına izin verilmemektedir.
Bilgilerinize arz ederim.
		Fevzi Aytekin
		Çevre Bakanı
52. – İstanbul Milletvekili Bülent Akarcalı’nın, malî darboğaz yaşayan sigorta şirketlerine ilişkin sorusu ve Devlet Bakanı Recep Önal’ın cevabı (7/1256)
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Recep Önal tarafından yazılı olarak cevaplandırılmasını arz ederim.
		Bülent Akarcalı
		İstanbul
Türkiye Sigorta ve Reasürans Şirketleri Birliği Başkanı Cahit Nomer, sektörün en ciddi ve sorumlu ismi ve yöneticisidir.
1. Kendisinin “Hazinenin zorda olan sigorta şirketleri içinde tedbir alması” gerekir beyanatını bir uyarı olarak değerlendirecek misiniz?
2. Sigorta sektöründe kaç tane zorda şirket vardır?
3. Zorda olan şirketler hakkında ne gibi tedbirler almayı düşünmektesiniz?
	T.C.
	Başbakanlık	9.2.2000
	Hazine Müsteşarlığı
	(Sigortacılık Genel Müdürlüğü)
	Sayı : B.02.1.HM.0.SGM.03.1.1/10562
Türkiye Büyük Millet Meclisi Başkanlığına
İlgi : 25 Ocak 2000 tarih ve A.01.0.GNS.0.10.00.02-3902 sayılı yazınız.
İstanbul Milletvekili Sn.Bülent Akarcalı’nın, malî darboğaz yaşayan sigorta şirketleri ile ilgili yazılı soru önergesinin yanıtları aşağıdadır :
1. Türkiye Sigorta ve Reasürans Şirketleri Birliği Başkanı Sn. Cahit Nomer’in “Hazinenin zorda olan sigorta şirketleri içinde tedbir alması” gerekir beyanatının bir uyarı olarak değerlendirilip değerlendirilmediği sorulmaktadır.
Müsteşarlığımız Sigortacılık Genel Müdürlüğü 1997 yılı Kasım ayında uygulamaya koyduğu “Erken Uyarı Sistemi” ile 64 ü sigorta 4 ü reasürans olmak üzere tüm sigorta ve reasürans şirketlerini üçer aylık dönemler itibariyle izlemekte ve zor durumda olan şirketlerle ilgili tedbirlere başvurmaktadır. Bu çerçevede, Sigorta Murakabe Kanununun 20 nci maddesi kapsamına alınan bazı şirketlerden malî bünyelerini güçlendirmeleri için tedbir almaları talep edilmiş, bazı şirketlere anılan Kanun maddesine istinaden yönetim kurulu üyeleri atanmıştır. Bu uygulama sonucunda, malî bünye zaafiyeti tespit edilerek uyarılan bazı sigorta şirketleri sermayelerini artırarak malî bünye zaafiyetini gidermiştir.
2. Sigorta Murakabe Kanununun 20 nci maddesi kapsamındaki şirket sayısı halen 14, Müsteşarlıkça yakından izlenen, ancak anılan madde kapsamında bulunmayan şirket sayısı ise 13 tür.
3. Sigorta Murakabe Kanununun 20 nci maddesi çerçevesinde izlenen 14 şirketten 3 üne yönetim kurulu üyesi atanmıştır. Bu kapsamdaki şirketlerden birinin yeni sigorta sözleşmesi yapma yetkisi 23.6.1999 itibariyle kaldırılmıştır.
Malî bakımdan zorda olan şirketlerle ilgili olarak mevcut Sigorta Murakabe Kanunu çerçevesinde bir çok tedbir alınmaktadır. Şirketlere uygun bir süre verilerek sermayenin artırılması  kâr dağıtımının durdurulması, iştiraklerin veya sabit değerlerin elden çıkarılması, reasürans anlaşmaları ve saklama paylarının oran ve miktarlarının değiştirilmesi istenmektedir. Talep edilen hususların yerine getirilmemesi veya tedbirlerin uygulanmasına rağmen malî bünyedeki zayıflamanın devam etmesi yahut şirketin malî bünyesindeki zayıflamanın düzeltilmesine imkân bulunmaması durumlarında ise, yönetim kuruluna üye atamak, şirketin yeni sigorta veya reasürans sözleşmesi yapma yetkisini kaldırmak, şirket portföyünü başka şirket veya şirketlere devrine karar vermek yollarından bir ya da birkaçına başvurulmaktadır.
Bilgilerini arz ederim.
		Recep Önal
		Devlet Bakanı
53. – İstanbul Milletvekili Bülent Akarcalı’nın, Tasarruf Mevduatı Sigorta Fonu kapsamına alınan bankalardaki hazine temsilcilerine ilişkin sorusu ve Devlet Bakanı Recep Önal’ın cevabı (7/1257)
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Recep Önal tarafından yazılı olarak cevaplandırılmasını arz ederim.
		Bülent Akarcalı
		İstanbul
1. Tasarruf Mevduat ve Sigorta Fonu kapsamına alınan Bankalardaki Hazine temsilcileri kimlerdir?
2. Bu temsilciler hangi tarihlerde atanmışlardır?
3. Temsilci oldukları Bankaların;
a) Malî durumlarında bozukluk, yetersizlik olduğu,
b) Verdikleri kredilerde kendi iştiraklerini kayırdıkları,
c) Off–shore hesaplarında yaptıkları işlemlerin usulsüz oldukları hakkında raporlar verip hazineyi uyarmışlar mıdır?
4. Uyarmayıp, görevlerini yapmayanlar var mıdır?
5. Varsa haklarında ne gibi işlem yapmayı düşünüyorsunuz?
6. Temsilcileriniz Hazineyi uyarma görevlerini yerine getirdilerse Hazine neden bu uyarıları zamanında dikkate almayıp adeta bankaların boşaltılmasını beklemiştir?
7. Bu temsilcilerden denetlemekle yükümlü oldukları Bankaların şimdi yönetimine atananlar var mıdır?
8. Varsa kimlerdir?
	T.C.
	Başbakanlık	7.2.2000
	Hazine Müsteşarlığı
	Banka ve Kambiyo Genel Müdürlüğü
	Sayı : B.02.1.HM.0.BAK.02.02/BG/09175
Türkiye Büyük Millet Meclisi Başkanlığı
(Kanunlar ve Kararlar Dairesi Başkanlığı)
İlgi : 25.1.2000 tarih ve KAN.KAR.MD.A.01.0.GNS.0.10.00.02-3902 sayılı yazınız.
İstanbul Milletvekili Bülent Akarcalı’nın, ilgide kayıtlı yazınız ekinde yer alan 7/1257-3720 esas no. lu soru önergesinde belirtilen hususlara ilişkin açıklamalar aşağıda yer almaktadır.
Bakanlar Kurulunun 21.12.1999 tarih ve 99/13765 sayılı Kararı ile Tasarruf Mevduatı Sigorta Fonuna (Fon) devredilen bankalardan Yurt Ticaret ve Kredi Bankası A.Ş. yönetim kuruluna 31.12.1997 tarihinde Metin Aytaç, Sümerbank A.Ş. yönetim kurulu üyeliğine 25.10.1998 tarihinde Kadriye Şişman ve Egebank A.Ş. yönetim kurulu üyeliğine 14.4.1999 tarihinde Mehmet Karakaş, atanmıştır.
Söz konusu bankaların yönetim kurulu üyeliklerine Bankalar Kanununun ilgili maddelerinin verdiği yetkiye dayanılarak yapılmış olan atamaların amacı, bu bankaların iyileştirilmesi için alınması istenen tedbirlerin etkin bir şekilde uygulanmasının temini ve bu husustaki gelişmelerin yakından takibidir. Bu amaç doğrultusunda adı geçen yönetim kurulu üyeleri görevli oldukları bankaların malî durumları hakkında Hazine Müsteşarlığına düzenli olarak bilgi vermişlerdir. Alınan bilgiler gerek bu bankalar nezdinde yapılan incelemelerde, gerekse bankalarla ilgili alınması gereken tedbirlerin belirlenmesinde gözönünde bulundurulmuştur.
Yakın gözetim kapsamında atanmış olan yönetim kurulu üyelerinden alınan bilgiler bankaların ilgili birimleri tarafından hazırlanan bilgilere dayandığından, mevzuata aykırılık teşkil eden uygulamaların tespitine yönelik değildir. Mevzuata aykırılıklar yetkili denetim elemanlarınca yerinde yapılan denetimlerde tespit edilmekte ve rapora bağlanmaktadır. Yerinde denetimler sonucu tespit edilen mevzuata aykırı uygulamalar ile ilgili olarak sorumluları hakkında kovuşturma açılması için ilgili Cumhuriyet Savcılıklarına suç duyurusunda bulunulmaktadır.
Bahis konusu bankaların Fona devredilmesini müteakip Metin Aytaç Yurt Ticaret ve Kredi Bankası A.Ş. yönetim kurulu üyeliğine, Kadriye Şişman Sümerbank A.Ş. yönetim kurulu üyeliğine ve Mehmet Karakaş Egebank A.Ş. yönetim kurulu üyeliğine tekrar atanmışlardır.
Bilgilerine arz olunur.
		Recep Önal
		Devlet Bakanı
54. – İstanbul Milletvekili Cahit Savaş Yazıcı’nın, 4458 sayılı Gümrük Kanununun uygulanmasına ilişkin sorusu ve Devlet Bakanı Mehmet Keçeciler’in cevabı (7/1258)
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Mehmet Keçeciler tarafından yazılı olarak cevaplandırılması için gerekli işlemlerin yapılmasını saygılarımla arz ederim.
		Cahit Savaş Yazıcı
		İstanbul
27.10.1999 tarihinde kabul edilen, 4458 sayılı Gümrük Kanunu, 5.2.2000 de yürürlüğe girecektir. Bu kanun çerçevesinde,
1. Bugüne değin hangi çalışmalar yapılmıştır?
2. Eski kanuna göre çalışmalarını yürüten Gümrük Komisyon Yardımcıları; yeni kanun çerçevesinde Gümrük Müşaviri ve Gümrük Müşavir Yardımcısı belgelerini alana kadar eski işlerini yürütecekler midir?
3. Kanunun öngördüğü iki yıllık başvuru süresi, bir geçiş süreci olarak değerlendirilip, bu kişilerin bu süre içinde eskiden olduğu gibi işlerini yürütmelerine imkân sağlanacak mıdır?
4. Gümrük Komisyoncuları ve yardımcılarının kurdukları şirketler ne olacaktır? Bu şirketlere iki yıllık başvuru süresini, geçiş süreci olarak kabul edip, çalışmalarını sürdürmelerini sağlayacak bir genelge yayınlayacak mısınız?
5. Çıkarılacak olan Meslek Odası Kanununda, Gümrük Müşavirleri ve Gümrük Müşavir Yardımcılarının iki ayrı oda olarak teşkilâtlanması, ve üst birlik kurmaları sağlanacak mıdır?
6. Çıkarılacak Yönetmelikte, Gümrük Müşavirliği ve Gümrük Müşavir Yardımcılığı için açılacak sınavlarda, mülakata yer verilmeyip, sadece yazılı sınav yapılması sağlanarak, objektifliği sağlayacak şartlara yer verilecek midir?
7. Eski mevzuata göre Gümrük Komisyon Yardımcılarının kurdukları şirketlerin ekonomiye, istihdama yaptıkları katkıları hesaba katılarak, Gümrük Müşavir Yardımcılarının da şirket kurmalarını sağlayacak yasa değişikliği yapmayı düşünüyor musunuz?
	T.C.
	Devlet Bakanlığı	3.2.2000
	Sayı : B.02.0.003/2.00-1271
Türkiye Büyük Millet Meclisi Başkanlığına
İlgi : 25 Ocak 2000 tarih  ve KAN.KAR.MD.A.01.0.GNS.0.10.00.02-7/1258-3721/9028  sayılı yazınız.
İstanbul Milletvekili Cahit Savaş Yazıcı tarafından Başkanlığınıza verilen ve ilgide kayıtlı yazı ile Bakanlığıma gereği için gönderilen 4458 sayılı Gümrük Kanununun uygulanmasına ilişkin yazılı soru önergesinde sorulan sorulara cevaplarımız aşağıda sunulmuştur.
1. 5.2.2000 tarihinde yürürlüğe girecek olan 4458 sayılı Gümrük Kanunu çerçevesinde, söz konusu Kanunun uygulanmasına Dair Gümrük Yönetmeliği, Bakanlar Kurulu Kararları ve tebliğler hazırlanmıştır.
2. 1615 sayılı Gümrük Kanununun 167 nci maddesi uyarınca Gümrük Komisyoncusu veya Gümrük Komisyoncu Yardımcısı olma hakkı kazananlar ve bu görevi ifa edenler Gümrük Müşaviri veya Gümrük Müşavir Yardımcısı belgelerini alana kadar Gümrük Komisyoncusu veya Gümrük Komisyoncu Yardımcısı kimliklerini muhafaza edecektir.
3. Söz konusu belgelerin değiştirilme süresi 4458 sayılı Gümrük Kanununun Geçici 5 inci maddesi uyarınca 2 yıldır ve adı geçen şahısların görev ve sorumlulukları açısından herhangi bir değişiklik yapılmamıştır.
4. 4458 sayılı Gümrük Kanununun uygulanmasına ilişkin olarak hazırlanan 20.1.2000 tarihli, 23939 (mükerrer) sayılı Resmî Gazetede yayımlanan Gümrük Yönetmeliğinin Geçici 7 nci maddesi, “Kanunun yürürlüğe girdiği tarihte Gümrük İdarelerinde iş takibi yapmak amacıyla Gümrük Müşavirliği adı altında Gümrük Müşaviri ve Gümrük Müşavir Yardımcıları tarafından kurulmuş olan şirketlerin bu faaliyetleri, 31.12.2000 tarihine kadar eski hükümler çerçevesinde devam eder” hükmünü amirdir.
Diğer taraftan; aynı Yönetmeliğin Gümrük Müşaviri ve Gümrük Müşavir Yardımcıları ile ilgili 839 ve 840 ıncı maddeleri hükümleri çerçevesinde işlem ifa edilecektir.
5. Bu konuda henüz herhangi bir değerlendirme yapılması mümkün olmamıştır.
6. Gümrük Yönetmeliğinin 849 uncu maddesinde de ifade edildiği ve bugüne kadar da yapıldığı üzere; Gümrük Komisyoncuları sözlü sınavında sınav soruları adaylar tarafından torbadan çekilmekte ve sınavın bütün süresi sınav salonundaki kameraya sesli ve görüntülü olarak kayda geçirilmektedir. Sınav, olası şaibelerin önüne geçmek için olabildiğince objektif kriterlere bağlanmıştır.
Gümrük Müşavir Yardımcıları için sözlü sınav yapılmamaktadır.
7. Gümrük Müşavir Yardımcıları, (diğer tüm yardımcılık müesseselerinde olduğu gibi) Gümrük Müşavirleri yanında çalışır ve onun adına hukukî tasarruflar doğurmayacak neviden gümrükte iş takibi yapabilir.
Bu şahısların fiil hareketlerinden doğacak malî sorumluluk ise Gümrük Müşavirlerine aittir. Bu durum karşısında, anılan kişilerin gümrük hizmeti yapımak amacıyla şirket kurmaları mümkün olmadığından, Gümrük Kanununda bu doğrultuda bir düzenleme yapılması hukuken mümkün görülmemektedir.
Bilgilerinize arz ederim.
		Mehmet Keçeciler
		Devlet Bakanı
55. – Ankara Milletvekili Saffet Arıkan Bedük’ün, Malatya Orman İşletme Müdürlüğünün kapatılıp kapatılmayacağına  ilişkin sorusu ve Orman Bakanı Nami Çağan’ın cevabı (7/1259)
Türkiye Büyük Millet Meclisi Başkanlığına
Aşağıdaki sorularımın Orman Bakanı Sayın Prof. Dr. Nami Çağan tarafından yazılı olarak cevaplandırılması hususunda gereğini  arz ederim.
Saygılarımla
		Saffet Arıkan Bedük
		Doğru Yol Partisi
		Grup Başkanvekili
1. Halen faaliyette bulunan “Malatya Orman İşletme Müdürlüğü”nün kapatılarak Elazığ Orman Bölge Müdürlüğüne bağlı bir İşletme Şefliğine dönüştürüleceği yönünde Bakanlığınızın herhangi bir çalışması var mıdır?
2. Çalışma alanı 1 237 075 Hektar  olan ve 150 455 Hektar ormanlık alanı kapsayan, Dünya Bankasından ve Genel Bütçeden finanse edilen ve halen ağaçlandırma faaliyetlerini sürdüren bir işletme hangi gerekçe ile kapatılmak istenmektedir?
3. Malatya Orman İşletme Müdürlüğü kuruluş ve teşkilâtlanmasını tam olarak sağlamış ender işletmelerden biridir. Bina, arsa ve tesislere büyük miktarda yatırım yapılmıştır. İşletmenin kapatılması halinde değeri trilyonları bulan ve bu tesislerin görev zararı ne şekilde giderilecektir? Bu tesislerin geleceği ile ilgili olarak Bakanlığınızın ne gibi çalışmaları bulunmaktadır?
4. Böyle bir çalışmanız var ise, bir  tarım yöresi olan ve henüz çıplak durumda bulunan dağların ancak, Orman İşletme Müdürlüğü düzeyindeki çalışmalarla ormana kavuşturulmasının mümkün olacağı bilinen Malatya’nın doğal ve sosyal yapısı dikkate alınarak yeni bir değerlendirme yapmayı düşünüyor musunuz?
	T.C.
	Orman Bakanlığı	9.2.2000
	Araştırma Planlama ve Koordinasyon
	Kurulu Başkanlığı
	Koordinasyon ve Mevzuat 
	Dairesi Başkanlığı
	Sayı : KM.1.SOR/113-373
Konu : Sn. Saffet Arıkan Bedük’ün yazılı soru önergesi
Türkiye Büyük Millet Meclisi Başkanlığına
(Kanunlar ve Kararlar Dairesi Başkanlığı)
İlgi : TBMM nin 25.1.2000 tarih ve A.01.0.GNS.0.10.00.02-7/1259-3722/9030 sayılı yazısı.
İlgi yazı ekinde alınan Ankara Milletvekili Sayın Saffet Arıkan Bedük’ün “Malatya Orman İşletme Müdürlüğünün kapatılıp kapatılmayacağına ilişkin yazılı soru önergesi” Bakanlığımızca incelenmiş olup, cevabî yazımız ilişikte gönderilmektedir.
Arz ederim.
		Prof.Dr. Nami Çağan
		Orman Bakanı
Ankara Milletvekili Sayın Saffet Arıkan Bedük’ün, Malatya Orman İşletme Müdürlüğünün
Kapatılıp Kapatılmayacağına  İlişkin Yazılı Soru Önergesi Hakkında 
Orman Bakanlığının Cevabı
1. Bakanlığımızca Orman Genel Müdürlüğüne bağlı bazı işletmelerin kapatılması ile ilgili olarak bir çalışma başlatılmış olup, kapatılması öngörülen İşletmeler arasında Malatya İşletme Müdürlüğü de bulunmaktadır. Malatya İlindeki Orman Genel Müdürlüğü faaliyet sahasına giren işler, Malatya Merkez, Hekimhan ve Pötürge İşletme Şefliklerince yürütülecektir. Bu şeflikler 1988 yılında ayrılmış oldukları Elazığ İşletme Müdürlüğüne bağlanacaklardır.
2. Bakanlığınızın 7.8.1991 tarih ve 442 sayılı “Orman Bakanlığının Kuruluş ve Görevleri Hakkında Kanun Hükmünde Kararname” ile müstakil Bakanlık olarak yeniden kuruluşundan önce Orman Genel Müdürlüğü Tarım Orman ve Köyişleri Bakanlığına bağlı olarak çalışmakta ve ormanların korunması, geliştirilmesi, millî park tesisi, av-yaban hayatı, ağaçlandırma, erozyon kontrolü, mera ıslahı, fidan üretimi ve orman köylerinin kalkındırılmasına katkı görevlerini yürütmekteydi.
Orman Bakanlığının kurulması ile; ağaçlandırma, erozyon kontrolü, mera ıslahı, fidan ve tohum üretimi millî park tesisi, av ve yaban hayatını koruma ve geliştirme, orman içi dinlenme yerleri hizmetleri, orman köy ilişkileri hizmetleri, Bakanlığımıza bağlı Ana Hizmet Birimleri olan Ağaçlandırma ve Erozyon Kontrolü Genel Müdürlüğü, Millî Parklar ve Av-Yaban Hayatı Genel Müdürlüğü ve Orman ve Köy İlişkileri Genel Müdürlüğünce yürütülmeye başlanmıştır.
Bunun sonucu olarak, Orman Genel Müdürlüğüne bağlı Orman İşletme Müdürlüklerinin görevleri; ormanların işletilmesi, imar, ıslahı ve koruma faaliyetleri ile sınırlı kalmıştır. Bu hizmetler ormanların işletilmesinden elde edilen döner sermaye gelirlerinden karşılanmaktadır. İşletme Müdürlükleri “Orman Genel Müdürlüğü Taşra Birimleri Kurulması, Değiştirilmesi ve Kapatılması Yönetmeliği”ne göre kurulmakta, değiştirilmekte ve kapatılmaktadır. Bu Yönetmelik; verimli koru ormanı, bozuk koru ormanı, verimli baltalık, bozuk baltalık ve buradan üretilecek ürünlere ve benzeri kriterlere dayalı bir değerlendirme sistemini içermektedir.
Malatya Orman İşletme Müdürlüğü optimal bir orman işletmesi olmaktan uzak bir noktadadır. Malatya Orman İşletme Müdürlüğünün gelirleri giderlerini karşılayamamakta ve zararı da her geçen yıl artmaktadır.
Ağaçlandırma ve erozyon kontrol potansiyeli fazla olan Malatya İlimizde, Dünya Bankasınca Desteklenen Doğu Anadolu Havza Geliştirme Projesi ve Ağaçlandırma faaliyetlerinin bu ilimizde mevcut olan Malatya Ağaçlandırma Başmühendisliğince yürütülmesine devam edilecektir.
3. İdare binaları, tesisler ve arsaların en iyi şekilde değerlendirilmesi için bir çalışma yapılacak olup, bu çerçevede söz konusu bina ve tesisler Malatya Orman İşletme Şefliği, Ana Hizmet Birimlerimize bağlı olan Malatya AGM Başmühendisliği, Malatya MP Mühendisliği, Malatya ORKÖY Mühendisliği tarafından kullanılabilecektir.
4. İkinci sorunun cevabında da belirtildiği üzere ağaçlandırma faaliyetleri Malatya’da Başmühendislik seviyesinde birimi olan Ağaçlandırma ve Erozyon Kontrolü Genel Müdürlüğünce yürütülecektir.
56. – Osmaniye Milletvekili Şükrü Ünal’ın, Ziraat Bankasına kredi borcu olan çiftçilere ilişkin sorusu ve Devlet Bakanı Recep Önal’ın cevabı (7/1262)
Türkiye Büyük Millet Meclisi Başkanlığına
Aşağıdaki sorularımın Ziraat Bankasından sorumlu DSP Bursa Milletvekili ve Devlet Bakanı Sn. Recep Önal tarafından yazılı cevaplandırılmasını delaletlerinize saygılarımla arz ederim.
1. Ziraat Bankası Osmaniye Şubesi tarafından Osmaniye Merkez ve İlçe köylerinde kredi borçlarını ödeyemedikleri için kaç çiftçi hakkında icra kararı aldırılmıştır?
2. Kredi borcundan dolayı icra takibine uğrayan ve cezaevine giren kaç çiftçi vardır?
		Şükrü Ünal
		Osmaniye

	T.C.
	Devlet Bakanlığı	11.2.2000
	Sayı : B.02.0.004/(16) 594
Türkiye Büyük Millet Meclisi Başkanlığına
İlgi : a)Türkiye Büyük Millet Meclisi Başkanlığının 27.1.2000 tarihli  ve KAN.KAR.MD. A.01.0.GNS.0.10.00.02-7/1262-3747/9097 sayılı yazısı.
        b) 11.2.2000 tarihli ve B.02.TZB.0.40-GENEL : 28498, ÖZEL : 61 sayılı yazı.
Osmaniye Merkez ve İlçe Köylerinde kredi borçlarını ödemeyen çiftçilerle ilgili olarak Osmaniye Milletvekili Şükrü Ünal tarafından yöneltilen 7/1262-3747 sayılı yazılı soru önergesi konusundaki ilgi (a) yazınız üzerine Bakanlığım ilgili kuruluşu T.C. Ziraat Bankası Genel Müdürlüğünden alınan ilgi (b) yazının sureti ilişikte gönderilmiştir.
Bilgilerine arz ederim.
		Recep Önal
		DevletBakanı

	T.C.
	Ziraat Bankası	11.2.2000
	GenelMüdürlüğü
	     Sermaye : 350 000 000 000 000 Türk Lirası
	Telgraf Adresi : Zerbank
	    Sayı : B.02.TZB.0.40-/Genel : 28498/Özel : 61
Konu : Osmaniye Milletvekili Sn. Şükrü Ünal’ın soru önergesi hk.
T.C.
Devlet Bakanlığı
(Sayın Recep Önal)
İlgi : 31.1.2000/B.02.0.004 (16)366 sayılı yazınız.
Osmaniye Milletvekili Sn. Şükrü Ünal’ın, TBMM Başkanlığına hitaplı 17.1.2000 tarihli soru önergesinde bahse konu edilen hususlara ilişkin cevaplar, mahallî Şubemizden alınan bilgiler muvacehesinde aşağıda açıklanmıştır.
1. Bankamız Osmaniye Merkez ve İlçe Şubelerimizce, 112 410 730 209.-TL. sı ticarî kredi ve 643 112 551 155 .-TL. sı ziraî kredi olmak üzere toplam 755 522 281 364.-TL. alacağımızın tahsili için 673 boçlu hakkında icra takibine geçilmiştir.
2. Yapılan icra takiplerinde mal beyanında bulunmamaktan ve/veya icra taahhütlerini ihlalden dolayı 8 borçlu hakkında, İcra Tetkik Merciince verilen ceza kararları infaz edilmiştir.
Bahse konu ceza kararları İcra ve İflas Kanununda düzenlenen ve icra takibi prosedürü içinde yer alan hususlardır.
a) Nitekim İcra ve İflas Kanununun 69/5 inci maddesi hükmü gereğince, icra müdürlüğünce borçlulara tebliğ edilen ödeme emrinde; belirli süre içerisinde mal beyanında bulunmaları, mal beyanında bulunmaz veya hakikate aykırı beyanda bulunurlarsa hapisle cezalandırılacakları ihtarı yer almaktadır.
b) Keza borçlular taksitle ödeme taahhüdünde bulunurlarken icra müdürlüğünce, taahhütlerini ihlâl etmeleri halinde İcra ve İflas Kanununun 340 ıncı maddesine göre hapisle cezalandırılacakları konusunda kendileri uyarılmaktadır. Borçlularca taahhüdü ihlâlin cezaî müeyyidelerini bilerek taahhütte bulundukları hususu icra tutanağına geçirilerek imzaları alınmaktadır.
Açıklanan yasal prosedür gereğince, mal beyanında bulunmayan veya taahhütlerini ihlâl eden borçlular hakkında İcra Tetkik Mercii Hâkimliğince verilen hapis cezaları Cumhuriyet Savcılığınca infaz edilmektedir.
c) Esasen Bankamızca, borçluların cezalandırılması hiçbir zaman amaçlanmadığı ve arzulanmadığı için söz konusu cezaî müeyyidelerden borçluların korunması gayesiyle, borçlularla irtibata geçilerek, mevzuatımız dahilinde taksitlendirme talepleri olduğu takdirde bu taleplerinin değerlendirileceğinin bildirilmesi hususunda Osmaniye Şubemize gerekli talimat verilmiştir.
Bilgi edinilmesini müsaadelerinize arz ederiz.

Türkiye Cumhuriyeti
Ziraat Bankası
	Ertan Yongalık	Osman Tunaboylu
	Genel Müdür Yardımcısı	Yönetim Kurulu Başkanı
		Genel Müdür


57.—İstanbul Milletvekili Bülent Akarcalı’nın;
—Burdur’un Bucak İlçesinde bazı mermer ocaklarının atıklarını Onaj Barajına bıraktıkları iddiasına,
Şanlıurfa Milletvekili Zülfükâr İzol’un;
—Şanlıurfa İline yapılacak yatırımlara,
İlişkin soruları ve Çevre Bakanı Fevzi Aytekin’in cevabı (7/1268, 1273)
Türkiye Büyük Millet Meclisi Başkanlığına
Aşağıdaki sorularımın Çevre Bakanı Sayın Fevzi Aytekin tarafından yazılı olarak cevaplandırılmasını arz ederim.
		Bülent Akarcalı
		İstanbul

Burdur’un Bucak İlçesindeki bazı mermer ocakları, işlettikleri mermerin atıklarını Onaj Barajına bırakırken, buradan sağlanan suyla sulanan tarım alanları hızla kurumaktadır ve üreticiler, arazilerini âdeta çölleştiren bu mermer ocaklarına ateş püskürmektedir. Bu durumda;
1. Mermer üreticilerinin bu sorumsuzluğu yüzünden zarara uğrayan tarım alanlarının çölleşmesini nasıl engellemeyi düşünürsünüz?
2. Kireç özelliği taşıyan mermer tozunun ekili mahsulleri yakarak kuruttuğu göz önüne alınırsa, ne gibi önlemler almayı düşünmektesiniz?
3. Binlerce çiftçi ailesinin bu ovalardan geçindikleri göz önüne alındığında durumun aciliyeti sebebiyle ne gibi çalışmalar yapmayı planlamaktasınız?
4. Olayın mermer üreticileri açısından incelenmesi sonucu, kendilerine bu konuda nasıl bir yol göstermeyi düşünürsünüz?
5. Konu çevre kirliliği açısından ele alındığında da, bu tür olaylarda ne gibi bir cezaî işlem uygulanmaktadır?
Türkiye Büyük Millet Meclisi Başkanlığına
Aşağıdaki sorularımın Çevre Bakanı Sayın Fevzi Aytekin tarafından yazılı olarak cevaplandırılmasını arz ederim.
Saygılarımla.
		Zülfükar İzol
		Şanlıurfa

Sorular :
1. Bakanlığınızın 2000 Malî Yılı Bütçe yatırım ödenekleri ne kadardır?
2. 2000 yılında Şanlıurfa İline ayrılan yatırım ödenekleri, genel, katma ve Bakanlığınızla ilgili özerk bütçeli daireler ve yatırımlar projeleri itibariyle ne kadardır?
3. Ayrılan ödenekler çevresinde Şanlıurfa’daki mevcut yatırımların ne zaman tamamlanması öngörülmektedir?
	T. C.
	Çevre Bakanlığı
	Araştırma Planlama ve Koordinasyon
	Kurulu Başkanlığı	10.2.2000
	Sayı :B.19.0.APK.0.22.00.01/0012/152-1458
Konu :Yazılı soru önergesi
Türkiye Büyük Millet Meclisi Başkanlığına
İlgi :27.1.2000 tarih ve A.01.0.GNS.0.10.00.02-3932 sayılı yazınız.
İlgide kayıtlı yazınız eki İstanbul Milletvekili Sayın Bülent Akarcalı ile Şanlıurfa Milletvekili Zülfükar İzol’a ait yazılı soru önergeleri cevaplandırılarak ekte sunulmuştur.
Bilgilerinize arz ederim.
		Fevzi Aytekin
		Çevre Bakanı
İstanbul Milletvekili Sayın Bülent Akarcalı’nın 7/1268-3754 Esas Numaralı
Soru Önergesinin Cevabı
Burdur’un Bucak İlçesindeki bazı mermer ocakları, işlettikleri mermerin atıklarını Onaj Barajına bırakırken, buradan sağlanan suyla sulanan tarım alanları hızla kurumaktadır ve üreticiler, arazilerini adeta çölleştiren bu mermer ocaklarına ateş püskürmektedir. Bu durumda;
Soru 1. Mermer üreticilerinin bu sorumsuzluğu yüzünden zarara uğrayan tarım alanlarının çölleşmesini nasıl engellemeyi düşünürsünüz?
Cevap 1. a) 2872 sayılı Çevre Kanununun 8 inci maddesi gereğince her türlü atık ve artığı, çevreye zarar verecek şekilde, ilgili yönetmeliklerde belirlenen standartlara ve yöntemlere aykırı olarak doğrudan veya dolaylı biçimde alıcı ortama vermek, depolamak, taşımak, uzaklaştırmak ve benzeri faaliyetlerde bulunmak yasaklanmıştır. Kirlenme ihtimalinin bulunduğu durumlarda kirleten, kirlenmeyi durdurmak, kirlenmenin etkilerini gidermek veya azaltmak için gerekli tedbirleri almakla yükümlü kılınmıştır.
Kanunun uygulanması ile ilgili olarak 4.9.1988 tarih ve 19919 sayılı Resmî Gazete’de yayımlanarak yürürlüğe giren Su Kirliliği Kontrolü Yönetmeliğinde yeralan Tablo:7,5 (Maden Sanayii, çimento, taş kırma, toprak sanayii ve benzerleri’)de belirtilen deşarj standartlarını sağlamakla yükümlü kılınmışlardır.
b) 2872 sayılı Çevre Kanununun 15 inci maddesi gereğince ”Kanunda yazılı yasaklara aykırı hareket eden veya kanunla belirtilen yükümlülükleri yerine getirmeyen kurum, kuruluş ve işletmelere mahallin en büyük mülkî amiri, bu yasaklara aykırı faaliyeti düzeltmek ve kanunda belirtilen yükümlülükleri yerine getirmek üzere esasları yönetmelikle belirlenen yeteri kadar bir süre verir. Bu süre sonunda bunları yapmayan kurum, kuruluş veya işletmelerin faaliyeti yasağın veya yerine getirilmeyen yükümlülüğün çeşit ve niteliğine göre kısmen veya tamemen sürekli veya süresiz olarak durdurur” hükmü getirilmiştir.
c)Çevre Kanunu ve yönetmelikte belirtilen açık hükümlere rağmen uygulamada karşılaşılan aksaklıklar nedeniyle çeşitli genelgeler yayımlanmış ve arıtma tesisi olan işletmelerin sürekli denetlenmesi, deşarj izin belgesi olmayan işletmelerin en kısa sürede iş termin planlarını vermeleri, taahhütlerini yerine getirmeyen işletmelerin kapatılması yönünde valilikler talimatlandırılmıştır.
d) Sonuç olarak, tesislerin mevcut kanun ve yönetmelikte öngörülen kurallara uygun ve çevre değerlerine zarar vermeden üretim yapmaları sağlanacaktır.  
Soru 2. Kireç özelliği taşıyan mermer tozunun ekili mahsulleri yakarak kuruttuğu göz önüne alınırsa, ne gibi önlemler almayı düşünmektesiniz?
Cevap 2. Daha önce de belirtildiği gibi mevcut kanun ve yönetmeliğin eksiksiz uygulanması yönünde ilgili merciler uyarılmakta ve kanun çerçevesinde gerekli müeyyidelerin uygulanması yönünde talimatlandırılmaktadır. Bu çerçevede sözkonusu işletmelerin, arıtma tesislerini kurmaları, atıksularını çevreye zarar vermeyecek şekilde uygun ortamlara deşarj etmeleri sağlanacaktır. 
Soru 3. Binlerce çiftçi ailesinin bu ovalardan geçindikleri göz önüne alındığında durumun aciliyeti sebebiyle ne gibi çalışmalar yapmayı planlamaktasınız?
Cevap 3. Bakanlığımızca en kısa sürede bir teknik ekip oluşturularak yerinde incelemeler yapılacaktır. Çevre Kanunu ve SKKYçerçevesinde alınması gereken tedbirler belirlenerek uygulamaya geçilmesi yönünde ilgililere talimat verilecektir. Bu talimatların yerine getirilip getirilmediği hususu Bakanlığımızca yakından takip edilecektir. 
Soru 4. Olayın mermer üreticileri açısından incelenmesi sonucu, kendilerine bu konuda nasıl bir yol göstermeyi düşünürsünüz?
Cevap 4. Çevre Kanununda da belirtildiği gibi arıtma tesisi kurma ve çalıştırma yükümlülüğü kurum, kuruluş ve işletmelere verilmiştir. Bu itibarla ihtiyaç duyulması ve istekte bulunmaları halinde teknik bilgi olarak Bakanlığımızca ne şekilde bir arıtma tesisi kurabilecekleri yönünde yardımda bulunulabilir. 
Soru 5. Konu çevre kirliliği açısından ele alındığında da, bu tür olaylarda ne gibi bir cezaî işlem uygulanmaktadır?
Cevap 5. 2872 sayılı Çevre Kanununun 15 inci maddesi gereği, bu kanunda yazılı yasaklara aykırı hareket eden veya kanunla belirtilen yükümlülükleri yerine getirmeyen, kurum, kuruluş ve işletmelere mahallin en büyük mülkî amiri, bu yasaklara aykırı faaliyeti düzeltmek ve kanunda belirtilen yükümlülükleri yerine getirmek üzere esasları yönetmelikle belirlenen yeteri kadar bir süre verir. Bu süre sonunda bunları yapmayan kurum, kuruluş ve işletmelerin faaliyeti, yasağın veya yerine getirilmeyen yükümlülüğün çeşit ve niteliğine göre kısmen veya tamamen, sürekli veya süresiz olarak durdurulur. Ayrıca, aynı kanunun 20 ve 21 inci maddeleri gereği faaliyetin durdurulmasından önce idarî para cezaları da uygulanmaktadır.
Şanlıurfa Milletvekili Sayın Zülfükar İzol’un 7/1273-3762 Esas Numaralı
Soru Önergesinin Cevabı 
Soru 1. Bakanlığınızın 2000 Malî Yılı Bütçe yatırım ödenekleri ne kadardır?
Soru 2. 2000 yılında Şanlıurfa İline ayrılan yatırım ödenekleri, genel, katma ve Bakanlığınızla ilgili özerk bütçeli daireler ve yatırımlar projeleri itibariyle ne kadardır?
Soru 3. Ayrılan ödenekler çevresinde Şanlıurfa’daki mevcut yatırımların ne zaman tamamlanması öngörülmektedir?
Cevap 1.2.3. Yatırım programında yeralan bakanlığımız 2000 malî yılı yatırım ödeneği 2 Trilyon 300 Milyar TL.’dır. Belirlenen bu program çerçevesinde 2000 yılına ilişkin olarak bakanlığımızın Şanlıurfa İlinde herhangi bir yatırım projesi bulunmamaktadır.
58.—Şanlıurfa Milletvekili Zülfükar İzol’un, Şanlıurfa İline yapılacak yatırımlara ilişkin sorusu ve Orman Bakanı Nami Çağan’ın cevabı (7/1274)
Türkiye Büyük Millet Meclisi Başkanlığına
Aşağıdaki sorularımın Orman Bakanı Sayın Nami Çağan tarafından yazılı olarak cevaplandırılmasını arz ederim.
Saygılarımla.
		Zülfükar İzol
		Şanlıurfa
Sorular :
1. Bakanlığınızın 2000 malî yılı bütçe yatırım ödenekleri ne kadardır?
2. 2000 yılında Şanlıurfa İline ayrılan yatırım ödenekleri, genel, katma ve Bakanlığınızla ilgili özerk bütçeli daireler ve yatırımlar projeleri itibariyle ne kadardır?
3. Ayrılan ödenekler çevresinde Şanlıurfa’daki mevcut yatırımların ne zaman tamamlanması öngörülmektedir?

	T. C.
	Orman Bakanlığı
	Araştırma, Planlama ve Koordinasyon
	Kurulu Başkanlığı	9.2.2000
	Koordinasyon ve Mevzuat Dairesi Başkanlığı
	Sayı :KM.1.SOR/114-374
Konu :Sayın Zülfükar İzol’un yazılı soru önergesi
Türkiye Büyük MilletMeclisi Başkanlığına
(Kanunlar ve Kararlar Dairesi Başkanlığı)
İlgi :TBMM’nin 27.1.2000 tarih ve A.01.0.GNS.0.10.00.02-7/1274-3763/9145 sayılı yazısı.
İlgi yazı ekinde alınan Şanlıurfa Milletvekili Sayın Zülfükar İzol’un “Şanlıurfa İline yapılacak yatırımlara ilişkin” 7/1274 esas sayılı yazılı soru önergesi Bakanlığımızca incelenmiş olup, cevabî yazımız ilişikte gönderilmektedir.
Arz ederim.
		Prof. Dr. Nami Çağan
		Orman Bakanı
Şanlıurfa Milletvekili Sayın Zülfükar İzol’un Şanlıurfa İli İçin Planlanan Yatırımlara İlişkin 7/1274 Esas No.lu Yazılı Soru Önergesi Hakkında Orman Bakanlığının Cevabı
1. Bakanlığımız 2000 Malî Yılı Bütçe yatırım programı ödenekleri ilişikteki cetvelde (Ek-2) belirtilmiştir.
2. 2000 yılında Bakanlığımızca Şanlıurfa İlinde gerçekleştirilecek yatırımlara ilişkin ödenekler bütçesi ve projeleri itibariyle ilişikteki cetvelde (Ek-3) belirtilmiştir.
3. Bütçe ile verilen ödenekler çerçevesinde yatırımlar yılı içinde bitirilecektir.
			Ek-2
ORMAN BAKANLIĞI 
2000 YILI GENEL BÜTÇE VE DÖNER SERMAYE YATIRIM PROGRAMI
	(Milyon TL.)
 Sektörü	Genel Bütçe	Döner Sermaye	Toplam
	Ormancılık	10 500 000	6 800 000	17 300 000
	Turizm	2 500 000		2 500 000
	Eğitim	50 000		50 000
	TOPLAM	13 050 000	6 800 000	19 850 000
ORMAN GENEL MÜDÜRLÜĞÜ
KATMA BÜTÇE VE DÖNER SERMAYE YATIRIM PROGRAMI
	(Milyon TL.)
 Sektörü	Katma Bütçe	Döner Sermaye	Toplam
	Ormancılık	5 500 000	22 800 000	28 300 000
	TOPLAM	5 500 000	22 800 000	28 300 000
			Ek-3
ORMAN BAKANLIĞINCA 2000 YILINDA ŞANLIURFA İLİNDE 
GERÇEKLEŞTİRİLECEK YATIRIMLAR
	GENEL BÜTÇE	(Milyon TL.)
	Proje Adı	Faaliyet	Birimi	Miktarı 	Ödeneği
	1. Doğu Anadolu Su Havzası Geliştirme Projesi	a) Erozyon Kontrolu Tesis	Ha	200	10 208
		b) Mera Islahı	Ha	1 250	89 020
	 	c) Diğerleri			36 174
    	2. Ağaçlandırma ve Erozyon  Kontrolu Projesi	a) Tohum Üretimi	Ton	0,250	200
	 	b) Fidan Üretimi	Bin/Ad	800	9 600
   	c) Diğerleri			36 600
	3. Millî Park ve Av Yaban Hayatı Projesi	a) Alan Düzenleme ve Alt Yapı			13 200
	4. Orman İçi Dinlenme Yerleri Projesi	a) Alan Düzenleme ve Alt Yapı			18 000
	5. Orköy Etüt Planlama Projesi	a) Etüt Proje			4 000
	GENEL BÜTÇE TOPLAMI				217 002
	DÖNER SERMAYE	(Milyon TL.)
	Proje Adı	Faaliyet	Birimi	Miktarı 	Ödeneği
	1. Fidan Üretimi Projesi	a) Tohum Üretimi	Ton	5	10 200
		b) Fidan Üretimi	Bin/Ad	1	57 000
	DÖNER SERMAYE TOPLAMI				67 200
	AĞAÇLANDIRMA FONU	(Milyon TL.)
	Proje Adı	Faaliyet	Birimi	Miktarı 	Ödeneği
	1. Ağaçlandırma ve Erozyon Kontrolu Projesi	a) Erozyon Kontrolu Tesis	Ha	100	25 000
		b) Erozyon Kontrolu Bakım	Ha	691	35 000
	AĞAÇLANDIRMAFONUTOPLAMI				60 000
	YATIRIM TOPLAMI				344 202
  
	Not :1. Programlanan yatırımlar yıl içinde bitirilecektir.
59.—Şanlıurfa Milletvekili Zülfükar İzol’un, Şanlıurfa İline yapılacak yatırımlara ilişkin sorusu ve Ulaştırma Bakanı Enis Öksüz’ün cevabı (7/1275)
Türkiye Büyük Millet Meclisi Başkanlığına
Aşağıdaki sorularımın Ulaştırma Bakanı Sayın Enis Öksüz tarafından yazılı olarak cevaplandırılmasını arz ederim.
Saygılarımla.
		Zülfükar İzol
		Şanlıurfa
Sorular :
1. Bakanlığınızın 2000 malî yılı bütçe yatırım ödenekleri ne kadardır?
2. 2000 yılında Şanlıurfa İline ayrılan yatırım ödenekleri, genel, katma ve Bakanlığınızla ilgili özerk bütçeli daireler ve yatırımlar projeleri itibariyle ne kadardır?
3. Ayrılan ödenekler çevresinde Şanlıurfa’daki mevcut yatırımların ne zaman tamamlanması öngörülmektedir?
	T. C.
	Ulaştırma Bakanlığı
	Araştırma Planlama ve Kooordinasyon	11.2.2000
	Kurulu Başkanlığı
	Sayı :B.11.0.APK.0.10.01.21./EA-217-4279
Konu :Şanlıurfa Milletvekili Sayın Zülfükar İzol’un yazılı soru önergesi
Türkiye Büyük Millet Meclisi Başkanlığına
İlgi :27.1.2000 tarih ve A.01.0.GNS.0.10.00.02-3931 sayılı yazınız.
Şanlıurfa Milletvekili Sayın Zülfükar İzol’un 7/1275-3764 sayılı yazılı soru önergesinin cevabı ekte sunulmuştur.
Bilgilerinize arz ederim.
		Prof. Dr. Enis Öksüz
		Ulaştırma Bakanı
Şanlıurfa Milletvekili Sayın Zülfükar İzol’un 7/1275-3764 Sayılı Yazılı Soru Önergesi ve Cevabı
Sorular :
1. Bakanlığınızın 2000 malî yılı bütçe yatırım ödenekleri ne kadardır?
2. 2000 yılında Şanlıurfa İline ayrılan yatırım ödenekleri, genel, katma ve Bakanlığınızla ilgili özerk bütçeli daireler ve yatırımlar projeleri itibariyle ne kadardır?
3. Ayrılan ödenekler çevresinde Şanlıurfa’daki mevcut yatırımların ne zaman tamamlanması öngörülmektedir?
Cevaplar :
Ulaştırma Bakanlığı Merkez Teşkilâtının Genel Bütçeye dahil 2000 yılı yatırım ödenekleri toplamı 49 Trilyon 193 Milyar 500 Milyon TL. olup, bağlı ve ilgili kuruluşlarının yatırım ödenekleri ile birlikte toplam 575 Trilyon 343 Milyar 500 Milyon TL.’dir.
Bakanlığımız Merkez Teşkilâtı ile İlgili Kuruluşlarınca, Şanlıurfa İline 2000 yılı için ayrılan yatırım ödenekleri şu şekildedir.
— DLH İnşaatı Genel Müdürlüğü (Genel Bütçe):Nizip-Birecik-Şanlıurfa demiryolu inşaatı, Bakanlığımız DLH inşaatı genel müdürlüğünün 2000 yılı yatırım pprogramında 1 Milyon TL. iz bedel ile kredili proje olarak yer almaktadır. Uygun kredi temin edilmesi halinde ihalesi yapılabilecektir.
—Türk Telekomünikasyon A. Ş. Genel Müdürlüğü :2000 yılı yatırım programı kapsamında;
Santral sistemleri, şebeke çalışmaları, fiber-optik kablo, transmisyon (kuramportör ve radyolink sistemleri) için toplam 1 Trilyon 204 Milyar TL. ödenek ayrılmıştır. 
Telekomünikasyon yatırımları her yıl talepler doğrultusunda yapılması gereken yatırımlardır. Başlanmış yatırımların kısa zamanda bitirilerek hizmete verilmesi öncelikli hedefimizdir.
—Posta İşletmesi Genel Müdürlüğü :Posta İşletmesinin Yeniden Yapılandırılması, Posta İşletmesi Bilgi İşlem Sistemleri, Sosyal Tesis Binaları, Posta Hizmet Binaları, Posta Hizmetlerinin Mekanizasyonu ve Otomasyonu, İdame-Yenileme, Taşıt Alımı, Makine ve Teçhizat Alımı projeleri kapsamındaki işler ile aralarında Akçakale, Birecik, Bozova, Ceylanpınar, Halfeti, Hilvan, Suruç ve Viranşehir merkezlerinin de yer aldığı otomasyon projesi dahil toplam 118 Milyar 126 Milyon TL.’lık yatırım planlanmış ve bu ödenekler çerçevesinde yıl sonu itibariyle yatırımların tamamının gerçekleştirilmesi hedeflenmiştir.
—DHMİ Genel Müdürlüğü :GAP Uluslararası Havaalanı inşaatı ile mevcut tesislerin tevsii, onarımı ve tadili yatırımlarının 2000 yılı ödenek toplamı 1 Trilyon 700 Milyar TL. dir. GAP Uluslararası Havaalanı İnşaatının 2002 yılında tamamlanarak hizmete verilmesi planlanmış olup, mevcut tesislerin tevsii, onarımı ve tadili işinden ise yıl içinde idame tamamlama niteliğindeki yatırımlar gerçekleştirilecektir.
60. —Şanlıurfa Milletvekili Zülfükar İzol’un, Şanlıurfa İline yapılacak yatırımlara ilişkin sorusu ve Turizm Bakanı Erkan Mumcu’nun cevabı (7/1276)
Türkiye Büyük Millet Meclisi Başkanlığına
Aşağıdaki sorularımın Turizm Bakanı Sayın Erkan Mumcu tarafından yazılı olarak cevaplandırılmasını arz ederim.
Saygılarımla.
		Zülfükar İzol
		Şanlıurfa
Sorular :
1. Bakanlığınızın 2000 malî yılı bütçe yatırım ödenekleri ne kadardır?
2. 2000 yılında Şanlıurfa İline ayrılan yatırım ödenekleri, genel, katma ve Bakanlığınızla ilgili özerk bütçeli daireler ve yatırımlar projeleri itibariyle ne kadardır?
3. Ayrılan ödenekler çevresinde Şanlıurfa’daki mevcut yatırımların ne zaman tamamlanması öngörülmektedir?
	T. C.
	Turizm Bakanlığı
	Hukuk Müşavirliği	11.2.2000
	Sayı :B.170.HKM.0.00.00.00/377-4240
Türkiye Büyük Millet Meclisi Başkanlığı
Genel Sekreterliği
Kanunlar ve Kararlar Dairesi Başkanlığı
İlgi :27.1.2000 tarih ve 7/1276-3765/9147 sayılı yazınız.
İlgili yazınız ekinde Bakanlığıma gönderilen Şanlıurfa Milletvekili Sayın Zülfükar İzol’a ait yazılı soru önergesi incelenmiştir.
1. Bakanlığımız 2000 Malî Yılı Bütçe Yatırım Programında; 8.5 Trilyon TL. ödenek mevcuttur.
2. Şanlıurfa İline Bakanlığımız adına tahsisi yapılan mülkiyeti hazineye ait toplam 17 560 10  m2 yüzölçümlü kışla vasıflı taşınmazın (Millet Hanı) hizmet binası olarak kullanılmak üzere bakım, onarım ve restorasyonunun yapılması düşünülmekte olup, 2000 yılında ise, hizmet yapıları projesinden ve turizm amaçlı çevre düzenleme ve halka açık kitle turizmi projesinden ödeneklerin imkânlar ölçüsünde bu amaçla kullanılması planlanmaktadır.
3. Urfa’da restorasyonu yapılacak Millet Hanı’nın röleve ve restorasyon projesi ve keşif bedeli hazırlanacak olup, belirlenecek maliyet bedeline göre ve belirtilen ödeneklerin serbest bırakma oranları doğrultusunda bitirilme tarihinin belirlenmesi mümkün olabilecektir.
Bilgilerinize arz ederim.
		Erkan Mumcu
		Turizm Bakanı
61.—Şanlıurfa Milletvekili Zülfükar İzol’un, Şanlıurfa İline yapılacak yatırımlara ilişkin sorusu ve Maliye Bakanı Sümer Oral’ın cevabı (7/1277)
Türkiye Büyük Millet Meclisi Başkanlığına
Aşağıdaki sorularımın Maliye Bakanı Sayın Sümer Oral tarafından yazılı olarak cevaplandırılmasını arz ederim.
Saygılarımla.
		Zülfükar İzol
		Şanlıurfa
Sorular :
1. Bakanlığınızın 2000 malî yılı bütçe yatırım ödenekleri ne kadardır?
2. 2000 yılında Şanlıurfa İline ayrılan yatırım ödenekleri, genel, katma ve bakanlığınızla ilgili özerk bütçeli daireler ve yatırımlar projeleri itibariyle ne kadardır?
3.  Ayrılan ödenekler çevresinde Şanlıurfa’daki mevcut yatırımların ne zaman tamamlanması öngörülmektedir?
	T. C.
	Maliye Bakanlığı	14.2.2000
	Millî Emlak Genel Müdürlüğü
	Sayı :B.07.0.MEG.0.10/3132-0.2000/6043
Konu :7/1277 esas nolu soru önergesine cevap
Türkiye Büyük Millet Meclisi Başkanlığı
Genel Sekreterliğine
(Kanunlar ve Kararlar Dairesi Başkanlığı)
İlgi :27.1.2000 tarih ve 0.10.0.02/3935 sayılı yazınız.
İlgi yazınızda belirtilen, Şanlıurfa Milletvekili Sayın Zülfükar İzol’un vermiş olduğu 7/1277 esas ve 3766/9148 evrak kayıt no.lu soru önergesinin cevapları aşağıda belirtilmiştir.
1. Bakanlığımızın 2000 yılı yatırım ödenekleri toplamı 62 279 Milyar TL.’dir.
— Genel Bütçe Toplamı	16 479	Milyar TL.
— Gelir İdaresini Geliştirme Fonu	25 000	     ”
— TASİŞDöner Sermaye	10 000	     ”
— Devlet Malzeme Ofisi	1 800	     ”
—T. C. Emekli Sandığı Genel Müdürlüğü	9 000	     ”
                  Genel Toplam:	62 279	Milyar TL.
Bunlardan genel bütçe yatırım ödenekleri toplamı 16 479 Milyar TL.’nin 10 093 Milyar TL.’si, 154 adet hükümet konakları ve blok ilaveleri yapımı projeleri için tahsis edilmiştir. Belirtilen miktarların, 2000 Malî Yılı Bütçe Kanununun 5/c maddesi hükmüyle %09’u iptal edilmiştir.
2. 2000 Yılı Yatırım Programının genel idare sektörü Bakanlığımız bölümündeki 85M010190 no.lu toplu proje içerisinde;
— Şanlıurfa -Merkez hükümet konağı yapımı işine, 4 054,1 Milyar TL. proje tutarı, 1985-2002 başlayış-bitiş yılları ve 414 Milyar TL. 2000 yılı yatırım ödeneğiyle yer verilmiştir.
— Şanlıurfa-Bozova hükümet konağı ek binası yapım işine de, 490,2 Milyar TL. proje tutarı ve 1999-2002 başlayış-bitiş yıllarıyla yer verilmiştir. Bu projenin arsa sorununun çözümlenmesi çalışmaları tamamlandığında, inşaat ihalesi için gerekli ödeneğin tahsisi yoluna gidilecektir.
Şanlıurfa İline ayrılan başka yatırım projesi ve ödeneği bulunmamaktadır.
3. 2000 Yılı Yatırım Programında, Şanlıurfa-Merkez ve Bozova hükümet konakları projelerinin, 2002 yılında bütçe imkânları çerçevesinde tamamlanması öngörülmüştür.
Bilgilerinize arz ederim.
		Sümer Oral
		Maliye Bakanı

62.—Şanlıurfa Milletvekili Zülfükar İzol’un, Şanlıurfa İline yapılacak yatırımlara ilişkin sorusu ve Devlet Bakanı Mustafa Yılmaz’ın cevabı (7/1283)
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Mustafa Yılmaz tarafından yazılı olarak cevaplandırılmasını arz ederim.
Saygılarımla.
		Zülfükar İzol
		Şanlıurfa
Sorular :
1. Bakanlığınızın 2000 malî yılı bütçe yatırım ödenekleri ne kadardır?
2. 2000 yılında Şanlıurfa İline ayrılan yatırım ödenekleri, genel, katma ve Bakanlığınızla ilgili özerk bütçeli daireler ve yatırımlar projeleri itibariyle ne kadardır?
3.  Ayrılan ödenekler çevresinde Şanlıurfa’daki mevcut yatırımların ne zaman tamamlanması öngörülmektedir?
	T. C.
	Devlet Bakanlığı	10.2.2000
	Sayı :B.02.0.010/031.5355
Türkiye Büyük Millet Meclisi Başkanlığına
İlgi :TBMMBaşkanlığı Genel Sekreterliğinin 27.1.2000 gün ve A.01.0.GNS.0.10.00.02-7/1283-3772/9154 sayılı yazısı.
Şanlıurfa Milletvekili Zülfükar İzol’a ait soru önergesi incelenmiştir.
Genel Müdürlüğümüzün 2000 malî yılı kesintili yatırım ödeneği 163 Trilyon 113 Milyar 644 Milyon TL. olup, Maliye Bakanlığınca 0.02 oranında uygulanan blokeden sonra net yatırım ödeneğimiz 159 Trilyon 886 Milyar 0.53 Milyon TL.’dir.
Genel müdürlüğümüze ayrılan yatırım ödenekleri çerçevesinde Şanlıurfa İlimize;
Ulaştırma sektörü; köy yolları için toplam 477 500 000 000 TL. ödenek ayrılmıştır.Bu ödenekle 2000 yılı yatırım programında yer alan işlerin en üst düzeyde gerçekleştirilmesine çalışılacaktır.
Köy içme suyu konusunda 640 000 000 000 TL. ödenek ayrılmıştır. Bu ödenekle 2000 yılı yapım programında yer alan 22 ünitenin 20 ünitesi yılı içinde bitecek şekilde çalışmalar yapılacaktır.
2000 yılı köy içi inşaat yatırım programında; (Özel iskan fonu) 1999K070020 nolu Birecik Barajından etkilenen köylerin nakli projesi için toplam 600 Milyar TL. 2000K070030 nolu kanalizasyon ve atıksu tesisleri projesi için de toplam 11 Milyar 475 Milyon TL. ödenek ayrılmıştır. Ayrıca tesis yapım-onarım programı ile (katma bütçe) 1991G000250 proje nolu lojman inşaatı (10 Daire) için 40 milyar TL. 2000E040410 proje nolu tesis bakım-onarım işleri için 3 milyar TL. ödenek ayrılmıştır.
Söz konusu işlerden lojman inşaatı (10 Daire) 2001 yılında, diğerleri ise 2000 yılında tamamlanmaya çalışılacaktır.
Tarım sektöründe; 115 hektar saha sulamaya açılacaktır. 85 Ha sahada toprak koruma çalışmaları yapılacaktır. 2000 yılı yatırım programında sulama suyu temini, gölet ve toprak koruma projeleri ile ilgili olarak 224 Milyar 221 Milyon TL. ödenek ayrılmıştır. 2000 yılı tarım sektörü yatırım programı ekte sunulmuştur.
Şanlıurfa ve Harran Ovaları sulama sahaları tarla içi geliştirme hizmetleri (arazi tesviyesi, tarla içi yolları, arazi ıslahı ve kapalı drenaj) için 2000 yılı yatırım programına 4 Trilyon 380 Milyar TL. ödenek ayrılmıştır. Bu proje ile 15 bin 933 hektar alana hizmet götürülecektir.
Bilgilerinize arz ederim.
		Mustafa Yılmaz
		Devlet Bakanı
63. —Şanlıurfa Milletvekili Zülfükar İzol’un, Şanlıurfa İline yapılacak yatırımlara ilişkin sorusu ve Devlet  Bakanı Fikret Ünlü’nün cevabı (7/1284)
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Fikret Ünlü tarafından yazılı olarak cevaplandırılmasını arz ederim.
Saygılarımla.
		Zülfükar İzol
		Şanlıurfa
Sorular :
1. Bakanlığınızın 2000 malî yılı bütçe yatırım ödenekleri ne kadardır?
2. 2000 yılında Şanlıurfa İline ayrılan yatırım ödenekleri, genel, katma ve bakanlığınızla ilgili özerk bütçeli daireler ve yatırımlar projeleri itibariyle ne kadardır?
3.  Ayrılan ödenekler çevresinde Şanlıurfa’daki mevcut yatırımların ne zaman tamamlanması öngörülmektedir?
	T. C.
	Devlet Bakanlığı	10.2.2000
	Sayı :B.02.0.0.16/0086
Türkiye Büyük Millet Meclisi Başkanlığına
İlgi :a) Türkiye Büyük Millet Meclisi Başkanlığı Genel Sekreterliğinin 27.1.2000 tarih ve A.01.0.GNS.0.10.00.02-7/1284-3773/9155 sayılı yazınız.
b) Gençlik ve Spor Genel Müdürlüğünün 9.2.2000 tarih ve B.02.1.GSM.0.80.00.03.012/644 sayılı sayılı yazısı.
İlgi (a) yazınız ekinde alınan, Şanlıurfa Milletvekili Zülfükar İzol’a ait 7/1284-3773 esas sayılı yazılı soru önergesinin yanıtı, Bakanlığıma bağlı Gençlik ve Spor Genel Müdürlüğünce incelenmiş olup, hazırlanan ilgi (b) yanıt yazısı ekte gönderilmektedir.
Bilgilerinize arz ederim.
		Fikret Ünlü
		Devlet Bakanı
	T. C.
	Başbakanlık	
	Gençlik ve Spor Genel Müdürlüğü	9.2.2000
	Sayı :B.02.1.GSM.0.80.00.03.012-644
Konu :Soru önergesi
Devlet Bakanlığına
(Sayın Fikret Ünlü)
İlgi :31.1.2000 gün ve 86 sayılı yazınız.
İlgide kayıtlı yazınız ekindeki Şanlıurfa Milletvekili Sayın Zülfükar İzol’un yazılı soru önergesi incelenmiştir.
1. Genel Müdürlüğümüz 2000 yılı yatırım bütçesi 4 500 000 000 000 TL.’dir. Ayrıca, 3418 sayılı kanun gelirlerinden de 12 690 000 000 000 TL. ödenek öngörülmüştür.
2. 2000 yılı yatırım programında Şanlıurfa İlinde yer alan yatırımlar şöyledir :Suruç Antrenman Spor Salonu inşaatı için 50 000 000 000 TL. ödenek 3418 sayılı kanun gelirlerinden Şanlıurfa/Merkez 30 000 kişilik stadyum inşaatına da 450 000 000 000 TL. Bütçeden 100 000 000 000 TL. 3418 sayılı kanun gelirlerinden ödenek ayrılmıştır. Ayrıca; Şanlıurfa İli ve ilçeleri spor tesisleri bakım-onarımı için 3418 sayılı kanun gelirlerinden 15 000 000 000 TL. ödenek öngörülmüştür.
3. Bütçe imkânları içerisinde ayrılan ödenekler çerçevesinde Suruç Antrenman Spor Salonu inşaatı 2002 yılında, Şanlıurfa Merkez 30 000 Kişilik Stadyum inşaatının ise 2001 yılında bitirilmeleri planlanmıştır.
Bilgilerinize arz ederim.
		Kemal Mutlu 
		Genel Müdür
64. —Şanlıurfa Milletvekili Zülfükar İzol’un, Şanlıurfa İline yapılacak yatırımlara ilişkin sorusu ve Tarım ve Köyişleri  Bakanı Hüsnü Yusuf Gökalp’in cevabı (7/1285)
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri Bakanı Sayın Prof. Dr. Hüsnü Yusuf Gökalp tarafından yazılı olarak cevaplandırılmasını arz ederim.
Saygılarımla.
		Zülfükar İzol
		Şanlıurfa
Sorular :
1. Bakanlığınızın 2000 malî yılı bütçe yatırım ödenekleri ne kadardır?
2. 2000 yılında Şanlıurfa İline ayrılan yatırım ödenekleri, genel, katma ve bakanlığınızla ilgili özerk bütçeli daireler ve yatırımlar projeleri itibariyle ne kadardır?
3.  Ayrılan ödenekler çevresinde Şanlıurfa’daki mevcut yatırımların ne zaman tamamlanması öngörülmektedir?
	T. C.
	Tarım ve Köyişleri Bakanlığı
	Araştırma, Planlama ve Koordinasyon	10.2.2000
	Kurulu Başkanlığı
	Sayı :KDD.S.Ö.1.01/351
Konu :Yazılı soru önergesi
Türkiye Büyük Millet Meclisi Başkanlığına
İlgi :TBMM Başkanlığı Genel Sekreterliğinin 27.1.2000 tarih ve A.01.0.GNS.0.10. 00.02.3936 sayılı yazısı ve ekleri.
İlgi yazı ekinde bakanlığımıza intikal eden ve Şanlıurfa Milletvekili Sayın Zülfükar İzol’a ait olan bila tarih ve 7/1285-3774 sayılı yazılı soru önergesiyle ilgili bilgiler aşağıya çıkarılmıştır.
Soru 1. Bakanlığınızın 2000 malî yılı bütçe yatırım ödenekleri ne kadardır?
Cevap : Bakanlığımızın 2000 yılı genel bütçe toplamı, 236 Trilyon 816 Milyar TL.’dır. Bunun 208 Trilyon 320 Milyar TL.’sı cari harcamalara, 23 Trilyon 682 Milyar TL.’sı yatırım harcamalarına, 4 Trilyon 814 Milyar TL.’sı da transfer harcamalarına ayrılmıştır.
Bakanlığımız bağlı kuruluşlarından Tarım İşletmeleri Genel Müdürlüğünün, 2000 malî yılı toplam yatırım programı ödeneği 1 Trilyon 500 Milyar TL.’dır. Bu miktar ödenek, Tarım İşletmeleri Genel Müdürlüğünün tüm işletmelerinde, muhtelif konularda uygulanacak dokuz ana projede kullanılacaktır. Toplam program ödeneğinin % 54.2’sine tekabül eden 813 Milyar TL.’lık kısmı dış kaynaklıdır.
Bir diğer bağlı kuruluşumuz Toprak Mahsülleri Ofisi Genel Müdürlüğünün, 2000 Malî Yılı Yatırım Programında, 11 Trilyon 900 Milyar TL. ödenek bulunmaktadır. Bu ödeneğin; tarım sektöründe kullanılacak kısmı 11 Trilyon 400 Milyar TL., imalat-gıda sektöründe kullanılacak kısmı 100 Milyar TL. ve imalat-kimya sektöründe kullanılacak kısmı da 400 Milyar TL.’dır.
Aynı şekilde, yine bağlı kuruluşlarımızdan Tarım Reformu Genel Müdürlüğünün, 2000 Malî Yılı Bütçesindeki yatırım ödeneği miktarı 1 Trilyon 630 Milyar TL.’dır.
Soru 2 ve 3. 2000 yılında Şanlıurfa İline ayrılan yatırım ödenekleri; genel katma ve bakanlığınızın özerk bütçeli ve ilgili daireleri ile yatırım projeleri itibariyle ne kadardır? Ayrılan ödenekler çerçevesinde, Şanlıurfa’daki mevcut yatırımlar ne zaman tamamlanacaktır?
Cevap :Bakanlığımız 2000 Malî Yılı Yatırım Programının , Şanlıurfa İlinde uygulanması, bakanlığımız taşra teşkilâtlarından Şanlıurfa İl Müdürlüğü ile ona bağlı ilçe müdürlükleri, Atçılık Üretme İstasyonu Müdürlüğü, İl Kontrol Laboratuvar Müdürlüğü ve Akçakale Tarımsal Araştırma Enstitüsü Müdürlüğü vasıtasıyla yapılmaktadır.
Şanlıurfa İlinde; 2000 Malî Yılı Yatırım Programında bakanlığımız tarafından toplam 29 adet tarımsal amaçlı proje uygulaması öngörülmektedir. Bu projelerin 22 adedi yatırım amaçlı proje, 7 adedi ise carî harcama projesidir.
Şanlıurfa İlinde, il müdürlüğü ve ona bağlı ilçe müdürlüklerinde uygulanan; tarımsal üretimi geliştirme hizmetleri kapsamındaki, altı adet yatırım projesinden İkinci Ürün Araştırma ve Yayım Projesi için 10 Milyar 500 Milyon TL., Çayır-Mera Yem Bitkileri ve Hayvancılık Projesi için 4 Milyar TL., Doğu Anadolu Su Havzası Rehabilitasyon Projesi için 21 Milyar TL., Hayvancılığı Geliştirme Projesi için 3 Milyar TL., Dış Kaynaklı Hayvancılık Projesi için 510 Milyon TL. ve Su Ürünleri Üretimini Geliştirme Projesi için 1 Milyar 900 Milyon TL. olmak üzere, toplam 40 Milyar 910 Milyon TL. ödenek ayrılmıştır.
Koruma  ve kontrol hizmetleri kapsamındaki dört adet yatırım projesinden; Bitki Hastalık ve Zararlıları ile Mücadele Projesi için 13 Milyar TL., Hayvan Hastalık ve Zararlılarıyla Mücadele Projesi için 8 Milyar 300 Milyon TL., Su Ürünlerini Kiralama ve Koruma Kontrol Hizmetleri Projesi için 150 Milyon TL. ve Gıda Denetim Hizmetlerini Geliştirme Projesi için 2 Milyar 55 Milyon TL. olmak üzere toplam 23 Milyar 505 Milyon TL. ödenek ayrılmıştır.
Teşkilatlanma ve destekleme hizmetleri kapsamındaki üç adet yatırım  projesinden, Kooperatif Survey Projesi için 144 Milyon TL., Güneydoğu Anadolu Bölgesu Sulu Tarım Alanlarını Sulama Projesi için 15 Milyar TL. ve Kadın Çiftçileri Teşkilatlandırma Yayım Projesi için 4 Milyar TL. olmak üzere toplam 19 Milyar 144 Milyon TL. ödenek tefrik edilmiştir.
Koordinasyon hizmetleri kapsamında, tek yatırım projesi olan Ekolojik Tarımın Yaygınlaştırılması ve Kontrolü Projesi için 11 Milyar 250 Milyon TL. ödenek öngörülmüştür.
Taşıtların kiralanması, bakımı, onarımı ve işletilmesi giderleri hizmetleri kapsamındaki yatırım projesi için 64 Milyar 335 Milyon TL. ve aynı kapsamdaki carî harcama projesi için 6 Milyar 700 Milyon TL. olmak üzere, toplam 71 Milyar 35 Milyon TL. ödenek ayrılmıştır.
Merkez dışı yönetim hizmetleri kapsamındaki carî harcama projesi için 10 Milyar 510 Milyon TL. ödenek ayrılmıştır.
Buna göre, Şanlıurfa İl Müdürlüğü ve ona bağlı ilçe müdürlüklerince yürütülen, muhtelif amaçlı yatırım ve cari harcama projeleri için ayrılan toplam ödenek miktarı 176 Milyar 354 Milyon TL.’dır.
Şanlıurfa İlinde; Atçılık Üretme İstasyonu Müdürlüğünce uygulanan, tarımsal üretimi geliştirme hizmetleri kapsamındaki tek yatırım projesi olan, Hayvancılığı Geliştirme Projesi için 900 Milyon TL., aynı şekilde taşıtların kiralanması, bakım, onarım ve işletilmesi hizmetleri kapsamındaki, yatırım projesi için 300 Milyon TL. ve merkez dışı yönetim hizmetleri kapsamındaki carî harcama projesi için de 4 Milyar 560 Milyon TL. olmak üzere, toplam 5 Milyar 760 Milyon TL. ödenek ayrılmıştır. 
Şanlıurfa İl Kontrol Laboratuvar Müdürlüğünce yürütülen ve koruma ve kontrol hizmetleri kapsamında tek yatırım projesi olan, Gıda Denetim Hizmetlerini Geliştirme Projesi için 9 Milyar 400 Milyon TL., taşıtların kiralanması, bakım, onarım ve işletilmesi giderleri hizmetleri kapsamında olan yatırım projesi için 1 Milyar 300 Milyon TL., yine aynı kapsamda olan carî harcama projesi için 1 Milyar 400 Milyon TL. ve merkez dışı yönetim hizmetleri kapsamında olan carî harcama projesi için de 3 Milyar 230 Milyon TL. olmak üzere, toplam 15 Milyar 330 Milyon TL. ödenek ayrılmıştır.
Aynı şekilde, Akçakale Tarımsal Araştırma Enstitüsü Müdürlüğünün yürüttüğü araştırma hizmetleri kapsamındaki yatırım projelerinden, Bitkisel Araştırma Projesi için 1 Milyar 730 Milyon TL., aynı kapsamdaki Tarımsal Araştırma Projesi için 12 Milyar 200 Milyon TL., taşıtların kiralanması, bakım, onarım işletilmesi giderleri kapsamındaki yatırım projesi için 2 Milyar 20 Milyon TL., aynı kapsamdaki carî harcama projesi için 2 Milyar 600 Milyon TL. ve merkez dışı yönetim hizmetleri kapsamındaki carî harcama projesi için de 3 Milyar 670 Milyon TL. olmak üzere, toplam 22 Milyar 220 Milyon TL. ödenek ayrılmıştır.
Buna göre; Şanlıurfa İlinde İl Müdürlüğü, Atçılık Üretme İstasyonu Müdürlüğü, İl Kontrol Laboratuvar Müdürlüğü ve Akçakale Tarımsal Araştırma Enstitüsü Müdürlüğü vasıtasıyla muhtelif konularda yürütülen, yatırım ve carî harcama amaçlı tarımsal projeler için, 2000 Malî Yılında tefrik edilen toplam ödenek miktarı 219 Milyar 664 Milyon TL. dır.
Bağlı kuruluşlarımızdan, Tarım İşletmeleri Genel Müdürlüğünün, Şanlıurfa Ceylanpınar Tarım İşletmesinde, 2000 Malî Yılında uygulayacağı tarımsal amaçlı projeler için, 687 Milyar TL. ödenek ayrılmıştır. Bu miktar, Tarım İşletmeleri Genel Müdürlüğünün, 2000 Malî Yılı toplam program ödeneği olan 1 trilyon 500 milyar TL.’nın, % 45,8’ine tekabül etmektedir. Bu ödeneğin, 32213 Milyar TL. tutarındaki kısmı, yabancı kaynaklıdır.Ödeneğin tamamı, 2000 yılı içinde, üç ana projeye bağlı dokuz alt projenin gerçekleştirilmesinde kullanılacaktır.
Bağlı kuruluşlarımızdan, Toprak Mahsülleri Ofisi Genel Müdürlüğü de, Şanlıurfa’da 2000 yılında uygulayacağı yatırım programı için, 80 Milyar 300 Milyon TL. ödenek ayırmıştır. Bu ödeneğin 43 Milyar TL.’sı, Şanlıurfa malzeme deposu inşaatında, 22 Milyar TL.’sı, Akçakale su kuyusu ve hidrofor tesisinde, 12 Milyar TL., Mürşitpınar su kuyusu tesisinde ve 3 Milyar 300 Milyon TL. da, Viranşehir kat kaloriferi tesisinde kullanılacaktır. Bu uygulamaların, ayrılan ödenekler çerçevesinde, 2000 yılı içinde tamamlanması planlanmaktadır.
Bir diğer bağlı kuruluşumuz olan Tarım Reformu Genel Müdürlüğünün, Şanlıurfa’da halen uygulanmakta olan ve 2000 yılı içinde uygulanacak olan toplam 11 adet yatırım projesi bulunmaktadır. Bu projelerin, başlama ve bitiş tarihleri ile 2000 yılında ayrılan ödenek miktarları, aşağıya çıkarılmıştır :
Tarım Reformu Bölgeleri Etüt Projesi :Projeye 1991 yılında başlanmıştır; 2002 yılında bitirilecektir. Projenin 2000 yılı ödenek miktarı, 3 Milyar TL.’dır.
Taşlı Arazi Islah Uygulama Projesi :Projenin başlangıç tarihi 1998’dir ve 2001 yılında bitirilmesi planlanmıştır. Projeye 2000 yılı için ayrılan ödenek miktarı 25 Milyar TL.’dır.
Arazi Toplulaştırma ve Dağıtım Projesi :Proje 1988 yılında başlamıştır; 2004 yılında da bitirilecektir. Projeye 2000 yılında ayrılan ödenek, 40 Milyar TL. tutarındadır.
Harran Ovası 2. Kısım Sulama Alanı Arazi Toplulaştırma Projesi :Bu projeye 1990 yılında başlanmıştır; 2002 yılında da bitirilecektir. Projenin 2000 yılı ödeneği 270 Milyar TL.’dır.
Şanlıurfa Arazi Kullanım Planlaması Projesi :Projenin başlama tarihi 1992, bitim tarihi de 2002’dir. 2000 yılında ayrılan ödenek miktarı 15 Milyar TL.’dır.
Baziki Toplulaştırma Projesi :Projeye 1993 yılında başlanmıştır, 2002 yılında da bitirilecektir. 2000 yılında 30 Milyar TL. ödenek tefrik edilmiştir.
Çiftçi Eğitim Bitki Adaptasyon ve Eleman Eğitim Projesi :Projeye 1996 yılında başlanmıştır, 2002 yılında da bitirilecektir. 2000 yılı ödenek miktarı 4 Milyar TL.’dır.
Şanlıurfa Tarımsal Yerleşim Planı Projesi :Proje 1991 yılında başlamış olup, 2000 yılında bitirilecektir. 2000 yılı ödeneği 7 Milyar TL.’dır.
Şanlıurfa ve Harran Ovası Köyleri İmar Planı Projesi :1994 yılında başlayan proje, 2001 yılında bitirilecektir. 2000 yılında ayrılan ödenek miktarı 40 Milyar TL. tutarındadır.
Birecik Barajından Etkilenen Köylerin İmar Planı Projesi :Projeye 1999 yılında başlanmıştır, 2001 yılında da bitirilecektir. Projenin 2000 yılı ödenek miktarı 70 Milyar TL.’dır.
Bölge Müdürlüğü Onarım İnşaatı Projesi :Proje 2000 yılında başlayacak ve yine aynı yılda bitirilecektir. 2000 yılı ödeneği 100 Milyar TL. tutarındadır.
Bu 11 adet proje için 2000 yılında ayrılan toplam yatırım ödeneği tutarı 604 Milyar TL.’dır. Gerçekleşmesi yıllara yayılmış olan bu 11 adet projenin, belirtilen tarihlerde bitirilmesine çalışılmaktadır.
Bilgilerinizi rica ederim.
		Prof. Dr. Hüsnü Yusuf Gökalp
		Tarım ve Köyişleri Bakanı
65.—Kırıkkale Milletvekili Kemal AIbayrak’ın, tarım ürünlerindeki taban fiyat uygulamasına ve et ithaline izin verilip verilmediğine ilişkin sorusu ve Tarım ve Köyişleri Bakanı Hüsnü Yusuf Gökalp’in cevabı (7/1288)
Türkiye Büyük Millet Meclisi Başkanlığına
Aşağıdaki sorularımın Tarım ve Köyişleri Bakanı Sayın Hüsnü Yusuf Gökalp tarafından yazılı olarak cevaplandırılmasını arz ederim.	20.1.2000
		Kemal Albayrak
		Kırıkkale
1. Dünyada tarımsal ürünlerinde taban fiyat belirleyen ülkeler var mı? Bunlar hangi ülkelerdir?
2. İllerde böyle bir uygulamayı kaldırıp kaldırmayacağınızın ve bu yönde bir çalışmanız var mı?
3. Ülkemizde 1998-2000 arası ithal et uygulaması var mı?
4. Ülkemizde tarımsal alanlarda hangi ürünlerin son 2 yıldır ithali yapılmaktadır?
	T. C.
	Tarım ve Köyişleri Bakanlığı
	Araştırma Planlama ve Koordinasyon	9.2.2000
	Kurulu Başkanlığı
	Sayı :KDD-SÖ-1-01/360
Konu :Yazılı soru önergesi
Türkiye Büyük Millet Meclisi Başkanlığına
İlgi :TBMM Başkanlığının bila tarihli yazısı.
İlgide kayıtlı yazı ekinde gönderilen, Kırıkkale Milletvekili Sayın Kemal Albayrak’a ait 7/1288-3786 Esas No.lu Yazılı Soru Önergesine ilişkin Bakanlığımız görüşleri ek’te sunulmuştur.
Bilgilerinize arz ederim.
		Prof. Dr. Hüsnü Yusuf Gökalp
		Tarım ve Köyişleri Bakanı
Yazılı Soru Önergesi
Önerge Sahibi :Kemal Albayrak Kırıkkale Milletvekili
Esas No. :7/1288-3786
Soru 1. Dünyada, tarımsal ürünlerinde taban fiyat belirleyen ülkeler var mı? Bunlar hangi ülkelerdir?
Cevap 1. Amerika Birleşik Devletlerinde tarımsal desteklemeler halen uygulanmakta olan 2002 yılına kadar geçerli Tarım Kanunu çerçevesinde yürütülmektedir. Bu çerçevede taban fiyat yerine geçecek bir fiyat açıklanmakta bu fiyat üzerinden ürününü rehin bırakan çiftçilere düşük faizli kredi imkânı tanınmaktadır.Ayrıca belirli kurallara göre üreticilere doğrudan gelir ödemesi de yapılmaktadır.
Avrupa Birliğinde ise, taban fiyat şeklinde değerlendirilebilecek müdahale fiyatı belirlenmekte gerektiğinde üye ülkeler bu fiyat üzerinden müdahale alımı yapmaktadır. Bunun dışında Avrupa Birliğinde yine telafi edici ödemeler yapılmakta olup, ayrıca ilave olarak üreticiye çeşitli destekler de verilmektedir.
Soru 2. İlerde böyle bir uygulamayı kaldırıp kaldırmayacağınız yönünde bir çalışmanız var mı?
Cevap 2. Bilindiği gibi Bakanlığımıza bağlı Toprak Mahsülleri Ofisi, Ana Statüsünde yer alan ve her yıl Bakanlar Kurulu Kararı ile verilen görevler çerçevesinde hububatta (buğday, arpa, çavdar, yulaf, mısır, çeltik) destekleme alımları yaparak üreticiye hizmet vermektedir.
Önümüzdeki yıllar için ise, IMF ile imzalanan niyet mektubu ve Dünya Bankası ile yapılan görüşmeler sonucu ortaya çıkan görüşler doğrultusunda konu ile ilgili yeni çalışmalara ve arayışlara devam edilmektedir.Bu çerçevede üreticiye verilecek hizmette aksama olmadan üreticinin gelirlerinin artırılmasına yönelik yeni destekleme modelleri üzerinde çalışmalar yapılmakta olup, önümüzdeki yıllarda tarım ve tarımsal destekleme politikalarının daha etkin ve verimli olacak şekilde ve üretici gelirlerinde istikrar yapacak uygulamalar da hayata geçirilecektir.
Soru 3. Ülkemizde 1998-2000 yılları arası ithal et uygulaması var mı?
Cevap 3. Ülkemiz, son 2 yıldır tarım ürünleri ithalatında Kontrol Belgesi düzenlenmekte ve ticaretinde bir yasaklama bulunmamakla birlikte, Bakanlığımız döneminde hiç bir şekilde et ithalatı yapılmamış ve İthalat Kontrol Belgesi düzenlenmemiştir.
Soru 4. Ülkemizde tarımsal alanlarda hangi ürünlerin son 2 yıldır ithali yapılmaktadır?
Cevap 4. 560 sayılı Gıdaların Üretimi, Tüketimi ve Denetlenmesi Hakkında kararnameye ve mevzuata veya uluslararası gıda standartlarına uymayan gıda maddelerinin serbest bölgeler hariç, yurt içine sokulması ve satışı yasaktır. Bunun kontrolü Tarım ve Köyişleri Bakanlığınca yapılmaktadır.
Son iki yıldır Bakanlar Kurulunca yayınlanan ithalat rejimi ek kararlarına göre sebze ve meyve ticaretinde ithalat liberedir.
Tarım ve Köyişleri Bakanlığınca hazırlanan Meyve, Sebze Tebliği Taslağına göre; ithal edilecek meyve ve sebzelerde 10 Ton’luk miktar esas alınması ve 560 sayılı Kanun Hükmünde Kararnameye bağlı olarak çıkarılan Türk Gıda Kodeksi Yönetmeliğinin Pestisid kalıntı limitleri çerçevesinde meyve ve sebzeler analiz edilerek daha kaliteli ürünün yurda girmesi amaçlanmıştır.
66. —Adıyaman Milletvekili Mahmut Göksu’nun, ilk defa devlet memurluğuna alınacaklarla ilgili açılan sınava ilişkin Başbakandan sorusu ve Devlet Bakanı Şükrü Sina Gürel’in cevabı (7/1295)
Türkiye Büyük Millet Meclisi Başkanlığına
Aşağıdaki sorularımın delaletlerinizle Sayın Başbakan tarafından yazılı olarak cevaplandırılması için gereğinin yapılmasını arz ederim.
		Mahmut Göksu
		Adıyaman
Kamu kurumlarının personel ihtiyacını karşılamak amacıyla 17 Ekim 1999 tarihinde yapılan Devlet Memurları Sınavı sonuçları açıklanmıştır. Ancak sınav sonuçlarının açıklanmasıyla kamuoyunda bir tedirginlik meydana gelmiştir. Şöyle ki; sınavı kazananlar arasından torpilli olanların hemen el altından işe başlatıldığı veya maddî yönden daha iyi şartlara haiz kurumlara atandığı duyumları alınmaktadır. Yetkili merciler tarafından da bu hususta herhangi bir açıklama yapılmamıştır.
Buna göre;
1. 17 Ekim 1999 tarihinde yapılmış olan Devlet Memurları Sınavını kaç kişi kazanmıştır?
2. Sınavı kazananlar arasından bugüne kadar işe başlatılan var mıdır, varsa kaç kişidir, kimlerdir, hangi kurumlara atanmışlardır, puanları kaçtır?
3. Henüz işe başlatılan yoksa, bu sınavı kazananlar ne zaman ve hangi yöntemlerle işe alınacaklardır?
	T. C.
	Devlet Bakanlığı	11.2.2000
	Sayı :B.02.0.007/0387
Türkiye Büyük Millet Meclisi Başkanlığına
İlgi :a) TBMM Başkanlığının 27.1.2000 tarih ve A.01.0.GNS.0.10.00.02-7/1295-3804/9224 sayılı yazısı.
b) Başbakanlığın 1.2.2000 tarih ve B.02.0.KKG.0.12/106-149-1/543 sayılı yazısı.
Adıyaman Milletvekili Sayın Mahmut Göksu tarafından Sayın Başbakanımıza tevcih edilen, Sayın Başbakanımızın da kendileri adına Bakanlığım koordinatörlüğünde cevaplandırılmasını istediği 7/1295-3804 esas no’lu yazılı soru önergesi cevabı ekte sunulmuştur.
Bilgilerinizi ve gereğini arz ederim.
		Prof. Dr. Şükrü Sina Gürel
		Devlet Bakanı
Adıyaman Milletvekili Sayın Mahmut Göksu’nun Başbakan Sayın BülentEcevit tarafından yazılı olarak cevaplandırılmasını istediği sorular ve  cevapları aşağıda sunulmuştur.
Soru 1. 17 Ekim 1999 tarihinde yapılmış olan Devlet Memurları Sınavını kaç kişi kazanmıştır?
Cevap 1. Marmara bölgesinde meydana gelen deprem nedeniyle 12 Aralık 1999 tarihinde girenlerde dahil olmak üzere İlk Defa Devlet Memuru Olarak Atanacaklar İçin Seçme Sınavına katılan adaylardan 1999 DMS’yi 392 535’i 70 ve daha yüksek puan alarak kazanmıştır. 
Soru 2. Sınavı kazananlar arasından bugüne kadar işe başlatılan var mıdır, varsa kaç kişidir, kimlerdir, hangi kurumlara atanmışlardır, puanları kaçtır?
Cevap 2. “İlk Defa Devlet ve Kamu Hizmeti ve Görevlerine Devlet Memuru Olarak Atanacaklar İçin Mecburî Yeterlilik ve Yarışma Genel Yönetmelik” esaslarına göre Devlet Personel Başkanlığının bilgisi dahilinde göreve başlatılan personel bulunmamaktadır.
Soru 3. Henüz işe başlatılan yoksa, bu sınavı kazananlar ne zaman ve hangi yöntemlerle işe alınacaklardır?
Cevap 3. DMS’yi kazanan adayların başvuruları Devlet Personel Başkanlığı tarafından şubat ayı içerisinde kabul edilecek olup yerleştirme işlemlerinin Nisan  ayı içerisinde tamamlanacağı düşünülmektedir.
Merkezi sınavda başarılı olanların yerleştirilmelerine ilişkin prosedür şu şekilde işleyecektir.
a) Kamu kurum ve kuruluşları merkezi sınav sonucuna göre atama yapacakları boş kadroların sayısını, unvanını, sınıf ve derecesini, atanacaklarda aranacak şartları Devlet Personel Başkanlığına bildireceklerdir. Bu bildirim yıl içinde sürekli olacaktır.
b) Kamu kurum ve kuruluşlarının bildirdiği atama yapılacak boş kadrolar ve atanacaklarda aranılacak şartlar Devlet Personel Başkanlığınca resmî gazete veya basın ve yayın araçlarıyla topluca duyurulacaktır. Bu duyuru kurumlardan başvuru geldikçe belirli aralıklarla topluca yapılacaktır. İlanda başvuru süresi, başvurunun nasıl ve nereye yapılacağı bilgileri yer alacaktır. Başvuru süresi, ilanın yayımı tarihinden itibaren en az 15 gün olarak tespit edilecektir.Ayrıca ilan il ve ilçelerde mülkî amirlerce ilan tahtalarında asılı tutulacaktır.
c) Merkezî sınavda başarılı olanlardan duyurulan boş kadrolara atanma şartlarını taşıyanlar atanmak istedikleri kurum ve kadro unvanını belirterek Devlet Personel Başkanlığına başvuracaklardır. Başvurular aynı veya farklı kurumlara ait en fazla beş kadroyu (yer de belirterek) tercih etmek suretiyle yapılacaktır. Adaylar başvuru formlarına DMSsınav sonuç belgesinin fotokopisini de ekleyeceklerdir.Başvuruların yapılacağı formlar boş kadrolarla birlikte ilan edilecektir.Bu formda ilgililerin kimlik bilgileri, DMS bilgileri; (hangi öğrenim düzeyinde DMS’ye girdiği, aldığı puan ve başvurduğu unvana ilişkin olarak aranan şartları taşıdığına dair beyanı) yer almaktadır.
d) Devlet Personel Başkanlığı, başvuran adayları kurum ve kadro tercihleri ile kurumların aradıkları nitelikleri de dikkate alarak merkezî sınavdan aldıkları puana göre başarı sırasına koymak suretiyle atanma hakkını elde edenleri tespit edecektir.
e) Ve atanma hakkını elde etmiş olan adaylar atanmalarının yapılacağı ilgili kurumlara bildirecek, ayrıca adaylara da sonuçtan bilgi verilecektir.
f) Kamu kurum ve kuruluşları Devlet Personel Başkanlığınca kendilerine bildirilenlerin atamalarını yapacaklardır.Ancak ilan edilmiş boş kadrolara ilişkin şartları ve nitelikleri taşımadığı sınav komisyonlarınca belirlenenlerin atamaları yapılmayacaktır. Bunlar Devlet Personel Başkanlığına bildirilecek ve yerlerine aranılan niteliklere sahip diğer adaylar yine başarı sırasına göre Devlet Personel Başkanlığınca ilgili kuruma bildirilecektir. 
67. – Konya Milletvekili Lütfi Yalman’ın, Fikir ve Sanat Eserleri Kanununun 42 nci maddesinde değişiklik yapılıp yapılmayacağına ilişkin sorusu ve Kültür Bakanı M. İstemihan Talay’ın cevabı (7/1297)
Türkiye Büyük Millet Meclisi Başkanlığına
Aşağıdaki sorularımın Kültür Bakanı Sayın İstemihan Talay tarafından yazılı olarak cevaplandırılmasını saygılarımla arz ederim.
		Lütfi Yalman
		Konya
1. 5846 sayılı Fikir ve Sanat Eserleri Kanununun mevcut 42 nci maddesinde bulunan bir alanda birden fazla meslek birliğinin oluşturulmasına müsade eden maddenin, yeni tasarı da değiştirilmesi düşünülmekte midir?Diğer dünya ülkelerinde, yürürlükteki kanunda öngörüldüğü gibi aynı alanda birden fazla meslek birliğine imkân tanıyan kanunları bulunan başka ülke örnekleri var mıdır?
2. Birden fazla aynı alanda meslek birliği kurmaya imkân tanıyan yürürlükteki kanunun gerekçesi nedir?Meslek birliklerinin dernek gibi çalışmayıp hak takibi yapmakla görevli kuruluşlar olması özellikleri dikkate alınarak yeni tasarıda birlik kurma imkânının teke indirilmesi düşünülmekte midir?Birden fazla birlik kurma imkânı tanınması halinde bu birliklerin akarları Kültür Bakanlığı bütçesinden mi, yoksa birliklerin kendi özkaynaklarından mı karşılanması tasarlanmaktadır?

	T.C.
	Kültür Bakanlığı	9.2.2000
	Araştırma, Planlama ve Koordinasyon
	Kurulu Başkanlığı
	Sayı :B.16.0.APK.0.12.00.01.940-60
Konu :Yazılı soru önergesi
Türkiye Büyük Millet Meclisi Başkanlığına
İlgi : TBMM Başkanlığı Kan. Kar. Müdürlüğünün 27 Ocak 2000 gün ve A.01.0.GNS. 0.10.00.02.9257 sayılı yazısı.
Konya Milletvekili Sayın Lütfi Yalman’ın “Fikir ve Sanat Eserleri Kanununun 42 nci maddesinde değişiklik yapılıp yapılmayacağına ilişkin” 7/1297-3809 esas no’lu yazılı soru önergesinin cevabı ekte gönderilmektedir.
Bilgilerinize arz ederim.
		M. İstemihan Talay
		Kültür Bakanı
Cevap 1. Fikir ve sanat eserleri bir toplumun kültürünü, tarihini, sosyo-ekonomik yapısını belgeleyen, muhafaza eden ve geçmişle gelecek arasında bir köprü oluşturan özel belleklerdir. Yaratıcı bir düşüncenin ürünü olan ve sahibinin hususiyetini taşıyan eserleri yaratanlar kültürü zenginleştirirken diğer yandan da toplumsal ve ekonomik gelişmeyi sağlar.
Günümüzde, sahip oldukları teknolojik ve ekonomik imkânlarla dünyada gelişmiş ülkeler arasında yer alan toplumların yapıları incelendiğinde, bu yapıların fikir ürünlerini yaratanların haklarının korunması esasına dayandığı görülmektedir.
Haklarının güven altında olduğundan emin olan bireyler yaratıcı düşüncelerini geliştirmekte ve meydana getirdikleri fikir ürünleri ile üyesi oldukları toplumların ilerlemesine katkıda bulunmaktadırlar.
Ancak, gelişen teknolojiler fikir ve sanat eserlerinin geniş kitlelere hızla iletilmesine, çeşitli geniş kullanımlara konu olmasına ve kolay kopyalanabilir hale gelmesine imkân vermektedir. Bu durum, bireyler ve toplumlar için büyük faydalar sağlamakla birlikte bu eserleri yaratanların haklarının takibini de zorlaştırmıştır.
Bu nedenle, bu eserleri icra edenlerin, tespitini yapanların veya yayınlayanların ulusal mevzuatlarla düzenlenmiş malî ve manevî hakların takibinin örgütlü bir şekilde yapılması gereği ortaya çıkmıştır.
Ülkemizde bu hak takibi 5846 sayılı Fikir ve Sanat Eserleri Kanununun 42 nci maddesi uyarınca meslek birlikleri tarafından gerçekleştirilmektedir. Meslek birlikleri, kâr amacı gütmeyen ve 5846 sayılı Kanun çerçevesinde eser sahipleri ile komşu hak sahiplerine tanınan hakların tespitini, alınacak ücretlerin tahsilini ve hak sahiplerine dağıtımını sağlamak amaçlı faaliyetlerde bulunan birliklerdir. Aynı alanda birden fazla meslek birliği kurulabilmesine imkân tanıyan hüküm ise 1995 yılında yürürlüğe giren ve 5846 sayılı Kanunun bazı maddelerini değiştiren 4110 sayılı Kanunla getirilmiştir.
Diğer ülke uygulamaları ve bunlara ilişkin mevzuatlar incelendiğinde, her ülkenin farklı hak takip sistemleri oluşturdukları görülmektedir. Bazı ülkeler, aynı alanda tek meslek birliğinin kurulmasını öngörürken bazı ülkelerin mevzuatında ise bu konuyla ilgili herhangi bir kısıtlama bulunmamaktadır.
Aslında, ülkemiz mevzuatı ile diğer gelişmiş ülkelerdeki fikrî haklara ilişkin mevzuat arasında meslek birliklerinin örgütlenme modelleri hususunda bir farklılık bulunmaktadır.
5846 sayılı Kanunun 42 nci maddesi gereğince çıkarılan “Fikir ve Sanat Eseri Sahipleri ile Komşu Hak Sahipleri Meslek Birlikleri ve Federasyonları Hakkında Tüzük” eser sahipleri ve komşu hak sahiplerini temel alan bir örgütlenme esasını getirmektedir.
Sahiplik esasını temel alan mevzuatımız, eseri üreten eser sahiplerinin malî haklarını bir bütün olarak kabul etmektedir. Bu bağlamda, eser ve komşu hak sahiplerinin tüm malî hakları üye oldukları meslek birlikleri aracılığıyla yetki belgesinde belirtilen koşullara uygun olarak takip edilir.
Buna karşılık bazı Avrupa ülkelerindeki örgütlenme biçimi malî hakların kategorize edilmesine dayanmaktadır. Hakların idaresi mekanik ve temsili haklar şeklinde yapılan bir ayrımla sağlanmaktadır. Bu sebeple de eser sahiplerinin malî hakların iki ayrı birlik tarafından takip edilebilmektedir. Giderek globalleşen dünyada, ülkeler uluslararası sistemler oluşturmakta ve bu sistemleri işletecek normlar belirlemektedirler. Bu durum ülke mevzuatlarının ve uygulamalarının birbirine yakınlaşmasını ve bir uyum taşımasını sağlamaktadır. Ülkemizin de bu sistemlerin dışında kalması düşünülemez. Ancak, bu sistemlerin içinde yer alırken ulusal gereklerin öncelikle gözetilmesi gerekir. Bu nedenle, dış dünya ile entegrasyonu sağlayacak yasal önlemler gerçekleştirirken, ulusal ihtiyaçlarımız her zaman  hareket noktası olmalıdır. 1995 yılında gerçekleştirilen yasal düzenlemeler sırasında aynı alanda birden fazla meslek birliği kurulması imkânı tanınmasının sebebi de bu gerçek olduğu düşünülmektedir.
Bu bağlamda, yukarıda bahsi geçen ulusal ve uluslararası gereklerden hareketle Bakanlığımızca hazırlanan “5846 sayılı Fikir ve Sanat Eserleri Kanununun Bazı Maddelerinin Değiştirilmesine İlişkin Kanun Tasarısı”nda aynı alanda tek meslek birliğinin kurulmasına imkân veren bir düzenleme öngörülmemektedir.
Cevap 2. Türkiye’de, meslek birlikleri ile ilgili ilk düzenleme, 1 Ocak 1952 tarihinde yürürlüğe giren Fikir ve Sanat Eserleri Kanununun 42 nci maddesi ile yapılmıştır. Sözkonusu madde, eser sahiplerinin maddî ve manevî yararlarını korumak amacıyla kanunun yayımı tarihinden itibaren altı ay içinde meslek birliği kuracaklarını, bu süre zarfında bir birlik oluşturulamadığı taktirde bu yapının Hükümet tarafından oluşturulmasını hükme bağlamıştır. Ancak, öngörülen süre içinde eser sahipleri veya hükümetler tarafından böyle bir meslek birliğinin kurulması gerçekleştirilmemiştir.
1983 yılında, 5846 sayılı Kanunun bazı maddelerini değiştiren 2936 sayılı Kanunla 42 nci madde yeniden düzenlenmiştir. Bu bağlamda, üyelerinin ortak çıkarlarını korumak ve mevzuatın öngördüğü usul ve esaslar çerçevesinde malî haklarının izlenmesine, alınacak ücretlerin tahsilini ve dağıtımını sağlamak amacıyla, Kanunun belirlediği dört eser grubu dikkate alınarak;
– İlim-Edebiyat Eserleri Sahipleri Meslek Birliği (İLESAM)
– Musiki Eserleri Sahipleri Meslek Birliği (MESAM)
– Güzel Sanat Eserleri Meslek Birliği (GESAM)
– Sinema Eseri Sahipleri Meslek Birliği (SESAM)
Adları ile dört meslek birliğinin kurulması hükme bağlanmıştır. Ayrıca, aynı alanda birden fazla meslek birliği kurulamayacağı ve bu meslek birlikleri tarafından bir federasyon kurulması da öngörülmüştür.
Sözkonusu Meslek Birlikleri, 2936 sayılı Kanunla değişik 42 nci madde uyarınca Bakanlar Kurulunun 86/10534 sayılı kararı ile 28.4.1986 tarihli Resmî Gazetede yayımlanarak yürürlüğe giren “Fikir ve Sanat Eserleri Sahipleri Meslek Birlikleri ve Federasyonu Hakkında Tüzük” ve Bakanlar Kurulunun 86/10835 sayılı kararı ile 11.8.1996 tarihli Resmî Gazetede yayımlanan “Meslek Birlikleri Tip Statüsü”ne uygun bir şekilde kurulmuşlardır.
Yukarıda da açıklandığı gibi, meslek birliklerinin amacı 42 nci madde ile eser sahiplerinin haklarının takibini sağlamak, alınacak ücretlerin tahsilini yapmak, bunları hak sahiplerine dağıtmak şeklinde tespit edilmiştir.
Ancak, zaman içinde 1986 yılında kurulan meslek birliklerinin bu faaliyetleri yerine getirmek konusunda fazla başarılı olamadıkları ve hak takibinde Türkiye’de istenen ölçüde bir örgütlenme sağlanamadığı gözlenmiştir. Eser sahipleri, malî haklarının takibinin sağlanması amacıyla mevcut meslek birliklerine üye olmak konusunda fazla istekli davranmamışlardır. Bunun yerine, ya haklarını kendileri takip etmeyi tercih etmişler ya da 42 nci maddedeki kısıtlama nedeniyle başka bir meslek birliği kuramadıklarından, dernek veya vakıf biçiminde örgütlenerek hak takibi yapmaya çalışmışlardır. Bu durum, alanda birçok karışıklığa neden olmuştur.
1995 yılında Gümrük Birliği-Avrupa Birliği çerçevesinde yürütülen mevzuata uyum çalışmaları sonunda, 4110 sayılı Kanunla 5846 sayılı Kanunun bazı maddeleri değiştirilmiştir. Sözkonusu Kanunda, 4110 sayılı Kanunla yapılan değişiklikler büyük ölçüde Avrupa Konsey Direktifleri çerçevesinde gerçekleştirilmiştir. Bu bağlamda, Kanunda yapılan en önemli değişikliklerden birisi de, 80 inci maddede yapılan düzenlemeyle, eser sahibinin maddî ve manevî haklarına halel getirmemek kaydıyla, fikir ve sanat eserlerini özgün bir biçimde icra eden yorumlayan icracı sanatçılarla, bir icrayı ya da sesleri ilk defa tespit eden ses taşıyıcısı yapımcıları ile radyo-televizyon kuruluşlarının eser sahibinin haklarına komşu haklarının tespit edilmesidir.
Böyle bir düzenleme doğal olarak, eser sahiplerinin yanısıra komşu hak sahiplerinin de haklarının takibinde örgütlenme hakkına sahip olmaları gereğini ortaya çıkarmıştır. Bu bağlamda, 5846 sayılı Kanunun 42 nci maddesi, 4110 sayılı Kanunla yeniden değiştirilmiş ve “eser sahipleri ile komşu hak sahiplerinin” üyelerinin ortak çıkarlarını korumak ve mevzuatın öngördüğü esas ve usuller içinde Kanun ile tanınmış haklarının takibini, alınacak ücretlerin tahsilini ve hak sahiplerine dağıtımını sağlamak üzere, Bakanlığımızca hazırlanan ve Bakanlar Kurulunca onaylanan Tüzük ve Tip Statülere uygun meslek birlikleri kurabilecekleri hükme bağlanmıştır.
Ayrıca, 1986 yılında kurulan meslek birliklerinin istenen düzeyde hak takibi yapamamaları, son derece dinamik olan bir alanda teknolojik gelişmelere yeterince uyum sağlayamamaları sebebiyle ve yukarıda yapılan açıklamalar doğrultusunda, aynı maddede aynı alanda birden fazla farklı meslek birliği kurulabileceği ve bu birliklerin ihtiyaçlar doğrultusunda şubeler açarak çalışabilecekleri öngörülmüştür.
Ayrıca, 4110 sayılı Kanunla düzenlenen 5 inci geçici madde, sözkonusu Kanunun yürürlüğe girmesinden önce kurulmuş olan meslek birliklerinin tip statülerinin yayımından itibaren bir yıl içinde Bakanlığımız gözetiminde Kanunun ilgili hükümleri ve tip statü ilkeleri doğrultusunda yeni meslek birliklerine dönüştürülmelerini ve bu süre içinde yapacakları genel kurul toplantısı ile yeni organlarını oluşturmalarını hükme bağlamaktadır. Bu hükme uymayan meslek birliklerinin birinci yılın sonunda kendiliğinden dağılmış sayılacakları da aynı madde ile öngörülmüştür.
5846 sayılı Fikir ve Sanat Eserleri Kanununun Bazı Maddelerinin Değiştirilmesine İlişkin Kanunun 12.6.1995 tarihli ve 22311 sayılı Resmî Gazetede yayımlanarak yürürlüğe girmesinden sonra, 42 nci ve geçici 5 inci maddelerin gereğinin yerine getirilmesi için iki yıl geçmesi gerekmiştir. 1997 yılının sonuna doğru Bakanlığımızca hazırlanan Tüzük incelenmek üzere Danıştaya sevk edilmiştir.
42 nci maddenin 2 nci fıkrasında geçen “bir üst kuruluş” ibaresinin 3 üncü fıkrasında geçen “federasyon” ifadesi ile paralellik arz edip etmediği konusunda belirsizlik olduğu görüşü nedeniyle hak takibi ile ilgili örgütlenmenin Meslek Birliği-Üst Kuruluş-Federasyon şeklindeki üçlü bir yapılanma ile mi yoksa Meslek Birlikleri-Federasyon şeklindeki ilgili bir yapılanma ile mi gerçekleşeceği üzerindeki tartışmalar alan tespiti ile meslek birliklerinin yapılanmasının nasıl olması gerektiğine ilişkin değerlendirmeler sebebiyle Tüzük, 19 ay Danıştay incelenmesinde kalmıştır.
Hak takibi ile ilgili örgütlenmenin ikili yapılanma ile gerçekleştirilmesi, alan tespitinde eser veya komşu hak sahipliğinin esas alınması ve Bakanlığımızın meslek birliklerinin sivil ve demokratik bir yaklaşımla yapılanması gerektiği hususlarında görüş birliğine varıldıktan sonra, “Fikir ve Sanat Eseri Sahipleri ile Komşu Hak Sahipleri Meslek Birlikleri ve Federasyonları Hakkında Tüzük” 10.3.1999 tarihli ve 99/12574 sayılı Bakanlar Kurulu Kararı ile 1.4.1999 tarih ve 23653 sayılı Resmî Gazetede yayımlanarak yürürlüğe girmiştir.
Buna bağlı olarak, “Fikir ve Sanat Eseri Sahipleri ile Komşu Hak Sahipleri Meslek Birlikleri Tip Statüsü” 19.4.1999 tarihli ve 99/12792 sayılı Bakanlar Kurulu Kararı ile 20.5.1999 tarihli ve 23700 sayılı Resmî Gazetede yayımlanarak yürürlüğe girmiştir.
Fikir ve sanat eseri sahipleri ile komşu hak sahipleri meslek birliklerinin ve federasyonlarının kurulmalarını, görevlerini, denetlenmelerini, üye olma, üyelikten çıkma ve çıkarılma koşullarını, eser sahipleri ile komşu hak sahiplerinin tazminat ve telif ücretlerinin dağıtım usullerini, birlik ve federasyonlar ile çalışmalarına ilişkin diğer hususları Tüzük ile düzenlenmiştir.
Sözkonusu Tüzük meslek birliklerinin;
1. İlim ve Edebiyat Eserleri Sahipleri,
2. Musiki Eserleri Sahipleri,
3. Güzel Sanat Eserleri Sahipleri,
4. Sinema Eserleri Sahipleri,
5. İşlenme Eser Sahipleri,
6. İcracı Sanatçılar,
7. Ses Taşıyıcı Yapımcıları,
8. Radyo-Televizyon Kuruluşları
Başlığı ile tanımlanan alanlarda kurulabileceğini de hükme bağlamıştır.
Yukarıda bahsi geçen alanlarda belirtilen birlikler, üyelerine ait fikir ve sanat eserleri nüshalarının kullanılmasını izlemek ve izinsiz kullananlar için gerekli girişimlerde bulunmakla yükümlüdürler. Bu bağlamda birlikler, hak takibinde, kamu kurum ve kuruluşları, gerçek kişiler ve özel hukuk tüzelkişileriyle ilişkilerinde üyelerinin devrettikleri haklar çerçevesinde yetkilidirler. Eser sahipleri ve komşu hak sahipleri, birliğe devretmedikleri haklarını bireysel olarak da takip edebilirler.
“Fikir ve Sanat Eseri Sahipleri ile Komşu Hak Sahipleri Meslek Birlikleri ve Federasyonları Hakkında Tüzük” ile “Fikir ve Sanat Eseri Sahipleri ile Komşu Hak Sahipleri Meslek Birlikleri Tip Statüsü”nün Resmî Gazetede yayımlanarak yürürlüğe girmesinden sonra daha önce kurulmuş Meslek Birliklerine üye olmayan veya faaliyetlerini yetersiz bularak bu birliklerden ayrılan eser sahipleri ile meslek birliği kurma hakkına ilk defa sahip olan komşu hak sahipleri bir araya gelerek meslek birliği kurmak üzere Bakanlığımıza başvurmuşlardır. Bu bağlamda Tip Statünün yürürlüğe girdiği tarih olan 20.5.1999’dan sonra, Musiki Eseri Sahipleri Grubu Meslek Birliği (MSG), Anadolu İlim-Edebiyat Eseri Sahipleri Meslek Birliği (ANASAM), İcracı Sanatçılar Meslek Birliği (İSAMEB), Sinema Eseri Sahipleri Meslek Birliği (BSB) gibi birlikler kurulmuştur.
Ayrıca, 5846 sayılı Kanunun geçici 5 inci maddesi gereğince, Türkiye Musiki Eseri Sahipleri Meslek Birliği (MESAM), Türkiye İlim-Edebiyat Eseri Sahipleri MeslekBirliği (İLESAM)ile Türkiye Sinema Eseri Sahipleri Meslek Birliği (SESAM)yeni birliklere dönüşmek üzere Bakanlığımıza başvurmuştur.
1983 yılından önce kurulmuş meslek birliklerinin gerekli prosedür başlatmış olmaları, onlarında bu mekanizma içerisinde faaliyetlerini sürdürmek amacı taşıdıklarının en önemli göstergesidir. Diğer taraftan, yeni kurulan meslek birlikleri ile kurulmak üzere yapılan başvuruların makul sayıda olması son yıllarda Türkiye’de eser ve komşu hak sahiplerinin hak takibi konusunda bilinçlendiklerini ve bu örgütlenmelerin belirli bir ihtiyaçtan kaynaklandığını göstermektedir. Bu sebeple, aynı alanda tek meslek birliğinin kurulmasına imkân veren bir düzenleme, eser ve komşu hak sahiplerinin haklarının takibinde yaratılan çağdaş, demokratik ve katılımcı ortamın ortadan kalkmasına ve kazanılmış haklar bakımından alanda karışıklığa neden olacağından Bakanlığımızca hazırlanan “5846 sayılı Fikir ve Sanat Eserleri Kanununun Bazı Maddelerinin Değiştirilmesine İlişkin Kanun Tasarısı”nda böyle bir düzenleme öngörülmemektedir.
Bilindiği gibi, meslek birlikleri kâr amacı gütmeyen ve eser sahipleri ile komşu hak sahiplerinin 5846 sayılı Kanunla tanınan haklarını takip etmek amacıyla kurulan birliklerdir. Üyeleri sermaye koymak, kâr ve zarara, hukukî mesuliyete iştirak etmekle yükümlü tutulamazlar. Diğer taraftan, Tüzük sözkonusu birliklerin varlıklarını devam ettirebilmeleri için sağlayacakları gelirleri aşağıdaki şekilde belirlemiştir :
a) Üyelerden alınacak giriş ödentileri ve yıllık ödentiler,
b) Birlik ve tahsil olunacak tazminat ve telif ücretlerinden kesilecek birlik payları,
c) Yayın gelirleri,
d) Hak sahiplerine dağıtılmak üzere, Kanunun 44 üncü maddesi uyarınca stopajdan elde edilen gelir,
e) Bağışlardan ve ölüme bağlı tasarruflardan elde edilen gelirler,
f) Faiz, hazine bonosu ve devlet tahvili gelirleri,
g) Diğer gelirler.
Daha önce de belirtildiği gibi, meslek birlikleri üyelerin eserlerine ilişkin malî haklarının takibi, telif ücretlerinin tahsili ve bu ücretlerin dağıtımı ile yükümlüdürler. Bunun için üyeler, 5846 sayılı Kanunun 20 nci maddesi uyarınca Bakanlığımızca çıkarılan yönetmelikle belirlenen genel esaslara uygun bir yetki belgesini üye oldukları birliğe verirler. Bu yetki belgesinde malî hakların adlî makamlar ve icra müdürlüklerinde takibi ve hukukî gereklerin yerine getirilmesine ilişkin açık yetki verilir.
Bu yetki belgesine istinaden tahsil edilen telif ücretleri, birlik payı düşüldükten sonra yılda dört kez, tazminat bedelleri ise yapılan giderlerle birlik payı düşüldükten sonra tahsilini izleyen on beş gün içinde hak sahiplerine ödenir.
5846 sayılı Kanunun 44 üncü maddesi uyarınca stopajdan elde edilecek gelir, Bakanlığımızca hazırlanan dağıtım planları gereğince yıl sonunda birliklere pay edilir. Bakanlığımız stopaj gelirlerini, taşıyıcı ortamın içerdiği eser türlerini gözönüne alarak ilgili birliklere dağıtır.
Aynı eser türünde faaliyet gösteren birliklerin yıllık bilançolarında yer alan birlikçe tahsil olunan tazminatlar ve eserlerin özel kopyalama sayısı stopaj dağıtımında kriter olarak kabul edilir.
Yukarıdaki açıklamalar doğrultusunda, meslek birliklerinin varlıklarını sürdürmek için gerekli kaynaklara yeterince sahip oldukları düşünülmektedir.
68. – Kırıkkale Milletvekili Kemal Albayrak’ın;
– Orman İşletme Müdürlüğü Kırıkkale Şubesinin kapatılıp kapatılmayacağına ve ağaçlandırma çalışmalarına,
– Kırıkkale İline bağlı bazı köy ve beldelerde ağaçlandırma çalışması yapılıp yapılmadığına, 
İlişkin soruları ve Orman Bakanı Nami Çağan’ın cevabı (7/1298, 1300)
Türkiye Büyük Millet Meclisi Başkanlığına
Aşağıdaki sorularımın Orman Bakanı Sayın Nami Çağan tarafından yazılı olarak cevaplandırılmasını arz ederim.		28.1.2000
		Kemal Albayrak
		Kırıkkale
1. Kırıkkale’de şubesi bulunan Orman İşletme Müdürlüğü kapatılıyor mu?
2. Kapatılma gerekçesi nedir?
3. Orman bakanlığının Kırıkkale’de 1999-2000 yılları arasında ağaçlandırma çalışmaları ve faaliyetleri nedir?
Türkiye Büyük Millet Meclisi Başkanlığına
Aşağıdaki sorularımın Orman Bakanı Sayın Nami Çağan tarafından yazılı olarak cevaplandırılmasını arz ederim.		28.1.2000
		Kemal Albayrak
		Kırıkkale
1. Kırıkkale Delice İlçesi Kuzeyyurt Köyü ve güzergâhlarına ağaçlandırma çalışmaları ne zaman yapılacaktır?
2. Kırıkkale Güzelyurt, Ahılı, Çullu, Aşağımahmutlar beldelerine ağaçlandırma çalışmaları planlanıyor mu?Ne zaman olacaktır?

	T.C.
	Orman Bakanlığı	9.2.2000
	Araştırma, Planlama ve Koordinasyon
	Kurulu Başkanlığı
	Koordinasyon ve Mevzuat Dairesi Başkanlığı
	Sayı :KM.1.SOR/112-372
Konu :Sayın Kemal Albayrak’ın yazılı soru önergeleri
Türkiye Büyük Millet Meclisi Başkanlığına
(Kanunlar ve Kararlar Dairesi Başkanlığı
İlgi : TBMM’nin 27.1.2000 tarih ve A.01.0.GNS.0.10.00.02-3938 sayılı yazısı.
İlgi yazı ekinde alınan Kırıkkale Milletvekili Sayın Kemal Albayrak’ın “Kırıkkale Orman İşletme Müdürlüğünün kapatılıp kapatılmayacağına ve ağaçlandırma çalışmalarına ilişkin” 7/1298 ve “Kırıkkale İline bağlı bazı köy ve beldelerde ağaçlandırma çalışması yapılıp yapılmayacağına ilişkin” 7/1300 esas sayılı yazılı soru önergeleri Bakanlığımızca incelenmiş olup, cevabî yazılarımız ilişikte gönderilmektedir.
Arz ederim.
		Prof. Dr. Nami Çağan
		Orman Bakanı
Kırıkkale Milletvekili Sayın Kemal Albayrak’ın Kırıkkale Orman İşletme Müdürlüğünün
Kapatılıp Kapatılmayacağına ve Ağaçlandırma Çalışmalarına İlişkin
7/1298 Esas No’lu Yazılı Soru Önergesi Hakkında Orman Bakanlığının Cevabı
1. Bakanlığımızca, Orman Genel Müdürlüğüne bağlı bazı İşletme Müdürlüklerinin kapatılması ile ilgili olarak bir çalışma başlatılmış olup, kapatılması öngörülen İşletmeler arasında Kırıkkale Orman İşletme Müdürlüğü de bulunmaktadır. Kırıkkale İlindeki Orman Genel Müdürlüğü faaliyet sahasına giren işler, Kırıkkale ve Sulakyurt İşletme Şefliklerince yürütülecektir. Bu şeflikler 1990 yılında ayrılmış oldukları Ankara Orman İşletme Müdürlüğüne bağlanacaklardır.
2. Bakanlığımızın 7.8.1991 tarih ve 442 sayılı “Orman Bakanlığının Kuruluş ve Görevleri Hakkında Kanun Hükmünde Kararname” ile müstakil Bakanlık olarak yeniden kuruluşundan önce Orman Genel Müdürlüğü Tarım Orman ve Köy İşleri Bakanlığına bağlı olarak çalışmakta ve ormanların korunması, geliştirilmesi, millî park tesisi, av-yaban hayatı, ağaçlandırma, erozyon kontrolü, mera ıslahı, fidan üretimi ve orman köylerinin kalkındırmasına katkı görevlerini yürütmekteydi.
Orman Bakanlığının kurulması ile; ağaçlandırma, erozyon kontrolü, mera ıslahı, fidan ve tohum üretimi millî park tesisi, av ve yaban hayatını koruma ve geliştirme, orman içi dinlenme yerleri hizmetleri, orman köy ilişkileri hizmetleri, Bakanlığımıza bağlı Ana Hizmet Birimleri olan Ağaçlandırma ve Erozyon Kontrolü Genel Müdürlüğü, Millî Parklar ve Av-Yaban Hayatı Genel Müdürlüğü ve Orman ve Köy İlişkileri Genel Müdürlüğünce yürütülmeye başlanmıştır.
Bunun sonucu olarak, Orman Genel Müdürlüğüne bağlı Orman İşletme Müdürlüklerinin görevleri; ormanların işletilmesi, imarı, ıslahı ve koruma faaliyetleri ile sınırlı kalmıştır. Bu hizmetler ormanların işletilmesinden elde edilen döner sermaye gelirlerinden karşılanmaktadır. İşletme Müdürlükleri “Orman Genel Müdürlüğü Taşra Birimleri Kurulması, Değiştirilmesi ve Kapatılması Yönetmeliği”ne göre kurulmakta, değiştirilmekte ve kapatılmaktadır. Bu Yönetmelik; verimli koru ormanı, bozuk koru ormanı, verimli baltalık, bozuk baltalık ve buradan üretilecek ürünlere ve benzeri kriterlere dayalı bir değerlendirme sistemini içermektedir.
Kırıkkale Orman İşletme Müdürlüğü optimal bir orman işletmesi olmaktan uzak bir noktada olup, gelirleri giderlerini karşılayamamakta ve zararı her geçen yıl artmaktadır.
3. Kırıkkale İlinde 1999 yılında 120 hektar ağaçlandırma, 100 hektar erozyon kontrolu çalışması yapılmıştır.
2000 yılında Kırıkkale İlinde; 100 hektar ağaçlandırma tesis, 130 hektar ağaçlandırma bakım, 200 hektar erozyon kontrolu tesis ve 550 hektar erozyon kontrolu bakım çalışması yapılması planlanmış olup, bu çalışmalar için 100 100 000 000 TL. ödenek tahsis edilmiştir.

Kırıkkale Milletvekili Sayın Kemal Albayrak’ın Kırıkkale İline Bağlı Bazı Köy ve Beldelerde Ağaçlandırma Çalışması Yapılıp Yapılmayacağına İlişkin
7/1300 Esas No’lu Yazılı Soru Önergesi Hakkında Orman Bakanlığının Cevabı
1. Kırıkkale İli Kuzeyyurt Köyü ve civarında bugüne kadar herhangi bir ağaçlandırma çalışması yapılmamış olup, ağaçlandırma ve erozyon kontrolu çalışması yapılması konusunda herhangi bir proje mevcut değildir.
2. Kırıkkale İli Merkez İlçesi Güzelyurt Köyünde herhangi bir ağaçlandırma çalışması bulunmamaktadır. Ahılı, Çullu ve Aşağımahmutlar köylerinde Kırıkkale Yeşil Kuşak Projesi kapsamında 1999 yılı sonuna kadar 585 hektar sahada ağaçlandırma ve erozyon kontrolu çalışması yapılmıştır. Sosyal problemler nedeniyle, projelendirilmiş bazı sahalarda çalışma yapılamamaktadır. Sosyal problemler çözüldüğü takdirde, önümüzdeki yıllarda bu sahalarda çalışmalara devam edilecektir.
69. – Bursa Milletvekili Ertuğrul Yalçınbayır’ın, 8 inci Beş Yıllık  Kalkınma Planı Özel İhtisas Komisyonları raporlarına ilişkin sorusu ve Devlet Bakanı ve Başbakan Yardımcısı Devlet Bahçeli’nin cevabı (7/1334)
Türkiye Büyük Millet Meclisi Başkanlığına
Devlet Bakanı ve Başbakan Yardımcısı Sayın Devlet Bahçeli tarafından yazılı olarak cevaplandırılması istemiyle aşağıdaki sorularımı arz ederim.	28.1.2000
		Ertuğrul Yalçınbayır
		Bursa
Sorular :
VIII. Beş Yıllık Kalkınma Planı Özel İhtisas Komisyonları (komisyonlar)konulu ve 1999/7 sayılı Başbakanlık Genelgesi ile ilgili olarak :
1. Oluşturulan 98 komisyon çalışmalarını en geç 31 Ocak 2000 tarihine kadar tamamlamaları ve raporlarını Devlet Planlama Teşkilât Müsteşarlığına iletilecektir hükmü yerine getirilmiş midir?
2. Verilen raporları açıklar mısınız?
3. Verilen raporları bir kitap halinde yayımlamayı düşünüyor musunuz?
	T.C.
	Devlet Bakanı ve 	14.2.2000
	Başbakan Yardımcılığı
	Sayı : B.02.0.001/00342
Türkiye Büyük Millet Meclisi Başkanlığına
İlgi :3.2.2000 gün ve A.01.0.GNS.0.10.00.02.7/1334-3974/9554 sayılı yazınız.
Bursa Milletvekili Ertuğrul Yalçınbayır’ın, tarafımdan cevaplandırılması istenilen 7/1334-3974 Esas No’lu yazılı soru önergesine verilen cevap ekte gönderilmektedir.
Bilgilerinize arz ederim.
		Dr. Devlet Bahçeli
		Devlet Bakanı ve 
		Başbakan Yardımcısı

Bursa Milletvekili Sayın Ertuğrul Yalçınbayır’ın 28.1.2000 Tarihinde TBMMBaşkanlığına
Yazılı Olarak Cevaplandırmak Üzere Arz Ettiği Soruların Cevapları Aşağıdadır
1. 13.8.1999 tarih ve 1999/7 sayılı Başbakanlık Genelgesiyle başlatılan VIII. Beş Yıllık Kalkınma Planı hazırlık çalışmaları hızla sürdürülmektedir. Bu çerçevede yürütülen 98 adet Özel İhtisas Komisyonu öneri ve değerlendirmelerini Plan çalışmalarına esas teşkil edecek biçimde oluşturmuş bulunmaktadır.
2. Özel İhtisas Komisyonlarının hepsi öneri ve değerlendirmelerini Devlet Planlama Teşkilâtı Müsteşarlığına sunmuştur.
3. Özel İhtisas Komisyonlarının hazırladıkları raporlar, uygun görülmesi halinde Devlet Planlama Teşkilâtının, diğer Kamu Kuruluşları ve Üniversitelerin imkânları kullanılarak en kısa sürede yayımlanacaktır.























ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












