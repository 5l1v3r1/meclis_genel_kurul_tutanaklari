



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

120’nci Birleşim
28 Temmuz 2016 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Adana Milletvekili Meral Danış
Beştaş’ın, Adana ilinin sorunlarına ilişkin gündem dışı konuşması
2.- Tokat Milletvekili Coşkun Çakır’ın,
Profesör Doktor Halil İnalcık’ın vefatına ilişkin gündem dışı konuşması
3.- Niğde Milletvekili Ömer Fethi Gürer’in,
yerel basının sorunlarına ilişkin gündem dışı konuşması
IV.- AÇIKLAMALAR
1.- Ağrı Milletvekili Cesim Gökçe’nin, 15
Temmuz’da karşı karşıya kalınan darbenin terör saldırısının ötesinde Türkiye’yi
işgal girişimi olduğuna, şehitlere Allah’tan rahmet, yaralılara acil şifalar
dilediğine ilişkin açıklaması
2.- Denizli Milletvekili Cahit Özkan’ın,
darbecileri ve darbeleri ülke gündeminden silecek, başkanlık sistemine dayanan,
her türlü vesayeti kaldıran, sivil, demokratik anayasayı hayata geçirmek
gerektiğine ilişkin açıklaması
3.- Çankırı Milletvekili Muhammet Emin
Akbaşoğlu’nun, hain darbe ve işgal girişimi sonucu şehit düşen Çankırılı
hemşehrilerine Allah’tan rahmet dilediğine ve idam cezasının geri getirilmesi
talebini Meclise hatırlattığına ilişkin açıklaması
4.- Mersin Milletvekili Aytuğ Atıcı’nın, el
birliğiyle önlenen darbe girişiminin ardından barış ve kardeşlik ikliminin
devamı için darbeye bulaşmayan kişilerin mutlaka korunması gerektiğine ve
kamuya sınavsız personel alınacağı iddialarına ilişkin açıklaması
5.- Hatay Milletvekili Hilmi Yarayıcı’nın,
insanlığa yapılan tüm saldırıları kınadığına ve IŞİD çetelerinin Kamışlı’da
bomba yüklü araçla gerçekleştirdiği saldırıyı şiddetle lanetlediğine ilişkin
açıklaması
6.- İstanbul Milletvekili Hurşit
Yıldırım’ın, 15 Temmuz gecesindeki hain FETÖ darbe kalkışmasını lanetlediğine
ve darbe girişimine karşı Batılı hükûmetlerin ve medya kuruluşlarının net tavır
alamamasını kınadığına ilişkin açıklaması
7.- Ordu Milletvekili Seyit Torun’un,
Hakkâri ve Siirt’te şehit olan 3 asker ve 2 polise Allah’tan rahmet dilediğine,
yaşanan acı olaylardan sonra yürütülen sürecin mutlaka hukuk çerçevesi içinde
olmasının, yargılamaların şeffaf bir şekilde yapılmasının demokrasi açısından
son derece önem taşıdığına ilişkin açıklaması
8.- Ankara Milletvekili Nihat Yeşil’in,
asılsız ihbarlarla soruşturmalara tabi tutulan kamu görevlilerinin maddi ve
manevi sorunlarla baş başa kaldığına ilişkin açıklaması
9.- Hatay Milletvekili Birol Ertem’in,
görevden uzaklaştırılan cemaat yapılanmasında olan memurların yerine alınacakların
liyakat sistemine uygun bir şekilde kurumlara yerleştirilmesi gerektiğine
ilişkin açıklaması
10.- İstanbul Milletvekili Halis
Dalkılıç’ın, 15 Temmuz akşamında yapılan alçak işgal girişiminde direnen aziz
milleti selamladığına ve yurt dışında Türkiye’yle ilgili olağanüstü bir algı
operasyonu yönetildiğine ilişkin açıklaması
11.- Samsun Milletvekili Orhan Kırcalı’nın,
FETÖ’cü teröristler tarafından 15 Temmuzda gerçekleştirilen menfur darbe
girişiminin milletin onurlu ve dik duruşuyla bertaraf edildiğine ilişkin
açıklaması
12.- Sivas Milletvekili Ali Akyıldız’ın, 15
Temmuzda darbe yapmaya çalışanları kınadığına ve kimden ve nereden gelirse
gelsin bütün darbeleri lanetlediğine, şehit olan 5 güvenlik görevlisine
Allah’tan rahmet dilediğine ve Yavuz Sultan Selim Köprüsü’nün adının Yunus Emre
köprüsü veya Âşık Veysel köprüsü olarak değiştirilmesini önerdiğine ilişkin
açıklaması
13.- Adıyaman Milletvekili Behçet
Yıldırım’ın, Kamışlı’da IŞİD’in yaptığı katliamı lanetlediğine, Alevi
yurttaşların yaşadığı mahallelere karşı provakatif girişimlerin önüne geçilmesi
ve OHAL uygulamalarından bir an önce vazgeçilmesi gerektiğine ilişkin
açıklaması
14.- İzmir Milletvekili Necip Kalkan’ın,
meydanlarda demokrasi nöbeti tutan vatandaşların taleplerine kulak verilmesi gerektiğine
ilişkin açıklaması
15.- Bursa Milletvekili Zekeriya Birkan’ın,
halkın, 15 Temmuzu tarihe bir milat olarak kaydettiğine ilişkin açıklaması
16.- Diyarbakır Milletvekili İdris
Baluken’in, IŞİD çetelerinin Rojava’nın Kamışlı kentinde yapmış olduğu katliamı
bir kez daha lanetlediğine, İçişleri Bakanının polisin ağır silahlarla
donatılacağı yönündeki açıklamasına, darbeyle ilgili gerekli tedbirler
alınırken hukuk devleti ve insan hakları bağlamında yapılması gerektiğine
ilişkin açıklaması
17.- Manisa Milletvekili Erkan Akçay’ın, 15
Temmuz darbe girişiminin milletin birliğini, devletin payidarlığını, ülkenin
bütünlüğünü hedef almış bir terör eylemi olduğuna, ülkeyi FETÖ’cü yapılanmalardan
temizlerken hukuk devleti ilkesinden vazgeçilmemesi ve yargı süreçlerinin
kişiselleştirilmemesi gerektiğine, kaostan başkanlık devşirmeye çalışan
ifadeleri esefle kınadığına ve Hakkâri ile Siirt’te şehit olan asker ve
polislere Allah’tan rahmet dilediğine ilişkin açıklaması
18.- İstanbul Milletvekili Engin Altay’ın,
Cumhuriyet Halk Partisi olarak Kamışlı’da IŞİD’in üstlendiği insanlık dışı
katliamı şiddet ve nefretle kınadıklarına, hayatını kaybedenlere Allah’tan
rahmet dilediğine, Siirt ve Hakkâri’de 3 asker ve 2 polisin şehit olduğuna,
Türkiye Büyük Millet Meclisinin terör sorunuyla ilgili yüksek duyarlılık
göstermesini talep ettiğine, Avrupa’da bazı basın-yayın kuruluşlarında 15
Temmuz darbesiyle ilgili kimi değerlendirmeleri kayda değer bulmadıklarına
ilişkin açıklaması
19.- Aksaray Milletvekili İlknur İnceöz’ün,
yurt dışı basınındaki gerçekleri çarpıtan eleştirileri kabul etmediklerine,
OHAL kararı alınmasının atılması gereken bir adım olduğuna, eleştiriler
yapılırken üniformalı vatan hainleri ile üniformalı gerçek askerlerin ayrımını
ayırt ederek yapılması gerektiğine, sadece Fethullahçı terör örgütüyle değil
PKK terör örgütüyle mücadelenin de kararlılıkla devam edeceğine ve şehitlere
Allah’tan rahmet dilediğine açıklaması
20.- Amasya Milletvekili Mehmet Naci
Bostancı’nın, şehit olan 5 güvenlik görevlisine Allah’tan rahmet dilediğine ve
Kamışlı’daki terör eylemini şiddetle lanetlediğine ilişkin açıklaması
21.- Çalışma ve Sosyal Güvenlik Bakanı
Süleyman Soylu’nun, milletvekillerinin fiilî hizmet zammı haklarına ilişkin
açıklaması
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, bütün terörist faaliyetleri lanetlediğine ilişkin konuşması
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Edirne Milletvekili Okan Gaytancıoğlu
ve 22 milletvekilinin, beyaz et sektörünün sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/283)
2.- Mersin Milletvekili Oktay Öztürk ve 19
milletvekilinin, Millî Eğitim Bakanlığında ataması yapılan 1.709 şube müdürünün
durumunun araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/284)
3.- Bolu Milletvekili Tanju Özcan ve 20
milletvekilinin, çiftçilerin kredi borcu dolayısıyla içinde bulundukları sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/285)
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Uluslararası İşgücü Kanunu Tasarısı
(1/727) ve Sağlık, Aile, Çalışma ve Sosyal İşler Komisyonu Raporu’nun (S.
Sayısı: 403)
2.- Türkiye Cumhuriyeti Hükümeti ile
Karadağ Hükümeti Arasında Konsolosluk Anlaşmasının Onaylanmasının Uygun Bulunduğuna
Dair Kanun Tasarısı (1/491) ve Dışişleri Komisyonu Raporu’nun (S. Sayısı: 130)
3.- Türkiye Cumhuriyeti Hükümeti ile
Karadağ Hükümeti Arasında Yolcu ve Eşyanın Karayoluyla Uluslararası Taşınmasına
İlişkin Anlaşmanın Onaylanmasının Uygun Bulunduğuna Dair Kanun Tasarısı (1/495)
ve Dışişleri Komisyonu Raporu’nun (S. Sayısı: 155)
4.- Türkiye Cumhuriyeti Dışişleri Bakanlığı
ile Karadağ Dışişleri Bakanlığı Arasında İşbirliği Protokolünün Onaylanmasının
Uygun Bulunduğuna Dair Kanun Tasarısı (1/512) ve Dışişleri Komisyonu Raporu’nun
(S. Sayısı: 135)
VIII.- ÖNERİLER
A) Danışma Kurulu Önerileri
1.- Danışma Kurulunun, Genel Kurulun
29/7/2016 Cuma günü toplanmamasının Genel Kurulun onayına sunulmasının uygun görüldüğüne
ilişkin önerisi
IX.- OYLAMALAR
1.- (S. Sayısı: 403) Uluslararası İşgücü
Kanunu Tasarısı'nın oylaması
X.- YAZILI SORULAR VE CEVAPLARI
1.- İstanbul Milletvekili Barış
Yarkadaş’ın, Digitürk’ün satışına ilişkin sorusu ve Başbakan Yardımcısı
Nurettin Canikli’nin cevabı (7/6238)
2.- Şanlıurfa Milletvekili İbrahim
Ayhan’ın, üç öğretmenle ilgili olarak Başbakanlık İletişim Merkezi’ne yapılan
bir ihbar üzerine yapılan işlemlere ilişkin Başbakandan sorusu ve Başbakan
Yardımcısı Nurettin Canikli’nin cevabı (7/6486)
3.- Kırklareli Milletvekili Vecdi
Gündoğdu’nun, 2003-2015 yılları arasında Kırklareli iline yapılan yatırımlara
ilişkin sorusu ve Gümrük ve Ticaret Bakanı Bülent Tüfenkci’nin cevabı (7/6575)
28 Temmuz 2016 Perşembe
BİRİNCİ OTURUM
Açılma Saati: 14.02
BAŞKAN: Başkan Vekili Ahmet AYDIN
KÂTİP ÜYELER: Özcan PURÇU (İzmir), Ali Haydar HAKVERDİ
(Ankara)
----- 0 -----
BAŞKAN
– Türkiye Büyük Millet Meclisinin 120’nci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Adana ilinin sorunları hakkında söz isteyen Adana Milletvekili
Meral Danış Beştaş’a aittir. 
Buyurun
Sayın Danış Beştaş. (HDP sıralarından alkışlar) 
Süreniz
beş dakikadır.
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Adana Milletvekili Meral Danış
Beştaş’ın, Adana ilinin sorunlarına ilişkin gündem dışı konuşması
MERAL
DANIŞ BEŞTAŞ (Adana) – Sayın Başkan, değerli milletvekilleri; hepinizi saygıyla
selamlıyorum. Adana ilinde kentsel dönüşüm ve bundan kaynaklı sorunlarla ilgili
konuşma yapmak üzere söz almış bulunmaktayım.
Kentsel
dönüşümün, kuşkusuz, nüfusu her geçen gün artan kentlerin yeniden planlanması,
yapılanması ve nitekim, halkın daha rahat ve sağlıklı yaşayabileceği alanların
yaratılması kaygısıyla ele alınması gerekmekteyse de pratikte kentsel dönüşümün
çok daha trajik neticelendiğine şahit oluyoruz. Nitekim, çok boyutlu yönleri
olan kentsel dönüşüm hem ekonomik hem politik hem hukuksal ve yönetsel hem de
sosyolojik bir sorundur. Dolayısıyla, kentsel dönüşüm, birden çok değişkeni içerisinde
barındıran ekonomik, sosyolojik, kültürel, tarihsel, siyasal ve her şeyden
önemlisi insani boyutları da içeren bir meseleyse de kentsel dönüşüm
projelerinde rant uğruna halkın sağlıklı ve insana yaraşır bir çevrede yaşama
hakkından ödün verildiğini de gözlemliyoruz. 
Kentsel
dönüşüm çalışmaları, ülke genelinde ciddi sorun alanı olmakla birlikte, özelde,
Türkiye’nin 5’inci büyük ili olan Adana için de büyük bir öneme sahiptir.
Adana’da kentsel dönüşümle ilgili 33 proje alanı bulunuyor. İlk olarak Yüreğir
Sinanpaşa Mahallesi’yle başlamışlardı, şimdi ise sıra Seyhan, Barbaros ve Bey Mahallelerine
geldi. Yakın zamanda bunların sayısının artacağı da ifade edilmektedir.
İsmetpaşa, Havuzlubahçe, Sucuzade, Barış, Mestanzade, Sakarya, Döşeme,
Hürriyet, Başak, Yavuzlar, Kışla, Akıncılar, Karacaoğlan, Cumhuriyet, Belediye
Evleri gibi mahalleler ise şu anda sıralarını bekliyorlar. Şimdiden, 33 proje
bölgesi, 1.600 hektarı geçen alanıyla Adanalılar için tehlike arz eden bir
boyuta ulaşmıştır. 
Mahallelerin
yaşam alanlarının, barınma hakkının iyileştirilmesi, sağlıklı bir kentsel
dönüşüm elbette Adanalıların da temel talebidir. Ancak bu dönüşümün insan
odaklı olması gerekmektedir. Mahalle sakinlerinin düşüncesinin alınması, kendi
mahalleleri ve evleri konusunda söz sahibi olmaları gerekiyor. Yerinde dönüşüm,
insana ve yaşamına değer vermek ve katılımcılığı geliştirmek demokrasinin
olmazsa olmazlarındandır. Yeni yapılan evler olduğu gibi, iyileştirme ihtiyacı
olan evler de var. Amaç depreme dayanıklı ev inşa etmekse tüm mahallelerin
dümdüz edilmesi sorunu çözmüyor, daha büyük sorunlar doğuruyor. 
Tüm
bu alanlardaki gelişmeleri yakından izlediğimizde, Adanalıların kentsel
dönüşümle ilgili karar mekanizmalarının dışında tutulduğunu ve bu karar
mekanizmalarının rant odaklı alınıyor oluşunu ve Adana’daki kentsel dönüşüm
çalışmalarının tümünden mahallelilerin, insanların dışlandığını ifade
edebiliriz. Üstelik vatandaşa kendi mülkiyetinin akıbetine dair dahi bilgi
verilmemesi, kişinin kendi mülkiyetine dair karar almasının engellenmesi ve
vatandaşın kendi mülkiyet sahasında dahi söz sahibi kılınmaması başta insan
haklarına aykırıdır. Tepeden verilen kararlarla önlerine sunulan seçeneklerden
birine razı edilmeye zorlanmaktadırlar. Kentsel dönüşüm projelerinde vatandaş
kendi mülk sahibi olduğu sahada borçlanarak ev sahibi olmaya yahut maddi gücü
elverişli değilse kentin çeperlerine göçe zorlanmaktadır. 
Adana’nın
Seyhan Nehri kenarında dar sokaklarda sıkışmış olan Sinanpaşa Mahallesi AVM ve
otel için görüntü kirliliği olarak nitelendirilmektedir. Kuşkusuz, vatandaş
güzel ve temiz bir çevrede yaşama hakkına sahiptir. Ancak Sinanpaşa’da bir
belirsizlik hâkim ve vatandaşlar gelecekleriyle ilgili bir bilgiye sahip
değildir. Şimdilerde oralarda çok büyük AVM’ler ve bir otel var. Öte taraftan
ise vatandaş kendi evinde kendini yabancı hissetmekte, ilerleyen yıllarda evsiz
kalıp kalmayacağı korkusuyla yaşamaya mahkûm edilmektedir ve geleceğe dair
belirsizlik vatandaşta ciddi bir huzursuzluk yaratmaya dönüşmüştür.
Gerçekten,
TOKİ’lerin yaşam alanlarını daraltması ve bu konuda Afet Riski Altındaki
Alanların Dönüştürülmesi Hakkında Kanun beraberinde birçok il gibi Adana’da da
büyük mağduriyetler doğurmaktadır. Şu anda Adana’nın birçok mahallesinde
kentsel dönüşümlerle ilgili kaygılar had safhaya varmış durumdadır ve özellikle
vatandaşın dışlanması, Adana’yı sağlıksız, plansız ilerleyen çarpık kentleşme
sorunsalından kurtarmak için hepimiz büyük bir çaba içinde olmalıyız diyorum ve
hepinizi saygıyla selamlıyorum. (HDP sıralarından alkışlar)
BAŞKAN
– Teşekkür ediyorum.
Gündem
dışı ikinci söz Profesör Doktor Halil İnalcık’ın vefatı hakkında söz isteyen
Tokat Milletvekili Coşkun Çakır’a aittir.
Buyurun
Sayın Çakır. (AK PARTİ sıralarından alkışlar)
2.- Tokat Milletvekili Coşkun Çakır’ın,
Profesör Doktor Halil İnalcık’ın vefatına ilişkin gündem dışı konuşması
COŞKUN
ÇAKIR (Tokat) - Sayın Başkan, değerli milletvekilleri; büyük tarihçimiz, sosyal
bilimcimiz Profesör Doktor Halil İnalcık’ın ölümü münasebetiyle gündem dışı söz
almış bulunmaktayım. Bu vesileyle hepinizi hürmetle selamlıyorum, saygılarımı
sunuyorum.
Sayın
Başkan, değerli milletvekilleri; öncelikle, konuşmama başlamadan önce, bir
tarihçiyi konuşacağım ve Türk siyasi tarihinde, Türkiye tarihinde eşi ve
benzeri görülmemiş, belki İslam tarihinde de bir örneği görülmemiş bir meşum,
menfur, alçak müdahaleye milletimiz, memleketimiz ve çatısı altında bulunmuş
olduğumuz yüce Meclisimiz maruz kalmıştır; o vesileyle bir daha böyle bir olay
yaşamamayı Cenab-ı Hak’tan temenni ediyorum. Bilvesile şehitlerimize rahmet,
yaralılarımıza da acil şifalar diliyorum.
Sayın
Başkan, değerli milletvekilleri; hadis olduğu da iddia edilen meşhur bir söz
vardır: “Âlimin ölümü âlemin ölümü gibidir.” Profesör Doktor Halil İnalcık bir
asırlık ömrüyle âdeta cumhuriyet tarihinin bir özeti gibidir. Büyük bir
tarihçidir çünkü yüz yıllık ömrüne hakikaten çok büyük başarıları sığdırmıştır.
1916’da yani Osmanlı Dönemi’nde doğmuş, arkasından da cumhuriyetle birlikte
1924 yılında Ankara’ya gelmiştir ve Türkiye Cumhuriyeti’nin, bir anlamda
devrimin de sembol mekteplerinden birisi sayılması gereken Dil ve
Tarih-Coğrafya Fakültesinde okumuş ve orada hocalığa başlamıştır. Ve
arkasından, aslında 3 kişinin yapabileceği bir akademik başarıyı, akademik
hayatı ortaya koymuştur. 1940 ve 1972 yılları arasında Ankara Üniversitesinde
çalışmış ve emekli olmuştur. Arkasından Amerika Birleşik Devletleri’ne gitmiş,
1972-1992 yılları arasında Amerika Birleşik Devletleri’nde, başta Chicago olmak
üzere Princeton gibi, Harvard gibi üniversitelerde ders vermiş, hocalık yapmış,
ikinci defa emekli olmuştur. Yine, Türkiye’ye dönmüş, arkasından, bu sefer,
emekli olduğu 1993 yılından itibaren -aslında emekli de olmadı- ölümüne kadar
Bilkent Üniversitesinde çeyrek asra varan bir dönem ders vermiştir. Bu, muazzam
bir başarıdır.
Profesör
İnalcık üç kaynaktan beslenmiştir: Birincisi, Fuad Köprülü. İkincisi, Ömer
Lütfi Barkan. Üçüncüsü, içinde yer almaktan onur duyduğu Fransız Annales ekolü
ve onun önemli temsilcisi Braudel’den etkilenmiştir. Ve kendi ifadesiyle söylemek
gerekirse “Ben, Köprülü’nün açtığı, Barkan’ın derinleştirdiği bir çığırda
yürüdüm.” demiştir. 
Çok
sayıda eser vermiştir, bunlardan ikisini zikretmek gerekir: Birisi, “Osmanlı
İmparatorluğu Klasik Çağ (1300-1600)” isimli eseri, bir diğeri de “Osmanlı İmparatorluğu’nun
Ekonomik ve Sosyal Tarihi” eseridir. Bunlar İnalcık’ın muhalled eseridir,
“magnum opus”udur, “masterpiece”idir. Bu eserler bugün dünyada onlarca dile
çevrilmiştir ve başta Amerika ve Avrupa olmak üzere buralarda ders kitabı
olarak okutulmaktadır. 
Çok
sayıda ödül almıştır, bunlardan da iki tanesini zikretmem yetişir diye
düşünüyorum. Birisi Kültür Bakanlığının Kültür ve Sanat Büyük Ödülü, diğeri de
Dışişleri Bakanlığının Yüksek Hizmet Madalyası’dır Türk hükûmetine, Türkiye
Cumhuriyeti’ne hizmet edenlere verilen. Öncü bir kişiliktir, kurucudur. Çok
sayıda derneğin ve araştırma merkezinin kurucusu olmuştur. 
Sözlerime
son verirken, onu büyük ve farklı kılan üç noktaya değinmek isterim. Profesör
İnalcık, kendi meslektaşlarından farklı olarak, bir dönemin tarihçisi değildir,
farklı dönemleri çalışmıştır. Kuruluş dönemini, klasik dönemi ve modernleşme
dönemini çalışarak Osmanlı Dönemi’nin her dönemine ilişkin eser vermiştir. Aynı
şekilde, tek bir temaya takılmamış, Osmanlı siyasi tarihi, hukuk tarihi,
iktisadi tarihi, kültür ve medeniyet tarihi, hatta edebiyat tarihi konularında
çalışmalar yapmıştır. Aynı şekilde, en önemli başarılarından birisi, içeride
kalmamış, Osmanlı-Türk tarihini dünya tarihinin bir parçası, bir bölümü olarak
yapmayı başarmıştır. 
Sonuç
olarak söylemem gerekirse, elbette beş dakikada İnalcık’ı anlatmak mümkün
değildir. Dünyadaki meşhur, en önemli sosyal bilimcilerden birisi olan Immanuel
Wallerstein’in deyimiyle söylemem gerekirse, onu dar anlamda bir tarihçi olarak
düşünmek eksikliktir; o, Türk ve Osmanlı tarihinin hülasasıdır, büyük bir
tarihçidir. Hatırası önünde rahmetle ve saygıyla eğiliyorum. Allah’tan gani
rahmetler diliyorum, öğrencilerine, sevenlerine ve Türk milletine başsağlığı
diliyorum, saygılarımı sunuyorum. (AK PARTİ sıralarından alkışlar)
BAŞKAN
– Teşekkür ediyorum Sayın Çakır.
Gündem
dışı üçüncü söz, yerel basının sorunları hakkında söz isteyen Niğde
Milletvekili Ömer Fethi Gürer’e aittir. 
Buyurun
Sayın Gürer. (CHP sıralarından alkışlar)
3.- Niğde Milletvekili Ömer Fethi Gürer’in,
yerel basının sorunlarına ilişkin gündem dışı konuşması
ÖMER
FETHİ GÜRER (Niğde) – Sayın Başkan, değerli milletvekilleri; 24 Temmuz 1908
tarihi basında sansür uygulamasının kaldırılış günüdür, bu nedenle Basın
Bayramı olarak kutlanmaktadır. 
Ülkemizde
ilk gazete 1831 yılında yayına başlamıştır, o günden bugüne ülkemizde basın
önemli bir işlev görmektedir. Medyanın önemi 15 Temmuz darbe girişiminde bir
kez daha açığa çıkmıştır. Darbe girişimi millet, Meclis, medya ve darbeye
katılmayan güvenlik güçleriyle engellenmiştir. Medyanın gösterdiği duyarlılık
ve mücadele tarihe önemli bir not olarak düşmüştür. Basının her türlü baskıdan
uzak yayın yapabilmesi, halkın doğru bilgi alması için çok çok önemlidir. 
Değerli
milletvekilleri, TÜİK verilerine göre gazete ve dergi sayısı 2013 yılında 7.158
iken 2015 yılında 6.802’ye düşmüştür. 2015 yılında yayınlanan gazetelerin yüzde
90’ı yerel, yüzde 4’ü bölgesel, yüzde 6’sı ulusal yayındır. 2015 yılında gazete
ve dergilerin yıllık toplam tirajı 2 milyar 132 milyon 242 bin 338 olmuştur.
Gazetelerin tirajı yüzde 98’dir ama yerel basının tirajı yüzde 14’tür.
Tarafsız, objektif gazetelerin önemli bölümü zor koşullarda yayına devam
etmekte, gazete ve matbaa çalışanlarının ise önemli sorunları bulunmaktadır. Ulusal
basının sorunları farklı ortamlarda dile getirilmesine rağmen yerel basın bu
bağlamda sesini duyuramamaktadır. 
Ülkemizde
yerel basının önemli bölümü kendi matbaası bulunduğu için faal kalabilmekte, bu
sayede matbaa işleri de yaparak yayın çıkarmaya devam etmektedir. Yerel basın,
insanların yaşadıkları bölgeyle ilgili her konuyu gündeme taşımakta, bir yerde
bölgenin gelişimi, sorunlarının aşılması ve halkın yerelde bilgi almasının
önünü açmaktadır. Yerel basın arşivleri Anadolu ve Trakya’da dünün önemli
belgeleri olarak da ciddi bir işleve sahiptir; bugünün gazeteleri de geleceğin
araştırmaları için kaynak olacaktır. İl, ilçe ve beldelerde günlük, haftalık ya
da aralıklarla çıkan basın, toplumun sesi, gözü ve kulağıdır. 
Yerel
basın değişen teknolojiyle buluşmasına karşın gelir kalemlerinde orantılı bir
artışa erememiştir, doğal olarak da resmî ilan tek dayanağıdır. Bu ilanlar da
kimi zaman bir baskı aracı olarak kullanılmaktadır. Yerel basın ekonomik
sıkıntıları nedeniyle tecrübeli ve eğitimli eleman çalıştırmakta
zorlanmaktadır. Resmî ilan, ticari ilan ve reklam alma konusunda sorunlar
yaşamaktadır. Devlet, yerel gazetelere yeteri kadar destek vermemektedir.
Ulusal, yerel basının özgür olması için her türlü destek sağlanmalıdır.
Türkiye’de resmî ilanların dağıtımını yapan Basın İlan Kurumunun şubesinin
olmadığı yerde sorunlar daha da artmaktadır. Yerel basın haber kaynakları daha
çok resmî kurumlardır. Onlar da haberlerin genelde lehlerinde olmasını
isterler, aksi durumda gazeteye karşı durarak onun habere ulaşmasına dahi engel
olurlar. Gerek maddi gerek yerel yetkililerin baskılarıyla yerel basın çok zor
koşullarda yayınlarını sürdürmektedir. 
Yerel basın çalışanlarının da önemli sorunları vardır.
Yerel basın kuruluşlarının yeterli bir geliri olmaması çalışanların da
mağduriyetine neden olmaktadır. Bizzat muhabirlik ve gazetecilik yapmasına
rağmen yerel basın mensuplarının sarı basın kartı alabilmeleri kurallara
tabidir. Zor koşullarda görev yapan, can güvenliği, iş güvenliği yanında üvey
evlat muamelesi gören yerel basın mensuplarına da gereken destek yasal
düzenlemelerle sağlanmalıdır. Bu nedenle, yerel basının ve yerel basın
çalışanlarının durumlarının, sorunlarının araştırılması, çözüm üretilmesi için
ayrıca bir de Meclis araştırması önergesi verdim. 
Değerli milletvekilleri, ülkemizde İnternet yayını
yapan haber siteleri için de bir yasal düzenleme olmaması sorun yaratmaktadır.
Özellikle yerelde düzenli habercilik yapan siteler vardır. Sarı basın kartı
alabilmeleri, resmî ilandan yararlanabilmeleri ve bir statüye kavuşmaları için
düzenleme ihtiyaçtır. 
Değerli milletvekilleri, yerel ve ulusal basınımızın
Basın Bayramı’nı bir kez daha kutluyorum. Bu arada, çok sayıda tutuklanan ve
gözaltına alınan gazetecinin bulunduğu süreçte, mesleğini gazetecilik olarak
yapan ve bu bağlamda da terör örgütüyle ilişkisi bulunmayanların da bu süreçte
mağdur edilmemesini diliyorum.
Basının özgür olması, tarafsız, yansız yayın yapması
parlamenter sistemin önemli bir dayanağı olacaktır. Bu bağlamda, gerek yerel
basınımızın gerekse ulusal basınımızın sorunlarının sahiplenilmesi, çözüm
üretilmesi ve bugüne kadar pratikte görülenlerin ileriye taşınmaması için
Meclisimizin gerekli duyarlılığı göstermesini diliyorum. 
Yüce Meclisi saygıyla selamlıyorum. (CHP sıralarından
alkışlar)
BAŞKAN – Teşekkür ediyorum Sayın Gürer. 
Şimdi sisteme giren ilk 15 sayın milletvekiline 60’a
göre bir dakika süreyle söz vereceğim. 
Sayın Gökçe, buyurun. 
IV.- AÇIKLAMALAR
1.- Ağrı Milletvekili Cesim Gökçe’nin, 15
Temmuz’da karşı karşıya kalınan darbenin terör saldırısının ötesinde Türkiye’yi
işgal girişimi olduğuna, şehitlere Allah’tan rahmet, yaralılara acil şifalar
dilediğine ilişkin açıklaması
CESİM GÖKÇE (Ağrı) – Teşekkürler Sayın Başkan.
15 Temmuzda karşı karşıya kaldığımız saldırı, darbe
terör saldırısının ötesinde Türkiye’yi işgal girişimiydi. Halkın iradesine
sahip çıkması, kendini tankların önüne atarak destan yazması bu saldırının
püskürtülmesini sağladı. 
Son kale olan Türkiye’yi düşürmek istediler. Pakistan,
Mısır, Irak, Suriye, Afganistan, Arabistan Yarımadası’nın büyük bir bölümü
paçavraya çevrildi. Milletimiz İslam dünyasını dün olduğu gibi yarın da
toparlayabilecek, ayağa kaldırabilecek tek aktörün Türkiye olduğunu dünya âleme
gösterdi. İnsanlık yeniden adaletin, hakkaniyetin, sulhun, kardeşliğin ve
herkese hayat hakkı tanıyan hakikat medeniyetinin merhamet ve şefkat
kanatlarına sığınacak. O yüzden, yaşadığımız süreç son istiklal ve istikbal
mücadelesi sürecidir. 
Bu duygu ve düşüncelerle, hayatını kaybeden
şehitlerimize Allah’tan rahmet, yaralılarımıza acil şifalar diliyorum.
BAŞKAN – Sayın Özkan…
2.- Denizli Milletvekili Cahit Özkan’ın,
darbecileri ve darbeleri ülke gündeminden silecek, başkanlık sistemine dayanan,
her türlü vesayeti kaldıran, sivil, demokratik anayasayı hayata geçirmek gerektiğine
ilişkin açıklaması
CAHİT ÖZKAN (Denizli) – Teşekkürler Sayın Başkan.
Türkiye’de darbeler ekonomiyi her zaman altüst etti.
1960, 1980, 1997 darbeleri ekonomimize diz çöktürdü ve sıfırdan başlamamıza
neden oldu. 
27 Mayıs darbesiyle, kişi başına düşen millî gelir 583
dolardan 194 dolara, yüzde 3 olan büyüme yüzde 1,5’lara geriledi. 
12 Eylül darbesi gelir dağılımını bozdu. En çok,
emeğiyle geçinen işçi ve memurları sarstı. Büyüme oranı eksi 2,5’a kadar düştü.

28 Şubat darbesinin ise ekonomimize zararı 300 milyar
dolar oldu. 
Ne var ki darbeler tecrübesini iyi bilen aziz
milletimiz, yeni bedeller ödemeyi reddetti, hain, kalleş 15 Temmuz darbesine
“dur” dedi. 
Milletimizden aldığımız bu güçle yaralarımızı bir an
önce sarıp darbecileri ve darbeleri ülkemizin gündeminden silecek, başkanlık
sistemine dayanan, her türlü vesayeti kaldıran, sivil, demokratik -anayasayı
hayata geçirmemizin gerektiğini bir kez daha ifade eder, yüce Meclisi saygıyla
selamlarım.
BAŞKAN – Sayın Akbaşoğlu…
3.- Çankırı Milletvekili Muhammet Emin
Akbaşoğlu’nun, hain darbe ve işgal girişimi sonucu şehit düşen Çankırılı
hemşehrilerine Allah’tan rahmet dilediğine ve idam cezasının geri getirilmesi
talebini Meclise hatırlattığına ilişkin açıklaması
MUHAMMET EMİN AKBAŞOĞLU (Çankırı) – Bütün insanlığın
umudu ve vicdanı olan Türkiye’mizi devre dışı bırakmak ve parçalamak için
siyonizmin ve emperyalizmin kuklalarınca yapılan hain darbe ve işgal girişimi
sonucu şehit düşen Çankırılı hemşehrilerim Aydın Çopur, Hasan Gülhan, Erkan Er,
Uhud Kadir Işık, Osman Evsahibioğlu, Serhat Önder, Medet Ekizceli, Yusuf Çelik,
Yunus Emre Ezder, Mustafa Kavlak, Fazıl Gürs kardeşlerimle birlikte, 81
vilayetimizden, din ve devlet, vatan ve millet müdafaası için canını seve seve
veren aziz şehitlerimizin hepsine Allah’tan rahmet ve mağfiret, şanlı
gazilerimize acil şifalar diliyorum. 
Hain alçaklara “dur” diyen aziz ve asil milletimiz,
ikinci istiklal mücadelesiyle tarihin seyrini değiştirecek büyük bir zafere
imza atmıştır. Bu zaferde imzası bulunan yaklaşık 1 milyon Çankırılı
hemşehrimle birlikte, aziz milletimizin idam cezasının geri getirilmesi
talebini yüce Meclisimize hatırlatıyor, hepinize saygılarımı sunuyorum.
BAŞKAN – Sayın Atıcı…
4.- Mersin Milletvekili Aytuğ Atıcı’nın, el
birliğiyle önlenen darbe girişiminin ardından barış ve kardeşlik ikliminin
devamı için darbeye bulaşmayan kişilerin mutlaka korunması gerektiğine ve
kamuya sınavsız personel alınacağı iddialarına ilişkin açıklaması
AYTUĞ ATICI (Mersin) – Teşekkürler Sayın Başkan.
Değerli arkadaşlar, darbe girişiminin istihbaratını
eniştesinden ve yakınlarından öğrenen AKP’lilerin, FETÖ’cü olduğu iddia edilen
on binlerce insanı eliyle koymuş gibi bulması -tırnak içinde- takdire şayandır.
FETÖ’yü
destekleyenleri cezalandıracağız diye AKP’ye muhalif olanların da jet hızıyla
cezalandırılmaya çalışılması toplumsal barışın merkezine bomba koymaktan farklı
değildir. El birliğiyle önlediğimiz darbe girişiminin ardından barış ve
kardeşlik ikliminin devamı için darbeye bulaşmayan kişilerin mutlaka korunması
gerekir. Kendilerini çok iyi gizleyebilen FETÖ’cüler şu anda Recep Tayyip
Erdoğan’ın ve AKP’nin en güçlü destekçileri olabilirler. 
Kamuoyunda
barış iklimini bozacak en önemli konulardan biri de sınavsız personel alınacağı
iddialarıdır. Böyle bir düşünce yoksa Hükûmetin bunu yalanlaması ve kamuya
sınavla ve tarafsızlık ilkesinden ayrılmadan personel alacağını açıklaması
gerekir.
Teşekkür
ederim.
BAŞKAN
– Sayın Yarayıcı…
5.- Hatay Milletvekili Hilmi Yarayıcı’nın,
insanlığa yapılan tüm saldırıları kınadığına ve IŞİD çetelerinin Kamışlı’da
bomba yüklü araçla gerçekleştirdiği saldırıyı şiddetle lanetlediğine ilişkin
açıklaması
HİLMİ
YARAYICI (Hatay) – Sayın Başkan, insanlığa yapılan tüm saldırıları kınıyorum.
Önceki
gün insanlık düşmanı barbar IŞİD çetelerinin Kamışlı’da bomba yüklü araçla
gerçekleştirdiği saldırı sonucu en az 50 can yaşamını yitirirken 100’den fazla
insan yaralandı. Gerçekleştirilen katliam, insanlığa karşı işlenmiş bir
katliamdır. Acının dilinin, dininin, ırkının olmadığı bilinciyle bu saldırıyı
şiddetle kınıyor ve lanetliyorum. İnanıyorum ki insanlık, bu barbar zihniyeti
birleşerek tarih sahnesinden silecek ve barış coğrafyasında bir daha yok
olmamak üzere derinlerde kök salacaktır. 
Teşekkür
ederim.
BAŞKAN
– Sayın Yıldırım…
6.- İstanbul Milletvekili Hurşit
Yıldırım’ın, 15 Temmuz gecesindeki hain FETÖ darbe kalkışmasını lanetlediğine
ve darbe girişimine karşı Batılı hükûmetlerin ve medya kuruluşlarının net tavır
alamamasını kınadığına ilişkin açıklaması
HURŞİT
YILDIRIM (İstanbul) – Sayın Başkanım, bir defa daha 15 Temmuz gecesindeki hain
FETÖ darbe kalkışmasını lanetliyorum. O gece dünya tarihinde eşine az rastlanır
kahramanlık gösteren yüce milletimize şükranlarımı ifade ediyorum. O gece
gösterdi ki en büyük gücümüz millî birlik, beraberlik ve kardeşliğimizdir. 15
Temmuz gecesi darbe girişimine canını siper eden şehit ve gazilerimize sahip
çıkmak hem Türkiye Büyük Millet Meclisi hem de Türk milleti için bir görevdir.
Hain FETÖ çetesi adalet karşısında hesap verecek ve en ağır cezayı alacaktır. 
Darbe
girişimine karşı Batılı hükûmetlerin ve medya kuruluşlarının net tavır
alamamasını da kınıyorum. Bu mesele sadece AK PARTİ’nin değil, demokrasimizin
ve milletin meselesidir. 
Cumhurbaşkanımızın
son çağrısına kadar meydanlardayız ve meydanlarda olmalıyız diyor, saygılar
sunuyorum.
BAŞKAN
– Sayın Torun…
7.- Ordu Milletvekili Seyit Torun’un,
Hakkâri ve Siirt’te şehit olan 3 asker ve 2 polise Allah’tan rahmet dilediğine,
yaşanan acı olaylardan sonra yürütülen sürecin mutlaka hukuk çerçevesi içinde
olmasının, yargılamaların şeffaf bir şekilde yapılmasının demokrasi açısından
son derece önem taşıdığına ilişkin açıklaması
SEYİT
TORUN (Ordu) – Teşekkür ediyorum Sayın Başkan.
Öncelikle,
bugün Hakkâri ve Siirt’te 3 askerimiz ve 2 polisimiz şehit oldu. Allah’tan
rahmet, ulusumuza başsağlığı diliyorum. 
Bu
yaşadığımız acı olaylardan sonra, yürütülen sürecin mutlaka hukuk çerçevesi
içinde yürütülmesi, yargılamaların şeffaf bir şekilde yapılması, sürecin cadı
avına dönüştürülmemesi Türkiye’nin normalleşmesi ve demokrasimiz için son
derece önem taşımaktadır. Buradan siyasi iktidarı, devleti yönetenleri ve
bağımsız yargı mensuplarını bir kez daha uyarmak istiyor, hukuk kurallarının
dışına çıkılmadan, yargılamaların adaletli ve şeffaf bir şekilde yapılmasının
gerekliliğinin altını çizmek istiyorum. 
Teşekkür
ederim.
BAŞKAN
– Sayın Yeşil…
8.- Ankara Milletvekili Nihat Yeşil’in,
asılsız ihbarlarla soruşturmalara tabi tutulan kamu görevlilerinin maddi ve
manevi sorunlarla baş başa kaldığına ilişkin açıklaması
NİHAT
YEŞİL (Ankara) – Teşekkür ederim Sayın Başkan. 
15
Temmuz darbe girişimiyle ilgili, kamuda yapılan görevden alma, el çektirmelerle
kurunun yanında yaşın da yanması hepimiz açısından büyük bir sorumluluktur.
Ancak, kamuoyunda, maalesef, bu uygulamaların cadı avına dönüşmeye başladığı
kanaati uyanmaya başlamıştır. Kamuda Fethullah terör örgütüyle bağlantısı
bulunmayan ancak görevden el çektirilen kaç kişi olduğu bilinmekte midir? Bu
kişilerin görevlerine ne zaman iade edileceği konusunda herhangi bir açıklama
yapılacak mıdır? Asılsız ihbarlarla soruşturmalara tabi tutulan kamu
görevlileri maddi ve manevi sorunlarla baş başa kalmaktadır. 
Teşekkür
ediyorum, sağ olun.
BAŞKAN
– Sayın Ertem…
9.- Hatay Milletvekili Birol Ertem’in,
görevden uzaklaştırılan cemaat yapılanmasında olan memurların yerine
alınacakların liyakat sistemine uygun bir şekilde kurumlara yerleştirilmesi
gerektiğine ilişkin açıklaması
BİROL
ERTEM (Hatay) – Teşekkür ediyorum Sayın Başkan.
Ülkemizin
zor bir süreçten geçtiği bugünlerde, devletimizin tüm kurumlarında yaşanan ve
tedirginliğe yol açan görevden alınmalarla ilgili, cemaat yapılanmasında olan
memurlar görevden uzaklaştırılmıştır. Bu kişilerin yerine alınacak memurların,
aynı hataları tekrar yapmamak adına, liyakat sistemine uygun bir şekilde
kurumlara yerleştirmesinin yapılması gerekmektedir. Cemaat yapılanmasıyla
hiçbir organik bağı olmayan memurların da OHAL çerçevesi içinde valilere
verilen yetkilere dayanarak mağdur edilmemeleri hususunda gerekli hassasiyetin
gösterilmesini önceliklerinizin arasına almanızı talep ederiz.
Teşekkür
ediyorum.
BAŞKAN
– Sayın Dalkılıç…
10.- İstanbul Milletvekili Halis
Dalkılıç’ın, 15 Temmuz akşamında yapılan alçak işgal girişiminde direnen aziz
milleti selamladığına ve yurt dışında Türkiye’yle ilgili olağanüstü bir algı
operasyonu yönetildiğine ilişkin açıklaması
HALİS
DALKILIÇ (İstanbul) – Teşekkür ederim Sayın Başkan.
15
Temmuz akşamında ülkemize yapılan alçak işgal girişiminde direnen -hiçbir parti
farkı gözetmeksizin direnen- aziz milletimizi selamlıyorum. O günden bugüne kadar
meydanlarda demokrasi nöbeti tutan, meydanları dolduran kardeşlerimizin hepsini
selamlıyorum. 
Bu
arada, yurt dışında Türkiye’yle ilgili olağanüstü bir algı operasyonu
yönetiliyor televizyon, basın aracılığıyla ve darbenin başarılamamasından
dolayı kahroluyorlar. Ben Almanya’da, Fransa’da, Viyana’da, Avrupa’da yaşayan
tüm kardeşlerime buradan sesleniyorum: Siz bu demokrasi mücadelesinin yanında,
topyekûn mücadelede, lütfen ayağa kalkın ve demokratik tepkilerinizi gösterin.
Aynı zamanda, bir ayetle diyorum ki: “Gevşemeyin, üzülmeyin, eğer hakikaten
inanıyorsanız muhakkak üstün olacak olan sizlersiniz.” Âli
İmrân suresi 139’uncu ayet. 
Yüce
Meclisi saygıyla selamlıyorum.
BAŞKAN
– Sayın Kırcalı…
11.- Samsun Milletvekili Orhan Kırcalı’nın,
FETÖ’cü teröristler tarafından 15 Temmuzda gerçekleştirilen menfur darbe
girişiminin milletin onurlu ve dik duruşuyla bertaraf edildiğine ilişkin
açıklaması
ORHAN
KIRCALI (Samsun) – Teşekkür ederim Sayın Başkanım.
Milletimize,
değerlerimize, yüce Meclisimiz başta olmak üzere tüm kurumlarımıza karşı Türk
Silahlı Kuvvetleri içerisinde yuvalanmış illegal çete mensubu, vatan haini
FETÖ’cü teröristler tarafından 15 Temmuzda alçakça, kahpece gerçekleştirilen bu
menfur darbe girişimini asil milletimizin onurlu ve dik duruşuyla bertaraf
ettik. Tüm dünya şunu iyi bilmelidir ki bu millete zincir vurmaya kimsenin gücü
yetmez. Bu aziz millet tanklardan, helikopterlerden yapılan yaylım ateşlerine
sadece iman dolu göğüsleriyle “Dur.” demiştir,
inandığı değerler için canını hiç düşünmeden feda etmiştir. Biz ölümü bir bitiş
değil, sonsuzluğa açılan bir kapı olarak görür ve o kapıdan girmek için âdeta
birbirimizle yarışırız. Çok şükür ki “Kefenimizi giyip çıktık bu yola, canımız
feda bu aziz vatana.” diyen bir başkomutana sahibiz. 
(Mikrofon
otomatik cihaz tarafından kapatıldı) 
BAŞKAN
– Sayın Akyıldız…
12.- Sivas Milletvekili Ali Akyıldız’ın, 15
Temmuzda darbe yapmaya çalışanları kınadığına ve kimden ve nereden gelirse
gelsin bütün darbeleri lanetlediğine, şehit olan 5 güvenlik görevlisine Allah’tan
rahmet dilediğine ve Yavuz Sultan Selim Köprüsü’nün adının Yunus Emre köprüsü
veya Âşık Veysel köprüsü olarak değiştirilmesini önerdiğine ilişkin açıklaması
ALİ
AKYILDIZ (Sivas) – Teşekkür ediyorum Sayın Başkanım.
Ben
de 15 Temmuzdan sonra ilk kez söz alıyorum. Tekrar, ben de 15 Temmuzda
ülkemizde darbe girişimini yapanları, ülkemizde darbe yapmaya çalışanları
kınıyorum ve kimden ve nereden gelirse gelsin bütün darbeleri lanetliyorum.
Ayrıca,
bugün 5 şehidimiz var, ben şehitlerimize de Allah’tan rahmet diliyorum.
15 Temmuzdan sonra Sayın Başbakanın İstanbul Boğaziçi
Köprüsü’nün adını “15 Temmuz Şehitler Köprüsü” olarak değiştirmiş olmasını da
önemsiyorum, Sayın Başbakana buradan teşekkür ediyorum ve buradan yine Sayın
Başbakana öneriyorum: Yavuz Sultan Selim Köprüsü’nün adı verildiğinde,
biliyorsunuz, ülkemizde çok kırılganlıklar ve alınganlıklar yaratmıştır. Ben de
tam ülkemizde uzlaşma ve sevgi ortamının yoğunlaştığı şu dönemde bir jest
olarak Yavuz Sultan Selim Köprüsü’nün adının Yunus Emre köprüsü veya Âşık
Veysel köprüsü olarak değiştirilmesini Başbakana öneriyorum.
Teşekkür ediyorum.
BAŞKAN – Sayın Yıldırım…
13.- Adıyaman Milletvekili Behçet
Yıldırım’ın, Kamışlı’da IŞİD’in yaptığı katliamı lanetlediğine, Alevi
yurttaşların yaşadığı mahallelere karşı provakatif girişimlerin önüne geçilmesi
ve OHAL uygulamalarından bir an önce vazgeçilmesi gerektiğine ilişkin
açıklaması
BEHÇET YILDIRIM (Adıyaman) – Teşekkürler Başkanım.
Dün Kamışlı’da IŞİD’in yaptığı, onlarca kişinin öldüğü
katliamı lanetliyorum.
Yine, 15 Temmuz gecesi ülkemizde gerçekleştirilmek
istenen vahşet dolu olayların yaşandığı darbe girişiminde bulunan yapıyı
şiddetle kınıyorum. Bu yapıya karışan herkesin adil yargılanması, bir insanlık
suçu olan işkencenin yapılmaması, aileleri ve yakınlarının potansiyel suçlu
olarak görülmemesi gerektiği kanısındayım. Bu darbe girişiminin sonuçlarından
ziyade nedenleri üzerinde durulmalıdır. Bu yapının beslenip, büyümesine sebep
olan nedenler ve kesimler sorgulanmalı, bu yapının IŞİD’vari bir yapıya dönüşmemesi
için gerekli tedbirler alınmalıdır.
Demokrasimizin teminatı olan Alevi yurttaşlarımızın
yaşadığı mahallelere karşı provakatif girişimlerin önüne geçilmeli, OHAL
uygulamalarından bir an önce vazgeçilmeli, Türkiye’nin tam demokratikleşmesinin
önünü açacak olan uzlaşı kültürüyle demokratik, çoğulcu, tüm farklılıkları
kapsayan yeni bir anayasa hazırlanmasına en kısa zamanda başlanmalıdır.
Toplumsal barış bir an önce inşa edilmelidir.
BAŞKAN – Sayın Kalkan…
14.- İzmir Milletvekili Necip Kalkan’ın,
meydanlarda demokrasi nöbeti tutan vatandaşların taleplerine kulak verilmesi
gerektiğine ilişkin açıklaması
NECİP KALKAN (İzmir) – Teşekkürler Sayın Başkan.
On üç gündür, alçak darbe girişimi sonrası, demokrasi
nöbeti tutan vatandaşlarımızla birlikte meydanlardayız, sokaklardayız.
Meydanların biz siyasilere önemli mesajları var: 
1) Haricî ve dâhilî düşmanlarımıza karşı her ne olursa
olsun arkamızda olduklarını bilmemiz gerektiğini,
2) Alçak darbe girişiminde bulunan Fethullahçı terör
örgütü mensuplarının bir an önce en ağır cezayla yargılanmalarını,
3) Oluşan uzlaşma ortamının aynı şekilde devam
etmesini,
4) İvedi bir şekilde tüm kesimleri kapsayacak, darbeci
zihniyeti ortadan kaldıracak ve başkanlık sistemine dayanan yeni bir anayasanın
hayata geçirilmesini istemektedirler.
ERKAN AKÇAY (Manisa) – Peh, rezalete bak!
NECİP KALKAN (İzmir) – Milletimizin bu taleplerine
kulak vermeye ve zaman kaybetmeden…
ERKAN AKÇAY (Manisa) – Ne bu rezalet ya! Böyle şey mi
olur ya!
NECİP KALKAN (İzmir) – …gerekli çalışmayı yaparak
hayata geçirmemiz gerektiğini belirtir, yüce Meclisi saygıyla selamlarım.
ERKAN AKÇAY (Manisa) – Siz ne yaptığınızın, ne
dediğinizin farkında mısınız?
BAŞKAN – Son olarak Sayın Birkan, buyurun. 
15.- Bursa Milletvekili Zekeriya Birkan’ın,
halkın, 15 Temmuzu tarihe bir milat olarak kaydettiğine ilişkin açıklaması
ZEKERİYA
BİRKAN (Bursa) – 15 Temmuz günü teröristlerce alçakça bir darbe girişiminde
bulunulmuştur. Cumhurbaşkanımızın önderliğinde halkımız bu darbe girişimini
püskürtmüştür. Halkımız 15 Temmuz tarihini artık tarihe bir milat olarak
kaydetmiştir. Bundan sonra, mazlum ülkelerde, emperyalistler tarafından
beslenen kişiler tarafından o ülkenin tankları, toplarıyla halkı ve demokrasisi
susturulamayacaktır; 15 Temmuz bu tarihin miladıdır. 
Bu
anlamda, bu darbe girişiminin püskürtülmesinde şehit olanlara rahmet diliyorum,
tüm gazilerimize geçmiş olsun diyorum. 
Yine,
tüm halkımız ve siyasi partilerimiz destek vermiştir bu darbenin
bastırılmasında. Zaman, artık geçmişi tartışmak zamanından çok, geçmişimizden
ders çıkararak ülkenin aydınlık geleceğini …
(Mikrofon
otomatik cihaz tarafından kapatıldı) 
BAŞKAN
– Teşekkürler Sayın Birkan, sayın milletvekilleri. 
Sayın
Baluken, sisteme girmişsiniz siz de. 
İki
dakika süre veriyorum.
Buyurun
lütfen. 
16.- Diyarbakır Milletvekili İdris
Baluken’in, IŞİD çetelerinin Rojava’nın Kamışlı kentinde yapmış olduğu katliamı
bir kez daha lanetlediğine, İçişleri Bakanının polisin ağır silahlarla
donatılacağı yönündeki açıklamasına, darbeyle ilgili gerekli tedbirler
alınırken hukuk devleti ve insan hakları bağlamında yapılması gerektiğine
ilişkin açıklaması
İDRAS
BALUKEN (Diyarbakır) – Teşekkür ediyorum Sayın Başkan. 
Sayın
Başkan, dün IŞİD çetelerinin Rojava’da Kamışlı kentinde yapmış olduğu katliamı
bir kez daha kınadığımızı, lanetlediğimizi ifade etmek istiyorum. 50’nin
üzerinde Rojavalı yurttaşın yaşamını yitirdiği, 100’den fazla yurttaşın
yaralandığı son derece vahşi bir saldırı gerçekleştirildi. Dünden beri
Meclisimiz bu konuda sessizdir, tepkisizdir. Bu tavrı da son derece anlaşılmaz
bulduğumu ve ayıpladığımı ifade etmek istiyorum. Dünyanın herhangi bir yerinde
IŞİD saldırısı olunca kınayan Meclis, Rojava’da IŞİD saldırısı sonucu 50’nin
üzerinde yurttaş yaşamı yitirince büyük bir sessizliğe gömüldü. 
Şunu hatırlatayım: Kamışlı’nın Nusaybin’den, Kobani’nin
Suruç’tan bir farkı yoktur. Oraya cetvelle çizilen küresel emperyal sınırlar
sınırın iki hattındaki birinci derece akrabaları ayırmıştır. Kamışlı’da
yaşamını yitiren her bir yurttaşın Nusaybin’de birinci derece yakını vardır.
Örneğin, Mardin Milletvekilimiz Gülser Yıldırım’ın dün 9 yakını bu vahşi
katliamda yaşamını yitirmiştir. Dolayısıyla ha saldırı Nusaybin’e, Suruç’a
yapılmıştır ha Kamışlı’ya, Kobani’ye yapılmıştır. Bunu ben tabii umutsuz bir
şekilde, bu Meclisin takdirine sunuyorum.
Diğer
taraftan, ilan edilen olağanüstü hâlle birlikte birçok kanun hükmünde kararname
hayata geçiyor. Biz, başından beri ilk günkü tutumumuzu ifade etmiştik, darbe
girişiminin lanetlenmesi gerektiğini, darbeyle ilişkili olan kurumlarla ilgili
gerekli tedbirlerin alınmasını ama bütün bunların…
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – Bağlıyorum Sayın Başkan.
BAŞKAN
– Lütfen, tamamlayın bir dakikada.
Buyurun.
İDRİS
BALUKEN (Diyarbakır) – Bütün bunların hukuk devleti ve insan hakları bağlamında
mutlaka yürütülmesi gerektiğini ifade etmiştik. “Darbeyle mücadele” adı altında
basın-yayın organları üzerinde ya da kamusal alan üzerinde bir cadı avına
dönüştürülen uygulamaları tehlikeli bulmuştuk. 
Şimdi,
dünkü kararnameyle 3 haber ajansı, 16 televizyon, 23 radyo, 45 gazete, 15
dergi, 29 yayınevi ve dağıtım kanalının kapatılmasını doğrusu endişeyle takip
ettiğimizi ve hukuk devleti kriterlerinin ne kadar uygulandığıyla ilgili de
kaygılarımızın olduğunu ifade etmek istiyorum.
Diğer
taraftan, İçişleri Bakanının bugün bir açıklaması vardı polisin ağır silahlarla
donatılacağı yönünde. Yani, ağır silahlarla donatılmış asker ve ağır silahlarla
donatılmış polis tablosu bu halkı, bu toplumu geren bir tablodur.
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – Buradan çıkış demokrasiyle olur, demokratikleşme
adımlarının hızla hayata geçirilmesiyle olur. Bütün Türkiye toplumunun 79
milyon olarak hızla rahatlamaya, huzura ve normalleşmeye ihtiyacı olduğunu
ifade ederek teşekkür ediyorum. 
BAŞKAN
– Teşekkür ediyorum.
Sayın
Akçay, buyurun.
İki
dakika süre veriyorum.
17.- Manisa Milletvekili Erkan Akçay’ın, 15
Temmuz darbe girişiminin milletin birliğini, devletin payidarlığını, ülkenin
bütünlüğünü hedef almış bir terör eylemi olduğuna, ülkeyi FETÖ’cü
yapılanmalardan temizlerken hukuk devleti ilkesinden vazgeçilmemesi ve yargı
süreçlerinin kişiselleştirilmemesi gerektiğine, kaostan başkanlık devşirmeye
çalışan ifadeleri esefle kınadığına ve Hakkâri ile Siirt’te şehit olan asker ve
polislere Allah’tan rahmet dilediğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
15
Temmuz darbe girişimi, milletimizin birliğini, devletin payidarlığını, ülkenin
bütünlüğünü hedef almış bir terör eylemidir. Darbe girişimine katılanlar bu
gerçek çerçevesinde yargılanacak ve hak ettikleri cezayı alacaklardır,
temennimiz budur.
Yargı
süreci hepimizin dikkatle takip etmesi gereken bir süreçtir. Milletimiz
kaygılıdır; adalet bıçak sırtındadır, kamu kurumlarından ve sivil toplumdaki
FETÖ’cü yapılanmalardan ülkemizi temizlerken hukuk devleti ilkesinden
vazgeçilmemesi gerekir ve yargı süreçlerinin de kişiselleştirilmemesi
gerekmektedir. Objektif verilere, bilgi ve belgelere dayanmadan bir yargı
sürecini devam ettirmek adalet duygusunu zedeleyecektir. Bu hususu bir kez daha
hatırlatmak istiyorum. Adalet, günlük hesaplarımızdan bağımsız bir değerler
sistemidir, manzumesidir. Suç bellidir, cezası da kanunlarda açıkça
yazmaktadır. Hukuk devleti olarak adaletten ayrılmamalıyız, bu esastan
uzaklaşmamız gerekmektedir. 
Bir
diğer önemli gördüğüm husus şudur: Maalesef, biraz evvel de tanık olduk,
ülkemiz bu kadar büyük bir kaos ve badirenin içinden geçmeye çalışırken, millet
fertleri göğsünü tanklara siper ederken, toplumda ve siyasi partilerde
demokrasiye ve hukuk devletine sahip çıkma iradesi ortak bir ruhla ortaya
çıkmaya başlamışken, şehitlerimizin kanı daha kurumamışken, hâlâ şehitler
vermeye devam ederken bazı çiğ ve sığ zihniyetlerin kaostan başkanlık
devşirmeye çalışan ifadelerini esefle kınıyoruz, şiddetle…
(Mikrofon
otomatik cihaz tarafından kapatıldı) 
BAŞKAN
– Sayın Akçay, bir dakikada tamamlayalım lütfen. 
ERKAN
AKÇAY (Manisa) – Bu kaostan başkanlık devşirmeye çalışan ifadeleri kınıyorum. 
Ülkemiz
terör örgütleri tarafından yoğun bir saldırı altındadır. Bir yandan Fethullahçı
terör örgütünün özellikle kamudaki yapılanmasıyla mücadele ederken diğer yandan
PKK’nın saldırıları da devam etmektedir. Dün Siirt’te askerî aracın geçişi
sırasında yola döşenen patlayıcının infilak ettirilmesi sonucu 3 askerimiz
şehit olmuştur. Hakkâri’de polis karakoluna yine teröristlerce bombalı araçla
düzenlenen saldırıda 2 polisimiz şehit olmuştur ve bu saldırıda 1’i sivil, 10’u
polis, 11 vatandaşımız yaralanmıştır. Şehitlerimize Allah’tan rahmet, kederli
yakınlarına ve büyük Türk milletine başsağlığı, yaralılarımıza acil şifalar
diliyorum.
Türk
milleti her türlü terörist faaliyet karşısında dimdik ayaktadır.
(Mikrofon
otomatik cihaz tarafından kapatıldı) 
ERKAN
AKÇAY (Manisa) – İster FETÖ ister PKK isterse IŞİD olsun, Türkiye bu zalimlere
boyun eğmeyecek kadar kudretlidir. Terörle mücadele millî bir davadır.
Teşekkür
ediyorum.
BAŞKAN
– Teşekkürler Sayın Akçay.
Sayın
Altay, buyurun. 
İki
dakika süre veriyorum.
18.- İstanbul Milletvekili Engin Altay’ın,
Cumhuriyet Halk Partisi olarak Kamışlı’da IŞİD’in üstlendiği insanlık dışı
katliamı şiddet ve nefretle kınadıklarına, hayatını kaybedenlere Allah’tan
rahmet dilediğine, Siirt ve Hakkâri’de 3 asker ve 2 polisin şehit olduğuna,
Türkiye Büyük Millet Meclisinin terör sorunuyla ilgili yüksek duyarlılık
göstermesini talep ettiğine, Avrupa’da bazı basın-yayın kuruluşlarında 15
Temmuz darbesiyle ilgili kimi değerlendirmeleri kayda değer bulmadıklarına
ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Dün,
Mardin ilimizin Nusaybin ilçesinin karşısında bulunan Kamışlı kentinde, vahşi
terör örgütü IŞİD’in üstlendiği insanlık dışı bir katliam yaşandı. Burada
hayatını kaybedenlere -bizdeki bilgi 52 kişi, artmış da olabilir zira 170
kişinin de yaralandığını biliyoruz- öncelikle Allah’tan rahmet diliyorum. 
Türkiye'nin
-biraz önce bir sayın grup başkan vekilinin dediği gibi- Paris’te, Roma’da bu
tür saldırılarda gösterdiği refleksi, Hükûmetimizin burada da göstermesini işin
doğrusu bekliyoruz. Terör mağduru her insan birdir bizim için, rengi, dili,
dini, ırkı ne olursa olsun. 
Bu
bakımdan, 15 Temmuz girişiminden sonra, devletin bölgedeki diğer terör
örgütlerine yönelik reflekslerinde bir azalmanın olması da kabul edilemez.
Tekrar, bu alçak saldırıyı Cumhuriyet Halk Partisi grubu adına şiddetle ve
nefretle kınıyoruz, yaralılara acil şifa diliyoruz. 
Öte
yandan, gene bu sabaha karşı, dün, Siirt ve Hakkâri’de 3 askerimizin, 2
polisimizin şehit olduğu haberiyle sarsıldık. Darbeyi püskürten Meclisin, terörün
bitmesi noktasında da artık Türkiye'nin içinde, kıyısında, kenarında terör
olaylarının son bulması konusunda da el birliğini, güç birliğini hayata
geçirmesi gereğinin altını hep çizdik.
Türkiye
Büyük Millet Meclisi bombaların altında çalışmış bir Meclistir. Terör sorunuyla
ilgili olarak da derhâl…
(Mikrofon
otomatik cihaz tarafından kapatıldı)
ENGİN
ALTAY (İstanbul) – Başkanım, bitiriyorum. Ben dün de kullanmadım biliyorsunuz.
BAŞKAN
– Tamamlayalım bir dakikada lütfen.
Buyurun.
ENGİN
ALTAY (İstanbul) – Türkiye Büyük Millet Meclisinin bu konuda da yüksek
duyarlılık göstermesini sayın Genel Kuruldan talep ediyorum.
Öte
yandan, Avrupa’da bazı basın-yayın kuruluşlarında 15 Temmuz darbesiyle ilgili
kimi değerlendirmeleri görüyoruz. Bu değerlendirmeleri kayda değer bulmuyoruz,
topuna hadi oradan diyoruz. (CHP sıralarından alkışlar)
Teşekkür
ederim.
BAŞKAN
– Teşekkür ediyorum.
Sayın
İnceöz, size de iki dakika süre veriyorum.
Buyurun.
19.- Aksaray Milletvekili İlknur İnceöz’ün,
yurt dışı basınındaki gerçekleri çarpıtan eleştirileri kabul etmediklerine,
OHAL kararı alınmasının atılması gereken bir adım olduğuna, eleştiriler
yapılırken üniformalı vatan hainleri ile üniformalı gerçek askerlerin ayrımını
ayırt ederek yapılması gerektiğine, sadece Fethullahçı terör örgütüyle değil
PKK terör örgütüyle mücadelenin de kararlılıkla devam edeceğine ve şehitlere
Allah’tan rahmet dilediğine açıklaması
İLKNUR
İNCEÖZ (Aksaray) – Sayın Başkan, değerli milletvekili arkadaşlarım; ben de
Engin Bey’in son değerlendirmesine katıldığımı, özellikle yurt dışı basınındaki
bu eleştirileri kabul etmediğimizi belirtmek istiyorum. Her şey Türkiye’nin ve
dünyanın gözü önünde cereyan etmiş, görüntüler… 15 Temmuz gecesi yaşananlar,
çok apaçık bir şekilde, devlet kurumları içerisine, özellikle Türk Silahlı
Kuvvetleri içerisine sızmış ve yıllarca kendilerini kamufle etmiş bir yapı
tarafından, sinsi vatan hainleri tarafından gerçekleştirilmiş bir darbe
girişimidir ve bu anlamda da yaşananlar ortadadır. Aynı kanaatle, bütün bu
eleştirilere, haksız ve yersiz bir şekilde yazan ve gerçekleri çarpıtan tüm
basına biz de buradan hadi oradan diyoruz, bunları kabul etmediğimizi net bir
şekilde tavrımızla da ortaya koymuş oluyoruz. 
Burada
15 Temmuz gecesi yaşananlara, darbe girişimine karşı, biliyorsunuz, OHAL kararı
alındı bu terör örgütüyle mücadele için, kanun hükmünde kararnamelerle. Burada
şunu özellikle belirtmek istiyoruz: Bunlar, ülkemizin, demokrasimizin,
devletimizin, her alanda, kurumları içerisindeki yapının temizlenmesi için
atılması gereken adımlardı. Burada Parlamentoya da tavrından dolayı yürekten
teşekkür ediyoruz. 
İkinci
bir konu: Özellikle Türk Silahlı Kuvvetlerinin içerisine sızmış bir yapının
gerçekleştirmiş olduğu darbe girişiminden bahsediyoruz. Bu anlamda da orada
kahramanca, fedakârca canını hiçe sayarak mücadele eden, gerek Emniyet gerek
askeriyenin içerisindeki kahraman askerlerimizin, Emniyet güçlerimizin de
buradan hakkını vermek gerekir, bunun ayrımının çok net bir şekilde yapılması
gerekir. Burada üniformalı vatan hainleri ile üniformalı gerçek askerlerimizin
ayrımını eleştiriler yapılırken ayırt ederek yapmamız lazım ve topyekûn bir zan
altında bırakmamak gerektiği kanaatindeyim. Bu ayrıma da dikkat etmemiz lazım.
(Mikrofon
otomatik cihaz tarafından kapatıldı) 
BAŞKAN
- Siz de bir dakikada tamamlayın lütfen.
İLKNUR
İNCEÖZ (Aksaray) - Tekrar 15 Temmuz darbe girişiminde hayatlarını kaybeden
şehitlerimizi rahmetle anarken sadece mücadelemizin Fethullahçı terör örgütüyle
değil, bugün bir taraftan da PKK terör örgütüyle mücadelemizin de kararlılıkla
devam edeceğini, bu arada askerlerimize, hayatlarını kaybeden şehitlerimize ben
tekrardan Allah’tan rahmet diliyorum. 
İnşallah,
Türkiye buradan, bu süreçten demokrasisini, kurumlarını çok daha güçlendirerek,
önüne koyduğu hedefleri gerçekleştirme konusunda azimli ve kararlı bir şekilde
yoluna devam edecektir diyor, saygıyla selamlıyorum.
BAŞKAN
- Teşekkür ediyorum. 
Gündeme
geçiyoruz.
Başkanlığın…
MEHMET
NACİ BOSTANCI (Amasya) - Sayın Başkan…
BAŞKAN
- Buyurun Sayın Bostancı.
20.- Amasya Milletvekili Mehmet Naci
Bostancı’nın, şehit olan 5 güvenlik görevlisine Allah’tan rahmet dilediğine ve
Kamışlı’daki terör eylemini şiddetle lanetlediğine ilişkin açıklaması
MEHMET
NACİ BOSTANCI (Amasya) - İki hususu ifade edeyim: 5 güvenlik görevlimiz şehit
oldu -İlknur Başkanımız zamanı yetmediği için değinemedi- Allah’tan rahmet
diliyoruz. Terörle mücadele mutlak surette kararlı bir şekilde sürecek.
Kamışlı’daki
terör eylemini şiddetle lanetliyoruz. Televizyonlar olayı gösterdi, bir vahşet.
Bir kadın, yaşlı bir kadın, kendi hâlinde bir kadın dizlerine vurarak başına
gelen felaketin âdeta sembolü hâline geldi, benim gördüğüm. Müthiş bir facia.
Hiçbir farkı yok, kim yaparsa yapsın masum insanların arasına bombalı araçlarla
girip onları katledenlere lanet ediyoruz. 
BAŞKAN
- Teşekkür ediyorum.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, bütün terörist faaliyetleri lanetlediğine ilişkin konuşması
BAŞKAN
– Terör örgütlerini ve terörist eylemleri bizler de lanetliyoruz. Kimden
gelirse gelsin, kime karşı işlenirse işlensin bütün terörist faaliyetleri bir
kez daha lanetliyoruz.
Gündeme
geçiyoruz.
Başkalığın
Genel Kurula sunuşları vardır. 
Meclis
araştırması açılmasına ilişkin üç adet önerge vardır, ayrı ayrı okutuyorum: 
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Edirne Milletvekili Okan Gaytancıoğlu
ve 22 milletvekilinin, beyaz et sektörünün sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/283)
5/1/2016
Türkiye Büyük Millet Meclisi Başkanlığına
Ülke
ekonomisi ile toplum beslenmesine ciddi katkılar sağlayan beyaz et sektörünün
sorunlarının tespit edilip çözüme kavuşturulması için Anayasa’mızın 98’inci
maddesi, İç Tüzük’ümüzün 104’üncü ve 105’inci maddeleri gereğince bir araştırma
komisyonu kurularak konunun tüm boyutlarıyla araştırılmasını saygılarımızla arz
ederiz. 
1)
Okan Gaytancıoğlu  (Edirne)
2)
Mehmet Tüm  (Balıkesir)
3)
Uğur Bayraktutan  (Artvin)
4)
Bülent Kuşoğlu  (Ankara)
5)
Mehmet Göker  (Burdur)
6)
Tahsin Tarhan  (Kocaeli)
7)
Akın Üstündağ  (Muğla)
8)
Şerafettin Turpcu  (Zonguldak)
9)
Erkan Aydın  (Bursa)
10)
Ünal Demirtaş  (Zonguldak)
11)
Kazım Arslan  (Denizli)
12)
Didem Engin  (İstanbul)
13) Ahmet
Akın   (Balıkesir)
14) Sibel
Özdemir   (İstanbul)
15) Devrim
Kök   (Antalya)
16) Hilmi
Yarayıcı   (Hatay)
17) Kemal
Zeybek   (Samsun)
18) Mahmut
Tanal   (İstanbul)
19) Ali
Şeker   (İstanbul)
20) Ali
Yiğit   (İzmir)
21) İrfan
Bakır   (Isparta)
22) Ömer
Fethi Gürer   (Niğde)
23) Tur
Yıldız Biçer  (Manisa)
Gerekçe:
Ülkemiz
ekonomisine ve ihracata ciddi katkılar sağlayan tavukçuluk sektörünün sorunları
her geçen gün artmaktadır. 2000’li yılların ikinci yarısında tüm dünyayı
etkileyen kuş gribi hastalığından ciddi olarak etkilenmesine rağmen, bu krizi
fırsata dönüştürerek modern işletmeler ve tamamen hijyene dayalı bir üretim ve
pazara erişim politikasıyla Türkiye ekonomisinde prestijli bir yer alan
tavukçuluk sektörü, bugün çeşitli nedenlerden dolayı birçok sorunla karşı
karşıyadır. Sektörde doğrudan çalışan 200 bin civarındaki kişinin yanı sıra,
yan sanayici, tedarikçileri ve kümesleri işleten ailelerle birlikte
düşünüldüğünde yaklaşık 1 milyonu aşkın kişinin geçimini sağladığı beyaz et
sektörünün sorunlarının çözülmesi ülkemiz ekonomisi açısından çok önemlidir. 
Bugün
ülkemizde beyaz et sektöründe faaliyet gösteren birçok firma batma tehlikesiyle
karşı karşıyadır. Türkiye'nin birçok bölgesinde faaliyet gösteren firmalar ciddi
finansman sorunlarıyla karşı karşıya olup iflas erteleme ya da iflas talep
etmişlerdir. Yine, üretim kapasitesi ilk sıralarda olup büyük çaplı üretim
yapan birçok şirket ekonomik krizle boğuşmaktadır ve borçlarını ödeyemez duruma
gelmiştir. 
2011
yılında çıkmış ve 2016 yılı itibarıyla uygulamaya girmiş olan hayvansal yan
ürün olan tavuk kesim atıklarının -iç organ, tüy, baş gibi- yüksek basınçlı
sterilize kaplarda pişirilerek elde edilen tavuk ununun kanatlı yemlerinde
kullanımının yasaklanması da ekonomik boyutu çok büyük bir karardır. 
Bu ve bunlara benzer birçok nedenden dolayı emek yoğun
bir sektör olan beyaz et sektöründe faaliyet gösteren kuruluşlar darboğaza
girerse, piyasalar düzenli bir şekilde pazara ürün arz etmeyip, iflaslarını
açıklayıp piyasadan çekilirlerse sektörden geçimini sağlayan birçok insan işsiz
kalacaktır. Ciddi yatırımların yapıldığı, modern tesisler için kaynakların
harcandığı sektör, korkarız ki böyle giderse dışa bağımlı bir hâle bile
gelebilir. Bu bilinçsiz politikalar devam ederse, kırmızı ette olduğu gibi,
yakında ithal beyaz et de gündeme gelebilecektir. Sağlıklı ve dengeli beslenme
için ucuz bir hayvansal protein kaynağı olan tavuk etinin fiyatlarının artması
yoksul aileleri de olumsuz yönde etkileyecektir. Beyaz et sektörü, ülkemizin
mısır üretiminin neredeyse tamamını kullanan bir sektördür. Sektörün kötü
gidişi mısır üretimi yapan çiftçilerde olumsuz etkilenecektir. 
Bu yüzden, sektörün tüm boyutlarıyla incelenmesi ve
ülke ekonomisi ile toplum beslenmesine ciddi katkılar sağlayan beyaz et
sektörünün sorunlarının tespit edilip çözüme kavuşturulması için konunun tüm
boyutlarıyla araştırılmasını saygılarımızla arz ederiz.
2.- Mersin Milletvekili Oktay Öztürk ve 19
milletvekilinin, Millî Eğitim Bakanlığında ataması yapılan 1.709 şube müdürünün
durumunun araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/284)
Türkiye Büyük Millet Meclisi
Başkanlığına
Danıştay
5. Dairesinin (2013/8367) esas ve Danıştay 2. Dairesinin (2013/10363) esas
sayılı dosyaları üzerinden verilen kararlar ışığında ataması yapılan 1.709 şube
müdürünün mevcut atamalarının iptal edilmemesi ve adayların yazılı ve sözlü
sınavlarının aritmetik ortalamasıyla yeniden atamaların yapılmamasıyla ilgili olarak
Anayasa’nın 98’inci maddesi ile TBMM İçtüzük’ünün 104 ve 105’inci maddeleri
gereği Meclis araştırması açılmasını arz ederiz. 
1)
Oktay Öztürk (Mersin)
2)
Erkan Akçay (Manisa)
3)
Mehmet Günal (Antalya)
4)
Fahrettin Oğuz Tor (Kahramanmaraş)
5)
Celal Adan (İstanbul)
6)
Ümit Özdağ (Gaziantep)
7)
Kadir Koçdemir (Bursa)
8)
Mevlüt Karakaya (Adana)
9)
Mustafa Mit (Ankara)
10)
Kamil Aydın (Erzurum)
11)
Ruhi Ersoy (Osmaniye)
12)
Baki Şimşek (Mersin)
13)
Mehmet Parsak (Afyonkarahisar)
14)
Zühal Topcu (Ankara)
15)
Nuri Okutan (Isparta)
16)
İsmail Ok (Balıkesir)
17)
İzzet Ulvi Yönter (İstanbul)
18)
Erkan Haberal (Ankara)
19)
Seyfettin Yılmaz (Adana)
20)
Zihni Açba (Sakarya)
Gerekçe:
Kamu
Kurum ve Kuruluşlarında Görevde Yükselme ve Unvan Değişikliği Esaslarına Dair
Genel Yönetmelikte Değişiklik Yapılmasına İlişkin Yönetmelik 31 Ağustos 2013
tarih ve 28751 sayılı Resmi Gazete’de yayımlanarak yürürlüğe girmiştir.
Bakanlar Kurulunun bu çerçeve yönetmeliği doğrultusunda Millî Eğitim Bakanlığı
tarafından 12 Ekim 2013 tarihinde 28793 sayılı Resmi Gazete’de Millî Eğitim
Bakanlığı Personelinin Görevde Yükselme, Unvan Değişikliği ve Yer Değiştirme
Suretiyle Atanması Hakkında Yönetmelik yayınlanmıştır. Her iki yönetmelikte de
özetle; şube müdürü, müdür ve bunlarla aynı düzeydeki diğer görevlere
atanacaklardan yazılı sınavda en yüksek puan alan adaydan başlamak üzere, ilan
edilen kadro veya pozisyon sayısının 5 katına kadar adayın sözlü sınava
alınacağı, sözlü sınavda 100 üzerinden en az 75 alanların başarılı sayılacağı,
sadece sözlü sınav sonucunun atamaya esas puan olacağı ifade edilmiştir.
Anılan
yönetmelik doğrultusunda, 29 Aralık 2013 tarihinde ÖSYM yazılı sınav yapmış,
ardından Millî Eğitim Bakanlığı tarafından 10-28 /2/2014 tarihleri arasında
sözlü sınavlar yapılmıştır. Bu doğrultuda da atamalar 16/4/2014 tarihinde
sadece sözlü, mülakat puanı esas alınarak yapılmıştır. Atamalar yapılmadan önce
TÜRK EĞİTİM-SEN tarafından sadece sözlü sınav puanı esas alınarak atama
yapılması işlemi ve çeşitli maddelerin iptali için ilgili yönetmelikler
Danıştay nezdinde davaya konu edilmiştir. Bu doğrultuda, Danıştay 5.
(Dairesince 2013/8367)E ve Danıştay 2. Dairesince (2013/10363)E sayılı
yürütmeyi durdurma kararları verilmiştir. Her iki kararda da özetle, şube
müdürlüğü atamaları için sadece sözlü sınavla atama yapılamayacağı, objektif
olan yazılı sınavın değerlendirme dışı bırakılamayacağından söz edilmiştir.
Ancak,
Millî Eğitim Bakanlığı, yürütmesi durdurulan madde kapsamında tek başına sözlü
sınav sonuçlarına göre oluşturulan ve başarı sıralamaları esas alınarak yapılan
şube müdürü atamalarını iptal etmemiştir.
Bu
bilgiler doğrultusunda;
1)
Yazılı sınavını kazanan 1.709 şube müdürünün hangi eğitim sendikalarına üye
olduğu konusu araştırılmalıdır.
2)
Millî Eğitim Bakanlığı tarafından yargı kararlarının uygulanmamasının sebepleri
araştırılmalıdır.
3)
Yargı kararlarının uygulanmaması nedeniyle sorumluları hakkında neden işlem
yapılmadığı araştırılmalıdır.
3.- Bolu Milletvekili Tanju Özcan ve 20
milletvekilinin, çiftçilerin kredi borcu dolayısıyla içinde bulundukları
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/285)
Türkiye Büyük Millet Meclisi Başkanlığına
Türkiye'de
yaklaşık 5 milyon çiftçi bulunmaktadır. Gelişmiş ülkelerin sosyal ve ekonomik
refahının temelinde tarıma verdikleri önem ve tarımın gelişmesi yatmaktadır.
Tarımı gelişmiş ülkelerde kooperatiflerin ve çiftçi örgütlerinin payı ve önemi
büyüktür. Ülkemizdeki tarımsal kooperatifler gelişmiş ülkelerdeki seviyelere
ulaşamamıştır.
Ülkemizde
tarımsal girdi seviyeleri her geçen gün artmaktadır. Girdi fiyatlarının
yükselmesi gübre kullanım oranını azaltmakta, bu da verimin ve kalitenin
düşmesine sebep olmaktadır. Mazottaki ve gübre fiyatlarındaki değişkenler
tarımın sürdürülebilirliği konusunda büyük önem taşımaktadır.
Ülkemizdeki
5 milyon çiftçiden çiftçi kayıt sistemine kayıtlı 2 milyon 100 bin çiftçinin
tarımsal desteklerden yararlandığı düşünülürse tarımsal girdilerin kontrol altına
alınması ve üretim maliyetlerinin düşürülmesi zorunludur.
Son
zamanlarda, yazılı ve görsel basında yabancı sermayeli bankaların cazip ödeme
kolaylığı vaadiyle kredi seçenekleri sunduğu görülmektedir. Kamu bankalarından
kredi almanın zaman alması çiftçileri yabancı sermayeli bankaların kredilerine
yöneltmektedir.
Sermayesi
kısıtlı olan çiftçilerimiz, kendilerine umut olarak gösterilen kredilere
yönlendirilmektedir. Pazar fiyatlarındaki dengesizler neticesinde, emeğinin
karşılığını alamayan çiftçiler kredilerini zamanında ödeyememektedirler.
Borcunu kapatamayan çiftçiler diğer bir bankadan kredi almak suretiyle
borçlarını kapatmak yoluna gitmekte, bu da sorunu daha da derinleştirmektedir.
Türkiye
genelinde binlerce tarım arazisi özellikle özel bankaların ipotek kıskacı
altındadır. Çiftçilerimizin borçlarının yeniden yapılandırılması için gerekli
yasal düzenlemelerin ivedilikle çıkarılması gerekmektedir. Birçok çiftçi tarım
arazilerini satarak büyük şehirlere göç etmektedir. Hükûmet, çiftçilerin
verdikleri emeklerin karşılığını tam olarak alabilmesi için gerekli destekleri
bir an önce hayata geçirecek düzenlemelere hız vermelidir.
Son
BDDK verilerine göre, 2014 yılında tarımda kullanılan toplam kredinin yaklaşık
yüzde 3,45’i takibe düşmüş kredileri kapsamaktadır. Takibe düşmüş kredilerin
-bankalar bazında incelendiğinde- büyük oranının yabancı sermayeli bankalara
ait olduğu görülmektedir. Kredilerini ödeyemeyen çiftçilerin toprakları
yabancıların eline geçmekle karşı karşıyadır. Çiftçilerimiz ürünlerini, geleceklerini
kurtarmak isterlerken arazilerinden olmaktadırlar. Bu sorunun ileriki yıllarda
büyük problemlere zemin hazırlayacağı unutulmamalıdır.
Çiftçilerimizin
kredi borcu dolayısıyla içinde bulundukları sorunların tespit edilip çözüm
önerilerinin belirlenmesi amacıyla Anayasa’nın 98’inci, İç Tüzük’ün 104 ve
105’inci maddeleri uyarınca Meclis araştırması açılmasını arz ve teklif ederim.
1)
Tanju Özcan  (Bolu)
2)
Kadim Durmaz  (Tokat)
3)
Gülay Yedekci  (İstanbul)
4)
Mevlüt Dudu  (Hatay)
5)
Mustafa Sezgin Tanrıkulu   (İstanbul)
6)
Cemal Okan Yüksel (Eskişehir)
7)
Nurhayat Altaca Kayışoğlu  (Bursa)
8)
Aylin Nazlıaka  (Ankara)
9)
Mehmet Gökdağ  (Gaziantep)
10)
Mahmut Tanal  (İstanbul)
11)
Ceyhun İrgil  (Bursa)
12)
Çetin Osman Budak  (Antalya)
13)
Haydar Akar  (Kocaeli)
14)
Niyazi Nefi Kara (Antalya)

15)
Ali Şeker  (İstanbul)
16)
Aydın Uslupehlivan  (Adana)
17)
Şenal Sarıhan  (Ankara)
18)
Barış Karadeniz (Sinop)

19)
Namık Havutça  (Balıkesir)
20)
Onursal Adıgüzel (İstanbul)

21)
Devrim Kök  (Antalya)

BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
Şimdi,
gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz.
1’inci
sırada yer alan, Uluslararası İşgücü Kanunu Tasarısı ve Sağlık, Aile, Çalışma
ve Sosyal İşler Komisyonu Raporu’nun görüşmelerine kaldığımız yerden devam
edeceğiz.
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Uluslararası İşgücü Kanunu Tasarısı
(1/727) ve Sağlık, Aile, Çalışma ve Sosyal İşler Komisyonu Raporu’nun (S.
Sayısı: 403) (X)
BAŞKAN
– Komisyon? Burada. 
Hükûmet?
Burada.
Dünkü
birleşimde İç Tüzük’ün 91’inci maddesine göre temel kanun olarak görüşülen 403
sıra sayılı Kanun Tasarısı’nın birinci bölümünde yer alan maddelerin oylamaları
tamamlanmıştı. 
Şimdi
ikinci bölümün görüşmelerine başlıyoruz. 
İkinci
bölüm, 28’inci maddenin (2)’nci fıkrası, (3)’üncü fıkrasının (a), (b),
(c), (ç) ve (d) bentleri, (e) bendi, (f) bendi, (g) ve (ğ) bentleri, (4)’üncü
fıkrası, (5)’inci fıkrasının (a) bendi, (b) bendi, (c) bendi, (ç) bendi, (d) ve
(e) bentleri, (6)’ncı, (7)’nci ve (8)’inci fıkraları, (9)’uncu fıkrası,
(10)’uncu fıkrası, (11)’inci fıkrasının (a) bendi, (b) bendi, (c) bendi, (ç)
bendi, (d) bendi, (e) bendi, (f) bendi, (g) bendi, (ğ) bendi, (h) bendi,
(12)’nci fıkrası ile geçici madde 1 dâhil 28’inci maddenin (2)’nci fıkrası ile
30’uncu maddeleri kapsamaktadır. 
Şimdi,
ikinci bölüm üzerinde söz isteyen sayın milletvekilleri: Grupları adına, Adalet
ve Kalkınma Partisi Grubu adına Şanlıurfa Milletvekili Mahmut Kaçar, Halkların
Demokratik Partisi Grubu adına Diyarbakır Milletvekili Sibel Yiğitalp,
Cumhuriyet Halk Partisi Grubu adına Kayseri Milletvekili Çetin Arık, Milliyetçi
Hareket Partisi Grubu adına Konya Milletvekili Mustafa Kalaycı; şahıslar adına
yine Mustafa Kalaycı ve İsmail Tamer var. 
Gruplar
adına ilk söz, Adalet ve Kalkınma Partisi Grubu adına Şanlıurfa Milletvekili
Mahmut Kaçar’a aittir. Yok. 
Gruplar
adına diğer söz, Halkların Demokratik Partisi Grubu adına Diyarbakır
Milletvekili Sibel Yiğitalp’e aittir. 
Buyurun.
(HDP sıralarından alkışlar)
On
dakikadır süreniz. 
HDP GRUBU ADINA SİBEL YİĞİTALP (Diyarbakır) – Sayın
Başkan, değerli milletvekilleri; hepinizi saygıyla selamlıyorum. 
Konuşmama
başlamadan önce, Rojava’nın Kamışlı kentinde dün sabah IŞİD’liler tarafından,
IŞİD cani örgütü tarafından bir saldırı yapıldı. Bu insanlık düşmanı, katliamcı
IŞİD zihniyetini, barbar çetesini lanetliyorum. Yaşamını yitirenlere Allah’tan
rahmet diliyorum. Başta Kürt halkı olmak üzere Rojava halkına ve ailelerine
başsağlığı diliyorum, yaralılara da geçmiş olsun diyorum.
Öncelikle,
görüştüğümüz yasa tasarısında daha çok maddede uzlaşabileceğimizi düşünüyorduk.
Yine de birkaç fıkra üzerinde anlaşmış olmayı olumlu bir adım olarak görüyorum.
Demek ki istenildiği zaman uzlaşılabiliyormuş. Umuyorum ki uzlaşma zemini bu 15
Temmuzdan ders çıkarıldığı içindir ve dilerim ki uzlaşma zemini artarak devam
eder. 
Biz
HDP olarak kapitalizmin, emek sömürüsünün, gelir dağılımındaki uçurumun, açlık
ve yoksulluğun en asgari düzeye getirilmesi gerektiğini her platformda dile
getirdik. Yerli ya da yabancı işçi ve emekçilerin insan onuruna yaraşır
ekonomik ve sosyal koşullara sahip olmasını savunuyoruz ve savunmaya da devam
edeceğiz. Kadın işçi ve emekçilerin üretim sürecindeki eşitsiz konumları da
mutlaka yapılan her tasarıda ayrıca yer almalıdır. İşte tüm bunlardan hareketle
yabancı kişiler için çıkarılacak bir temel kanunun gerekli özenle yapılması için
tasarıyı komisyonda görüştüğümüz zaman ısrarla bir alt komisyon olmasını
istedik ve çalışmaların orada devam etmesini önermiştik. Bir alt komisyon
kurulsaydı bu kanun tasarısı çok daha iyi hazırlanmış olabilirdi. 
Ne
kadar çabalarsak çabalayalım, tasarıya meslek örgütleri ve sivil toplum
kuruluşları yeterince dâhil edilmedi. Bu kurumların dâhil edilmemesinin
eksiklerini biz öngörebildik. Eğer yeterince dâhil edilmiş olsaydı, toplumun
her kesiminin ortaklaştığı bir tasarı ortaya çıkacak ve toplumsal mutabakat
daha da sağlanmış olacaktı. 
Sayın
Başkan, değerli milletvekilleri; savaştan dolayı göçe zorlanan ve Türkiye’ye
gelmek zorunda bırakılan mültecilere burada bulundukları süreç içerisinde
güvenceli bir çalışma, yaşam ve makul bir gelir sunmak bizim açımızdan insani
bir zorunluluktur. Bugün ülkemizde geniş tanımlı işsizlik yüzde 20, kayıt dışı
çalışma oranı ise yüzde 40’tır. Üretime ve istihdama değil, tüketime ve borca
dayalı üretim modelini benimseyen ülkemizde, mültecilere yönelik güdülecek
plansız ve denetimsiz bir istihdam politikası işsizliği ve kayıt dışılığı daha
da artıracaktır. “Yurttaş” ve “yabancı iş gücü” tanımı adı altında istihdam
edilmesi planlanan kişiler arasında bir rekabet ortaya çıkmasına ve gerekçede
bahsedilen kamu düzeninin tesis edilmesine değil, bozulmasına yol açacaktır.
Olması gereken, istihdama dayalı bir üretim politikası belirlenmesidir. Söz
konusu kanun tasarısında bu sorunlara dair hiçbir düzenleme yapılmadığı gibi,
amacı da mültecilerin istihdam hakkı değil, sermaye kesimine ne pahasına olursa
olsun ucuz iş gücüdür. Bunu tasarıdaki nitelikli iş gücü vurgusundan da
anlayabilmekteyiz. 
Tekrar
belirtmek istiyorum: Yabancı işçiler açısından Türk soyluluğun çalışma izninin
alınmasına bir avantaj olarak belirlenmesi, özünde ayrımcı bir uygulamadır.
Herhangi bir soydan gelmenin nitelikli ve eğitimli iş gücü olmayı
garantilemediği açıktır. Bu nedenle, çalışma iznine dair özel soy
uygulamalarının soy, ırk ve etnik köken gibi kişilerin kendilerinin karar
vermedikleri özellikleri üzerinden belirlenmesi mantık dışıdır.
Değerli
milletvekilleri, yabancı iş gücüyle ilgili bir kanun tasarısı aslında nasıl
olmalıydı, biliyor musunuz? Eşitlikçi olmalıydı, ayrımcı olmamalıydı, toptancı
olmamalıydı. Eşitlikçi olmalıydı çünkü nitelikli-niteliksiz iş gücü ayrımı
yapılmamalıydı. Savaştan kaçıp buraya gelmek zorunda kalan yabancıların hepsini
kapsamalı, hepsine aynı imkânları sağlamalıydı. Mevsimlik işçileri, kayıt dışı
çalışan, sizin “niteliksiz” diye adlandırdığınız kişileri de içermeliydi.
Ayrımcı olmamalıydı, belli bir soydan gelenler için istisnai bir madde
konulmamalıydı. Tüm halklar için aynı koşullar geçerli olmalıydı. Toptancı
olmamalıydı, kadınlar, engelliler için pozitif ayrımcılık yapılmalıydı.
Bilmelisiniz ki savaşlardan en çok kadınlar etkilenir çünkü. Tüm bunlara ek
olarak tüm topluma anlatılmalı, ortaklaşarak uzlaşma zemininde hazırlanmalıydı.

Bugün
görüşmeye devam edeceğimiz 28’inci maddenin fıkralarından, ilgili bakanlığın,
YÖK’ün İçişleri Bakanlığından görüş almasına ilişkin uygulamanın kaldırılması
istenmektedir. Kamu hizmeti sunan öğretim elemanlarının güvenlik kontrollerinin
yapılmaması uygun değildir. Bu fıkranın metinden çıkarılması gerekmektedir.
Yine,
ilgili maddenin (9)’uncu fıkrasında ise kamuda çalışan sağlık emekçilerinin Türk
veya ülke vatandaşı olma zorunluluğu kaldırılmak isteniyor. Peki, yabancı
sağlık personeli istihdam ederken hangi kriterleri gözeteceksiniz? Bu kişilerin
yetkin olup olmadığını nasıl tespit edeceksiniz? Sağlık hakkı Anayasa’yla
güvence altına alınmış bir haktır. Kamu sağlığını tehlikeye atabilecek bu
maddenin tasarıdan çıkarılması gerekmektedir. 
Yine,
aynı maddenin ilgili fıkrasında yabancı öğrencilerin haftalık çalışma süresi
düzenlenmektedir. İlgili tasarının madde gerekçesinde “Türkiye’de bir yükseköğrenim
kurumunda örgün öğretim programlarına kayıtlı yabancı öğrencilere çalışma hakkı
getirilmekte.” diye açıklanmaktadır. Oysa yabancı öğrencilerin çalışma
izinleriyle ilgili düzenleme 6485 sayılı Yasa’nın 41’inci maddesinde
düzenlenmiştir ve yabancı öğrenciler, hâlihazırda, haftada yirmi dört saati
aşmamak kaydıyla kısa süreli işlerde çalışabilmektedir. Öngörülen kanundaki
gibi, çalışma saatinin yirmi dört saat olarak belirlenmesi gerekmektedir.
İlgili
yasanın (h) bendiyle Gıda, Tarım ve Hayvancılık Bakanlığının ön izin verme
yetkisi kaldırılmak istenmektedir. Mevsimlik işçiler hâlihazırda ülkenin en
dezavantajlı gruplarıdır. Zaten düşük ücretle ve insani olmayan koşullarda
yaşayarak çalışan 4 milyona yakın mevsimlik işçiyi bir de yabancı işçilerle
karşı karşıya getirmek mantıklı mıdır? Hâlihazırda çalışmakta olan mevsimlik
işçilerin çalışma koşullarının düzenlenmesi gerekirken bir de yabancı işçilerin
bu istihdama dâhil edilmek istenmesi geri dönülmez sorunlara yol açacaktır. Bu
alanda yetkili bakanlık olan Gıda, Tarım ve Hayvancılık Bakanlığının ön izninin
muhakkak suretle kaldırılmaması gerekmektedir. 
Değerli
milletvekilleri, sonuç olarak şu an gördüğümüz yasa tasarısı denetimsiz bir
sermaye akışı ve denetimsiz bir hizmet sunumunu yasalaştırmak anlamına geliyor.
Tek cümleyle ifade etmek isterim ki bu yasa ülkemizdeki emekçileri mülteci
konumuna getirecektir.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkürler.
Gruplar
adına diğer söz sahibi Cumhuriyet Halk Partisi Grubu adına Kayseri Milletvekili
Çetin Arık.
Buyurun
Sayın Arık. (CHP sıralarından alkışlar)
CHP
GRUBU ADINA ÇETİN ARIK (Kayseri) – Sayın Başkan, değerli milletvekilleri; yüce
Meclisi saygıyla selamlıyorum.
Öncelikle,
bugün şehit olan askerlerimize Allah’tan rahmet, yüce milletimize de başsağlığı
diliyorum.
Sözlerime
Mehmetçik’in kıyafetlerinin arkasına gizlenen teröristler tarafından
gerçekleştirilen 15 Temmuz darbe girişiminde şehit olan asker, polis ve sivil
vatandaşlarımıza Allah’tan rahmet dileyerek başlamak istiyorum. Kendi Meclisini
bombalayan, kendi halkına ateş açan, günahsız Mehmetçik ile polisi, halkı karşı
karşıya getirmeye çalışan bu hainler asla Türk askeri olamaz, bunlar olsa olsa
terörist olurlar. (CHP sıralarından alkışlar)
Bunun
yanı sıra, darbe girişiminin duyulduğu andan itibaren siyasi görüşü ne olursa
olsun ellerinde Türk Bayraklarıyla sokaklara inerek darbeye karşı tek vücut
olan, demokrasinin ve parlamenter sistemin yaşamasına inanarak duyarlılık
gösteren vatandaşlarımıza da buradan teşekkür etmek istiyorum.
Değerli
milletvekilleri, içerisinden geçtiğimiz bu zor günlerde, bu tarihî günlerde
hâlâ bertaraf edilmemiş olan bu tehlike karşısında birlik ve beraberlik
iklimini sarsmamak, daha da güçlendirmek gerekiyor. Bu birlik ve beraberliğin
en güzel örneğini de bu milletin temsilcileri olarak 15 Temmuz gecesi bombalar
altında Gazi Meclis çatısı altında sergiledik. Evet, Kurtuluş Savaşı’nda savaş
hâlinde çalışan, hatta bizzat savaşa komuta eden Gazi Meclis hiçbir koşul
altında kapanmamalı. Maalesef ki geçen hafta alınan OHAL kararıyla sadece
Hükûmetin aktör olacağı kanun hükmünde kararnamelerle Meclis işlevsiz hâle
getirildi. Oysaki, İstiklal Savaşı’nda Meclisimizin yaptığına benzer biçimde
âdeta bir Meclis hükûmeti gibi hareket etmemiz, ülkemizi felakete sürüklemeye
çalışan düşmanlara ve şer odaklarına verilebilecek en iyi cevap olacaktı. Evet,
olması gereken, Gazi Meclisi aktif olarak çalıştırmaktı. 
Değerli
milletvekilleri, 1980 yılından bugüne kadar geçen sürede Fethullahçı terör
örgütünün artan bir oranda devletimizin kurumları içerisine göz göre göre
sızdığını herkes biliyor. Bu süreçte önceki AKP hükûmetlerinin çok büyük vebali
olduğunu, çok büyük pay sahibi olduğunu da hepimiz biliyoruz. Bunun hesabının
elbette ki verilmesi gerekiyor ancak bu hesaplaşmanın yapılacağı gün, bugün
değildir. Bugün yapılması gereken, yanlışlardan kurtulma adı altında yeni
yanlışların yapılmamasıdır.
Değerli
milletvekilleri, kamuda yaşanan tasfiyeler de gösteriyor ki Türkiye’nin en
önemli sorunlarından biri liyakat sistemini dışlayan kayırma sisteminde
yatmaktadır. Kayırma sistemi kamu görevlilerinin hem hizmete giriş hem hizmette
kalış hem de hizmette terfi ediş bakımından belirli bir ideolojiye, siyasal
partiye aidiyet veya da bağlılık ölçütüne göre dağıtılması olarak tanımlanabilir.
Maalesef gelişmiş ülkelerde henüz 19’uncu yüzyılda büyük ölçüde terk edilmiş
bulunan bu kayırma sistemi ülkemizin 21’inci yüzyılında hâlâ büyük oranda hâkim
anlayış olarak devam etmektedir. Bu tasfiyelerin ardından kamuoyunda yeni bir
endişe baş göstermiştir. Yurttaşlarımız kamudan tasfiye edilen FETÖ
mensuplarının yerine liyakatin gözardı edilerek başka bir cemaatin, başka bir
tarikat mensuplarının yerleştirileceği endişesini taşıyor; böyle bir girişim bu
ülkeye yapılabilecek en büyük ihanettir. Devlette görev almanın kıstası mutlaka
ve mutlaka liyakat olmalıdır.
Değerli
milletvekilleri, milletin çocuklarıyla “Van Gölü’nden kaç kova su çıkar?
Kirpinin kaç dikeni vardır?” gibi saçma sapan sorularla dalga geçenler, öte
yandan FETÖ mensuplarına sınavdan önce soruları vererek çeşitli kurumlarda işe
girmelerini sağlayanlar bu milletten özür dilemeli ve haksızlığa uğrayan vatan
evlatlarının hakkını da teslim etmelidirler. (CHP sıralarından alkışlar) 
Değerli
milletvekilleri, tarih boyunca hukuk ve adalet kavramları hep önemli olmuştur.
Haklı ve haksızın ayırt edilmesi adaletle sağlanır. Adalet kavramı hukuk
kurallarına uygunluğu içerir. Hukuk, herkes ona uyar ve saygı duyarsa geçerli
bir hüküm oluşturur. Eğer hukukun dışına çıkmak, hukukun dışına çıkarak fiilî
durum yaratmak alışkanlık hâline getirilirse, hele de bunu ülkeyi yöneten,
iktidar gücünü elinde bulunduranlar yaparsa hukuk hükmünü kaybeder. Adalet
bütün hak dinlerinde Allah’a, Peygamber’e ve ahirete inanmadan sonra dördüncü
temel değer olarak kabul edilmiştir. Adalet mülkün, devletin ve özgürlüklerin
temelidir. 
Değerli
milletvekilleri, kanun hükmünde kararnamelerle adalet, hak ve hukuka uygunluk
sağlanamaz; inanç ve düşünce özgürlüğü, hak arama özgürlüğü ve teşebbüs
özgürlüğü gibi temel haklardan, huzur ve mutluluktan bahsedilemez; millî irade
ile yüce milletimizin arzu ettiği birlik ve beraberlik iklimi sağlanamaz. 
Değerli
milletvekilleri, Genel Kurulumuzda görüşülmekte olan Uluslararası İşgücü Kanunu
Tasarısı hakkındaki görüşümü de sizlerle paylaşmak istiyorum.
Öncelikle
şunu belirtmeliyim ki bozuk bir temel üzerine sağlam bir bina inşa edilemez. Bu
kanun tasarısı da âdeta bozuk bir temel üzerine inşa edilmiş bir binaya
benziyor. Kanun tasarısının gerekçesinde çok yanlış bir tespit yapılarak
1960’lı yıllarda göç veren ülke konumundan artık göç alan ülke konumuna
geldiğimiz ifade edilmektedir. Bu çok yanlış ve yanıltıcı bir ifadedir. Burada
küresel güçlerin istikrarsızlaştırdığı Afganistan, Pakistan, Irak, Suriye gibi
ülkelerden iç savaşlardan can korkusuyla Türkiye’ye gelen mülteci akını ile
ekonomik gerekçelere dayalı gerçekleşen gönüllü göç birbirine karıştırılıyor.
En önemli özelliği hayatta kalmak olan bu insanların ülkemize gelmesini
Türkiye’nin bir cazibe merkezi olmasının bir kanıtı gibi sunmak oldukça gülünç
bir iddiadır. Bir ülkenin cazibe merkezi olmasının en önemli göstergesi
nitelikli beyin göçünün göç istikametidir, gelişmiş ve gelişmekte olan
ülkelerden nitelikli beyin göçünün gelmesidir, ülkesinden çıkan yetişmiş
insanların geri dönmesidir. 
Değerli
milletvekilleri, kanun tasarısının bir başka gerekçesinde ise nitelikli
yabancıların ülkemize gelişini kolaylaştırmaktan bahsedilmektedir. Nitelikli
yabancıların ülkemize gelişini kolaylaştırmadan önce kendi nitelikli
yurttaşlarımızın yurt dışına gidişini önleyecek, onları ülkede tutmaya
cezbedecek önlemlerin alınması gerekir. Bakınız, OECD’ye göre, Türkiye’nin
yükseköğrenim görmüş nüfusunun yaklaşık yüzde 4’ü yurt dışına gitmiştir. 
Sayın
milletvekilleri, ülkemizin iş gücü piyasasının yapısına baktığımızda temel
göstergeler iş gücü açığına değil, iş açığına yani işsizliğe işaret etmektedir.
Bugün 80 milyona yakın dinamik bir nüfusumuz var, her yaşta, her branşta iş
yapabilecek yurttaşlarımız var. Bu gerçek ortadayken, yerli ve millî insan
kaynağımız işsiz dururken, yurttaşlarımız iş bulamayan çocuklarına yeni iş
alanlarının açılmasını beklerken ülkesini terk ederek gelecek iş gücünün
peşinden koşmak ancak gaflettir. Böyle bir kanun tasarısını karşımıza getiren
aklın yerli ve millî olma iddiası da gerçek dışıdır. (CHP sıralarından
alkışlar) 
Değerli
milletvekilleri, bildiğiniz üzere, geçtiğimiz aylarda, Hükûmetin, Türk
vatandaşlarının Avrupa Birliği ülkelerine vize muafiyetiyle seyahat etmesini
sağlamak üzere bir girişimi oldu, karşılığında Avrupa Birliğine mültecilerin
serbest sığınma hakkını engelleme sözü verildi. Bu hukuk dışı anlaşma, Türkiye
kamuoyuna zamanın Başbakanı tarafından “Kayseri pazarlığı” olarak sunuldu.
Elbette ki biz Kayserililer olarak bu sıfatlandırmayı kabul etmediğimizi,
reddettiğimizi, Kayserilinin insan hayatı üzerinden pazarlık yapmayacağını,
emeğin ve alın terinin yanında olduğunu her fırsatta dile getirdik ve dile
getirmeye de devam edeceğiz. Geldiğimiz noktada Avrupa Birliği ülkeleri AKP
Hükûmetinin bunca tavizine rağmen haddinden fazla ön yargılı biçimde Türk
vatandaşlarına vize muafiyeti vermekten kaçındı. Ben, şimdi buradan, milletin
kürsüsünden milletim adına sormak istiyorum: Avrupa Birliği ülkeleri bizim
vatandaşlarımızı turist olarak bile kabul etmez iken bizim çalışma izni, hatta
vatandaşlık verme girişimlerimiz hangi akla hizmet ediyor? Acaba, Türk
vatandaşlığının ve çalışma izinlerinin pazardan parayla satın alınabilen bir
meta hâline getirilmesi mi amaçlanıyor? Ben iktidar partisinin bu yanlıştan
dönmesini ve kanun teklifini geri çekmesini istiyorum. 
Hepinizi,
sevgi ve saygıyla selamlıyorum, teşekkür ediyorum. (CHP sıralarından alkışlar)
BAŞKAN
– Teşekkür ediyorum.
Grupları
adına son söz, Milliyetçi Hareket Partisi Grubu adına Konya Milletvekili
Mustafa Kalaycı’ya aittir. (MHP sıralarından alkışlar)
Sayın
Kalaycı’nın bir de şahsı adına söz hakkı var; dolayısıyla ikisini
birleştiriyorum, on beş dakika süre veriyorum.
Buyurun
Sayın Kalaycı.
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
görüşülmekte olan 403 sıra sayılı Tasarı’nın ikinci bölümü üzerinde Milliyetçi
Hareket Partisi Grubu adına söz aldım; bu vesileyle hepinizi saygılarımla
selamlıyorum. 
Sözlerime
başlarken 15 Temmuz darbe girişimini bir kez daha nefretle ve şiddetle
lanetliyorum. Milletimizi, Meclisimizi, millî kurum ve kuruluşlarımızı
bombalayıp kurşunlayacak kadar gözü dönen FETÖ’cü canilerin darbe girişimi
hamdolsun başarıya ulaşamamıştır. Darbecilere karşı canı pahasına mücadele
veren, tanklara, helikopterlere, uçaklara, en ağır silahlara, kurşunlara ve
bombalara karşı tereddüt göstermeden göğsünü siper ederek darbe girişimini
püskürten, üstün cesaretini ve demokrasi tercihini tüm dünyaya gösteren aziz
Türk milletinin bir ferdi olmaktan gurur ve onur duyuyorum. 
Türk
milleti hainlerden büyüktür, demokrasi darbeden büyüktür. İster FETÖ ister
PKK/PYD isterse de IŞİD olsun Türkiye’yi geçemeyecekler, Türk milletini
yenemeyeceklerdir. Türkiye zalimlere yem olamayacak kadar kudretlidir. Bir
olalım, Türkiye'nin millî dava ve istiklaline bağlı kalalım. 
FETÖ
terör örgütüyle etkin ve çok boyutlu mücadele ederken dikkat edilmesi gereken
hususlar vardır. Öncelikle kişiler hakkında işlem yapılırken kesinlikle sağlam
delil ve belgelere dayanmak esas olmalıdır. Paralel devlet yapılanmasının tüm
unsurları tespit edilmeli, hepsi birden adaletin önüne çıkarılmalı, en ağır
şekilde de cezalandırılmalıdır. Bu yapılıyorken masumların hakkını gasbetmek,
suçsuz günahsız insanımızı mağdur etmek en az terör örgütünün zalimliği kadar tehlikelidir.

Aldığımız
yoğun şikâyet ve eleştiriler, vatanını ve milletini canından aziz bilen
kardeşlerimizin de FETÖ terör örgütüyle aynı kategoride ele alındığı
yönündedir. Bu, doğru ve hakkaniyetli görülmeyecektir. Bu itibarla, idari ve
kanuni tedbirler alınırken masumlara ilişilmemeli, onların hak ve insanlık
onurları çiğnenmemelidir. Toplumun her kesimi kaygılı ve huzursuzdur. Eğer
söylenenler doğruysa, FETÖ terör örgütüyle örgütsel herhangi bir bağı veya
bağlantısı olmaksızın sadece geçmişte bu yapının banka, dernek, okul,
dershaneleriyle ilişkisi olduğu gerekçesiyle işlem yapılıyorsa bakanlardan
başbakanlara, milletvekillerinden belediye başkanlarına, bürokratlardan parti
yöneticilerine kadar Adalet ve Kalkınma Partililerin cemi cümle alayını içeri almak
gerekir. Bunu kesinlikle suçlamak kastıyla söylemiyorum, aynı durumda olanların
yoğunlukla varlığını ortaya koymak için belirtiyorum. 
Diğer
taraftan, on dört yıldır ülkeyi yöneten ama milletin verdiği emanete sahip
çıkamayan, bu yapıyı görmeyen, göremeyenin de AKP olduğu açıktır. “Bizi kimse
uyarmadı.” diyemezsiniz. Bu konuda Milliyetçi Hareket Partisi Genel Başkanı
Sayın Devlet Bahçeli’nin uyarılarını yıllarca dinlemeyen, üstelik ona saldıran
ve hakaretler eden de Hükûmetin ve AKP’nin en yetkili ağızlarıdır. 
Yine,
teröristbaşı Fethullah Gülen’e önceden övgüler düzenler, elini öpmek için
Pensilvanya’da kuyruğa girenler, “On iki yıl ne istedilerse verdik.” diyenler,
onları devletin en önemli görevlerine getirenler, okullarına, banka ve
şirketlerine, derneklerine, vakıflarına, sendikalarına, medyasına, tüm
kurumlarına her türlü imkânı hem de devlet kesesinden sağlayanlar da ortadadır.

Dolayısıyla
bu süreçte iktidarda sorumluluk mevkisinde bulunanlar, görevli ve yetkili
olanlar “Bizi aldattılar, safmışız, ahmakmışız.” gibi sözlerle kendilerini bu
işten sıyırmaya, sorumluluktan kurtarmaya çalışırken eğer masum insanlar mağdur
ediliyor, zulme uğruyorsa, siyasi veya başka amaçlarla ahlaksızca kuru
iftiralar atılarak yapılan ihbarlar üzerinden işlem yapılıyorsa bunun hesabını
iki dünyada da veremezsiniz, bunun vebalinin altından kalkamazsınız, her şeyden
önce Cenab-ı Allah’ın gazabından kurtulamazsınız. O sebeple Hükûmetten
beklentimiz FETÖ terör örgütünün kökünü kuruturken suçluyu, suçsuzu birbirine
karıştırmamaktır.
Diğer
taraftan, bugünlerde PKK’nın alçakça saldırıları sonucu ardı ardına şehit
haberleri gelmektedir. Hakkâri ve Siirt’te, 3’ü asker, 2’si polis 5 şehidimiz
var. Şehit olan kahraman vatan evlatlarına Cenab-ı Allah’tan rahmet, ailelerine
ve büyük milletimize sabır ve başsağlığı diliyorum, yaralı kardeşlerimize de
tez elden şifa ve deva temenni ediyorum. 
FETÖ
terör örgütünde olduğu gibi, PKK ve diğer terör örgütleriyle aidiyet, iltisak
veya irtibatı olanlarla ilgili neden işlem yapılmıyor? Başta belediyeler olmak
üzere devlette yuvalanmış terör örgütlerinin güdümünde bulunanlar ivedilikle
açığa alınmalı ve adalete teslim edilmelidir. Yine, terör örgütleriyle aidiyet,
iltisak veya irtibatı olan dernek, vakıf tüm özel kurum ve şirketlerle ilgili
de gerekli işlemler derhâl yapılmalıdır. FETÖ’nün de, PKK’nın da, IŞİD’in de
diğer terör örgütlerinin de kökü kazınmalı, hainlerden, alçaklardan,
kalleşlerden hesap sorulmalı, hak ettikleri cezalar verilmelidir.
Değerli
milletvekilleri, bu arada bir konuyu daha gündeme getirmek istiyorum.
Darbecilere karşı mücadelede gururumuz olan polislerimizin ekonomik ve sosyal
sorunlarına artık çözüm getirelim. Gerek çalışırken gerekse emekli olduktan
sonra polisimizin ele güne muhtaç olmadan huzurlu, itibarlı, güvenli ve insanca
bir hayat sürdürebilmesini temin edelim. Türk polisinin en başta gelen isteği,
ek göstergelerinin yükseltilmesidir. Tamamına yakını yükseköğrenimli olan
polislerimiz 3600 ek göstergeyi haklı olarak istiyor. Kamuda emsal alınabilecek
birçok kadroya yapılan uygulamayı, verilen 3600 ek göstergenin kendilerine de
verilmesini istiyorlar. Milliyetçi Hareket Partisi olarak Hükûmetten
beklentimiz ve isteğimiz, emniyet çalışanlarının özlük haklarını ve çalışma
şartlarını iyileştirecek, polislerimize 3600 ek gösterge verilmesini de içeren
düzenlemeyi bir an önce yapmasıdır. 
Değerli
milletvekilleri, görüşmekte olduğumuz tasarıda, uluslararası iş gücüne dair
düzenlemeler yapılmaktadır. 1960’lı yıllardan itibaren yurt dışına iş gücü
gönderen Türkiye, sonraki yıllarda, aynı zamanda, yabancı iş gücü kabul eden ve
transit göçmenlerin geçiş yolu olarak kullandıkları ülke konumuna gelmiştir.
Ülkemiz özellikle son yıllarda göçmen akınına uğramıştır. Ülkemize yönelen
yoğun göç hareketleri sonucunda, gecikmeli de olsa, göç rejiminin dünyada
geçerli olan politika ve uygulamalarla uyumlu kılınması için girişimlerde
bulunulmuştur, bu konuda birçok yasal düzenleme yapılmıştır. Ancak, ekonomik
kalkınmayı destekleyen ve kendi iş gücümüzün istihdam imkânlarını azaltmayan
uygulamalar henüz tam oluşturulamamıştır. Türkiye kendi iş gücüne yeterli
istihdam imkânı sunamamakta olup en başta gelen sosyoekonomik sorunlardan
birisi işsizliktir. İşsizlik sorunu AKP iktidarı döneminde kronik hâle
gelmiştir. Özellikle genç işsizlik, resmî verilere göre bile, çok yüksek
oranlardadır. İstihdam ve eğitim arasındaki bağın yeterince kurulamaması ve
mesleki eğitimin iş gücü piyasası ihtiyaçları doğrultusunda istenilen ölçüde
verilememesi, insan gücü niteliği ile iş gücü piyasasının talebi arasında dengesizliklere
yol açmış ve eş zamanlı olarak hem işsizliğe hem de boş iş pozisyonlarına neden
olmuştur. Nitekim, ülkemizde milyonlarca işsiz bulunmasına karşın, bugün
işverenlerimiz aradığı vasıflı elemanları bulmakta güçlük çekmekte, hatta bazı
mesleklerde bulamamaktadır. İhtiyaca göre eleman yetiştirilememiş olması on
dört yılı aşkın süredir ülkeyi yöneten AKP hükûmetlerinin bu alandaki
beceriksizliğinin ve başarısızlığının somut göstergesidir. Türkiye'nin genç
nüfusu birçok ülkeye nazaran fazladır. Ne yazıktır ki, stratejik üstünlük ve
millî servet olarak değerlendirdiğimiz bu gerçek hak ettiği ilgi ve yakınlığı
görememektedir. Sağlanan eğitimin, iş imkânlarının ve hayat standardının,
geleceğimizin teminatı olduğunu sürekli tekrarladığınız gençlerimiz açısından
yeterli olduğunu söylemek mümkün değildir. Milyonlarca gencimiz iş aramakta,
kimseye muhtaç olmadan insanca bir iş ve gelir imkânına sahip olmayı talep
etmektedir. Bu onların en tabii hakkıdır.
Ülkemizde
işsizlik sorununa çözüm bulunamaması ve genç nüfusa yeterli istihdam imkânları
oluşturulamaması, yurt dışına yönelen göç eğiliminin özellikle yüksek vasıflı
iş gücünde yaygınlaşmasına neden olmuştur. OECD verilerine göre Türkiye'den
yurt dışına yönelen yükseköğrenim görmüş kişilerin sayısı 2002 yılına kıyasla
2010 yılında yüzde 82 oranında artmıştır.
Yabancı
iş gücüyle ilgili bazı düzenlemeler gerekli olmakla birlikte, bizim ülke olarak
planlı bir iş gücü göç politikası belirlemenin yanında, öncelikle vasıflı iş
gücümüzün ülkede kalmasını ve diğer ülkelere gidenlerin geriye dönüşünü
sağlayacak politikaları uygulamamız, beyin göçünü tersine çevirmemiz
gerekmektedir.
Değerli
milletvekilleri, ülkemizde çalışma hayatıyla ilgili çözüm bekleyen birçok sorun
bulunmaktadır. Bu kapsamda toplumun tüm kesimlerine insana yaraşır iş
fırsatlarının sunulduğu, iş gücünün niteliğinin yükseltilip etkin kullanıldığı,
çalışma şartlarının iyileştirildiği, ücret-verimlilik ilişkisinin
güçlendirildiği, iş sağlığı ve güvenliğinin sağlandığı bir çalışma hayatı ve iş
gücü piyasasının oluşturulması için gerekli yapısal reform ivedilikle yapılmalı
ve önlemler alınmalıdır. 
Taşeron
işçilik, çalışma hayatının en temel sorunu hâline gelmiştir. İnsan onuruna
yaraşır düzgün iş tanımını yok sayan taşeron işçilik uygulaması çalışma hayatının
dengelerini bozmuş, ekonomik ve sosyal olarak büyük bir tahribata neden
olmuştur. Kölelik sistemiyle eş değer bir hâle gelen ve kabul edilemez olan bu
uygulamaya dönük politikalar bir an önce terk edilmelidir. AKP Hükûmeti,
taşeron işçileri yıllardır oyalamakta ve sürekli de aldatmaktadır. Kamuda
çalışan taşeron işçilere kadro verileceği sözlerine karşın, bugüne kadar bir
şey yapılmamıştır. Bizzat Başbakan tarafından tüm taşeron işçilerine müjde
verilmiş, bunun üzerine taşeron işçiler âdeta bayram sevinci yaşamış ancak
ayrıntılar açıklanınca hayal kırıklığına uğramıştır. Kamuya alınacağı açıklanan
taşeron işçiler zaten kamu işinde çalışmakta ve yargı kararlarına göre kamu
işçisi sayılmakta olup esasen kamunun kadrolu personeli olmayı beklemektedir. 
AKP
iktidarı, işsizliği önlemeye yönelik politikalar uygulamak yerine, işsizliğin
olumsuzluğunu fırsata dönüştürerek bir sömürü düzeni kurmuştur. Bugün birçok
kamu hizmeti, başta taşeron işçileri olmak üzere, sözleşmeli, 4/C'li, vekil,
geçici, fahri ve İŞKUR elemanı statüsünde çalıştırılan personel eliyle
yürütülür hâle gelmiştir. AKP'nin siyasi nema sağlama amacıyla sürdürdüğü bu
uygulamaların en büyük mağduru, yandaş olmayan ve bu yollarla iş bulamayan
işsiz gençlerimizdir. Bunlar, girdiği merkezî sınavı kazanarak ataması
yapılmayan, bir türlü sıra gelmeyen ve sıra gelmeden de kadroları başka
yollarla doldurulan milyonlarca gencimizdir. AKP Hükümeti, yıllardır atanmayı
bekleyen milyonlarca KPSS mağduru gencimizin haklarını yemiş ve yemeye devam
etmektedir. 
Çalışma
hayatıyla ilgili yapısal sorunlara duyarsız kalan, sömürü ve kölelik düzeninden
bir türlü vazgeçmeyen Hükûmet, bu tasarıyla yabancı iş gücüne dair düzenleme
yapmaya koyulmuştur. İşsiz gençlerimize istihdam imkânı sunamayan, KPSS
sınavına girmiş milyonlarca gencimize sahip çıkmayan AKP Hükûmeti, yabancı iş
gücü çalıştırmanın derdine düşmüştür. Bakınız, bu tasarıda yüz binlerce
mühendis, mimar, şehir planlamacısı aleyhine birçok olumsuzluğu içeren,
karşılıklılık ilkesi de gözetilmeksizin yabancı mühendis ve mimarların
sınırsız, sorumsuz, denetimsiz ve kuralsız çalışabilmelerinin önünü açan
düzenleme yapılmaktadır.
Yine
bu tasarıyla, eleman temininde güçlük çekilen yerlerde sözleşmeli sağlık
personeli çalıştırılmasında Türk vatandaşı olma şartı kaldırılmaktadır. Yasa
çıkınca özellikle Suriyeli doktor, hemşire ve diğer sağlıkçılar boş kadrolarda
sözleşmeli olarak çalışabileceklerdir.
Hükûmet
yabancı iş gücüne sağladığı imkân ve fırsatları, Suriyelilere verdiği değeri
kendi insanına vermemektedir. Sağlık çalışanlarının onca sorunu varken bunlara
çözüm getirmeyen, taşeron personeline, vekil ebe ve hemşirelere, aile sağlığı
çalışanlarına kadro vermeyen AKP Hükûmeti, Suriyelileri boş kadrolara atamak
için kanun çıkarmaktadır.
Hükûmet,
sözler de vermiş olmasına rağmen, çalışanların yıpranma payıyla ilgili
düzenlemeyi bir türlü yapmamaktadır. 
Yine,
sağlık çalışanlarının ek ödemelerin emekliliğe yansıtılmasıyla ilgili talebi
yerine getirilmemektedir.
Teşekkür
ediyor, saygılar sunuyorum. (MHP sıralarından alkışlar) 
BAŞKAN
– Teşekkür ediyorum Sayın Kalaycı. 
Böylece
ikinci bölüm üzerindeki görüşmeler tamamlanmıştır. 
Şimdi
ikinci bölüm üzerinde yer alan maddeleri, varsa o madde üzerindeki önerge
işlemlerini yaptıktan sonra ayrı ayrı oylarınıza sunacağım. 
28’inci
maddenin (2)’nci fıkrası üzerinde iki adet önerge vardır, okutup işleme
alıyorum:
Türkiye Büyük Millet Meclisi Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı’nın 28’inci maddesinin
(2)’nci fıkrasıyla değiştirilmesi öngörülen 21/02/1963 tarihli 210 sayılı
Değerli Kağıtlar Kanunu’na bağlı Değerli Kağıtlar Tablosunun (4) numaralı
sırasındaki “ikamet izni" ibaresinin "Yabancılar için İkamet
Belgesi" olarak değiştirilmesini arz ve teklif ederiz.
 Fahrettin Oğuz Tor Baki
Şimşek Kadir Koçdemir
 Kahramanmaraş Mersin Bursa
 Ahmet Selim Yurdakul Deniz
Depboylu Erhan Usta
 Antalya Aydın Samsun
 Arzu Erdem
 İstanbul
BAŞKAN
– Şimdi maddeye en aykırı önergeyi okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı'nın 28’inci maddesinin
(2)’nci fıkrasının aşağıdaki şekilde değiştirilmesini arz ve teklif ederiz.
 Yakup Akkaya Aytuğ
Atıcı Ünal Demirtaş
 İstanbul Mersin Zonguldak
 Ali Yiğit Çetin
Arık
 İzmir Kayseri
“(2)
21/2/1963 tarihli ve 210 sayılı Değerli Kağıtlar Kanununa bağlı “Değerli
Kağıtlar Tablosu"nun (4) numaralı sırası aşağıdaki şekilde değiştirilmiş
ve aynı Tabloya aşağıdaki sıralar eklenmiştir.
‘4.
İkamet izni 10 TL'
‘16.
Yabancı çalışma izni belgesi 10 TL
17.
Çalışma izni muafiyeti belgesi 10 TL’”
BAŞKAN
- Komisyon önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz Sayın Başkan. 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.

BAŞKAN
– Önerge üzerinde Mersin Milletvekili Aytuğ Atıcı konuşacaklar. 
Buyurun,
süreniz beş dakika. (CHP sıralarından alkışlar) 
AYTUĞ
ATICI (Mersin) – Teşekkür ederim.
Sayın
Başkan, değerli milletvekilleri; görüşülmekte olan Uluslararası İşgücü Kanunu
Tasarısı’nın 28’inci maddesinin (2)’nci fıkrası üzerine verdiğimiz önerge
üzerine söz almış bulunuyorum. Atatürk’ün “En büyük eserim.” dediği Türkiye
Cumhuriyeti’nin laik, demokratik, sosyal hukuk yapısının “ama”sız korunması
gayreti içerisinde olan milletvekillerini saygıyla selamlıyorum. 
Bugün
Siirt ve Hakkâri’de şehit olan 3 asker ve 2 polisimize Allah’tan rahmet ve tüm
halkımıza da başsağlığı diliyorum. 
Görüldüğü
üzere terör devam ediyor; acilen olağan düzene geçme konusundaki
hassasiyetimizin ne kadar önemli olduğunu, şimdi, herkes çok daha iyi anlamış
bulunuyor. 
Değerli
arkadaşlar, üzerinde konuştuğumuz kanun tasarısı aslında geçen dönemde yani
24’üncü Dönemde de karşımıza gelmişti; o zamanki sıra sayısı 707’ydi, o zamanki
adı -tasarı, hemen hemen aynı olmakla beraber tasarı- “Yabancı İstihdamı Kanunu
Tasarısı”ydı, yabancıları istihdam etmek üzere hazırlanan bir tasarı. Ancak,
işsizlik oranının çok yükseldiği, özellikle genç işsizlerin oranının yüzde
20’leri geçtiği ülkemizde bu kanun tasarısının adı, kamuoyunu da rahatsız
ettiği için, daha afili, daha süslü, daha böyle güzel bir hâle getirildi yani
zarf değişti, mazruf aynı; adı “Uluslararası İşgücü Kanunu Tasarısı” olarak
geldi. Aslında bu konuştuğumuz konu, yabancıların istihdamı kanunudur yani
yabancılar ülkemizde nasıl istihdam edilecek, bu kanundur. Ama, bizim gücümüzün
büyük bir kısmını kendi evlatlarımızın nasıl istihdam edileceği konusuna
vermemiz gerekiyor. 
Şimdi,
Sayın Bakan ve sayın diğer komisyon üyeleriyle bazı maddelerde uzlaşmaya
vararak bu tasarıyı tartışıyoruz. Ancak, Sayın Bakan, dünkü Plan ve Bütçe
Komisyonu toplantısının ardından Komisyon üyelerimizde çok ciddi bir sıkıntı
ortaya çıktı. Plan ve Bütçe Komisyonunda daha önce kara paranın aklanması ve
Türkiye’ye getirilmesi konusunda çok ciddi mücadeleler verilmişti, bu konuyla
ilgili madde engellenmiş ve o tasarıdan çıkarılmıştı ve güle oynaya o tasarı
buradan geçmişti. Şimdi, dün Plan ve Bütçe Komisyonu, ortak mutabakatla
tasarıdan çıkarılan maddeyi yeniden konuştu, kabul etti, getirdi. Bu, bizim
güvenimizi ciddi şekilde sarstı. Eğer bugün uzlaşarak, birbirimize söz vererek
getirdiğimiz bu değişikliklerde yarın geri adım atarsanız inanın bir daha
sizinle hiçbir konuda asla oturup konuşmayacağız; bu kadar net konuşuyorum. O
yüzden, birbirimize verdiğimiz sözler namustur, bu sözlerin de tutulacağına ben
eminim, sizin de böyle bir tarzınız olduğunu biliyorum. 
Şimdi
biz bu maddeyle, bu önergeyle ne getiriyoruz? Değerli kağıtları ucuzlatıyoruz,
diyoruz ki: Değerli kağıtlar daha ucuz olsun. Bir yandan, biz çok basit bir
şekilde yani 50 liraya, 10 liraya falan düşürmeye çalışırken Sayın Bakan, diğer
yandan, Resmî Gazete’de dün yayınlanan bir kararla milletvekillerine tatilde
bile yıpranma payı getirdiniz. Bu, hepimizi çok ciddi şekilde yaraladı Sayın
Bakan. Böyle bir uygulamanın Meclis tarafından çıkmadığını halkımıza anlatmak
istiyorum. Cumhuriyet Halk Partisi milletvekillerinin veya herhangi bir
milletvekilinin bu konuda bir dahli yoktur. Çalışma ve Sosyal Güvenlik
Bakanlığı milletvekillerinin tatilde bile yıprandığına karar vermiş ve fiilî
hizmet zammı uygulamıştır. Bu, doğru değildir, bu uygulama yanlıştır; derhâl
geri çekilmelidir. Yıpranma payı vatandaşlarımıza uygundur, sağlıkçılara uygundur,
emniyet görevlilerine uygundur ama milletvekillerine sorulmadan böyle bir
uygulamanın yapılması, hele hele böyle bir dönemde yapılması milletvekillerinin
tamamını, hepimizi halkın önünde bir hedef hâline getirmiştir. 
Bunun milletvekillerinin rızasıyla olmadığını tekrar
dile getiriyorum. Bu uygulamadan derhâl vazgeçilmesi gerektiğini ve bu fiilî
hizmet zammının vatandaşlara uygulanması gerektiğini tekrar ısrarla söylüyor,
yüce heyeti saygıyla selamlıyorum. (CHP sıralarından alkışlar)
BAŞKAN – Teşekkür ediyorum.
Birleşime beş dakika ara veriyorum. 
Kapanma Saati: 15.41
İKİNCİ OTURUM
Açılma Saati: 15.57
BAŞKAN: Başkan Vekili Ahmet AYDIN
KÂTİP ÜYELER: Özcan PURÇU (İzmir), Ali Haydar HAKVERDİ
(Ankara)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 120’nci Birleşiminin
İkinci Oturumunu açıyorum.
403
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon
ve Hükûmet yerinde.
Şimdi,
28’inci maddenin (2)’nci fıkrası üzerinde Mersin Milletvekili Aytuğ Atıcı ve
arkadaşlarının önergesini oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı’nın 28’inci maddesinin
(2)’nci fıkrasıyla değiştirilmesi öngörülen 21/02/1963 tarihli 210 sayılı
Değerli Kâğıtlar Kanunu’na bağlı Değerli Kâğıtlar Tablosunun (4) numaralı
sırasındaki “ikamet izni" ibaresinin "Yabancılar için İkamet Belgesi"
olarak değiştirilmesini arz ve teklif ederiz.
Deniz Depboylu (Aydın) ve
arkadaşları
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz Sayın Başkanım.
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın
Başkanım. 
BAŞKAN
– Önerge üzerinde söz isteyen Aydın Milletvekili Deniz Depboylu.
Buyurun
Sayın Depboylu. (MHP sıralarından alkışlar) 
DENİZ
DEPBOYLU (Aydın) – Sayın Başkan, değerli milletvekilleri; 403 sıra sayılı
Uluslararası İşgücü Kanunu Tasarısı’nın 28’inci maddesinin (2)’nci fıkrası
üzerinde Milliyetçi Hareket Partisi Grubum adına söz almış bulunmaktayım. Aziz
Türk milletini ve sizleri saygıyla selamlıyorum. 
Konuşmama
başlamadan önce, 15 Temmuzda yaşadığımız hain ve elim darbe girişimi sonucu ilk
olarak söz almış bulunmamdan dolayı demokrasimize yönelik bu hain saldırıyı
kınıyor, bugün de şehit düşen askerlerimiz başta olmak üzere tüm şehitlerimize
Allah’tan rahmet, yaralılara acil şifalar diliyorum.
Değerli
milletvekilleri, üzerinde görüşmekte olduğumuz kanun tasarısı, iş arayan bunca
vatandaşımız umutla beklerken onların yerine ithal iş gücünü istihdam etmeye
yöneliktir. Ülkemizde mevcut işsiz durumu göz önüne alındığında son yapılan açıklamalara
göre 2 milyon 824 bin işsiz Türk vatandaşı bulunmaktadır. Özellikle son
zamanlarda yaşadığımız olaylar sonrasında ülkemizin bacasız sanayisi olarak
kabul edilen turizm alanındaki kriz ve bu yılın kayıp ilan edilmesi, sezonu
herhangi bir şekilde atlatabilecek işletmecilerin sezon sonunda tam bir çöküş
yaşayarak kriz darbesiyle yıkılacağını göstermektedir. Bu durum işsizlik
oranını daha da artırması sebebiyle bizi kaygılandırmaktadır. Son olarak 15
Temmuz sonrası seçim bölgem olan Aydın’ın Kuşadası ilçesinde iptal edilen 23
yolcu gemisi seferleriyle 35 bin turist gelemeyecek. Kamu personelinin iptal
edilen izinleri sebebiyle yerli turizmin belkemiğini oluşturan memurların da
tatile çıkamamasından dolayı turizm ve çalışanları son demlerini yaşamaktadırlar.

Yaşanan
ve artacak bu işsizlik sorunu var iken “yabancı uyruklu çalışanlar” adı altında
özellikle Suriye’den sığınmacı olarak gelen kişilere prim verilmesi
vatandaşlarımıza karşı yapılmış bir haksızlıktır. Amaç nedir, sebep nedir?
Sığınmacılara vatandaşlık hakkı mı vermektir? Yüce milletimizin iş bekleyen
evlatlarının dedeleri bu toprakları korumak uğruna “Vatan namustur.” demiş,
kaçmamış, vatanını terk etmemiş, savaşmış ve şehit düşmüştür. Bu ülkede iş
sahibi olmak, vatanı milleti için çalışmak önce onların evlatlarının hakkıdır.
Kendi vatandaşlarımız işsiz kalırken, geçim sıkıntısı çekerken yabancıların
hamisi rolüne bürünmek haksızlıktır, adaletsizliktir. 
Düne
kadar Hükûmet olarak yaptığınız hatalar bugün yaşadığımız sorunların sebebidir.
Her ne kadar bazı hesapları bugün birlik ve beraberliğimizi korumak adına
şimdilik gündeme getirmiyorsak da yeni yapacağınız hatalara da göz yumacağımızı
düşünmeyin, bu şekilde susacağımızı zannetmeyin. 
FETÖ/PDY
örgütünün devleti ele geçirmek üzere semirip palazlandığı süre içinde kaç
çocuğumuzun, gencimizin, iş bekleyen, evini geçindirmek için nafaka peşinde
olan vatandaşlarımızın hakkı yendi? Çalınan LYS, OKS, SBS, YGS, KPSS, ALES,
kaymakamlık sınavlarının, tıpta uzmanlık sınavlarının, askerî lise sınavlarının
sorunlarını düşündüğümüzde, maddi manevi fedakârlıklarla çocuklarını okutan,
onlar için çırpınan anne babaların, gece gündüz çalışan çocuklarımızın
haklarının nasıl yendiğini de göz önüne sermiş oluyoruz. 
Şimdi
ise zorla, emekle hak edilmiş diplomalarıyla iş bekleyen gençlerimizin hakları
yabancılara mı hediye edilecek? Elbette çocuklarımızın, gençlerimizin geleceği
için onlara değer katacak, ufuklarını açacak, onlara bilgi kazandıracak, başarı
ve bilgi sahibi olmuş, bugüne kadar başarılarıyla, hizmetleriyle belli bir yere
gelmiş bazı yabancı eğitimci ve meslek mensuplarının ülkemizde çalışmaya
başlaması normaldir. Ancak bizim çok sayıda yetişmiş mimarımız, mühendisimiz
varken, doktorumuz, hemşiremiz varken neden bu haklar bizim çocuklarımıza,
gençlerimize değil de yabancılara veriliyor?
Devletin
en büyük görevi yabancılara, sığınmacılara istihdam kapısı açmak değil, vatan
evlatlarını korumak ve gözetmektir. Özellikle düne kadar iş birliği hâlinde
olduğunuz ve -daha doğrusu- iyi geçindiğiniz vakıfların, derneklerin bugün size
yaptığı ihanetleri düşünürseniz, bundan sonra da bir durum söz konusu olduğunda
bu diğer vakıflara, derneklere de çocuklarınızı emanet etmemeniz, devlet
koruması altına almanız gerektiğini de hatırlatmak istiyorum. 
Size
büyük önderimiz Mustafa Kemal Atatürk’ün “Beni Türk hekimlerine emanet ediniz.”
sözünü hatırlatıyor, vatanımızı, milletimizi Türk mimarlarına, mühendislerine,
vatan, millet sevgisiyle yetişmiş tüm uzmanlık alanlarına mensup mezunlarımıza,
işçilerimize, memurlarımıza emanet ediniz diyor, yüce heyetinizi saygıyla
selamlıyorum. (MHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
28’inci
maddenin (2)’nci fıkrasını oylarınıza sunuyorum: Kabul edenler… Kabul
etmeyenler… 28’inci maddenin (2)’nci fıkrası kabul edilmiştir.
Şimdi
28’inci maddenin (3)’üncü fıkrasının (a), (b), (c), (ç) ve (d) bentleri
üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı’nın 28’inci maddesinin
(3)’üncü fıkrasının (a), (c), (ç) ve (d) bentlerinde yer alan “çalışma izni,
çalışma izni muafiyeti” ibarelerinin “yabancı çalışma izni, yabancı çalışma
izni muafiyeti” olarak değiştirilmesini, (b) bendinde de yer alan
"Pasaport, İkamet Tezkeresi, Çalışma İzni, Çalışma İzni Muafiyeti, Vize ve
Dışişleri Bakanlığı Tasdik Harçları” ibaresinin "Pasaport, İkamet
Tezkeresi, Yabancı Çalışma İzni, Yabancı Çalışma İzni Muafiyeti, Vize ve
Dışişleri Bakanlığı Tasdik Harçları" şeklinde değiştirilmesini arz ve
teklif ederiz.
 Fahrettin Oğuz Tor  Ahmet
Yurdakul  Kadir Koçdemir
 Kahramanmaraş  Antalya
 Bursa
 Baki Şimşek  Arzu
Erdem 
 Mersin  İstanbul
BAŞKAN
– Maddeye en aykırı önergeyi okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı'nın 28’inci maddesinin
(3) no.lu fıkrasının (d) bendinin madde metninden çıkarılmasını arz ve teklif
ederiz.
Saygılarımızla.

 Yakup Akkaya Aytuğ
Atıcı Ünal Demirtaş
 İstanbul Mersin Zonguldak

 Ali Yiğit Çetin
Arık  İzmir Kayseri
BAŞKAN –
Komisyon önergeye katılıyor mu? 
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz Sayın Başkan. 
BAŞKAN –
Hükûmet? 
ÇALIŞMA VE
SOSYAL GÜVENLİK BAKANI SÜLEYMAN SOYLU (Trabzon) - Katılmıyoruz Sayın Başkan. 
BAŞKAN
– Önerge üzerinde söz isteyen İstanbul Milletvekili Arzu Erdem.
Buyurun
Sayın Erdem. (MHP sıralarından alkışlar) 
ARZU
ERDEM (İstanbul) – Teşekkür ederim Sayın Başkan. 
Değerli
milletvekilleri, Uluslararası İşgücü Kanunu Tasarısı’nın 28’inci maddesinin
(3)’üncü fıkrası üzerine Milliyetçi Hareket Partisi Grubu adına söz almış
bulunmaktayım. Gazi Meclisi ve ekranları başında bizleri izleyen aziz Türk
milletini saygılarımla selamlıyorum. 
Değerli
milletvekilleri, 15 Temmuz 2016 tarihinde meydana gelen vahim ve olağanüstü
olaylar karşısında vatanımız ve milletimiz büyük tehditler altında kalmıştır,
büyük sıkıntılar yaşamıştır ve büyük badireler atlatmıştır. İşte, o gece Türk
milleti kararlı bir şekilde, birlik ve beraberlik ruhu içerisinde, büyük bir
cesaretle kenetlenmiştir ve hainlere karşı tek yürek olmuştur. Bu vakur duruş
ve cesaretlerinden dolayı aziz Türk milletine minnetimiz sonsuzdur. Devletimiz
ve milletimiz bölünmez bir bütündür, millî birlik ve beraberliğimizi kimse
bozamamıştır ve bozamayacaktır; bunun altını çizmek istiyorum. 
Demokrasi
mücadelesi uğruna hayatını kaybetmiş olan şehitlerimize Allah’tan rahmet,
kederli ailelerine sabır diliyorum. Milletimizin başı sağ olsun. Ayrıca, şu an
hâlâ tedavi altında olan yaralılarımıza acil şifalar diliyorum. Hainlere karşı
mücadele eden emniyet güçlerimize ve askerlerimize de derin minnetlerimi
belirtmek istiyorum. 
Darbe
akşamı ilk açıklamayı yaparak devletin yanında olduğunu ifade eden liderimiz
Sayın Devlet Bahçeli Beyefendi darbenin püskürtülmesinde belirleyici bir rol
oynamıştır. Yıllardan beri üzerinde durduğu, okyanus ötesi ve Fethullah Gülen
tehlikesi konusunda da haklı çıkmıştır, tarih bunu yazacaktır. Buradan bu güzel
ülkenin bir Türk evladı olarak liderimizi de saygılarımla selamlıyorum.
Değerli
milletvekilleri, darbe girişimi öncesine kadar yapılan YGS sınavları yalan
oldu, LYS sınavları yalan oldu, KPSS sınavları yalan oldu yani kısacası tüm
sınavlar yalan oldu. Mülakatla atamalar da yalan oldu çünkü fesat ve hile
karışmıştı. Farklı gerekçelerle görevden alınmalar da yalan oldu, adalette
verilen kararlar da yalan oldu çünkü fesat ve hile karışmıştı. Aziz
milletimizin haklı feryatları gerçek çıktı. Bizler Milliyetçi Hareket Partisi
olarak milletimizin haklı taleplerini bu kürsülerden gündeme taşıdık ve sürekli
aktardık, bundan sonra da taşımaya devam edeceğiz.
Demokrasi
mücadelesi uğruna ölümü göze alan aziz milletimize borcumuz var arkadaşlar. Bu
borç kamu spotlarıyla ödenemez, bu borç övgüyle ödenemez. Bu borç, bundan sonra
atılacak olan her adımda haklının hakkını vererek ödenir. Bu hususta iktidar
partisi, bundan sonra Milliyetçi Hareket Partisinin ilkesi olan “Önce vatan,
sonra millet, en son partim.” demelidir. “Ben” dili kaldırılmalıdır, tevazu
hâkim olmalıdır, birlik ve beraberlik içerisinde, sadece ama sadece vatanımız
ve milletimiz için mücadele edilmelidir. FETÖ, PKK, IŞİD ve vatanımıza,
milletimize kastetmiş olan tüm terör örgütlerinin kökü kazınmalıdır ve
istikrarlı bir şekilde bu konuda mücadele edilmelidir. Lakin bugün bize gelen
talepler de dikkate alındığında milletimiz yeni yanlışlarla mağdur
edilmemelidir. 
Görüşülmekte
olan Uluslararası İşgücü Kanunu Tasarısı’yla yabancı uyruklulara süresiz oturma
ve çalışma izninin önünün açılacağı vurgulanmaktadır. Aynı nitelikte Türk
uzmanlarımız varken neden yabancı uzmanlar tercih edilmeli, farklı ülkelerde
burada kotalar konmuşken bizde neden kotalar yok, bu sorulmalıdır.
Yine,
aynı tasarıyla, Türkiye’de lisans ya da lisansüstü eğitim gören yabancı
uyruklulara çalışma izni verilmesi hedeflenmektedir.
Değerli
milletvekilleri, ülkemizde 700 bini üniversite mezunu olmak üzere 6 milyon
kayıtlı işsiz bulunmaktadır. Bu sistemle işsizlik daha da artacaktır,
yabancılara açılan bu kapılar milletimizin istihdamına kilit vuracaktır. Ülke
içindeki durum düzeltilmeden, işsizlik sorunu giderilmeden uluslararası
istihdam desteklenmemelidir, öncelikle kendi milletimiz desteklenmelidir.
Konuşmama
Ulu Önder Başkomutan Gazi Mustafa Kemal Atatürk’ün sözleriyle son vermek
istiyorum. “Yüzyıllardan beri Türkiye'yi idare edenler çok şeyler
düşünmüşlerdir; yalnız bir şeyi düşünmemişlerdir, Türkiye'yi. Bu düşüncesizlik
yüzünden Türk vatanının, Türk milletinin uğradığı zararları ancak Türkiye'de,
Türkiye'den başka bir şey düşünmemek suretiyle telafi edebiliriz.” Gelin,
Başkomutan Mustafa Kemal Atatürk’ün bu sözünü hep birlikte ilke edinelim.
Çok
teşekkür ederim. 
Saygılarımı
sunuyorum. (MHP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı'nın 28’inci maddesinin
(3) no.lu fıkrasının (d) bendinin madde metninden çıkarılmasını arz ve teklif
ederiz.
Saygılarımızla.
Ali Yiğit (İzmir) ve
arkadaşları
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz Sayın Başkan.
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.

BAŞKAN
– Önerge üzerinde İzmir Milletvekili Ali Yiğit konuşacaklardır.
Buyurun
Sayın Yiğit. (CHP sıralarından alkışlar) 
ALİ
YİĞİT (İzmir) – Sayın Başkan, değerli milletvekilleri; Uluslararası İşgücü
Kanunu Tasarısı’nın 28’inci maddesinin (3)’üncü fıkrasının (d) bendiyle ilgili
önerge üzerinde söz almış bulunuyorum. Sözlerime başlarken yüce heyetinizi
saygıyla selamlarım.
Değerli
milletvekilleri, hepimiz aynı gemideyiz; başka bir Türkiye, başka bir Anadolu,
başka bir vatan yok; batarsak hep birlikte batacağız, çıkarsak hep birlikte
çıkacağız. Onun için, ortak bir akla, sağduyuya, uzlaşıya bugün her zamankinden
daha çok ihtiyacımız vardır çünkü ülke olarak darbelerden çok çektik. Her darbe
ülkemizi, demokrasimizi en az yirmi yıl geriye götürdü; toplumu böldü,
ayrıştırdı, birlikte yaşama iradesini ortadan kaldırdı. Artık bu toplumun yeni
bir darbeye tahammülü yoktur. İşte bunun içindir ki “Yeter! Hâkimiyet kayıtsız
şartsız milletindir.” dedi, meydanlara indi insanlar. Bizler de milletin
temsilcileri olarak onların gösterdiği bu iradenin gereğini yerine getirmek
zorundayız. Onun için bütün farklılıklarımızı zenginlik olarak görüp hiçbir
komplekse kapılmadan kendi hesaplaşmamızı yapacağız. Bu bizi eksiltmez,
küçültmez, tam tersine daha da olgunlaştırır, büyütür.
Bu
bağlamda, 15 Temmuzdan bugüne ortaya çıkan bilgiler, ifadeler, belgeler tehlikenin
ne kadar büyük olduğunu gözler önüne sermiştir. Darbe girişiminde bulunanların
kendi Meclisini, kendi insanlarını bombalayacak kadar zalim olduklarını gördük.
Ancak yaşananlar bir gerçeği daha ortaya çıkarmıştır, o da ülkemizde bir
yönetim sorunu, boşluğu olduğudur. Bu zafiyet sadece devleti yönetenlere değil,
kurumlara da sıçramıştır. Demek ki biz geçmişten hiç ders almamışız, aynayı
kendimize hiç tutmamışız. Umarım bu son olur. Bunun için öncelikle bir zihniyet
değişimine ihtiyacımızın olduğunu düşünüyorum çünkü her şey düşünceden başlar,
söz ve davranış düşünceyle başlar, şekillenir. Eğer başkalarının karar ve
yargılarıyla değerlendirmeler yapıp, çizilen sınırlar içine kendimizi hapsedip
irade ortaya koyamazsak bize ihsan edilmiş olan zekâmızı, aklımızı, varlığımızı
inkâr etmiş oluruz. Bu nedenle hepimizin önceliği, demokrasiyi bütün kurum ve
kuruluşlarıyla yaşatmak, hatta daha da geliştirmek olacaktır.
Değerli
milletvekilleri, çağdaş demokrasilerde üç temel ayak vardır. Bunlardan biri
özgürlük, ikincisi eşitlik, diğeri adalettir. Bize düşen, öncelikle özgürlük,
eşitlik ve adaletin önündeki engelleri kaldırmaktır. Ancak şu anda tam tersi
uygulamalar içinde olduğumuzu görüyorum. Ülkemiz darbe travmasını atlatmadan
başka bir travmayla karşı karşıya kalmıştır, yaratılan ortam bütün insanlarda
tedirginlik uyandırmıştır. Bu konuda ülkemizin birçok yerinden, haksızlıklar
yaşatıldığına dair duyumlar alıyoruz. Oysa bu sürecin çok hassas bir şekilde
yürütülmesi, devletin zirvesinde, Parlamentoda oluşturulan hoşgörü ve anlayışın
uygulamalara da yansıtılması gerekir. Bu konuda Hükûmeti daha duyarlı olmaya
davet ediyorum.
Değerli
milletvekilleri, ülkemiz, içte yaşadığı bu sorunların yanı sıra bölgedeki
gelişmelerden de en çok etkilenen ülkelerden biridir. Bu ülkeye fazlasıyla göç
almaya başladık. Son zamanlarda hem emek göçü var hem öte yanda, Suriye’den
gelen, sayıları 3 milyonu aşan mültecilerin yasa ve kayıt dışı biçimde istihdam
edilmesi yabancı istihdam sorununa yeni bir boyut kazandırmıştır. Ancak tasarı
bu gerçeklerden uzak, tek taraflı olarak hizmet ticareti sınırlamalarımızı
kaldırmaktadır. Yabancılara sınırsız olarak kapılarımızı açmakta ve
müzakerelerde ülkemizi dezavantajlı hâle getirmekte olduğumuzu görüyorum. 
Bunun
örneği 28’inci maddenin (3)’üncü fıkrasının (d) bendinde. Burada yapılan
düzenlemeyle 403 sayılı Harçlar Kanunu’nun 85’inci maddesinde düzenlenen harç
muafiyetleri arasına “çalışma izni” ve “çalışma izni muafiyeti” de eklenmiş ve
bazı ülkelerle yapılmış olan ikili anlaşmalar çerçevesinde verilen ikamet
izinlerine yönelik harç almama uygulaması çalışma izinleri için de geçerli hâle
getirilmiştir. İkamet izinleri ile çalışma izinlerini bir tutmak doğru bir
yaklaşım değildir. Bu nedenle harçlar muaf tutulmalıdır. 
Bu
düşüncelerle (d) bendinin tasarıdan çıkarılmasını öneriyor, yüce Meclisinizi
saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
28’inci
maddenin (3)’üncü fıkrasının (a), (b), (c), (ç) ve (d) bentlerini oylarınıza
sunuyorum: Kabul edenler… Kabul etmeyenler… Kabul edilmiştir. 
28’inci
maddenin (3)’üncü fıkrasının (e) bendi üzerinde iki adet önerge vardır,
okutuyorum: 
Türkiye Büyük
Millet Meclisi Başkanlığına
Görüşülmekte
olan 403 sıra sayılı Kanun Tasarısı’nın 28’inci maddesinin (3)’üncü fıkrasının
(e) bendine eklenen (h) bendinin “Çalışma ve Sosyal Güvenlik Bakanlığından
çalışma izni ve çalışma izni muafiyeti alanlar…” şeklinde değiştirilmesini arz
ve teklif ederiz.
 İdris Baluken Sibel
Yiğitalp Behçet Yıldırım
 Diyarbakır Diyarbakır Adıyaman
 Filiz Kerestecioğlu Demir Osman
Baydemir Meral Danış Beştaş
 İstanbul Şanlıurfa Adana
BAŞKAN
– Maddeye en aykırı önergeyi okutup işleme alıyorum:
Türkiye Büyük
Millet Meclisi Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı’nın 28’inci maddesinin
(3)’üncü fıkrasının (e) bendinin tasarı metninden çıkarılmasını arz ve teklif
ederiz. 
 Yakup Akkaya Aytuğ
Atıcı Çetin Arık
 İstanbul Mersin Kayseri
 Ali Yiğit Ünal
Demirtaş Seyit Torun
 İzmir Zonguldak Ordu
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz Sayın Başkan.
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Sayın Başkan,
katılmıyoruz.
BAŞKAN
– Önerge üzerinde Adana Milletvekili Meral Danış Beştaş konuşacaklardır.
Buyurun
Sayın Beştaş. 
MERAL
DANIŞ BEŞTAŞ (Adana) – Sayın Başkan, değerli milletvekilleri; hepinizi saygıyla
selamlıyorum.
Konuşmamın
başında, dün Kamışlı’da IŞİD çeteleri tarafından yapılan saldırıyı kınadığımı,
tüm yaralılara geçmiş olsun dileklerimi ve kaybettiklerimizin ailelerine de
başsağlığı dilediğimi iletmek istiyorum. Gerçekten, dünden beri düşen
fotoğraflar ve orada yaşanan vahşet hepimizin maalesef çok yakından bildiği bir
durum. 
Değerli
arkadaşlar, evet, gerçekten darbe tehdidinin bir daha yaşanmaması… Bu toplumsal
konuda özellikle bir cinnet atmosferinin olduğu ve gerçekten halkın bu darbeye
karşı tutumunu çok iyi değerlendirmemiz gereken bir dönemden geçiyoruz ve bir
daha bu tehdidin yaşanmaması için de hepimizin önünde duran en önemli görev ve
sorumluluk Türkiye’de toplumsal barışı ve atmosferi yaratmak olmalıdır. 
Toplumda,
gerçekten, şu anda ciddi bir güven bunalımı da yaşanıyor. Hepimiz halkın
içindeyiz, farklı yerlere gidiyoruz, “Gelecekte ne olacak, bu darbe bir daha
olabilir mi?” Özellikle, televizyon programlarında her akşam generallerin
yaptığı tartışma, emin olun, Türkiye’de halkın ruh sağlığını neredeyse bozmuş
durumda. Biz bile üç dört saat izleyemiyoruz, zaten izlemek mümkün değil. Her
an bir tehdit olabilir, şu olabilir, bu olabilir diye başka bir psikolojiye de
geçmiş durumdayız. 
OHAL
kararından sonra yayımlanan kanun hükmünde kararnamelerle ilgili de ciddi bir
tartışma var. Sadece Türkiye’de değil, uluslararası alanda da bu tartışmaları
görüyoruz. Mesela bugün Sınır Tanımayan Gazeteciler bir açıklama yaptılar ve
Türkiye’nin zaten basın özgürlüğünde 151’inci sırada olduğunu hatırlatarak 180
ülke arasında, basın-yayın özgürlüğüne yönelik müdahalelere, gazetecilere
yönelik gözaltıların ciddi bir endişe kaynağı olduğunu ifade etmiş durumdalar.
Yine, Avrupa Konseyi yaptığı açıklamada kanun hükmünde kararnamelerin ulusal
üstü sözleşmelere ve hukuk devleti ilkelerine dair eleştirilerini sıralamış. 
Bunları
niye söylüyorum? Şu sebeple söylüyorum: OHAL Kanunu’na ilişkin ilk gün
yaptığımız açıklama maalesef geçerliliğini hâlâ koruyor. OHAL Kanunu vahim bir
kanun, darbecilerin yaptığı bir kanun. Hükûmete, Bakanlar Kuruluna gerçekten
muazzam yetkiler veriyor. Bu her türlü tartışmanın dışında. İlk gün de ifade
ettiğimiz gibi OHAL Kanunu’nun verdiği yetkilerin Hükûmet tarafından çok özenle
ve titizlikle kullanılması ve bunun hukuk devleti olma ilkesine, demokrasiye,
hak ve özgürlüklere zarar vermemesi gerçeğini ifade etmiştik ama bugün
özellikle gözaltı süresinin otuz gün olması hepimiz açısından sadece ve sadece
işkenceyi çağrıştırıyor ve herkesin tanıdığı gazetecilerin gözaltına alınması
da başka bir endişeyi tetikliyor. Çünkü biz geçmişi pirüpak, işkencesiz,
demokratik bir rejimden aniden darbeyle karşılaşmadık. Bu sorunlar vardı ve bu
sorunların üstüne OHAL kararı ilan edilince çok daha özenli olmak gerekiyor.
Bu
dönemde başka bir titiz olmamız gereken nokta da çokça söylenen millî birlik ve
beraberliğe aykırı tutum ve davranışlar. Özellikle Beştepe’de Cumhurbaşkanı
tarafından toplanan zirvenin ilk çağrısını Halkların Demokratik Partisinin
yaptığını hatırlatmak isterim. Gerçekten HDP bu ülkenin partisi değil mi? 6
milyon seçmen Türkiye yurttaşları değil mi? 6 milyon seçmenin ailesiyle
birlikte Türkiye nüfusunun dörtte 1’ini temsil eden halk, yurttaşlar bu ülkede
yaşamıyor mu? Bu sorular şu anda sıkça sorulan sorular arasında. Peki, HDP
neden bu şekilde bu uzlaşı ve toplumsal mutabakat dışında tutulmaya
çalışılıyor? Bir kere, darbeye, darbecilere her zaman karşı olduk çünkü
darbenin ilk hedeflerinden biri biziz, demokrasi savunucularıdır. Darbe,
demokrasi düşmanıdır ve HDP’nin bu şekilde ötekileştirilmesi, Türkiye’nin
üçüncü büyük partisi olması dışında aynı zamanda seçmenlerini, yurttaşlarını,
Kürt halkını ve diğer halkları da nasıl bir psikolojiye sokar bunu hepimiz çok
iyi biliyoruz. Kürtler ayrıldı mı bu memleketten? HDP seçmenleri bu ülkeden
ayrılma iradesini mi gösterdi? Hayır. Ama asıl bölücülüğün, asıl ayrıştırmanın,
asıl ötekileştirmenin bu tip politikalar olacağını ifade etmek istiyorum ve
bundan sonra toplumsal mutabakatı bozmamak adına ve gerçekten darbeyle başa
çıkmak için hepimizin sarılacağı yegâne ilkelerden biri eşitlik ve demokrasidir
diyorum.
Teşekkür
ederim. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük
Millet Meclisi Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı’nın 28’inci maddesinin
(3)’üncü fıkrasının (e) bendinin tasarı metninden çıkarılmasını arz ve teklif
ederiz. 
Seyit Torun (Ordu) ve
arkadaşları
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz Sayın Başkan.
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın
Başkanım. 
BAŞKAN
– Önerge üzerinde Ordu Milletvekili Seyit Torun konuşacaklardır. 
Buyurun
Sayın Torun. (CHP sıralarından alkışlar)
SEYİT
TORUN (Ordu) – Sayın Başkan, değerli milletvekilleri; 403 sıra sayılı
Uluslararası İşgücü Kanunu Tasarısı’nın 28’inci maddesinin üçüncü fıkrasının
(e) bendiyle ilgili Cumhuriyet Halk Partisi adına söz almış bulunuyorum. Yüce
Meclisi ve aziz milletimizi sevgi ve saygıyla selamlıyorum.
15
Temmuz günü demokrasimize, devletimize karşı gerçekleştirilmeye çalışılan darbe
girişimini bir kez daha şiddetle lanetlerken, şehitlerimizi rahmetle anarken
ifade etmeliyim ki 15 Temmuzla birlikte açıkça ortaya bir gerçek çıkmıştır.
Devleti yönetenler, ehliyet ve liyakati unutmamalıdır. İdeolojik saiklerle,
inanç aidiyetleriyle ya da siyasi sebeplerle devlette kadrolaşmaya gitmenin
sonuçlarını ne yazık ki çok acı bir şekilde yaşamış bulunmaktayız. Bundan
sonraki sürecin hukuk çerçevesi içinde yürütülmesi ise Türkiye'nin
normalleşmesi ve demokrasimiz için artık olmazsa olmazımızdır. 
Sayın
Başkan, değerli milletvekilleri; Türkiye'nin en önemli sorunlarının başında
işsizlik geliyor. İş aramaktan ümidini kesenlerle birlikte 6,5 milyon işsizimiz
var, bunların yaklaşık 1 milyonu üniversite mezunu ve 17 milyon yoksul
vatandaşımız var. Durum böyleyken iktidar tam da kendi vatandaşlarımızın
aleyhine bir kanun çıkarmaya çalışmaktadır. Bu kanun tasarısının 28’inci
maddesinin (3)’üncü fıkrasıyla yabancılara, nitelikleri bir yana, çalışma ve
ikamet izni dahi almalarına gerek kalmaksızın muafiyet tanıyoruz. Anlaşılıyor
ki kamu düzenini ve güvenliğini sağlamaya çalıştığımız bu dönemde iktidar
yaşananlardan hiçbir ders çıkarmamıştır. Elini kolunu sallayan Türkiye'ye
gelecek, vatandaşlık alacak, çalışma izni muafiyeti alacak.
Değerli
milletvekilleri, akademik ve mesleki yeterliliğini kanıtlayamayan -diploma
denkliği aranmayan- yabancı ülke çalışanlarını nitelikli iş gücü sayıyoruz,
onları vatandaşlığa alıyoruz; nitelikli iş gücü olarak kendini kanıtlayan
yurttaşlarımızı ise önemsizleştiriyoruz, değersizleştiriyoruz. Bugün, ülkemizde
öğrenim gören 434 bin mühendislik, mimarlık öğrencisi işsizlik tehdidiyle karşı
karşıyayken, 100 bini aşkın mühendis ve mimar işsizken, işsiz vatandaşları ve
gençleri çalışacak iş bulamazken Türk vatandaşlığı verip çalışma izni ve
muafiyet tanıyarak yabancıların eline bu önemli mesleklerin yalnızca beyana
dayalı biçimde teslim edilmesi akıl alır şey değildir. 
Değerli
arkadaşlar, gelişmiş ülkeler vatandaşlarımıza turist vizesi dahi vermezken biz
tüm dünya ülkeleri vatandaşlarına “Gel, nasıl olursan ol, gel.” diyoruz. Onları
hiçbir denetime, kontrole tabi tutmaksızın ülkemize getirip beyana dayalı
meslek icra etmelerine olanak sağlayacağız. Hiç kimsenin gitmek istemediği
Suudi Arabistan bile bizim yetişmiş insan gücümüzü sınava tabi tutuyor. Batı
ülkelerinin neredeyse tamamı kendi meslek kuruluşlarının koyduğu şartları
sağlamayan yabancıya çalışma izni vermezken ülkemize gelecek yabancılar diploma
denkliğine ve mesleki yeterliliğe tabi olmayacaktır. Bu, kabul edilebilir bir
şey değildir. 
Bu
kanun tasarısıyla halkımızın ve ülkemizin çıkarları göz ardı edilmektedir. Her
türlü sanayimiz, enerji santrallerimiz, ormanlarımız, kıyılarımız ve eğitim ve
sağlığımız yabancı sermayeye pazarlanmaktadır. Ülke vatandaşı olan nitelikli iş
gücümüzü sermayenin kâr hırsına teslim etmekten başka bir şey değildir. Vatandaşlarımızın
hak, hukuk ve çalışma özgürlüklerini yok ederek, çalışma barışını tamamen
bozacak, sınırsız çalışma ve oturma izni anlamına gelen turkuaz kart ile siyasi
rant yaratacak, vatandaşlık verecek ve kendi vatandaşı aleyhine haksız rekabet
ortamı yaratacak bu kanun, nitelikli eğitimin bu kadar pahalı ve ulaşılamaz
olduğu bu zamanda siyasal iktidarın gençlerimizin alın terine göz dikmesinden
başka bir şey değildir. Ülkemizin aydınlık geleceğine yöneltilmiş bir
tehdittir. Sahip olduğumuz nitelikli iş gücünü yok saymaktır. Bunun bedelini
ise bu ülke vatandaşları ödeyecektir ve bu ülke vatandaşlarına bu bedeli
ödettirme hakkımız yoktur. 
Yüce
heyeti tekrar sevgi ve saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
28’inci
maddenin (3)’üncü fıkrasının (e) bendini oylarınıza sunuyorum: Kabul edenler…
Kabul etmeyenler… Madde kabul edilmiştir. 
28’inci
maddenin (3)’üncü fıkrasının (f) bendi üzerinde bir önerge vardır, okutup
işleme alıyorum. 
Türkiye Büyük Millet Meclisi
Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı’nın 28’inci maddesinin
(3)’üncü fıkrasının (f) bendinin aşağıdaki şekilde değiştirilmesini arz ve
teklif ederiz. 
 Yakup Akkaya Aytuğ
Atıcı  Ünal Demirtaş
 İstanbul Mersin Zonguldak
 Ali Yiğit Çetin
Arık İbrahim Özdiş
 İzmir Kayseri Adana
‘f)
90 ıncı maddesinin birinci fıkrasına “yenilenen ikamet tezkerelerinden”
ibaresinden sonra gelmek üzere “, çalışma izinlerinden ve çalışma izni
muafiyetlerinden” ibaresi eklenmiştir.’
BAŞKAN – Komisyon önergeye katılıyor mu?
SAĞLIK, AİLE, ÇALIŞMA VE SOSYAL İŞLER KOMİSYONU BAŞKANI
VURAL KAVUNCU (Kütahya) – Katılmıyoruz Sayın Başkan. 
BAŞKAN – Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.

BAŞKAN
– Önerge üzerinde söz isteyen Adana Milletvekili İbrahim Özdiş. 
Buyurun
Sayın Özdiş. (CHP sıralarından alkışlar)
İBRAHİM
ÖZDİŞ (Adana) – Sayın Başkan, değerli milletvekili arkadaşlarım; hepinizi
saygıyla selamlıyorum. Görüşülen kanun tasarısıyla ilgili Cumhuriyet Halk
Partisi Grubu adına söz almış bulunuyorum. 
Değerli
milletvekilleri, cumhuriyet tarihimizin gerçekten en zor, en sıkıntılı
döneminden birini yaşıyoruz, sıkıntılı bir dönemden geçiyoruz. Maalesef,
iktidar sahiplerinin uzun bir süredir ihmali, görmezliği hatta bir miktar
vurdumduymazlığı neticesinde bugünlere gelmiş bulunuyoruz. 
15
Temmuzda cemaatin yaptığı darbe girişimini hep birlikte, iktidarıyla
muhalefetiyle ve vatandaşımızın büyük bir çoğunluğunun desteğiyle bertaraf
ettik. Bu, ülkemizin demokrasisi açısından gerçekten çok önemli bir gelişme
değerli dostlar. Ancak şunu da göz ardı etmeme gibi bir durumla karşı
karşıyayız: Değerli dostlar, değerli milletvekilleri; bir ülkede medya özgür
değilse o ülkede yaşayan yurttaşların özgürlüğünden bahsedilemez. Demokrasi
nöbetlerinin sürdüğü bugünlerde, hem gazeteciler hakkında verilen gözaltı
kararlarının hem de çok sayıda medya kuruluşunun bir gecede kapatılmasının,
demokrasiyle bağdaşmayacağı açıktır.
Gazeteleri,
televizyonları kapatmak bir darbe uygulamasıdır. “FETÖ’yle mücadele” adı
altında, zaten 3 gazeteciden 1’inin işsiz olduğu, çalışabilenlerin de iş
güvencesinden yoksun bırakıldığı medya sektöründe, binlerce gazetecinin, bir gecede,
OHAL kanun hükmünde kararnamesiyle işsiz bırakılması, aileleriyle birlikte on
binlerce insanın mağdur olması anlamına gelmektedir değerli milletvekilleri.
Buradan, hemen, ilimde dün, bugün yaşanan bir medya
kuşatmasından bahsetmek istiyorum. Adana ilinde, değerli milletvekilleri, Adana
Medya, Adana Haber ve AKDENİZTÜRK TV’ye FETÖ’cü yaftasıyla maalesef el konulmuş
durumdadır. 
Şimdi, Adana Haber’in, bir yerel gazetemizin bir
başlığını göstermek istiyorum: “Murat Eren’i tanımazsınız.” Murat Eren, FETÖ
Cemaat yapılanması patlak vermeden, bu cemaat yapılanmasının kumpas kurarak
içeriye aldırttığı şerefli bir Türk subayı değerli dostlarım. İşte, bu
subayımızın, bu yurttaşımızın hak ve hukukunu savunan, bu yurttaşımızın, bu
subayımızın haksızlığa uğradığını söyleyen bir medya grubu, Adana Haber
gazetesi maalesef bugün kapatılmış durumdadır değerli milletvekilleri. Şimdi o
gazeteden, yine manşetten haberler okuyacağım, bunlar birkaç ay öncenin
manşeti, diyor ki: “Bunlar Atatürk’ün onurlu askerleri, bunlar da FETÖ’nün
askerleri.” 
(Mikrofon otomatik cihaz
tarafından kapatıldı)
İBRAHİM ÖZDİŞ (Devamla) - Değerli dostlar, değerli
milletvekilleri; maalesef, AKP iktidarı kurunun yanında yaşı da yakma süreci
içerisinde. Diliyorum bu uygulamadan bir an önce vazgeçerler; daha ciddi, daha
sağlıklı bir uygulama hayata geçirirler; birçok ailenin ocağına ateş
düşürmezler.
Bu duygu ve düşüncelerle hepinizi saygı ve sevgiyle
selamlıyorum. (CHP
sıralarından alkışlar)
BAŞKAN – Teşekkür ediyoruz Sayın
Özdiş.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
28’inci maddenin (3)’üncü fıkrasının (f) bendini
oylarınıza sunuyorum: Kabul edenler… Kabul etmeyenler… Madde kabul edilmiştir.
28’inci maddenin (3)’üncü fıkrasının (g) ve (ğ)
bentleri üzerinde bir adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı’nın 28’inci maddesinin
(3)’üncü fıkrasının (ğ) bendinin aşağıdaki şekilde değiştirilmesini arz ve
teklif ederiz.
“ğ)
(6) sayılı Tarifesinin (IV) numaralı bölümü aşağıdaki şekilde değiştirilmiştir.
“IV-
Yabancılara verilecek çalışma izni ve çalışma izni muafiyeti belgeleri:
1.
Süreli çalışma izni belgesi ve çalışma izni muafiyeti belgesi: 1 yıla kadar (1
yıl dâhil) (Süre uzatımları da her yıl için aynı miktarda harca tabidir.)  500
TL
2.
Süresiz çalışma izni belgesi: 5.000 TL
3.
Bağımsız çalışma izni belgesi: 15.000 TL
Çalışma
izni belgesi harçlarının tespitine, karşılıklılık ilkesi esası göz önünde
tutularak Dışişleri Bakanlığı yetkilidir. Çalışma izni muafiyeti geçerlilik
süresi üç aydan kısa düzenlenen yabancılar ve bunların yabancı eşi, kendisinin
ve eşinin ergin olmayan veya bağımlı yabancı çocuğundan harç alınmaz.”

 Yakup Akkaya Aytuğ
Atıcı Ünal Demirtaş
 İstanbul Mersin Zonguldak

 Ali Yiğit Çetin
Arık Zülfikar İnönü Tümer
 İzmir Kayseri Adana
BAŞKAN
– Komisyon önergeye katılıyor mu? 
SAĞLIK, AİLE, ÇALIŞMA VE SOSYAL İŞLER KOMİSYONU BAŞKANI
VURAL KAVUNCU (Kütahya) – Katılmıyoruz Sayın Başkan.
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.

BAŞKAN
– Önerge üzerinde söz isteyen Adana Milletvekili Zülfikar İnönü Tümer.
Buyurun
Sayın İnönü Tümer. (CHP sıralarından alkışlar) 
ZÜLFİKAR
İNÖNÜ TÜMER (Adana) – Sayın Başkan, değerli milletvekilleri; Uluslararası
İşgücü Kanunu Tasarısı, hizmet sunumunda vatandaşa değil, yabancıya öncelik
veren, vatandaşı için aradığı koşulları yabancıdan istemeyen, yabancıların
serbest meslek mensubu olarak kendi adlarına kolayca hizmet sunmalarının önünü
açarak kendi vatandaşı aleyhine haksız rekabet ortamı yaratan, yabancılara,
nitelikleri bir yana, çalışma ve ikamet izni dahi almalarına gerek kalmaksızın
muafiyet tanıyan bir niteliğe sahiptir. 
Yasa
tasarısıyla yabancı akademisyenlerin Türkiye’de daha avantajlı konuma
getirilmesini sağlayan turkuaz kart, kendi mühendis, mimar, şehir plancıları ve
doktorlarımız için büyük bir handikaptır. Bu yasa tasarısı ülkemize büyük bir
yük getirirken, birçok akademik meslek disiplininin yanı sıra zaten büyük bir
kısmı işsiz ya da meslek dışı işlerde çalışan mühendis, mimar ve şehir
plancılarını kendi ülkesinde âdeta yabancı saymaktadır. 
Egemen ve sosyal devlet olgusu uluslararası hukukta
karşılıklı işlemek zorundadır. Türkiye kendi vatandaşlarını yabancıya karşı
ezdirmemeli ve öz evladının aleyhinde taviz vermemelidir. Somut olarak,
sorunların çözümü için, iş gücüne katılım oranını yükseltmek, kayıt dışı
istihdamı azaltmak zorundayız. Kayıt dışıyla ilgili önemli sorunlar yaşayan
ülkemizde bir de yabancılara kayıtsız, belgesiz çalışma izni verildiğinde ve
çocuk işçiliğinin artış gösterdiği düşünüldüğünde, çalışma yaşamında açığın
onarılmaz yaralar açması da kaçınılmazdır.
Sayın
milletvekilleri, vatandaşlar prim borçları, ödeme yöntemi, miktarı ve
emekliliğine yansıyacak yaşla ilgili net sorunlara yanıtlar aramaktadır. SGK
çatısı altında olmasına rağmen, sigortalıların emeklilik işlemleri hâlen
BAĞ-KUR ve SSK olmak üzere iki ayrı grupta sürdürülmektedir. Sorun şu ki son üç
buçuk yıldan bir gün fazla BAĞ-KUR’dan prim yatırmış ise sigortalıya
emeklilikle ilgili yaş engeli çıkartılmaktadır. Bu haksızlığın bir an önce
giderilmesi gerekmektedir. Emekli maaşıyla geçinemeyen ve sürekli açık veren
vatandaşlarımız hayatlarının son dönemlerinde endişeli bir yaşam sürmeye
zorlanmaktadır. Sonuç olarak, emekli maaşları günümüz şartlarına göre
yükseltilmeli, emekli maaşları arasındaki uçurumlar giderilmelidir. Yüksek
miktarda sosyal güvenlik destek primi ödeyen vatandaşların emekliliklerinde
ödenen aylık maaşlar karşılaştırıldığında vatandaşın eline geçen paranın düşük
miktarda kaldığı aşikârdır. Bu adaletsizliğin de bir an önce giderilmesi
gerekmektedir. BAĞ-KUR ve işçi emeklilerinin aylıkları gün geçtikçe erirken
BAĞ-KUR’lu esnafın yüzde 80’i aldığı maaşla açlık sınırında yaşamaktadır. 
Değerli
milletvekilleri, ülkemizde BAĞ-KUR’lu esnafın emeklilik hesaplamasında ilk işe
başlangıç tarihi olarak esnaf ve sanatkârlar odaları birliğinin kaydı esas
alınmaktadır. Maliye kaydıyla işe başlayan ancak esnaf ve sanatkârlar odaları
birliğine daha sonra kayıt yaptıran BAĞ-KUR’lu esnafın emeklilik hesaplamasında
ilk işe başlangıç tarihi olarak maliye kaydı da göz önüne alınmalıdır. Ayrıca,
İŞKUR’un proje uygulamasıyla işe başlayan SSK’lı çalışanların işbaşı eğitim
programlarında geçirdiği süreç de emekliliklerinde prim gün sayısına dâhil
edilmemektedir. Vergi ödemeye başlamasına rağmen esnaf odasına geç kayıt
yaptıran esnaf emeklilik esnasında mağdur edilmemeli, SSK’lı işçilerin işbaşı
eğitim programlarında geçirdiği süreçler de emekliliklerine yansıtılmalıdır. 
Türkiye’de üretim ve istihdam sağlayan işverenlerle SSK
arasında mahsuplaşma sorunları da yaşanmaktadır. SGK tarafından birçok gereksiz
belge istenen işverenin iş yükü bu nedenle artmaktadır. Mahsuplaşma
uygulamasında işverenden alınacak teminat mektubu güvencesi ile beyanı esas
alınmalıdır. SGK, işverenin gününde ödediği sigorta primlerinde yüzde 5 indirim
uygulamaktadır. Ancak, 10 kişi çalıştıran işverene de, bin kişi çalıştıran
işverene de aynı oranda indirim sağlanmaktadır. Üretimin ve istihdamın önünü
açmak, işverenin vergi yükünü azaltmak amacıyla daha fazla işçi çalıştıran
işverene daha fazla indirim uygulanmalıdır. İŞKUR aracılığıyla çalıştırılan
işçilerin ödemelerinin zamanında yapılabilmesi amacıyla işçi maaşlarının
gününden önce veya zamanında işveren aracılığıyla gününde ödenmesi sağlanmalıdır.
Tüm bu haksızlıkların giderilmesi için gereken
düzenlemelerin yapılmasını diliyor, hepinize en derin saygı ve sevgilerimi
sunuyorum. (CHP sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
28’inci maddenin (3)’üncü fıkrasının (g) ve (ğ)
bentlerini oylarınıza sunuyorum: Kabul edenler… Kabul etmeyenler… Madde kabul
edilmiştir.
Şimdi, 28’inci maddenin (4)’üncü fıkrası üzerinde ikisi
aynı mahiyette olmak üzere üç önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 403 sıra sayılı Uluslararası İşgücü
Kanunu Tasarısı’nın 28’inci maddesinin (4)’üncü fıkrasıyla değiştirilmesi
öngörülen 04/11/1981 tarihli ve 2547 sayılı Yükseköğretim Kanunu’nun 34’üncü
maddesinin (2)’nci fıkrasında yer alan "Yükseköğretim Kurulunca İçişleri
Bakanlığına bildirilir ve iki ay içinde alınacak olumlu görüş neticesinde"
ibaresinin "Yükseköğretim Kurulunca verilecek ön izni müteakip, İçişleri
Bakanlığından alınacak olumlu görüş üzerine Çalışma ve Sosyal Güvenlik
Bakanlığından alınacak yabancı çalışma izni neticesinde" şeklinde
değiştirilmesini arz ve teklif ederiz.
 Baki Şimşek Kadir Koçdemir Fahrettin
Oğuz Tor
 Mersin Bursa Kahramanmaraş
 Arzu Erdem Kamil
Aydın Mehmet Parsak
 Ankara Erzurum Afyonkarahisar
 Ahmet Selim Yurdakul
 Antalya
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine söz vereceğim ya da
gerekçelerini okutacağım.
Buyurun.
Türkiye Büyük Millet Meclisi Başkanlığına
Görüşülmekte olan 403 sıra sayılı Uluslararası İşgücü
Kanunu Tasarısı’nın 28’inci maddesinin (4) no.lu fıkrasının madde metninden
çıkarılmasını arz ve teklif ederiz.
Saygılarımızla.
 Yakup Akkaya Aytuğ Atıcı Ünal
Demirtaş
 İstanbul Mersin Zonguldak
 Ali Yiğit Çetin
Arık Hüseyin Çamak
 İzmir Kayseri Mersin
Aynı
mahiyetteki diğer önergenin imza sahipleri: 
 İdris Baluken Sibel
Yiğitalp Behçet Yıldırım
 Diyarbakır 
Diyarbakır  Adıyaman
 Osman Baydemir Filiz
Kerestecioğlu Demir
 Şanlıurfa 
 İstanbul
BAŞKAN
– Komisyon aynı mahiyetteki önergelere katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz Sayın Başkan. 
BAŞKAN
– Hükûmet? 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.

BAŞKAN
– Aynı mahiyetteki ilk önerge üzerinde söz isteyen İstanbul Milletvekili Filiz
Kerestecioğlu Demir. 
Buyurun
Sayın Kerestecioğlu Demir. (HDP sıralarından alkışlar) 
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; ben,
biraz farklı bir konuda konuşmak zorunda olduğumu ifade etmek istiyorum; çünkü,
aslında gündeme hiç de uygun olmayarak, son zamanlarda, 26 Temmuz günü Adalet
Bakanlığı tarafından bir yönetmelik çıkarıldı, Cinsel Dokunulmazlığa Karşı
Suçlardan Hükümlü Olanlara Uygulanacak Tedavi Hakkında Yönetmelik. Yönetmelikte
kamuoyunda “hadım” olarak da bilinen kastrasyon işleminin cezai bir yaptırım
olarak düzenlendiğini görüyoruz. 
Bu
yönetmelikte cinsel saldırı suçluları için ilaçla veya ilaçsız olarak cinsel
dürtünün ve isteğin azaltılmasını veya yok edilmesini sağlayan tedaviler
verileceği belirtiliyor. Üstelik yönetmeliğe göre bu tedaviler kişinin iradesi
dışında zorunlu olarak da yapılabilecek. Yönetmelik Ceza ve Güvenlik
Tedbirlerinin İnfazı Hakkında Kanun’un 108’inci maddesine dayandırılmış ancak
maddedeki “tıbbi tedavi” kavramı kastrasyon olarak yorumlanabilecek bir şey
değil, zaten bugüne kadar da bununla ilgili hiçbir mahkeme kararına da rastlanmadı.
Yani kastrasyon veya hadım kanunla karara bağlanmamış olmasına rağmen, bu
uygulama, âdeta yönetmelikle bir cezai yaptırım olarak düzenleniyor. 
Avrupa İnsan Hakları Sözleşmesi ve Anayasa’yla koruma
altına alınmış olan kişi dokunulmazlığı, yaşam hakkı ve işkence yasağı gibi
yasakları ihlal eden bu ağır cezanın bir yönetmelikle düzenlenmesi de ayrıca
Anayasa’ya aykırıdır. Aslında, öncelikle vurgulamak istediğim konu ise şu: Bu
ceza cinsel saldırı suçunun önlenmesini sağlamaktan kesinlikle uzaktır. Çünkü
bireyin fiziksel, psikolojik bütünlüğüne yönelik en ağır saldırı suçlarından
biri olan cinsel saldırı suçuyla ilgili, kadınların, kadın örgütlerinin,
feminist mücadelenin biriktirdiği deneyimler özellikle yetişkin kadınlara
yönelik cinsel saldırıların cinsel bir eylem değil, cinselliğin sadece araç
olarak kullanıldığı bir şiddet suçu olduğunu gösteriyor. Neredeyse tüm cinsel
saldırı suçlarında esas neden cinsel dürtüler ya da hormonal bozukluklar,
hastalıklar değil, mağdura yönelik öfke, erkeklik güçlerini ve üstünlüğünü
gösterme, erkekliğini ispatlama, hükmetme ve saldırganlık gibi duygu ve
eylemlerdir ve bu duygu ve eylemlerin esas nedeni erkek egemenliğine dayalı
toplumsal rollerin yarattığı eşitsizliklerdir. Eğer bu erkek egemenliğine
dayalı rollere ve erkek egemenliğine karşı bu saldırganlığa karşı mücadele
etmezsek, cinsel suçlarla ilgili kamu duyarlılığını artırmazsak cinsel
saldırıları bu tür kastrasyon, hadım gibi yöntemlerle önlemek asla mümkün
olmayacaktır.
Bu
yönetmeliği hazırlayan Adalet Bakanlığının da toplumsal sorunun çözüleceği
yanılgısını yaratacak böylesi popülist ve insan haklarına aykırı cezalar
getirmek yerine yapabileceği aslında çok fazla şey vardır. Örneğin, kadınların
beklentisi, İstanbul Sözleşmesi’nin etkin bir şekilde uygulanmasıdır, yargıdaki
cezasızlığın ortadan kaldırılmasıdır, yargı görevlilerinin toplumsal cinsiyet
eğitiminden geçmesidir, yapılması gerekenler bunlardır. Evet, Türkiye
Psikiyatri Derneği de, “Evrensel etik ilkeler ve Biyotıp Sözleşmesi hükümlerine
göre, hiçbir birey onaylamadığı bir tıbbi işleme zorlanmamalıdır.” demektedir. 
Son
olarak, üyesi olduğum ve kamuoyunun birçok beklentisi olan Çocuk İstismarını
Önleme Komisyonunun da bu yönetmelik yapılırken hiçbir şekilde görüşünün
alınmadığını, Adalet Bakanlığının herhangi bir istişarede bulunmadığını
belirtmek isterim. Eğer siz yeni yönetmelikleri, yasaları Meclis denetiminden
uzak, bu komisyonlardan uzak bir şekilde yaparsanız bu gerçekten, demokrasi
adına kaygı verici bir durum olacaktır. Bugünün gündemiyle ifade edersem,
darbeler daha çok özgürlük ve demokrasiyle önlenebilir, cinsel suçlar ise
kadınların özgürleşmesi ve çocukların güçlendirilmesiyle önlenebilir. Bu
nedenle, olağanüstü hâl de, hadım da baskılayıcı, çözüm getirmeyen popülist
politikalardır ve hiçbir çözüme bunlarla ulaşmak mümkün değildir.
Saygılar
sunarım. (HDP sıralarından alkışlar) 
BAŞKAN
– Teşekkür ediyorum.
Aynı
mahiyetteki diğer önerge üzerinde söz isteyen Mersin Milletvekili Hüseyin
Çamak.
Buyurun
Sayın Çamak. (CHP sıralarından alkışlar) 
HÜSEYİN
ÇAMAK (Mersin) – Sayın Başkan ve değerli milletvekili arkadaşlarım; 403 sıra
sayılı Uluslararası İşgücü Kanunu Tasarısı’nın 28’inci maddesinin (4)’üncü
fıkrası üzerinde grubum adına söz almış bulunuyorum. Genel Kurulu saygıyla
selamlıyorum.
Bu
maddeden anladığımız kadarıyla, Yükseköğretim Kurulu aracılığıyla yabancı
öğrencilerin çalışma izni almasının önü açılıyor. Burada göz önünde
bulundurulması gerekenler; çalışma izni verilen öğrencilerin nitelikleri,
geldikleri ülke bakımından karşılıklılık ilkesi ve vatandaşlarımızın
dezavantajlı duruma düşürülmemesidir. Bu nedenle, bu madde öncelikle kendi
vatandaşlarımıza haksızlık yaratılmayacak şekilde düzenlenmelidir. Ayrıca,
karşılıklılık ilkesi gereği bizim öğrencilerimizin de yurt dışında benzeri şekilde
çalışma hakkı elde etmeleri için gerekli hamleler de yapılmalıdır çünkü
biliyoruz ki yurt dışında okuyan öğrencilerimiz, özellikle Avrupa ülkelerinde,
kendi kazançlarını sağlamak istediklerinde bu mümkün olmuyor.
Değerli
arkadaşlar, 15 Temmuz gecesi ülke olarak büyük bir badire atlattık, maalesef
ciddi oranlarda acı kayıplarımız oldu, fakat böylesi karanlık teşebbüslerin
oluşmasına müsait ortam ve nedenleri tartışmadıkça benzeri riskler her daim
olacaktır. 
İşte,
bu noktada dileğimiz, yaşadığımız tüm sorunların yegâne çözümü, bu Parlamentoda
hepimizin üzerine yemin ettiği demokratik, laik, sosyal hukuk devleti ilkesini
tam anlamıyla hayata geçirmektir. Bu yeminimizdeki ideali tam olarak hayata
geçiremediğimiz için toplumsal olarak ayrışmış bir durumdayız, ancak daha fazla
demokrasiyle, birbirimizle uyumlu olma kültürünü toplumun her kesimine
yayabiliriz; trafikte, sokakta, yaşamın her alanında ve hatta Mecliste
birbirimize tahammül edememe sorununu ancak böyle aşabiliriz.
Demokrasinin
bir toplum için hayati önemdeki fonksiyonlarını yerine getirmesi için her zaman
aynı hassasiyet içerisinde olmamız gerekir. Herkes için geçerli bir demokrasi
anlayışı geliştikçe, tüm enerjisini birbiriyle uğraşmaya harcamayan bir
Türkiye, dünyada olması gereken, hak ettiği yeri alacaktır. 
Bu
karanlık darbe teşebbüsü hepimizde derin üzüntü yarattı, fakat ne mutlu ki bu
süreç, siyasette başından beri olması gereken bir ortak paydada bizleri
birleştirdi, hatta böyle bir acı teşebbüsten belki çıkarabileceğimiz tek
kazanç, böyle günlerde birbirimize daha fazla yaklaşıp, aramızdaki bariyerleri
yıkmak olacaktır. İşte, ancak, o zaman, bizleri birbirimize düşmanlaştırarak
darbelere müsait bir ortam yaratma hevesindeki iç ve dış güçlere fırsat
verilmeyecektir. Şu an darbecilerin amaçlarını boşa çıkaran mevcut uzlaşma
ortamını devam ettirme gücü iktidarın elindedir, fakat OHAL ortamı içerisinde
kurunun yanında yaşları da yakacak gelişmeler olursa tüm ümitlerimiz boşa
çıkacaktır. 
Anayasa’mızın 2’nci maddesinde değiştirilmesi teklif
dahi edilemeyen, “Türkiye Cumhuriyeti, demokratik, laik ve sosyal bir hukuk
devletidir.” vurgusunun neden hayati bir önemde olduğunu 15 Temmuz gecesi çok
daha iyi anladığımız kanısındayım. Bir arada, huzur içinde yaşamanın olmazsa
olmazı olan bu kavramların herhangi birinden ödün verirseniz, herhangi bir
cemaat veya örgütsel bağlantılarla devlet yapılanmalarının içine sızan her
türlü gruba da müsait bir alan bırakmış olursunuz.
Onun
için diyoruz ki: Bu darbecilere karşı inadına demokrasi, inadına laiklik ve
inadına cumhuriyet.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı’nın 28’inci maddesinin
(4)’üncü fıkrasıyla değiştirilmesi öngörülen 04/11/1981 tarihli ve 2547 sayılı
Yükseköğretim Kanunu’nun 34’üncü maddesinin (2)’nci fıkrasında yer alan
"Yükseköğretim Kurulunca İçişleri Bakanlığına bildirilir ve iki ay içinde
alınacak olumlu görüş neticesinde" ibaresinin "Yükseköğretim
Kurulunca verilecek ön izni müteakip, İçişleri Bakanlığından alınacak olumlu
görüş üzerine Çalışma ve Sosyal Güvenlik Bakanlığından alınacak yabancı çalışma
izni neticesinde" şeklinde değiştirilmesini arz ve teklif ederiz.
Arzu Erdem (İstanbul) ve
arkadaşları 
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKAN VEKİLİ CELİL GÖÇER (Tokat) –
Katılmıyoruz Sayın Başkan.
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.
BAŞKAN
– Önerge üzerinde Afyonkarahisar Milletvekili Mehmet Parsak konuşacaktır.
Buyurun.
(MHP sıralarından alkışlar)
MEHMET
PARSAK (Afyonkarahisar) – Aziz Türk milleti, saygıdeğer milletvekilleri; 403
sıra sayılı Kanun Tasarısı hakkında Milliyetçi Hareket Partisi Grubu adına
28’inci maddenin (4)’üncü fıkrası üzerinde verdiğimiz önergeyle ilgili söz
almış bulunuyorum. Bu vesileyle, hepinizi saygılarımla selamlıyorum.
Evet,
saygıdeğer milletvekilleri, hepimiz 15 Temmuzdan bu yana yaşanan gelişmelerin
vahameti ve bu noktada ortaya çıkan sonuçlarla ilgili değerlendirmelerimizi
paylaşıyoruz bu vesileyle. Ben geçen hafta bu olayın hemen sonrasında yaptığım
konuşmada da ifade etmiş ve bir adalet vurgusu yapmıştım. Bunu biraz daha bu
çerçevede açmak istiyorum. Çünkü, şu anda yaşanan gelişmelerle ilgili bunun en
önemli meselemiz olduğu tüm gerçekliğiyle karşımızda durmakta.
Şimdi,
bir defa, yeniden ifade etmek isterim ki 15 Temmuz darbe girişiminde
sorumluluğu olan her kim varsa, hangi seviyede bulunursa bulunsun, adaletli bir
şekilde yargılanmalı ve cezasını sonuna kadar, en şiddetli bir şekilde
çekmelidir, bunda hiçbir tartışma yok. Fakat bu çerçevede alınan tedbirlerle
ilgili ve 15 Temmuz hain darbe girişimi sonrasında alınan kararlarla ilgili
hepimize, tüm milletvekillerine her gün onlarca telefon, onlarca talep gelmekte
ve bu da bizi, ister istemez, 15 Temmuzdan sonra yapılmakta olan uygulamalarla
ilgili bunlara daha dikkatli bakmaya sevk etmekte.
Bakın,
ceza hukukunda suça iştirak türleri vardır. Bu anlamda, bu 15 Temmuz gecesi
gerçekleştirilen bu en önemli suçla ilgili olarak, hangi seviyede, hangi
düzeyde olursa olsun bu suça iştiraki bulunan asker, sivil, sivillerin içinde
bürokrat, amir, memur, serbest meslek erbabı, siyasetçi, kim varsa bunlarla
ilgili hem idari yaptırımlar uygulanmalıdır, gerekenlerle alakalı hem de en
adil bir şekilde bir yargılama yapılmalı, bu yargılamanın sonunda da -altını
çizerek söylüyorum- kimsenin gözünün yaşına bakılmadan en şiddetli bir şekilde
bunlar cezalandırılmalıdır ki, o hain gecede yaşadıklarımız bu milletimizin
hakkı değildir, bu milletimize o hain gecede yaşatılanlar bir daha yaşanmasın,
bu son derece önemlidir. Ama bunlar yapılırken eğer adaletten ayrılınırsa -şu
anda bu darbe girişimiyle ilgili yapılmakta olan mücadeleye çok geniş seviyede,
her siyasi partiden, her dünya görüşünden insanımızın desteği bulunmaktadır ve
bu destek, yapılmakta olan mücadelenin en önemli unsurudur- dolayısıyla, eğer
adaletli davranılmazsa, hak ile batıl birbirine karıştırılırsa, bu toplumsal
zemin kaybedilirse yapılmakta olan mücadele önce toplumsal zeminini kaybeder,
bunun üzerinden de verimliliğini kaybeder. Bunun için, bu haklı mücadelenin
haksız hâle dönüşmemesi bu çerçevede son derece önem arz etmektedir. Bunun
için, yapılmakta olan mücadelede, idari tasarruflarda, soruşturma işlemlerinde
ve yargısal tasarruflarda adaletten hiç ayrılmamak gerekiyor. Bu çerçevede
Sayın Genel Başkanımız zaten bu durumların ortaya çıkmaması için 2011 yılından
beri tüm siyasileri uyardı. Bu uyarılarının tamamında haklı çıktı. Ben bunları
teker teker sıralamayacağım şimdi çünkü tüm toplumumuz ve siz saygıdeğer
milletvekilleri de bunları bilmekte ve o haklı uyarılarını yerine
getirmediğiniz için aslında biraz da bugünlere geldik. Ama, aynı Genel
Başkanımız aynı ferasetle daha iki gün önce 15 Temmuzdan sonraki uygulamalarla
ilgili de bir dizi haklı uyarıda bulundu. En azından bu dakikadan sonra
bunların yerine getirilmesi, bunlara dikkat edilmesi son derece önemli. Ben
önemli gördüğüm bu kısmı sadece okuyarak yetinmek istiyorum: 
“Askerî
ve sivil bürokraside toplu görevden almalar yapılırken sağlam delil ve
belgelere dayanmak esas olmalıdır. Paralel devlet yapılanmasının tüm unsurları
tespit edilmeli, her yönüyle analiz edilerek araştırılmalı ve hepsi birden
adaletin önüne çıkarılmalıdır. Bu yapılıyorken masumların hakkını gasbetmek,
suçsuz, günahsız insanımızı mağdur etmek en az terör örgütünün zalimliği kadar
tehlikelidir. Aldığımız yoğun şikâyet ve eleştiriler, vatanını ve milletini
canından aziz bilen kardeşlerimizin de FETÖ terör örgütüyle aynı kategoride ele
alındığı yönündedir. Bu, doğru ve hakkaniyetli görülemeyecektir. Bu itibarla,
idari ve kanuni tasarruflar sırasıyla ve süratle alınırken mazlumlara
ilişilmemeli, onların hak ve insanlık onurları çiğnenmemelidir.”
Bu
son derece haklı uyarıların dikkate alınmasını talep ediyor, yüce Meclisi, Gazi
Meclisi bir kere daha saygılarımla selamlıyorum. (MHP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
28’inci
maddenin (4)’üncü fıkrasını oylarınıza sunuyorum: Kabul edenler… Kabul etmeyenler…
Madde kabul edilmiştir. 
28’inci
maddenin (5)’inci fıkrasının (a) bendi üzerinde iki adet önerge vardır, okutup
işleme alıyorum. 
Türkiye Büyük Millet Meclisi Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı’nın 28’inci maddesinin
(5)’inci fıkrasının (a) bendi ile 9/1/1985 tarihli ve 3146 sayılı Çalışma ve
Sosyal Güvenlik Bakanlığının Teşkilat ve Görevleri Hakkında Kanun’un 2’nci
maddesinin birinci fıkrasına (d) bendinden sonra gelmek üzere eklenmek istenen
(e) bendinin aşağıdaki "e) Uluslararası iş gücüne ilişkin politika
belirlemek ve bu politikanın uygulamasına ilişkin ulusal ve uluslararası
düzeyde faaliyette bulunmak, ulusal iş gücüne katkı sağlamak," şeklinde
değiştirilmesini arz ve teklif ederiz.
 Baki Şimşek Kadir
Koçdemir Ahmet Selim Yurdakul
 Mersin Bursa Antalya
 Arzu Erdem Kamil
Aydın Fahrettin Oğuz Tor
 İstanbul Erzurum Kahramanmaraş
BAŞKAN
– Şimdi maddeye en aykırı önergeyi okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı'nın 28’inci maddesinin
(5)’inci fıkrasının (a) bendinin aşağıdaki şekilde değiştirilmesini arz ve
teklif ederiz.
 Yakup Akkaya Aytuğ
Atıcı Ünal Demirtaş
 İstanbul Mersin Zonguldak
 Ali Yiğit Çetin
Arık Elif Doğan Türkmen
 İzmir Kayseri Adana
"a)
2 nci maddesinin birinci fıkrasına (d) bendinden sonra gelmek üzere aşağıdaki
bent eklenmiş ve diğer bentler buna göre teselsül ettirilmiştir.
"e)
Uluslararası iş gücüne ilişkin diğer bakanlıklar, ilgili meslek odaları ve
sendikalarla beraber politikalar belirlemek ve bu politikanın uygulanmasına
ilişkin ulusal ve uluslararası düzeyde faaliyette bulunmak,"
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKAN VEKİLİ CELİL GÖÇER (Tokat) –
Katılmıyoruz Sayın Başkan.
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın
Başkanım.
BAŞKAN
– Önerge üzerinde söz isteyen Adana Milletvekili Elif Doğan Türkmen.
Buyurun
Sayın Doğan Türkmen. (CHP sıralarından alkışlar)
ELİF
DOĞAN TÜRKMEN (Adana) – Sayın Başkan, değerli milletvekilleri; üzerinde söz
aldığım tasarıyla ilgili olarak gerekçe, ülkemize gelen yabancı ve nitelikli iş
gücünün artması, kayıt dışılığın azaltılması. Ancak, ülkemizin ekonomik durumu,
istihdamın durumu ve bütün bunların yanı sıra işsizliğe baktığımızda ne yazık
ki bu kanun tasarısının yapacağı tek şey sermayeye ucuz iş gücü sağlamaktır.
Nitelikli iş gücü yurt dışına ve metropollere gitmektedir. Başta ilim Adana
olmak üzere niteliksiz göç alırken nitelikli göç vermektedir. Yurt dışına
gidemeyenler ise İstanbul, Ankara, İzmir gibi illere ne yazık ki
gitmektedirler. Bu anlamda yapmamız gereken, ülkemizdeki çalışma koşullarını
düzenlemektir. Kendi işsizimize, kendi kalifiye iş gücümüze kendi şehir ve
bölgelerimizde iş ve istihdamı sağlayamazken yurt dışından sadece sermayeye
ucuz iş gücü sağlamak amacıyla getirilen bu tasarı kesinlikle ülkemizin iş
barışını bozmaya dönüktür.
Bunun
yanı sıra, gündemle ilgili de birkaç söz etmek istiyorum. Her şeyden önce
yaşamış olduğumuz darbe girişiminden dolayı tüm milletimize, vatanımıza,
Parlamentomuza geçmiş olsun demek istiyorum. Bu darbe girişimini engelleyen
öncelikle halkımız, daha sonra Fethullahçı cemaatin emir eri olmayan Silahlı Kuvvetlerimiz
ve yanı sıra polislerimizdir ve bütün bunlara buradan teşekkür ediyorum. Ancak
darbe girişiminin akabinde ülkemizde OHAL ilan edilmesiyle birlikte Fethullahçı
cemaatten ve ondan ülkeyi arındıralım derken kurunun yanında yaşı da
yakmaktayız. Nasıl? Çok açık ve net bildiğim, Mersin’de çalışan genç bir
kardeşimiz açığa alındı. Bununla ilgili görüşme yaptığımızda da “OHAL masasının
bilgileri doğrultusunda” denildi. Bütün bunlar bize gösteriyor ki Türkiye’de şu
anda bir cadı avı gerçekleştirilmektedir. Bu cadı avının bir an önce sona
erdirilmesi şarttır, elzemdir. Birlikten, beraberlikten, uzlaşmadan söz
ediyoruz. O hâlde bu süreç geçirilirken muhalefet partilerinin söylemleri,
onların hassasiyetleri de mutlaka göz önünde bulundurulmak zorundadır. 
Bakın,
15 Temmuzda Türkiye’de erlerimiz, erbaşlarımız, sadece emirleri yerine getiren
ve halkımızın karşısında da silaha sarılmayan, ellerindeki silahı bırakıp
teslim olan insanlar var. Bunlara karşı o gün bir linç girişiminde bulunuldu.
Ben inanıyorum ki bu linç girişiminde bulunanların mutlaka yargı önüne
çıkarılmasını ve tıpkı Fethullahçı cemaat örgütü mensuplarının nasıl hesap
vermesi gerekiyorsa bu linç girişiminde bulunanların da mutlaka yargı önünde
hesap vermesi gerektiğini tüm halkımız beklemektedir. Yargının görevi bu
insanları tespit etmek ve bunlara gerekli olan cezaları vermektir. Bu
yapılmadığı takdirde akim kalacak bir sonuç olacaktır ve bu nedenle de bunu ben
bu kürsüde açıkça belirtmek istiyorum.
Son söz olarak bir şey daha söylemek istiyorum.
Adana’da da yürütülen cadı avı kapsamında bazı gazetecilerimiz gözaltına alındı
ve onların gazeteleri şu anda kapatıldı ve bunların bir kısmı da sadece
doğruları söylediler. Doğruları söyleyen tüm basın mensuplarına buradan selam
olsun ve şunu da belirtmek istiyorum: Bu insanların yanlarındayız ve bu
insanlara bir cadı avı kapsamında haksızlık edilmesine de sonuna kadar karşı
çıkacağız ve onların haklarını gerek burada gerekse diğer mecralarda aramaya
devam edeceğiz.
Çok teşekkür ediyorum.
Saygılarımla selamlıyorum. (CHP sıralarından alkışlar) 
BAŞKAN – Teşekkür ediyorum.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir. 
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı’nın 28’inci maddesinin
(5)’inci fıkrasının (a) bendi ile 9/1/1985 tarihli ve 3146 sayılı Çalışma ve
Sosyal Güvenlik Bakanlığının Teşkilat ve Görevleri Hakkında Kanun’un 2’nci
maddesinin birinci fıkrasına (d) bendinden sonra gelmek üzere eklenmek istenen
(e) bendinin aşağıdaki "e) Uluslararası iş gücüne ilişkin politika
belirlemek ve bu politikanın uygulamasına ilişkin ulusal ve uluslararası
düzeyde faaliyette bulunmak, ulusal iş gücüne katkı sağlamak," şeklinde
değiştirilmesini arz ve teklif ederiz.
Kamil
Aydın (Erzurum) ve arkadaşları
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKAN VEKİLİ CELİL GÖÇER (Tokat) -
Katılmıyoruz Sayın Başkan. 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.

BAŞKAN
– Önerge üzerinde Erzurum Milletvekili Kamil Aydın konuşacaklardır. 
Buyurun
Sayın Aydın. (MHP sıralarından alkışlar) 
KAMİL
AYDIN (Erzurum) – Sayın Başkan, çok kıymetli milletvekilleri; hepinizi saygıyla
selamlıyorum. 
Evet,
15 Temmuza birçok arkadaşımız bu saate kadar değindi, travmatik bir geceydi,
alçak bir darbe girişiminin yapıldığı bir geceydi ve henüz 15 Temmuzda yüzlerce
şehidimizin yüreğimizdeki acısı dinmeden, efendim, 1.500’ün üzerindeki
yaralımızın acısı yüreğimizde dinmeden, gözyaşlarımız henüz kuramadan,
maalesef, bugün de yine Siirt’ten ve Hakkâri’den şehit haberleri aldık. Böyle
ortamlarda, habis ruhluların ortaya koyduğu zeminlerde başka habis ruhlular da
duracak değildir tabii, onlar da bu ortamdan yararlanmak için ellerinden
gelenleri yapacaklardır. 
Bu
darbe girişiminden sonra ortaya çıkan kötü manzara ve... Özellikle
şehitlerimizi burada rahmetle anıyor, yüce Türk milletinin başı sağ olsun
diyoruz ve yaralılara, şu anda hastanelerde gerçekten büyük bir tedavi
sıkıntısı çeken yaralılarımıza da Allah’tan şifa diliyorum. 
Bu
arada -diğer bir başsağlığımızı da- Türk tarihini ve kültürünü Batı’ya, Batı’yı
da Türkiye’ye tanıtan ilim ve irfan dünyasının, “academia”nın büyük duayeni,
efendim, değerli hocamıza, Halil İnalcık’a da Allah’tan rahmet diliyorum;
kederli ailesine ve yine onu seven Türk milletine, akademisyenlere, herkese
başsağlığı diliyorum. 
Saygıdeğer
milletvekilleri, zor günlerden geçiyoruz. Bakın, bazen bir mevzuyu anlatırken
hepimiz, biyolojik yapı ile sosyolojik yapı arasında bağlantı kuruyoruz.
Gerçekten doğrudan bir bağlantı vardır. Biyolojik yapılar sosyolojik yapılara
benzer yani insan vücudundaki zayıf bir zeminde habis doğalı birtakım oluşumlar
olur, birtakım kitleler oluşur. Bunlar ampute edilir zaman zaman, zaman zaman
da tedavisinde uğraşılır ve meşakkatli bir süreçten geçirilerek tedavi edilmeye
çalışılır ama genellikle ampute edilir. Sosyolojik yapılar da öyledir. Eğer bir
sosyal yapı içerisinde bir sıkıntı varsa, burada yine, tekrar habis, kötü ruhlu
oluşumlar meydana gelir. İşte, bizim bu 15 Temmuzda yaşadığımız, bu FETÖ terör
örgütünün Türkiye’yi kana bulamaya çalıştığı bu olayın da temelindeki bu sosyal
yapı içerisindeki oluşan bir zemin zafiyetidir. 
İnşallah, tabii ki biz bundan bir ders çıkaracağız. Bu
saate kadar birçok arkadaşımız ifade etti, ben de farklı bir perspektifle bakıp
aynı şeyleri söylemeye çalışacağım belki. Bizim buradan çıkaracağımız ders şu
olmalı: Artık “ben” mantıklı, “ben” merkezli hareket etmekten ziyade, o
İstanbul’da, Ankara’da ve Türkiye'nin birçok kentinde gerçekten “Mevzubahis
vatan, bayrak ve demokrasi olduğunda geride kalanların hepsi teferruattır.”
diyen yürekli insanlardan ders alarak, onların duruşundan bir çıkarımda
bulunarak bizlerin de aynı şeyi söylemesi lazım. Artık “ben” değil, benim
siyasi çıkarlarım, benim siyasi ön alma duygularım değil; “biz” mantığıyla bu
Parlamentoda hareket ederek onlardan aldığımız o sinerjiyi biz de burada bir
şekilde yasama olarak inşallah harekete geçirmek zorundayız. Yani, ne
demeliyiz? Önce “biz” mantığıyla hareket edip bu ülkenin ali menfaatleri
ışığında, ülkenin sosyal bir hukuk devleti olduğunu unutmadan bunun üstesinden
gelmeli ve çözüm arayışlarını bir an önce harekete geçirmeliyiz diye
düşünüyoruz. Bunu nasıl yapacağız? İşte, hukuk zemininden ayrılmadan,
demokrasiden uzaklaşmadan… Biliyorsunuz, başarılı darbeler diktatöryalarda
başarı bulmuştur. Bir yerde zulüm, tek taraflılık, diktatörlük var ise orada
mutlaka darbeler başarılı olmuştur. İşte Orta Doğu coğrafyası buna tipik
örnektir. Bugüne kadar yaşadığımız… İşte, bakın, Mısır’da da öyle oldu,
Libya’da da öyle oldu, Irak’ta, Suriye’de de öyle oldu ama Allah’a şükür, bizim
bir demokrasi geleneğimiz var, ona sahip çıktık, sokaktaki insan sahip çıktı,
bizim de sahip çıkmamız lazım. 
Adil olmalıyız. Bir anekdotla nasıl adil olacağımızı
ifade etmek isterim, vaktim dar: Hazreti Ali’nin Zülfikar’ı altında nedamet
istemesini beklerken Hazreti Ali’nin yüzüne tükürüp onun egosunu zirve
yaptırmaya yönelten bir cahil karşısında Hazreti Ali’nin tavrını takınmalıyız
diyorum. 
Hepinizi
saygıyla selamlıyorum. (MHP sıralarından alkışlar)
BAŞKAN
– Teşekkürler.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
28’inci
maddenin (5)’inci fıkrasının (a) bendini oylarınıza sunuyorum: Kabul edenler…
Kabul etmeyenler… Madde kabul edilmiştir. 
28’inci
maddenin (5)’inci fıkrasının (b) bendi üzerinde bir önerge vardır, okutup
işleme alıyorum.
Türkiye Büyük Millet Meclisi Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı’nın 28’inci maddesinin
(5)’inci fıkrasının (b) bendindeki “e) Uluslararası İşgücü Genel Müdürlüğü”
ibaresinin “e) Yabancı İşgücü Genel Müdürlüğü” şeklinde değiştirilmesini arz ve
teklif ederiz. 
 Yakup Akkaya  Aytuğ
Atıcı  Çetin Arık
 İstanbul  Mersin
 Kayseri
 Ali Yiğit  Ünal
Demirtaş
 İzmir  Zonguldak
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKAN VEKİLİ CELİL GÖÇER (Tokat) –
Katılmıyoruz Sayın Başkan.
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.

BAŞKAN
– Önerge üzerinde Mersin Milletvekili Aytuğ Atıcı konuşacaktır. 
Buyurun
Sayın Atıcı. (CHP sıralarından alkışlar)
AYTUĞ
ATICI (Mersin) – Teşekkür ederim Sayın Başkan.
Değerli
arkadaşlar, Uluslararası İşgücü Kanunu Tasarısı’nın 28’inci maddesinin (5)’inci
fıkrasının (b) bendi üzerinde verdiğimiz önerge hakkında söz almış bulunuyorum.
Hepinizi saygıyla selamlıyorum. 
Değerli
arkadaşlar, bu önergeyle biz “Uluslararası İşgücü Genel Müdürlüğü” ibaresini
tam da kendine yakışır bir şekilde “Yabancı İşgücü Genel Müdürlüğü” olarak
değiştirmeyi önerdik. Niye? Çünkü, “uluslararası iş gücü” kavramı muğlak bir kavramdır,
her yöne çekilebilir, çok şatafatlı, gereğinden fazla bir anlam yükleyen bir
kelimedir. Zaten biz bugüne kadar ne çektiysek bu şekildeki muğlak
kelimelerden, bu şekildeki muğlak kavramlardan ve belirsiz konulardan çektik.
Bir örnek vermem gerekirse: Her kim FETÖ’ye bulaşmış ise, Fethullahçı terör
örgütüne bulaşmış ise muğlak olarak değil net olarak ve hiçbir ayrım yapmadan
cezalandırılmalıdır. Örneğin, Cumhurbaşkanlığının sözcüsü kapatılan Today’s
Zaman gazetesinde yazı yazıyordu, tıpkı diğer yazarlar gibi. Başyaverlerin bile
ihanetle suçlandığı, hainlik yaptığının tespit edildiği bir ortamda bu
soruşturmadan herkes nasibini almalı. Yani Cumhurbaşkanlığının sözcüsü de
Today’s Zaman’da yazıyor ise tıpkı diğer yazarlar gibi değerlendirilmeli, net olunmalı,
muğlak olunmamalı. O yüzden, biz ne çektiysek muğlak işlerden çektik. 
Her
ne kadar Today’s Zaman’da yazan diğer yazarlar bizim dünya görüşümüzle, siyasi
görüşümüzle uzaktan yakından bağdaşmaz iseler de biz herkese eşit muamele
yapılmasından yana olduğumuz için bunu söylüyoruz. Elbette, toptancı yaklaşımın
da nasıl hatalı olduğunu size anlatmaya çalışıyoruz. Yani nasıl ki Türk Silahlı
Kuvvetleri içerisinde her subay, her asker bugün darbeci olarak
değerlendirilemezse cemaat medyasında çalışan her kişi, her yazar da cemaatçi
ya da Fethullahçı terör örgütü üyesi olarak değerlendirilemez. Bunu yapmaya hiç
kimsenin hakkı yoktur. Bu şekilde, biz yıllarca toptancı zihniyetten çektik ne
çektiysek. İfade özgürlüğü, adil yargılanma hiçbir zaman bir lüks değildir.
Elbette teröristler en ağır şekilde cezalandırılacaktır ancak hukuk devleti
içerisinde kalarak bunlar yapılacaktır. Hukukun üstünlüğünü eğer tanımaz isek,
kurtuluş reçetesinin hukuktan geçmediğini eğer düşünürsek bu durumda biz devlet
olamayız.
Bakın,
bir başka toptancı anlayışı, bizi hukuk devletinden ayrılmaya iten ve bizi
dünya kamuoyunda küçük düşüren bir başka anlayışı bugün kamuoyunda “imzacı
akademisyenler” diye bilinen kimseler yaşıyor. Akademisyenlerin bir kısmı
“Türkiye’de bu suça ortak olmayız.” diye bir bildiriye imza attılar. Bunu
tartışmayacağım, kimine göre doğrudur, kimine göre yanlıştır ama o soruşturma
kendi mecrasında yürümektedir. Bu imzacı akademisyenlerin bir kısmı görevden
alınmıştır, bir kısmının hakkında soruşturmalar devam etmektedir. O mecraya hiç
karışmayacağım görüşlerimiz farklı olsa bile ama hiç kimsenin bu imzacı
akademisyenleri Fethullahçı terör örgütü üyesi gibi değerlendirmeye ve toptancı
anlayışla bunları da cezalandırmaya hakkı yoktur. İmzacı akademisyenler “Biz
FETÖ’cü değiliz, ömrümüz boyunca Fethullahçılarla mücadele ettik, onları
besleyenlerle de mücadele ettik ama bizi şimdi aynı çuvala kimse koyamaz.”
diyorlar ve haklılar. O yüzden de devlet olmanın gereğiyle her işi kendi
mecrasında ve hukuk içerisinde kalarak yapmalıyız.
Muğlak
ifadelerden bahsettik. Bizi rahatsız eden bir diğer muğlak ifade “dinin
istismarı”dır, bu da muğlak bir ifadedir ve bu muğlaklıklar nedeniyle halkımız
bu konuda da çok çekmiştir. Dindar görünümlü, din-siyaset-ticaret üçgeninde
bulunan insanlar ülkemizi nereye sürüklediler, bunu da gördük. O yüzden, muğlak
kelimelerin çıkarılması, net ifadelerle aslanlar gibi bizim dimdik durmamız
gerekiyor.
Hepinizi
saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
28’inci
maddenin (5)’inci fıkrasının (b) bendini oylarınıza sunuyorum: Kabul edenler…
Kabul etmeyenler… Madde kabul edilmiştir.
28’inci
maddenin (5)’inci fıkrasının (c) bendi üzerinde bir önerge vardır, okutup
işleme alıyorum.
Türkiye Büyük Millet Meclisi Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı'nın 28’inci maddesinin
(5) no.lu fıkrasının (c) bendinin aşağıdaki şekilde değiştirilmesini arz ve
teklif ederiz.
Saygılarımızla.
 Yakup Akkaya Aytuğ
Atıcı Ünal Demirtaş
 İstanbul Mersin Zonguldak
 Ali Yiğit Çetin
Arık Ömer Fethi Gürer
 İzmir Kayseri Niğde
“c)
9 uncu maddesinin birinci fıkrasının (h) bendindeki “Yabancıların Çalışma
izinleri Hakkında Kanunda öngörülen işleri yapmak,” ibaresi “Yabancıların
sendikalara üye olması ve toplu sözleşme haklarını ihlallere ilişkin
şikayetleri çözümlemek” şeklinde değiştirilmiştir.”
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKAN VEKİLİ CELİL GÖÇER (Tokat) –
Katılmıyoruz Sayın Başkan.
BAŞKAN –
Hükûmet?
ÇALIŞMA VE
SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.
BAŞKAN
– Önerge üzerinde Niğde Milletvekili Ömer Fethi Gürer konuşacaklardır.
Buyurun
Sayın Gürer. (CHP sıralarından alkışlar) 
ÖMER
FETHİ GÜRER (Niğde) – Sayın Başkan, değerli milletvekilleri; Uluslararası
İşgücü Kanunu Tasarısı’nın 28’inci maddesinin (5)’inci fıkrasının (c) bendiyle
ilgili söz almış bulunuyorum. Yüce Meclisi saygıyla selamlarım.
Bu
kanun tasarısı Meclise geldiğinde Bakanın konuşmasını dikkatle dinledim. Sayın
Bakan nitelikli iş gücünün ülkemize gelmesinin önemine değinirken yurt dışıyla
ilgili de örnekler veriyordu. Tabii, onları o şekilde değerlendirdiğiniz zaman
haklılık payı görebilirsiniz ama Türkiye’de 488.193 mühendis, mimar, şehir
plancısı varken, her yıl binlerce mezun verilirken ve 100 binin üzerinde işsiz
mühendisimiz ve mimarımız bulunurken böyle bir girişimde bulunmanın açıklayıcı
nedeni beni açıkçası tatmin etmedi çünkü kendi ülkemizde yetişmiş
elemanlarımızı yurt dışına gönderirken dışarıdan kimin yetişmiş elemanının bize
hangi ücretle geleceğini düşünmek gerekir, nitelikli eleman sıfatıyla ilgili. 
Şimdi,
tabii, bu 15 Temmuz darbesinden önce hazırlanan bir tasarı olduğu için benim
aklıma şu da gelmedi değil bugün için düşündüğümde: 160 ülkede 2 bine yakın
okul açan cemaatin bu yolla Türkiye’ye beyin ithali yolunda bir çalışma mı?
Belki hiç düşünülmemiş olabilir. Bunun önünü açıyor mu, açmıyor mu? Onların da
bu yolla Türkiye’ye gelip kurumlarda veya kamuda, özelde çalışmasına olanak
tanıyor mu, tanımıyor mu? Buna da dikkat etmek gerekiyor. (CHP sıralarından
alkışlar) Çünkü bu süreç dikkat edilmesi gerekli bir süreç olduğunu bize
öğretti. Bizim kendimizde olanı, bize ait olanı daha geliştirerek,
çocuklarımızın eğitimini daha güçlendirerek, bilimde, bilgide, teknolojide
istenen eğitimi sağlayarak dışarıya muhtaç olmadan, biz, ülkemizde kendi
geleceğimizi hazırlamamız gerekiyor.
Değerli
arkadaşlarım, Sayın Bakanın belirttiği ülkelerin nüfusları, oradaki iş gücü
potansiyeli, iş alanları dikkate alındığında Türkiye’ye yurt dışından
geleceklerden medet ummanın doğru bir açıklaması olmaz. Kendi mühendisimiz,
mimarımız, şehir plancımız bu işleri yürütebilecek kapasitelere sahip. 
Şimdi
bakınız, ülkemizde geçmişte yaşanan örnekli bir olaydan daha söz edeyim:
KİT’lerimize ait yurt dışında şirketler kurmuşuz. 5 tane KİT’in -benim
bildiğim- yurt dışında şirketi var. Sayıştay denetleyemiyor, Meclis
denetleyemiyor, bunun yanında teftiş kurulu da denetleyemiyor. Bu şirketten
kimler maaş alıyor? Bu yurt dışında Jersey adalarına kurulan şirketin kime ne
faydası var, onlar neler yapıyor?
Şimdi
bu 15 Temmuz darbe sürecinden sonra olaylara farklı bakmamız gerekiyor, kendi
değerlerimize sahip çıkmamız gerekiyor, ülkemizin kaynaklarını doğru
kullanmamız gerekiyor. Örneğin, ülkemizde taşeronlarla ilgili bir yıla yakındır
“Yapacağız.”, “Edeceğiz.”, “Oldu olacak.” derken -böyle bir tasarıyı gündeme
getirmek- onların sorunlarını çözmek varken “Nitelikli iş gücü getiriyoruz.”
diye yurt dışından yeni insanların, yeni düşüncelerin, beyinlerin transferine
şu anda neden acil ihtiyaç duyuyoruz, ben bunu anlayabilmiş değilim. (CHP
sıralarından alkışlar) 
Yurt
dışından geleceklerden kendimizde olandan daha fazla verim alacağımızı da ben
düşünmüyorum. Bugün gidin gelişmiş ülkelere, Amerika’da, İngiltere’de bakın,
Türkiye’den gitmiş, okullarımızdan mezun olmuş çok sayıda arkadaşımızın önemli
kurumlarda çalıştığını görürsünüz. Niye biz onları oralara kaçırdık? Neden
onları buralarda istihdam edecek olanakları yaratmadık? Niye kendi
okullarımızda, üniversitelerimizde eğitimimizle çocuklarımızın bilgilenmesini
sağlayamadık? Bunları düşünmemiz gerekiyor. Bunun yanında tabii, ülkemizin
içinde bulunduğu koşullarda yalnızca kanun tasarılarını yaparken sorunlar
aklımıza gelmemeli. Geldiği zaman da ortaya çıkan, muhalefetiyle iktidarıyla
ortak düşüncede buluşmadan yaratılanların dündeki bize yarattığı sıkıntıları
hep birlikte yaşıyoruz. 
Bakınız,
Yargıtayla, Danıştayla ilgili kanunu bile 3 kere değiştirmişiz beş yılda. Onun
için, her yasayı, her tasarıyı bundan sonra biraz daha irdelememizin faydası
var. Kendi olanaklarımıza bakalım, kendi değerlerimize bakalım ve bunlar
üzerinden geleceğimizi kurgulayalım. AR-GE çalışmalarımızı önemseyelim,
patentlerimizi, ülkemizde insanlarımızla yeniden yaratarak ufuklar açalım,
değerlerimizi zenginleştirelim. Biz her yerde, her şeyde, her anlamda daha iyi
şeylere hem layığız hem yapabiliriz hem bu insanımız var hem bu bilgimiz var
hem bu yeteneğimiz var; kendimize güvenelim, inanalım. Dışarıdan ucuz iş gücü
getirerek elde edilecek kazancın kimseye sağlayacağı mutluluk da olmaz. Alın
terinin hakkını doğruyla vermezseniz yani çalışanın emeğinin, hakkının
karşılığını vermezseniz o para da hayır etmiyor. (CHP sıralarından alkışlar)
Yani, bunun örnekleri, yaşanmışlıklar da var. 
Ben
son söz olarak diyorum ki: Ülkemizde “Her fani ölümü tadacaktır.” lafını…
(Mikrofon
otomatik cihaz tarafından kapatıldı) 
ÖMER
FETHİ GÜRER (Devamla) - …gidip mezarlıklara asacağımıza iş yapılan yerlerin
duvarına asmalı. Genel müdürlerin, ihalecilerin, iş yapanların da her gün o
yazıyı okumasının ihtiyaç olduğunu düşünüyorum. 
Hepinizi
saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
28’inci
maddenin (5)’inci fıkrasının (c) bendini oylarınıza sunuyorum: Kabul edenler…
Kabul etmeyenler… Madde kabul edilmiştir. 
28’inci
maddenin (5)’inci fıkrasının (ç) bendi üzerinde bir önerge vardır, okutuyorum,
işleme alıyorum.
Türkiye Büyük Millet Meclisi Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı'nın 28’inci maddesinin
5’inci fıkrasının (ç) bendinde geçen; "Uluslararası İşgücü Genel Müdürlüğü"
ibaresinin "İşgücü Genel Müdürlüğü" şeklinde değiştirilmesini,
"b)"
alt bendinin "b) Uluslararası işgücüne ilişkin diğer bakanlıklar, ilgili
meslek odaları, ve sendikalarla beraber politika belirlemek ve bu politikanın
uygulanmasına ilişkin ulusal ve uluslararası düzeyde faaliyette bulunmak."
şeklinde değiştirilmesini,
"j)"
alt bendinin tasarı metninden çıkarılmasını ve
"l)"
alt bendinin "Eğitim düzeyi, mesleki deneyimi, bilim ve teknolojiye
katkısı ile öne çıkmış ve bunu uluslararası geçerliliği olan yayınlarla kabul
ettirmiş, yurt dışında yaşayan, nitelikli insan gücünün ülkemize
kazandırılmasına yönelik faaliyetlerde bulunmak." şeklinde
değiştirilmesini arz ve teklif ederiz.

 Yakup Akkaya Aytuğ
Atıcı Ünal Demirtaş
 İstanbul Mersin Zonguldak

 Ali Yiğit Çetin
Arık
 İzmir Kayseri
BAŞKAN
– Komisyon önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKAN VEKİLİ CELİL GÖÇER (Tokat) -
Katılmıyoruz Sayın Başkan. 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.
BAŞKAN
– Önerge üzerinde Zonguldak Milletvekili Ünal Demirtaş konuşacaktır.
Buyurun
Sayın Demirtaş. (CHP sıralarından alkışlar) 
ÜNAL
DEMİRTAŞ (Zonguldak) – Teşekkür ederim.
Sayın
Başkan, değerli milletvekilleri; yüce Meclisi saygıyla selamlıyorum.
Ülkemiz
zor günlerden geçiyor. 15 Temmuz akşamı millet iradesine yapılan, Meclise
yapılan darbe kalkışmasını bir kez daha lanetliyorum. Darbe girişiminde
bulunanlar hukuk içerisinde en ağır şekilde cezalandırılmalıdır. Suç varsa cezasız
kalmamalıdır. Ancak, geçen hafta -12 Eylül darbecilerinin Anayasa’ya koyduğu-
Olağanüstü Hâl Kanunu çıkardınız. Olağanüstü Hâl Kanunu’yla, maalesef, Meclis
yani millet iradesi yani demokrasi devre dışı bırakıldı, maalesef, evrensel
hukuk kuralları da askıya alındı; bize göre bu son derece yanlış olmuştur. 
Değerli
milletvekilleri, darbe girişiminde bulunanlarla ilgili temel insan haklarının
ihlal edildiğine, işkence ve kötü muamele yapıldığına ilişkin birçok duyum ve
şikâyetler gelmektedir. Sap ile samanın karıştırıldığı, kurunun yanında yaşın
da yandığı ifade edilmektedir. Darbe girişiminde bulunanlarla ilgili
soruşturmalar evrensel hukuk kuralları içerisinde yürütülmelidir, aksi takdirde
darbecilerden bir farkımız kalmaz. Darbe girişimi sonrası yaşanan süreç,
toplumda yeni ayrıştırmalara, yeni kin ve düşmanlık tohumlarının ekildiği bir
zemine dönüşmemelidir. Devlet kin tutmaz, devlet kin tutmamalıdır. Darbe
girişiminde bulunanlarla ilgili bir kez daha tekrarlıyorum: Hukuk içerisinde en
ağır ceza verilmeli. Ancak bu kişilerin temel insan hakları da ihlal
edilmemelidir, kurunun yanında yaş yanmamalıdır, sap ile saman
karıştırılmamalıdır, süreç bir cadı avına dönüştürülmemelidir.
Değerli
milletvekilleri, bu darbe girişiminden hepimiz dersler çıkarmalıyız. Bilimin ve
teknolojinin son derece geliştiği, demokrasi standartlarının ve demokrasi
kalitesinin üst düzeye çıktığı 2016 dünyasında, Türkiye’yi darbe girişimine
sürükleyen nedenler de etraflıca düşünülmeli ve tespit edilmelidir. Bir kez
daha ülkemizde darbe yaşanmaması için demokrasimizin standardı en üst düzeye
çıkarılmalıdır. (CHP sıralarından alkışlar) 
Değerli
milletvekilleri, Parlamentoyu güçlendirmeliyiz, kuvvetler ayrılığı ilkesini
güçlendirmeliyiz, basın özgürlüğünü güçlendirmeliyiz, hukuk devletini
güçlendirmeliyiz, toplum içinde kutuplaşmayı azaltacak uzlaşma kültürünü
güçlendirmeliyiz, cumhuriyetin kazanımlarına sahip çıkmalıyız, kamuda benim
cemaatimin adamını değil, liyakat ve beceriye göre, objektif kriterlere göre
memur ve bürokrat almalıyız. Artık Türkiye üçüncü sınıf bir demokrasiyle yoluna
devam edemez, etmemelidir de. 
Değerli
milletvekilleri, bu kanunun temel amaçlarından birisi olarak nitelikli iş
gücünün Türkiye’ye kazandırılması olduğu ifade edilmektedir. Eğer dışarıdan
nitelikli iş gücüne ihtiyaç duyuyorsak biz ihtiyacımız olan nitelikli iş
gücünü, insanı yetiştiremiyoruz demektir ya da nitelikli insan yetiştirsek bile
o nitelikli insanlarımızı kendi ülkemizde tutamıyoruz demektir, onlar da başka
bir ülkeye çalışmaya gitmeyi tercih ediyorlar demektir. Her iki durumda da on
dört yıldır ülkeyi yöneten AKP iktidarının yanlışları olduğu çok açıktır.
Sürekli yapboza dönen eğitim sisteminde ve çalışma hayatında ağır sorunların
olduğu ve bu sorunların on dört yıllık AKP iktidarınca çözülemediği ortaya
çıkmaktadır. Maalesef on dört yılın sonunda geldiğimiz nokta dışarıdan
nitelikli iş gücü ithal etmek zorunda kalmaktır. 
Değerli
milletvekilleri, özellikle son yıllarda maalesef yanlış bir dış politika
uygulandı. Bu yanlış dış politikanın faturalarından birisi de sığınmacı alan
bir ülke hâline gelmemizdir. Hem sığınmacıların geçiş yolu olarak kullandığı
hem de sığınmacıların yerleşme amacıyla hedeflediği bir ülke olduk. Bu durum
Türkiye’deki iş gücü piyasasına da olumsuz yönde bir etki yarattı, ülkemizdeki
iş gücü piyasası dengeleri sarsıldı. Şimdi bu getirilen kanun tasarısıyla bu
sığınmacıların Türkiye’de yerleşmeleri ve iş bulmaları kolaylaştırılmaktadır.
Dolayısıyla bu kolaylaştırma sonucunda da ülkemiz sığınmacıların daha fazla
hedeflediği bir ülke hâline gelecektir. Kayıt dışıyla birlikte ülkemizde
bulunan 6 milyon işsizimizin sorunları çözüleceğine göçmenlere iş bulmak
durumunda kalacağız. Ancak iktidarla yaptığımız uzlaşma sonucu kanunun bazı
sakıncaları ortadan kaldırılmıştır.
Hepinize
en içten sevgi ve saygılarımı sunuyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
28’inci
maddenin (5)’inci fıkrasının (ç) bendini oylarınıza sunuyorum: Kabul edenler…
Kabul etmeyenler… Madde kabul edilmiştir.
Sayın
Bakanın söz talebi vardır.
Buyurun
Sayın Bakanım.
IV.- AÇIKLAMALAR (Devam)
21.- Çalışma ve Sosyal Güvenlik Bakanı
Süleyman Soylu’nun, milletvekillerinin fiilî hizmet zammı haklarına ilişkin
açıklaması
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Bir bilgiyi sayın Genel
Kurula, milletvekilimize ve kamuoyuna arz etme zorunluluğum var.
Biraz
önce kıymetli milletvekili arkadaşımız Aytuğ Atıcı Bey de dile getirdi ama işin
esası bugün bir gazetedeki haberden kaynaklanmaktadır.
Çok
önemli bir dönemden geçtiğimizi ifade etmek istiyorum. Bunu ben ifade etmesem
de bu dönemin adı da tarihte böyle olacaktır. Özellikle Türkiye Büyük Millet
Meclisi bu dönem içerisinde tüm milletvekilleriyle ve tüm parti gruplarıyla
önemli bir demokrasi duruşunun ev sahipliğini gerçekleştirmiştir. Bu da
önümüzdeki dönem bizden sonra Meclise gelecek milletvekillerimiz adına da
önemli bir referans kaynağıdır, onu da ifade etmek istiyorum. 
2013
yılında çıkan gerek milletvekillerimizle alakalı gerek Türk Silahlı
Kuvvetleriyle alakalı gerek emniyet mensuplarıyla alakalı gerekse MİT
mensuplarıyla alakalı fiilî hizmet zammıyla ilgili kanunla ilgili bugün bir
gazetede şöyle bir değerlendirme ortaya konuldu: “Milletvekilleri tatilde de
emeklilik hakkı kazanacaklar.” Şimdi dönem dönem Türkiye’de Türkiye Büyük
Millet Meclisi ve milletvekillerinin özellikle hem etkinliklerini hem
itibarlarını bazen azaltmak bazen de çok kritik dönemlerde onları
etkinsizleştirmek için bu tip haberler ortaya konulur. Bunun bugünle alakalı
olmayan bir şey olduğunu yüce Meclise ifade etmek istiyorum. 2008’de Sosyal
Güvenlik Kanunu yenilendiğinde bu fiilî hizmet zamları tekrar gözden geçirildi
ama 2013 yılında 6385 sayılı Kanun’la, 10 Ocak 2013 tarihinde, biraz önce bahsettiğim
grupların tamamına bir fiilî hizmet zammı ortaya konuldu ve bu kanunda da
milletvekillerimiz için yılda doksan günlük bir fiilî hizmet zammı
değerlendirildi. Ondan hemen sonra, 2013’te, bunun uygulamasına yönelik bir
genelge yayımlandı, 2014’te bir yönetmelik yayımlandı ve bu genelge ve
yönetmeliğin aslında tekrar kendisini tamamlaması gereken bir yönetmelikle
bütünleşmesi gerekirdi. Yani genelgedeki birtakım maddeleri yönetmeliğe
dercetmek, ona koymak ve bu şekilde uygulamada ortaya çıkabilecek birtakım
eksiklikleri de ortadan kaldırmak gerekiyordu. Geçen şubat ve mart ayında bir
hazırlık yapıldı, nisan ayında da Resmî Gazete’de yayımlanmak için bu
yönetmelik gönderildi. Bu yönetmelikle hiçbir meslek grubuna, milletvekili de
dâhil, TSK da dâhil, emniyet de dâhil, MİT de dâhil hiçbir meslek grubuna
kanunun dışında herhangi bir hak verilmiş değildir, böyle bir şey mümkün de
değildir çünkü kanunun vermediğini ne yönetmelik ne genelge ortaya koyabilir. 
Bugünkü
haber sadece, bu yönetmelikle, kanunla uyumlu bir şekilde açıklanan bir durumu
-benim kendi yorumumdur bu- son zamanlarda ortaya çıkan ve milletvekillerinin
kendilerine milletin vermiş olduğu temsil kabiliyetinin şu Meclisin çatısı
altında en iyi şekilde kullanılmasına yönelik bir karşı harekâttır. Bunu,
Türkiye Büyük Millet Meclisinin şahsının incitilmemesi, milletvekillerimizin bu
konuda incitilmemesi, diğer meslek mensuplarının bu konuda incitilmemesini
teminen ifade etmek istiyorum çünkü bu Meclis en iyi bilir ki, bu kanunun
vermediği hiçbir hakkı ne yönetmelik ne genelge ortaya koyabilir. Bunu bir
zorunluluk olarak tekrar ifade etmek istedim. 
Tekrar
teşekkür ediyorum Sayın Başkan böyle bir imkânı sağladığınız için. (AK PARTİ
sıralarından alkışlar)
BAŞKAN
– Teşekkür ediyorum. 
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Uluslararası İşgücü Kanunu Tasarısı
(1/727) ve Sağlık, Aile, Çalışma ve Sosyal İşler Komisyonu Raporu’nun (S.
Sayısı: 403) (Devam)
BAŞKAN – 28’inci maddenin beşinci fıkrasının (d) ve (e)
bentleri üzerinde bir önerge vardır, o önergeyi okutuyorum ve işleme alıyorum.
Türkiye Büyük Millet Meclisi Başkanlığına
Görüşülmekte olan 403 sıra sayılı Uluslararası İşgücü
Kanunu Tasarısı’nın 28’inci maddesinin (5)’inci fıkrasının (d) bendinde geçen
“Uluslararası İşgücü Genel Müdürü,” ibaresinin “Yabancı İşgücü Genel Müdürü”
şeklinde, (e) bendin de geçen “5’inci Uluslararası İşgücü Genel Müdürlüğü”
ibaresinin “Yabancı İşgücü Genel Müdürlüğü” şeklinde değiştirilmesini arz ve
teklif ederiz.
 Yakup Akkaya  Aytuğ
Atıcı  Ünal Demirtaş 
 İstanbul Mersin Zonguldak
 Ali Yiğit Çetin
Arık Özkan Yalım
 İzmir Kayseri Uşak
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz Sayın Başkanım.
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın
Başkanım.
BAŞKAN
– Önerge üzerinde Uşak Milletvekili Özkan Yalım konuşacaktır.
Sayın
Yalım, buyurun. (CHP sıralarından alkışlar) 
ÖZKAN
YALIM (Uşak) – Teşekkür ederim Sayın Başkan.
Çok
değerli Divanı, Sayın Bakanı, çok değerli çalışma arkadaşlarımızı ve de bizi
izleyen Türkiye Cumhuriyeti vatandaşlarını en içten saygı ve duygularımla
selamlıyorum. 
Evet,
ilk önce 15 Temmuzu, en şiddetli bir şekilde her türlü darbeyi yapanları
buradan tekrar kınıyoruz ve de bu darbeden dolayı ölenlere Allah’tan rahmet,
yaralananlara da acil şifalar diliyorum. Kesinlikle bu darbeyi yapanları tekrar
kınayıp ve de darbe yapıldıktan sonra da özellikle de bu gerekli ayıklamada da
çok titiz bir şekilde, titizlikle suçluların hakkaniyetle yargılanmalarını ve
de kurunun yanında da yaşın yanmamasını buradan değerli savcılarımıza özellikle
belirtmek istiyorum.
Şimdi,
403 no.lu Kanun’un 28’inci maddesinin (5)’inci fıkrasında söz almış
bulunmaktayım. Mimarlar Odasının değerli başkanlarımızla görüştükten sonra bu
maddeyle ilgili özellikle Sayın Bakan sizlere seslenmek istiyorum.
Biliyorsunuz, Türkiye Cumhuriyeti’nde bulunan üniversitelerde öğrenim gören hem
mimar adaylarımız hem mühendis adaylarımız okulunu bitirdikten sonra maalesef
Avrupa’da bu hakka sahip değiller çünkü denklikleri yok. Bunun için, Avrupa’dan
gelecek olan mimarların ve mühendislerin geldikleri okulların direkt
denklikleri olduğunu, bütün dünyadaki hangi ülkeden gelirse gelsin Türkiye’de
denklik kazandığını özellikle belirtmek istiyorum. Bunun çok doğru bir yöntem
olmadığının, gelenlerin bir şekilde kontrolden geçirilip diplomasının,
okulunun, görevini doğru bir şekilde yapabilecek olup olmadığının, Türkiye
Cumhuriyeti’ndeki diğer mimar ve mühendis arkadaşlarımıza katkı sağlayabilecek
bir kapasiteye sahip olup olmadığının kontrol edilmesinin gerektiğinin -hem
Mimarlar Odası başkanlarımız tarafından hem de kendi şahsım olarak- altını
çizmek istiyorum.
Sayın
Bakan, özellikle, şu anda Çin’de 54 bin civarında mimar bulunmaktadır, bunun
yarısı da işsizdir. Peki, Sayın Bakan, bu kanun çıktıktan sonra Çin’den 5-10
bin civarında mimar geldiğinde piyasanın ne duruma düşeceğini herhâlde siz de
tahmin edebiliyorsunuzdur. Şu andaki bizim kendi mimarlarımızın,
mühendislerimizin haksız bir rekabetle karşı karşıya kalabileceğini çünkü
Çin’den gelen mimarların çok daha düşük bir maliyetle çalışabileceğini
özellikle belirtmek istiyorum. Buradaki hassasiyetin… Türkiye’deki
üniversitelerimizden mezun olan mimarlarımızın ve de mühendislerimizin
haklarının yedirilmemesi adına, gelen bütün mimarların, mühendislerin -dediğim
gibi- belirli bir kontrolden ve de bir aşamadan geçirilip -yeter ki-
Türkiye’deki mimar ve mühendis arkadaşlarımıza katkı sağlayabilecek kapasitede
olanlara bu hakkın verilmesi gerektiğini özellikle tekrar belirtiyorum.
Türkiye’de mimarları bir Çin piyasasına çevirmemeniz gerektiğinin de buradan
özellikle tekrar altını çiziyorum. 
Aynı
şekilde, şu anda Türkiye’de bulunan yaklaşık 3 milyonun üzerindeki Suriyeli
misafirlerimizin, bunların hangi üniversiteden ne durumda olduğunun, mühendis
veya mimar olup olmadığının özellikle de kontrol edilmesi gerektiğini, bunun…
Çünkü, kendilerinin diploma beyan edip edemeyeceğini bilmemekteyiz, bundan
dolayı da buradaki hassasiyetimizi özellikle belirtiyoruz. Gerek şu anda
Türkiye'deki 2015 yılı sonu itibarıyla 11,4 olan işsizliğin bu alımlarla, bu
kanun çıktıktan sonra, özellikle Suriyeli mimarların, mühendislerin ve de
Çin’den gelebilecek olan mimar ve mühendislerin, kalitesiz mimar ve
mühendislerin ülkemizdeki işsizlik oranını daha da yükseltebileceğinin
tedirginliği içinde olduğumu özellikle belirtmek istiyorum. Türkiye
mimarlarının ve mühendislerinin korunması adına sizlerden gerekli hassasiyeti
de özellikle talep ediyorum. 
Hepinizi
saygı ve sevgilerimle selamlıyorum. (CHP sıralarından alkışlar)
BAŞKAN
– Teşekkür ediyoruz.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

28’inci
maddenin (5)’inci fıkrasının (d) ve (e) bentlerini oylarınıza sunuyorum: Kabul
edenler… Kabul etmeyenler… Madde kabul edilmiştir. 
28’inci
maddenin (6)’ncı, (7)’nci ve (8)’inci fıkraları üzerinde iki önerge vardır,
okutup işleme alacağım.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Sayın Başkanım, bir iki
cümle söylemek istiyorum burayla ilgili.
BAŞKAN
– Sayın Bakanın söz talebi vardır.
Buyurun
Sayın Bakan.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Yine, Sayın Meclise biraz
önce arkadaşlarımızın birkaç konuşmada ortaya koydukları bir değerlendirmeyi
aktarmak isterim.
Şimdi
şöyle bir kaygı var anladığım kadarıyla: Yani Türkiye'de bu yasa çıktığı andan
itibaren özellikle Çin dâhil bütün ülkelerdeki mimarlar Türkiye’ye akın
edecekler ve mühendisler akın edecekler. Kıymetli milletvekillerimiz, şu anda
4817 sayılı Yasa’nın dışında bu konuda herhangi bir iyileştirme söz konusu
değildir, bu bir.
İki;
4817 sayılı Yasa’dan daha kolaylaştırıcı bir durum söz konusu değildir bir iki
bürokratik düzeltme haricinde.
Üç;
2015 yılında, büyük projeler dâhil olmak üzere, toplam sadece 117… Bakın,
konuştuğumuz zaman her birimiz binlerden, on binlerden, yüz binlerden
bahsediyoruz. Bu bizim meselemiz, her birimizin meselesi. 117 mühendise ancak
Türkiye'de 2015 yılında çalışma izni verilmiştir. Yani şöyle bir şeyi sadece
bizim işlevselliğimizle düşünmeyin, yani gelen her mühendis Türkiye'de izin
alacak. Bunun o kadar ağır şartları var ki ve bunun o kadar gerek şartları var
ki bunun o kadar kendine ait ücret politikası dâhil kısıtlarımız ve bu
kısıtlara uyumluluğumuz söz konusu ki… Ve bu yasa kurulurken yani mimarisi
yapılırken, tamamen, kendi istihdam piyasamız, kendi iç piyasamız ve kendi iç
çalışanlarımız göz ardı edilmeden yapılmıştır.
Sadece
şu rakamı vereceğim, sizin için de çok önemli olduğunu düşündüğüm için ifade
etmek istiyorum: Kuzey Marmara Otoyolu’nda… 117 mühendisten bahsettim. Bakın,
bu yasa niçin çıkıyor ve niçin oluşturuluyor? Kuzey Marmara Otoyolu’nda yerli
372 mühendis çalışıyor, yabancı 61. Peki, Türkiye’de çalışan toplam yabancı
mühendis sayısı kaçtı? 117. Ve yine, Gebze-İzmir Otoyolu’nda 434 mühendis
çalışıyor yerli, 46 yabancı mühendis çalışıyor. İfadem şu, bir: Büyük projeler
için -ki burada bir korelasyona ihtiyaç var- özellikle uluslararası birtakım
teknolojilerin Türkiye’ye aktarılması ve bunların kendi çalışanlarımızla
beraber uyumlaştırılmasına ihtiyaç var. İki: Uluslararası doğrudan yatırımların
Türkiye’de daha rahat bir şekilde -çalışanlarla beraber- hareket edebilmesine
ihtiyaç var. Özellikle burada söylüyorum: Birtakım teknolojilerin orada
uygulanmasından, bunların transfer edilmesine ihtiyaç var. Bu rakam, böyle çok
yükseltilebilecek ve Türkiye’de mezun olan… Bizim evlatlarımız bunlar, bunlara
istihdam alanı oluşturmak hep beraber bizim temel görevimizdir, Türkiye Büyük
Millet Meclisinin ve hükûmetlerimizin temel görevidir. Burada çok bu rakamları
toplumun önüne bir istihdam sorunu hâline getirebilecek şekilde
değerlendirmemek için bunu ifade etmeye çalışıyorum.
Ve
yine şunu söylüyorum: 4817’den farklı, şunun tamamında 4817’nin Çalışma
Bakanlığına verdiği yetkilerden farklı -ki biraz sonraki konuşmalarımda da bunu
ifade edeceğim- çok büyük bir süreci ortaya koyan bir durumun söz konusu
olmadığını tekrar ifade etmek istiyorum. Hani, kamuoyu şöyle bir algı
oluşturabilir: Acaba, biz bunu çıkardığımız andan itibaren Çin’den ve dünyanın
diğer ülkelerinden akın akın mimar mı gelecek, mühendis mi gelecek? Böyle bir
şeyin söz konusu olmayacağını tekrar ifade etmek istiyorum. 
ÖZKAN
YALIM (Uşak) – Proje bazlı bu izne tabii tutulması daha doğru değil mi Sayın
Bakan?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Zaten öyle. 
ÖZKAN
YALIM (Uşak) – Ama bakın, bu kanunla Çin’den herhangi bir mimar, bir mühendis…
BAŞKAN
– Arkadaşlar, teşekkür ediyoruz, Sayın Bakan, Sayın Yalım…
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – 4817’yle de çok rahat bir
şekilde hallolur, onu ifade etmeye çalışıyorum. 
BAŞKAN
– Teşekkür ediyorum Sayın Bakan. 
ÖZKAN
YALIM (Uşak) – Yani orada hassasiyetimiz, kendi mimarlarımızı koruyalım Sayın
Bakan, aynı şeyi konuşalım. 
BAŞKAN
– Kaldığımız yerden devam ediyoruz. 
28’inci
maddenin 6’ncı, 7’nci, 8’inci fıkraları üzerindeki iki önergeyi okutuyorum.
Okutacağım son önerge en aykırı önerge olduğu için önce onu işleme alacağım. 
Buyurun.

Türkiye Büyük Millet Meclisi
Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı'nın 28’inci maddesinin
(6) ve (8) no.lu fıkralarının aşağıdaki şekilde değiştirilmesini arz ve teklif
ederiz.
 Yakup Akkaya Aytuğ
Atıcı Ünal Demirtaş
 İstanbul Mersin Zonguldak
 Ali Yiğit Çetin
Arık Sibel Özdemir 
 İzmir Kayseri İstanbul
“(6)
6/6/1985 tarihli ve 3218 sayılı Serbest Bölgeler Kanununun 12nci maddesinin
birinci fıkrasında yer alan "4817 sayılı Yabancıların Çalışma İzinleri
Hakkında Kanun" ibaresi “Uluslararası işgücü Kanunu" ibaresi şeklinde
değiştirilmiştir."
"(8)
5/6/2003 tarihli ve 4875 sayılı Doğrudan Yabancı Yatırımlar Kanununun 3 üncü
maddesinin (g) fıkrasının birinci bendi aşağıdaki şekilde değiştirilmiş ve
ikinci ve üçüncü bendleri yürürlükten kaldırılmıştır.
“g)
Yabancı personel istihdamı
Bu
Kanun kapsamında kurulan şirket, şube ve kuruluşlarda istihdam edilecek yabancı
uyruklu kilit personele, Çalışma ve Sosyal Güvenlik Bakanlığınca çalışma izni
verilir."
Türkiye Büyük Millet Meclisi
Başkanlığına 
Görüşülmekte
olan 403 sıra sayılı Kanun Tasarısı’nın 28’inci maddesinin (7)’nci fıkrasının
metninden çıkarılmasını arz ve teklif ederiz.
 İdris Baluken Behçet
Yıldırım  Garo Paylan
 Diyarbakır  Adıyaman İstanbul
 Osman Baydemir  Berdan
Öztürk 
 Şanlıurfa  Ağrı

BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılamıyoruz Sayın Başkan. 
BAŞKAN
– Hükûmet? 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.

BAŞKAN
– Önerge üzerinde Adıyaman Milletvekili Behçet Yıldırım konuşacaktır. 
Buyurun
Sayın Yıldırım. (HDP sıralarından alkışlar) 
BEHÇET
YILDIRIM (Adıyaman) - Sayın Başkan, değerli milletvekili arkadaşlarım; 403 sıra
sayılı Kanun Tasarısı'nın 28’inci maddesi üzerinde grubum adına söz almış
bulunmaktayım. Genel Kurulu saygıyla selamlıyorum.
15
Temmuzdan beri gerçekten demokrasi nöbeti tutan sağduyulu Türkiye halklarını
buradan selamlıyorum. Provokatif eylemlere fırsat vermeyen -ki bir iki ilde bu
provokatif eylemler oldu- duyarlı olan her kesimi de kutluyorum. 
Demokrasi,
bir kültür meselesidir; güçle, oyla açıklanacak bir durum değildir. Bunu güçle
açıklarsak, güce indirgersek darbe mekaniği devreye girer. Bu mekaniği baştan
bozmanın en kestirme yolu demokrasiyi tüm kurumlarıyla işler hâle getirmektir.
Darbelerin
ve darbecilerin kötü olduğu gerçeğini herkes biliyor. Onların yaptığı yanlışı
burada anlatmaya zaman yetmez. Ama bizim asıl ihtiyacımız, biz bu darbe
sürecine nasıl geldik? Bu darbeciler bu kurumlara bu kadar rahat nasıl
yerleşebildiler? Bu ülke periyodik aralıklarla darbelere ve darbe girişimlerine
neden maruz kalıyor? Darbe mantığı sadece kurumlara yerleşmiş birkaç kişinin
çıldırmasıyla açıklanacak bir olgu değil. Bu nedenle darbe olgusu neden-sonuç
ilişkisi üzerinden bir değerlendirmeye gidilmeden sadece sokakta halka nöbet
tutturularak aşılabilecek veya yenilebilecek bir mekanizma değil. Bu darbelerin
sebep ve sonuçlarını özgür bir şekilde tartışmazsak, bunun çözüm arayışlarını
hep birlikte uzlaşı kültürü üzerinden yaşamsal kılmazsak, üzülerek söylüyorum,
bu darbe mekaniği bugün olmasa yarın kazanacaktır.
Bu
nedenle, en başta siyasi iktidar olmak üzere “Benim hiç suçum yok, hiçbir
kusurum yok; ben darbenin mağduruyum. Bu darbe Allah'ın bir lütfu.” diyerek bu
darbe mekaniğinin aşılacağı kanaatinde olmadığımı belirtmek istiyorum.
Ülkede
kaybolan bir insanın hayatını ve her gün size "Hurşit Külter nerede?” diye
soran insanları ciddiye almazsanız, bu insanın hayatı sorulduğunda ülkenin
yöneticileri buna cevap verme gereksinimi duymazsa darbe kültürü gelişir. 
“Benim
halk desteğim var, kolluk kuvveti desteğim var; asker var, polis var. Ben
terörle mücadele adı altında koskoca şehirleri, ilçeleri tanklarla, toplarla
yıkarım.” derseniz darbe kültürü gelişir. 
“Ben
hukuk dışına çıksalar bile buraları yakanları, yıkanları dokunulmaz kılar,
arkasında halkın desteği olan siyasi parti temsilcilerinin dokunulmazlıklarını
kaldırırım.” derseniz darbe kültürü gelişir. 
Düşüncelerini ifade etti diye akademisyenleri,
gazetecileri tutuklarsanız veya buna uygun bir siyasal atmosfer yaratırsanız
orada darbe kültürü gelişir. Kamu kurumlarında en yüksek müsteşardan tutun da
hastanede çalışan bir taşeron işçisini bile liyakat, adalet ve hakkaniyeti göze
almayıp parti referanslarıyla işe alırsanız darbe kültürü gelişir. 
Ülkede meydana gelen bir trafik kazasından tutun da
şehirlerde patlayan bombalara kadar, iktidarda olduğunuzu unutup mağduriyet
üzerinden hareket ederseniz ve istifa mekanizması yerine “Kandırıldık.”
mekanizmasıyla hareket ederseniz darbe kültürü gelişir. 
Özü itibarıyla, bunun gibi binlerce örnek sayabiliriz. 
Darbenin
panzehri barıştır. “Barış” dediğimiz şey ise savaşarak, çatışarak değil,
konuşarak gelir. Konuşmak için uzlaşı kültürünün olması gerekir. İşte, “uzlaşı”
değimiz şey ise sizinle en aykırı, en farklı düşünenlerle bir masada
oturabilmeyi gerektirir.
Periyodik
aralıklarla darbelerin, darbe girişimlerinin olduğu çatışmalı ortamlara ne
nitelikli yatırımlar gelir ne nitelikli iş gücünü çekebiliriz. Nitelikli iş
gücünü çekmek isterseniz -bu teknik yasalardan önce olarak- demokratik,
barışçıl bir ortamın yaratılması gerektiğine inanıyorum.
28’inci
madde tamamen TMMOB’u dışlama çabasıdır. TMMOB’u kurumsal olarak dışlamak
demek, bugün kamuda çalışanlarla 1 milyona yaklaşan mühendis, mimar ve şehir
plancısını dışlamak demektir. Her yıl 30 bin mezun veren mühendislik ve
mimarlık fakültelerinden mezun olan meslek insanlarını haksız rekabetin önüne
atmada ne kamu ne de meslek yararı vardır. Bu Meclisin görevi de ülke vatandaşı
aleyhine yasa çıkarmak olmamalı. İktidar, meslek odalarından korkmamalı, onları
karşısına değil, yanına almalıdır. 
Yine,
TMMOB gibi meslek gruplarından TTB’nin de dünya kadar sorunu var. Sağlık
çalışanlarının da aleyhine olacak bu yasa yeniden gözden geçirilmelidir
diyorum, Genel Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı’nın 28’inci maddesinin
(6) ve (8) no.lu fıkralarının aşağıdaki şekilde değiştirilmesini arz ve teklif ederiz.
Çetin Arık (Kayseri) ve
arkadaşları
"(6)
6/6/1985 tarihli ve 3218 sayılı Serbest Bölgeler Kanununun 12 nci maddesinin
birinci fıkrasında yer alan "4817 sayılı Yabancıların Çalışma İzinleri
Hakkında Kanun," ibaresi "Uluslararası işgücü Kanunu" ibaresi
şeklinde değiştirilmiştir."
"(8)
5/6/2003 tarihli ve 4875 sayılı Doğrudan Yabancı Yatırımlar Kanununun 3 üncü
maddesinin (g) fıkrasının birinci bendi aşağıdaki şekilde değiştirilmiş ve
ikinci ve üçüncü bendleri yürürlükten kaldırılmıştır.”
“g)
Yabancı personel istihdamı
Bu
Kanun kapsamında kurulan şirket, şube ve kuruluşlarda istihdam edilecek yabancı
uyruklu kilit personele, Çalışma ve Sosyal Güvenlik Bakanlığınca çalışma izni
verilir."
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz Sayın Başkanım.
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın
Başkanım. 
BAŞKAN
– Önerge üzerinde İstanbul Milletvekili Sibel Özdemir konuşacaktır.
Buyurun
Sayın Özdemir. (CHP sıralarından alkışlar)
SİBEL
ÖZDEMİR (İstanbul) – Teşekkür ederim Sayın Başkan.
Değerli
milletvekilleri, görüşülmekte olan 403 sıra sayılı Uluslararası İşgücü Kanunu
Tasarısı’nın 28’inci maddesi üzerine Cumhuriyet Halk Partisi Grubu adına söz
almış bulunmaktayım, yüce heyetinizi saygıyla selamlıyorum.
Değerli
milletvekilleri, yargı, emniyet, eğitim gibi devlet kurumlarında ve özellikle
Türk Silahlı Kuvvetlerimiz içinde yuvalanan cemaat yapılanması ve onların iş
birlikçilerinin parlamenter demokrasimize yönelik 15 Temmuz darbe girişimini
bir kez daha bu kürsüden lanetliyorum. Bu vesileyle darbeye karşı duran ve
yaşamlarını yitiren yurttaşlarımızı saygı ve minnetle anıyor, Allah’tan rahmet,
yaralı yurttaşlarımıza da acil şifalar diliyorum.
Ana
muhalefet partisi olarak cumhuriyetin temel kurumlarının, parlamenter
sistemimizin ve demokrasimizin korunması ve güçlendirilmesi için her türlü
çabayı göstermeye devam edeceğimizi bu kürsüden bir kez daha dile getirmek
istiyorum.
Değerli
milletvekilleri, görüşmekte olduğumuz Uluslararası İşgücü Kanunu Tasarısı’nın
“Genel Gerekçe” bölümünde, 2000’li yılların başlarında ülkemize yasal yollardan
gelen yabancıların daha çok ikincil iş gücü piyasalarında düşük vasıflı işlere
yöneldiklerinden dolayı, bu yüzden, nitelikli iş gücünün ülkemize çekilmesinin
amaçlandığı belirtilmektedir. Bu vesileyle ekonomimiz için asıl meselenin
ülkemize bu yasanın gerekçesi olarak dışarıdan nitelikli iş gücü kazandırılmasının
değil, ülkemizin kalkınma, eğitim ve istihdam politikalarının bütüncül bir
yaklaşımla yeniden ele alınması gerektiğini bir kez daha vurgulamak istiyorum. 
Türkiye,
15 Temmuz darbe girişimi ve ardından ilan edilen olağanüstü hâl ile birlikte
içinde bulunduğu belirsizlik ortamından bir an önce çıkmalıdır. Aksi takdirde,
ülkemizin zayıf ve düşük olan ekonomik göstergelerinin daha da kötüye gideceği
öngörülmektedir. Dünyada 20 en büyük ekonomi arasında yer alan ülkemizin yerini
koruyup koruyamayacağı, ekonomik bir kriz ve belirsizlikle karşılaşıp
karşılaşmayacağı çoktan tartışılmaya başlanmıştır.
Değerli
milletvekilleri, ülkemizin içinde bulunduğu belirsizlik ortamından çıkması için
bugün elimizde iki fırsat penceremiz vardır. Bunlardan birincisi istihdama
dâhil edilmeyen yüzde 70 oranındaki kadın nüfusumuzdur. Ekonominin canlanması
ve Türkiye’nin zenginleşmesi için bu nüfusun ekonomiye kazandırılması
gerekmektedir. 
İkinci
olarak, maalesef Türkiye dünyanın en hızlı yaşlanan ülkelerinden birisi hâline
gelmiştir ve Türkiye nüfusunun hiçbir zaman 100 milyonu bulamayacağı ve bu
yüzyılı 90 milyonla tamamlayacağı öngörülmektedir. 2023 yılına kadar üretken
nüfusumuzun artacağı ve o yıldan sonra ise düşüşe geçeceği tahmin edilmektedir.

Değerli
milletvekilleri, bugün kadınların iş gücüne katılım oranı yüzde 32
düzeyindedir. Hane halkı iş gücü araştırması 2015 sonuçlarına göre 15-19 yaş
arası kadınlarda işsizlik oranı yüzde 18; 15-24 yaş arası kadınlarda ise
istihdam oranı yüzde 22’dir. Nisan 2015-2016 döneminde erkek işsizlerin
sayısında bir azalma yaşanırken kadın işsiz sayısında ise tersine bir yükselme
yaşanmıştır. Bu dönemde kadın işsiz sayısı 1 milyon 58 binden 1 milyon 76 bine
yükselmiştir. 
Türkiye,
Avrupa Birliğine üye 28 ülke arasında kadın istihdamında son sıralarda yer
almaktadır. Yani ülkemiz Avrupa’da istihdam oranında cinsiyet farkının en
yüksek olduğu ülke konumundadır. Benzer şekilde OECD ülkeleri arasında da
Türkiye kadın istihdamında son sıralardadır ve son günlerde yayınlanan,
Uluslararası Para Fonu IMF’nin yayınladığı “Göç ve Doğu Avrupa Üzerindeki
Etkileri” başlıklı raporda çok dikkat çekici bir veri bulunmaktadır. Türkiye,
emek piyasasına katılımda kadın-erkek uçurumunun yüzde 16’yla Avrupa Birliği
ülkeleri arasında son sırada yer aldığı görülmektedir. 
Değerli
milletvekilleri, Türkiye'nin ekonomide ve insani gelişmişlikte saplandığı
vasatlığı aşmanın yolu ideolojik kaygılar değil ülkenin, kadınların ve
gençlerin yarınlarını önceleyen kalıcı bir eğitim reformudur. 
Bir
kez daha Hükûmete, iktidar partisine ve muhalefet partilerine seslenmek
istiyorum: Gelin, nitelikli, bilimsel, laik ve herkese eşit fırsatlar sunan
eğitimi ve bütüncül bir kalkınma, eğitim ve istihdam reformunu birlikte
konuşmaya, tartışmaya, uzlaşmaya ve inşa etmeye başlayalım.
Bu
vesileyle, yüce heyetinizi saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
28’inci
maddenin (6)’ncı, (7)’nci ve (8)’inci fıkralarını oylarınıza sunuyorum: Kabul
edenler… Kabul etmeyenler… Madde kabul edilmiştir.
28’inci
maddenin (9)’uncu fıkrası üzerinde bir ortak önerge vardır, okutup işleme
alıyorum.
Türkiye Büyük Millet Meclisi Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı’nın 28’inci maddesinin
(9)’uncu fıkrasının tasarı metninden çıkarılmasını arz ve teklif ederiz.
 İlknur İnceöz  Mehmet
Doğan Kubat  Aytuğ Atıcı
 Aksaray  İstanbul
 Mersin
 Fahrettin Oğuz
Tor  İdris Baluken 
 Kahramanmaraş
 Diyarbakır
BAŞKAN
– Komisyon ortak önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Takdire bırakıyoruz Sayın Başkan.
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:
Kamu
kurumlarında sağlık personelinin çalıştırılmasına ilişkin hususlar Sağlık
Bakanlığının sorumluluğunda bulunduğundan madde tasarı metninden çıkarılmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge oy
birliğiyle kabul edilmiştir.
Sayın
milletvekilleri, 28’inci maddenin (9)’uncu fıkrası üzerinde kabul edilen önerge
doğrultusunda bu fıkra komisyon metninden çıkarılmıştır. 
Bir
karışıklığa mahal vermemek için, komisyon metninin mevcut maddeler üzerinde
görüşmelerine devam ediyoruz. Kanun yazımı sırasında da madde numaraları
teselsül ettirilecektir. 
Birleşime
on dakika ara veriyorum.
Kapanma Saati: 18.04
ÜÇÜNCÜ OTURUM
Açılma Saati: 18.24
BAŞKAN: Başkan Vekili Ahmet AYDIN
KÂTİP ÜYELER: Özcan PURÇU (İzmir), Ali Haydar HAKVERDİ (Ankara)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 120’nci Birleşiminin Üçüncü
Oturumunu açıyorum.
403 sıra sayılı
Kanun Tasarısı’nın görüşmelerine kaldığımız yerden devam edeceğiz.
Komisyon ve
Hükûmet yerinde. 
28’inci
maddenin 10’uncu fıkrası üzerinde aynı mahiyette olmak üzere iki önerge vardır,
okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 403 sıra sayılı kanun Tasarısı’nın 28’inci maddesinin 10’uncu fıkrasının
(b) bendinin madde metninden çıkarılmasını ve diğer bentlerin buna göre
teselsül etmesini arz ve teklif ederiz. 

 İdris Baluken Behçet
Yıldırım Osman Baydemir
 Diyarbakır Adıyaman Şanlıurfa
 Garo Paylan Mahmut
Celadet Gaydalı Berdan Öztürk
 İstanbul Bitlis Ağrı
Aynı
mahiyetteki diğer önergenin imza sahipleri:

 Yakup Akkaya Aytuğ
Atıcı Ünal Demirtaş
 İstanbul Mersin Zonguldak
 Ali Yiğit Çetin
Arık
 İzmir Kayseri
BAŞKAN
– Komisyon aynı mahiyetteki önergelere katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz Sayın Başkan.
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılamıyoruz Sayın
Başkan. 
BAŞKAN
– Aynı mahiyetteki ilk önerge üzerinde söz isteyen İstanbul Milletvekili Yakup
Akkaya.
Buyurun
Sayın Akkaya. (CHP sıralarından alkışlar) 
YAKUP
AKKAYA (İstanbul) – Sayın Başkan, Sayın Bakan, Çalışma Bakanlığının değerli
bürokratları, Meclisin değerli çalışanları; hepinizi saygıyla selamlıyorum.
Uluslararası
İşgücü Kanunu Tasarısı’nı görüşmeye devam ediyoruz. Esasen, bu tasarının
getirdiği en önemli düzenlemelerden, en önemli maddelerden bir tanesi turkuaz
kartı ve bazı düzenlemeleri burada sadece emeğin serbest dolaşımını
düzenlemiyor, yabancı sermayeyi Türkiye’ye çekmeye yönelik bir politika olarak
karşımıza çıkıyor. Özellikle sermayenin Türkiye’ye gelmesi önemli ancak bu
sermayenin çeşidinin belirlenmesi gerekiyor. Yani Türkiye’ye katkı sağlayacak,
üretecek, istihdam yaratacak bir sermaye eğer Türkiye’ye geliyorsa bunun
faydası var, bunun dışındakilerin kafamızda hep soru işareti var. Yani
ülkemizde istihdam sağlayacak, teknolojik ve stratejik açıdan ülkeyi ileriye
götürecek bir sermayenin çekilmesi gerekirken paradan para kazanmayı hedefleyen
para transferleri de bu kapsamda bu tasarıyla değerlendirilmiş. Rant sağlayıcı
bir sermayenin gelişinin de bu tasarıyla önü açılmış oluyor. 
Aynı
şekilde, kökeni, kaynağı bilinmeyen sermayenin de gelişine cevaz verilmesi,
hatta teşvik edilmesi, yaşadığımız süreçle ilgili… Örneğin, Rıza Sarraf’a
verilen vatandaşlığın ülkemize getirmiş olduğu eleştirilere dikkat ettiğimizde,
bu getirilen yasal düzenlemenin aslında içerdiği amacı da aştığı görülmektedir.
Değerli milletvekilleri, esas itibarıyla Anayasa’mızın 48, 49 ve 50’nci maddeleri çalışma hak ve
özgürlüklerini düzenlemiştir. “Çalışma, herkesin hakkı ve ödevidir.” diyor
Anayasa’mız. Vatandaş ile yabancıya eşit bir çalışma hakkı düzenlenmiştir.
Yabancılara çalışma izninin verilmesi, kamu haklarından tam yararlanma anlamına
gelmemelidir. Yani çalışma hakkı ile vatandaşlık hakları birbirinden çok
farklı, ona göre değerlendirme yapılmalıdır. Bu konu bu şekliyle geldiği zaman
yabancılara Türk vatandaşlarından farklı, daha imtiyazlı olanaklar
tanınmaktadır; bu da Anayasa’mıza açık olarak aykırıdır. 
Bu
yasa değişikliğinin açık anlamı şudur: 5901 sayılı Türk Vatandaşlığı Kanunu’na
göre iki şekilde Türk vatandaşlığı kazanılır. Birincisi, doğum ve kan bağı
yoluyladır; ikinci hâl ise yetkili makam kararıyla Türk vatandaşlığının
kazanılmasıdır. Bu ikinci hâl için belirli şartlar vardır. İlgili kanunun
11’inci maddesinde bunlar açıkça sıralanmıştır. Türk vatandaşlığına
başvurabilmek için bir dizi şartın yanında Türkiye’de beş yıl ikamet etme şartı
ve bir de Türkçe konuşma şartı aranmaktadır. Yasamızda, bu durumun bir
istisnası olarak, bu şartlardan sadece biri olan, “millî güvenlik ve kamu
düzeni bakımından engel teşkil edecek bir hâli bulunmamak” koşulunu
taşıyanların, diğer şartlar aranmaksızın Bakanlar Kurulu kararıyla vatandaş
olabileceği düzenlenmiştir. Bu duruma da “istisnalı vatandaşlık hakkı”
denmiştir, bunlar da 12’nci maddeyle belirtilmiştir. 
Şimdi,
önümüze gelen Uluslararası İşgücü Kanunu Tasarısı’yla vatandaşlık verilecek
kişiler, istisnai kişiler genişletilmektedir. Tasarı “6458 sayılı Yabancılar ve
Uluslararası Koruma Kanunu’nun 31’inci maddesinin (1)’inci fıkrasının (j) bendi
uyarınca ikamet izni alanlar” diyor. Kim bunlar? Bakıyoruz, kanuna gidiyoruz,
kanuna bakıyoruz; ilgili kanunun 31’inci maddesinin (1)’inci fıkrasının (j)
bendi yok. Yani (j) bendi olmayan bir düzenlemeye, bir kanuna bir kanun maddesi
eklemeye çalışıyorsunuz. Bunu Komisyonda Sayın Bakana sorduk, Sayın Bakan da
buna “(11)’inci fıkranın (ç) bendiyle 6458 sayılı Yasa’ya (j) bendini ekliyoruz.”
dedi. 
Değerli
milletvekili arkadaşlarım, bu durum, kanun yapım tekniğine açıkça aykırıdır.
Olmayan bir bende gönderme yapan bir düzenleme yapılamaz. Bunu geçin, bir de
(j) bendi, ne diyor? “Türkiye’de çalışmayan ancak Bakanlar Kurulunca
belirlenecek kapsam ve tutarda yatırım yapacaklar ile bunların yabancı eşi,
kendisinin ve eşinin ergin olmayan veya bağımlı yabancı çocuğu…” Yani burada
şunu soruyor: Hani bu kanunun esas amacı, nitelikli yabancıların Türkiye’de
istihdamını sağlayan düzenlemeler yapmaktı? Burada, bu düzenlemeyle bu amacının
dışında olduğunu görüyoruz. Burada resmen “Paran varsa gel, beklemeden
vatandaşlık vereceğim.” deniyor. Bu da kanunun anlamına uygun değildir. 
Tabii,
süremiz beş dakikayla sınırlı olduğu için… 
(Mikrofon
otomatik cihaz tarafından kapatıldı) 
YAKUP
AKKAYA (Devamla) – Bu maddeyle ilgili, bizim, Cumhuriyet Halk Partisi olarak
çok ciddi endişelerimiz var ve bu yüzden bu kanun maddesinin tekliften
çekilmesini bir kez daha milletvekillerinin onayına sunuyorum. 
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ediyoruz. 
Aynı
mahiyetteki diğer önerge üzerinde Ağrı Milletvekili Berdan Öztürk konuşacaktır.

Buyurun
Sayın Öztürk. (HDP sıralarından alkışlar) 
BERDAN
ÖZTÜRK (Ağrı) – Sayın Başkan, değerli milletvekilleri; ben de sözlerime
başlamadan önce, Kamışlı’da IŞİD çetelerinin gerçekleştirdiği alçakça
saldırıdan dolayı yaşamını yitiren Rojavalı yurttaşlarımızın ailelerine
başsağlığı, yaralılara acil şifalar diliyorum. 
Değerli
milletvekilleri, tarihî bir yol ayrımından geçiyoruz. Her yol ayrımı aynı
zamanda bize tarihî fırsatlar sunar. Önemli olan, bu fırsatları demokratik bir
zemine oturtarak adalet, eşitlik ve özgürlük şiarıyla, kangren olan, kangren
hâline gelmiş sorunların çözülmesi yönünde bu fırsatları kullanmaktır. 
15
Temmuz darbe girişimi de şu anda ülkeyi bir yol ayrımına getirmiş
bulunmaktadır. Önümüzde iki yol bulunmaktadır: Ya tam demokratik bir Türkiye’yi
evrensel hukukun ilkeleri etrafında inşa edeceğiz ya da otoriter bir düzenin
anaforunda önümüzdeki yılları da çatışma ve kaosla geçireceğiz. 
Tarih
biz siyasetçilere tarihi yeniden yazma fırsatını vermişken bu fırsatın da parti
çıkarları etrafında bir tahakküm ilişkisine dönüştürülme çabalarına şahit
olmaktayız. Bunun küçük bir örneğini sizlerle paylaşmak istiyorum. Bundan
birkaç gün önce Doğubeyazıt HDP ilçe teşkilatımızın yapmak istediği bir basın
açıklaması vardı. Emniyete çağırılan ilçe eş başkanlarımıza “Basın açıklamasını
yapıyorsanız parti binanızın içerisinde yapın. Dışarı çıktığınız anda sizi
uyarmadan müdahale edeceğiz.” şeklinde uyarıda bulunulmuş, bu şekilde basın
açıklamasına engel olunmaya çalışılmıştır. Sorulduğunda da bunun valinin
talimatıyla olduğu söylenmiştir, dile getirilmiştir. Ama aynı yerde, Ağrı’da
gerek AKP’li vekil arkadaşımız olmak üzere Ağrı il teşkilatı, ilçe teşkilatları
istedikleri zaman, istedikleri ortamda, istedikleri yerde bu basın açıklamasını
yapıyorlar. Eğer bu anlayışla devam edersek bu tarihî fırsatı kaçırmış
olacağız.
Değerli
arkadaşlar, geldiğimiz aşama itibarıyla yapılacak olanlar bellidir. Tam bir
demokratikleşme hamlesi başlatmak bu ülkeye kazandıracak tek yoldur.
Ablukaların devam ettiği Şırnak’ta ve Nusaybin’de ablukaların tamamen
kaldırılması ve herhangi bir yasaklı bölge kalmaksızın halkın bütün
zararlarının tazmin edilmesi bu demokratikleşme hamlesinin ilk adımı olabilir.
Siyasi soykırım operasyonlarıyla hapishanelere konan arkadaşlarımızın tamamının
serbest bırakılması ve görevden alınan belediye başkanlarımızın görevlerinin
iade edilmesi de bu ilk adımı destekleyen ve gerilimi düşürecek bir hamle
olacaktır. Yine, cezaevleri üzerinde sürdürülen tecrit ve izolasyon
politikalarının derhâl son bulması ve uluslararası standartların uygulanması da
toplumda görece bir rahatlamaya vesile olacaktır. Ve sürecin en önemli, kritik
halkası olan İmralı’da, devirdikleri müzakere masasını Sayın Öcalan’la birlikte
yeniden kurarak Dolmabahçe mutabakatını hayata geçirecek siyasi irade ve
kararlılığın gösterilmesi gerekmektedir. Kürtleri ve toplumun diğer farklı
kesimlerini dışlayarak, yok sayarak yeniden oluşturulacak bir hukuk sisteminin,
darbe mekaniğini besleyen, yeniden üremesini sağlayan bir sistem olacağını
şimdiden hatırlatmak istiyoruz. Ortak bir vatanda herkesin eşit bir şekilde
yaşayacağı yeni bir toplumsal sözleşmeye bu denli ihtiyaç varken yine Kürtlerin
ve diğer toplumsal kesimlerin reddi üzerine kurulacak bir yeniden yapılanma
geçmişte yaşanan sorunlardan daha büyük sorunlarla karşılaşmamıza neden
olacaktır. Ülkede yaşayan bütün yurttaşların kendini güvende hissedeceği,
herkesin kendi kimliği ve rengiyle yönetime katılacağı demokratik bir
cumhuriyeti birlikte inşa etmemizin imkân dâhilinde olduğu bir zamanda bunun
tersi bir istikamette bir yol seçmek Türkiye halklarına hakaret ve haksızlık
olacaktır. 
Toplumsal
olaylarda baş gösteren kaosun kitlelerde umutsuzluk yaratma tehlikesine karşı
her zaman demokrasiyi ve hukukun üstünlüğünü esas alarak bu kaostan çıkmanın
mümkün olduğunu biliyoruz. En umutsuz zamanlardan umudu yeşerterek çıkmak
hepimizin onur ve namus borcudur. Tarih yeniden sınıyor bizi. Özgürlüğün şafak
vaktinde bütün umutsuzluklara inat umudu büyüterek, bütün kör baskılara karşı
tarihsel haklılığımızdan güç alarak demokratik bir cumhuriyeti inşa etmenin
zamanıdır. Bu Parlamento kurucu bir görev üstlenerek kangren hâline gelmiş
sorunların çözümünde ön açıcı olmak zorundadır.
Hepinizi
saygıyla selamlıyorum. (HDP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
28’inci
maddenin (10)’uncu fıkrasını oylarınıza sunuyorum: Kabul edenler… Kabul
etmeyenler… Kabul edilmiştir.
28’inci
maddenin (11)’inci fıkrasının (a) bendi üzerinde iki önerge vardır, okutuyorum:
Türkiye Büyük Millet Meclisi Başkanlığına 
Görüşülmekte
olan 403 sıra sayılı Uluslararası İşgücü Kanunu Tasarısı'nın 28’inci maddesinin
(11) no.lu fıkrasının (a) bendinin aşağıdaki şekilde değiştirilmesini arz ve
teklif ederiz.
Saygılarımızla.
 Yakup Akkaya Aytuğ
Atıcı Ünal Demirtaş
 İstanbul  Mersin Zonguldak
 Ali Yiğit Çetin
Arık
 İzmir Kayseri
"a)
3 üncü maddesinin birinci fıkrasına aşağıdaki bent eklenmiştir, "y)
Yetkili aracı kurum: Nitelikleri ve görev çerçevesi yönetmelikle belirlenen ve
Genel Müdürlük tarafından 4734 sayılı Kamu İhale Kanunu çerçevesinde yapılacak
ihale sonucunda yetkilendirilen kurum veya kuruluşu,"
Türkiye Büyük Millet Meclisi Başkanlığına
Görüşülmekte
olan 403 sıra sayılı Kanun Teklifi’nin 28’inci maddesinin 11’inci fıkrasının a)
bendinin madde metninden çıkarılmasını arz ve teklif ederiz. 
 İdris Baluken Behçet
Yıldırım  Garo Paylan
 Diyarbakır  Adıyaman İstanbul
 Osman Baydemir  Mahmut
Celadet Gaydalı
 Şanlıurfa  Bitlis
BAŞKAN
– Komisyon son okuttuğum önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz Sayın Başkan.
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın
Başkanım. 
BAŞKAN
– Önerge üzerinde Şanlıurfa Milletvekili Osman Baydemir konuşacaktır. 
Buyurun
Sayın Baydemir. (HDP sıralarından alkışlar)
OSMAN
BAYDEMİR (Şanlıurfa) – Sayın Başkan, saygıdeğer milletvekilleri; görüşmüş
olduğumuz yasa -şüphesiz ki yasalaştıktan sonra- toplumda iş, istihdam ve
işsizlik sorununu çok ciddi bir şekilde etkileyecektir. Bu itibarla da emek
perspektifi açısından hayati derecede önem arz ediyor. Doğrusunu ifade etmek
gerekirse emeğin sömürüsüne yeni kapılar aralayacaktır. 
Bu
yasanın eleştirisini yaptığımızda, her şeyden önce getireceğimiz eleştirilerden
bir tanesi de bu yasanın AB Uyum Komisyonunda görüşülmeden Genel Kurula
getirilmiş olmasıdır. 
Bir
diğer husus da şu anda örneğin Urfa’da en az 400 bini aşkın sığınmacı, mülteci
kardeşimiz bulunmakta. Ve bu yasanın yasalaşmasıyla birlikte Urfa’daki istihdam
sorunu katmerleşerek devam edecektir. Bir nevi Urfa’nın sırtına binmiş olan
yükün ağırlaşarak devamı sağlanacaktır. 
Bütün
bunlarla birlikte, esasen şu anda tartışmamız gereken çok daha vahim bir
tabloyla karşı karşıyayız. Büyük bir illet, büyük bir saldırıyla karşı karşıya
kaldık; darbe ve cunta saldırısıyla karşı karşıya kaldık. Darbe ve cunta eğer
başarılı olmuş olsaydı şu anda muhtemelen ülkede sıkıyönetim hâkim olacaktı.
Ancak sıkıyönetimin yani cuntanın alternatifi olağanüstü hâl, olağanüstü rejim
değildir; ancak ve ancak cuntayla, cuntacılıkla demokrasiyle mücadele
edilebilir. Eğer cunta hâkim olmuş olsaydı şu anda Türkiye'de pek çok yerde
işkenceler, işkencehaneler derdest olacaktı. Maalesef üzülerek ifade etmek
istiyorum ki, neredeyse bir yıldır, Türkiye'nin genelinden çok daha farklı
olarak özellikle Urfa şehrimizde pek çok yakınmaya tanıklık etmekteyiz.
Neredeyse hemen hemen her gün bir işkence isnadı, bir işkence yakınması, bir
işkence hadisesi ve başvurusuyla karşı karşıyayız. 
Son
olarak, Mehmet Ali Genç ve Metin Köse isimli yurttaşlarımız bir şüphe üzerine
gözaltına alındılar. Sırasıyla; önce Sarayönü Polis Merkezi, akabinde Asayiş
Şube, akabinde de TEM Şubede beş gündür Sayın Bakan, ağır işkenceye maruz
kaldıklarına dair yakınmalar şu anda bize geliyor. Biraz önce Genel Kurul
salonunda görüşmüş olduğum avukatları Gülhan Kaya’nın bana aktardıklarını Genel
Kurula aktarmak durumundayım. Şüphesiz ki, işkence insanlık ailesine karşı bir
suçtur. Şu ana kadar haya burma, sistematik dayak, ağız yırtma, zorla ağza
kolonya boşaltma; yine “yalancı infaz” dedikleri infaz türüyle gözaltında
tecavüz, gözaltında öldürme tehditleriyle ağır işkencelere tabi tutulduklarına
dair yakınmayı şu anda bize ilettiler. 
Sayın
Bakan, daha önce de Urfa’da gözaltında işkence iddialarına ilişkin soru
önergeleri vermiştik, maalesef etkin bir çaba ortaya konulmadı; benim özellikle
Sayın Bakandan talebimdir. Şüphesiz ki isnat olabilir, isnada dair bir
soruşturma olabilir -hukukçu kimliğimle söylüyorum- suç ve suçlu da olabilir
ama suç ve suçluyla mücadele etmenin yöntemi asla ve kata işkence olamaz.
İşkence, insanlık ailesine karşı işlenen bir suçtur. Hem Anayasa’da hem iç
hukukumuzda hem tarafı olmuş olduğumuz Avrupa İnsan Hakları Sözleşmesi’nde
işkence suçu aynı zamanda zaman aşımına uğramayacak bir suçtur. Bu itibarla da
sizden talebimiz, derhâl olaya müdahale etmenizdir. Olağanüstü hâl yönetimi
içerisinde otuz günü bulan gözaltı süresi kimilerine durumdan vazife çıkarma
imkânını sunacaktır. Bu itibarla da bir kez daha söylüyoruz, darbe rejimiyle mücadele
etmenin yolu ancak ve ancak demokrasidir, ancak ve ancak hakka ve özgürlüğe
sahip çıkmaktır. 
Sayın
Bakan, bir diğer hususu daha ifade etmek istiyorum. Şu an itibarıyla, Ankara’da
sizin uhdenizde bulunan Bakanlığın bir personelinin açığa alındığına dair
yakınma bize geldi. Çok açık ve net söylüyorum Sayın Bakan, söz konusu şahıs
herhangi bir siyasi partiye, herhangi bir sendikaya dahi üye değildir.
(Mikrofon
otomatik cihaz tarafından kapatıldı) 
OSMAN
BAYDEMİR (Devamla) – Tek suçu var, emin olun ki Kürt olmak. Ben onun da
bilgisini zatıalinize ulaştıracağım. 
İşte,
bütün bunlardan hareketle bir kez daha Parlamentonun sürece dâhil olması lazım,
bir kez daha Parlamentonun iradesini ortaya koyması lazım. İşkence insanlık
suçudur; darbeciler nasıl yargılanıyorsa, darbeciler nasıl yargılanacaksa
işkence suçunu gerçekleştirenler de bir gün mutlaka yargılanacaktır,
yargılanmalıdır. İnsanlık onuru işkenceyi yenecektir. 
En
derin saygılarımı sunuyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı’nın 28’inci maddesinin
(11) no.lu fıkrasının (a) bendinin aşağıdaki şekilde değiştirilmesini arz ve
teklif ederiz.
Saygılarımızla.
Çetin
Arık (Kayseri) ve arkadaşları
“a)
3 üncü maddesinin birinci fıkrasına aşağıdaki bent eklenmiştir, “y) Yetkili
aracı kurum: Nitelikleri ve görev çerçevesi yönetmelikle belirlenen ve Genel
Müdürlük tarafından 4734 Sayılı Kamu İhale Kanunu çerçevesinde yapılacak ihale
sonucunda yetkilendirilen kurum veya kuruluşu,"
BAŞKAN – Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz Sayın Başkan. 
BAŞKAN
– Hükûmet?
ÇALIŞMA VE SOSYAL GÜVENLİK BAKANI SÜLEYMAN SOYLU
(Trabzon) – Katılmıyoruz Sayın Başkan.
BAŞKAN – Önerge üzerinde Kayseri Milletvekili Çetin
Arık konuşacaktır. 
Buyurun
Sayın Arık. (CHP sıralarından alkışlar)
ÇETİN
ARIK (Kayseri) – Sayın Başkan, değerli milletvekilleri; Uluslararası İşgücü
Kanunu Tasarısı üzerindeki görüşlerimi paylaşmak üzere bir kez daha sizlerin ve
saygıdeğer halkımızın karşısındayım. Genel Kurulu saygıyla selamlıyorum. 
Bir
önceki konuşmamda da dile getirmeye çalıştığım gibi, bu kanun tasarısıyla
yabancılara sadece çalışma izni değil, aynı zamanda vatandaşlık verilmesinin
düşünüldüğünü de görüyoruz. Biz hiçbir yabancıya çalışma izni verilmesin,
hiçbir yabancıya vatandaşlık verilmesin demiyoruz. Elbette ki ülkemiz iş gücü
piyasasının çok özel ihtiyaçları söz konusu olduğunda çalışma izni verilebilir.
Hatta çok özel vasıfları olan insanlara vatandaşlık da verilebilir, hiçbir
itirazımız yok. Ancak, bunların yazılı ve herkese ilan edilmiş bir standardı
olması gerekir. 
Değerli
milletvekilleri, son günlerde gündemde olan Suriyelilere vatandaşlık konusu da
bu konuyla bağlantılıdır. Çalışma izni meselesini mültecilere vatandaşlık
verilmesi projesinin ön adımı olarak görüyorum. Bu konuda sakıncalı gördüğüm
hususları milletimiz adına Meclis kürsüsünden dile getirmek boynumun borcudur. 
Ülkemizde
bir mülteci sorunu olduğunu söylemeye gerek yok. Gönderdiğiniz eski Başbakan,
yeni keşfedilmiş dahi adam pozlarında önderlik ettiği paralel danışman
kadrosuyla dış politikayı ülkemizin geleneksel rotasından saptırdı. Arapların
iç işlerine karışmamak olan geleneksel dış politikamızdan sapmak büyük bir
hataydı. İşte, karşı karşıya olduğumuz mülteci sorunu bu hataların tabii bir
sonucudur. Hatadan dönmek de bir erdemdir. Bu hatayı artık yeni Hükûmetin
gördüğünü ve köklü hariciye geleneğine dayanan Atatürkçü dış politika
doktrinine dönülmesi gerektiğini artık anladıklarını ümit ediyorum. 
Ancak,
geride bırakılan enkazı nasıl kaldıracağız? Ülkemize sığınan bu insanlara vatandaşlık
vererek mi bunu yapacağız? Yanlışı yanlışlıkla mı düzelteceğiz, yoksa
mültecilerin ülkelerinde barışı sağlayarak geri dönmelerini mi sağlayacağız?
Her
ne kadar, ortak tarihimiz olan Suriyeli kardeşlerimizi öteki olarak görmesem de
mültecilere kitlesel olarak vatandaşlık verilmesini öngören politikayı çok
yanlış buluyorum. Bu durum, ülkemizde var olan işsizlik sorununu orta vadede
misliyle artıracaktır. Bu politikanın hayata geçirilmesi durumunda halkımızın
yaşam kalitesi kötüleşecektir.
Diğer
yandan, vatandaşlık hakkı verilmek istenen insanların ülkemize aidiyet duygusu
nasıl tesis edilecektir? Ülkeye, bayrağa ve vatana aidiyet duygusu olmayan
insanların vatandaşlığa kabul edilmesi ne derece doğru olacaktır? Vatandaşlık
verilmek istenen insanlar Amerika’da olduğu gibi, vatana ve bayrağa bağlılık
yemini edecekler midir? Almanya’da olduğu gibi, resmî dili bilme zorunluluğu
bulunacak mıdır? Bunların yüksek miktarda sermaye getirme zorunluluğu ya da
uluslararası denkliği bulunan bir üniversite diploması getirmesi zorunluluğu
olacak mıdır?
Bütün
bunlar, bu süreçte açığa kavuşturulması gereken ve standartları kanunen yazılı
ve şeffaf olarak belirlenmesi gereken hususlardır.
Ülkemize
hiçbir biçimde aidiyet bağı hissetmeyen FETÖ ve PKK mensuplarının örgütlü
biçimde ülkemize nasıl bir zarar verdiğini, vermeye de devam ettiğini hepimiz
görüyoruz. 
Bizler,
cumhuriyetimizin kuruluş döneminde hedeflendiği üzere, kaynaşmış bir millet,
tek millet olmak zorundayız. Başımızda bulunan belaları defedebilmek için
çalışmalarımızı ve vaktimizi bu yönde harcamamız gerekmektedir ama biz, bunlar
yerine, Suriyelilere TOKİ'den konut vermeyi konuşuyoruz. TOKİ'den konut
verilecekse şehit ailelerine, gazi ailelerine verilsin bizler de destekleyelim.
Uğruna şehit oldukları toprakların üstünde bir parça gayrimenkul, bütün
şehitlerimizin geride bıraktığı dul ve yetimlerin ve gazilerin hakkıdır, hem de
analarının ak sütü gibi helaldir.
Sayın
milletvekilleri, sözlerimi burada tamamlıyor, heyetinizi saygıyla selamlıyorum,
teşekkür ediyorum. (CHP sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
28’inci
maddenin (11)’inci fıkrasının (a) bendini oylarınıza sunuyorum: Kabul edenler…
Kabul etmeyenler… Madde kabul edilmiştir.
28’inci
maddenin (11)’inci fıkrasının (b) bendi üzerinde iki önerge vardır, okutacağım
son önerge en aykırı önerge olduğundan işleme alacağım, okutuyorum:
Türkiye Büyük Millet Meclisi Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı’nın 28’inci maddesinin
(11) no.lu fıkrasının (b) bendinin aşağıdaki şekilde değiştirilmesini arz ve
teklif ederiz.
Saygılarımızla.
 Yakup Akkaya Aytuğ
Atıcı Ünal Demirtaş
 İstanbul Mersin Zonguldak
 Ali Yiğit Çetin
Arık Şenal Sarıhan
 İzmir Kayseri Ankara
“b)
11 inci maddesinin 4 üncü fıkrası aşağıdaki şekilde değiştirilmiş ve 21 inci
maddesine aşağıdaki fıkra eklenmiştir.
“(4)
Vizeler, konsolosluklarca, istisnai durumlarda ise sınır kapılarının bağlı
olduğu valiliklerce verilir. Konsolosluklara yapılan başvurular doksan gün
içinde sonuçlandırılır. Vize başvuruları yetkili aracı kurum tarafından da
yapılabilir.”
“(7)
İkamet izni başvuruları yetkili aracı kurum tarafından da yapılabilir.””
Türkiye Büyük Millet Meclisi Başkanlığına
Görüşülmekte
olan 403 sıra sayılı Kanun Teklifi’nin 28’inci maddesinin 11’inci fıkrasının
(b) bendinin madde metninden çıkarılmasını arz ve teklif ederiz.
 İdris Baluken Behçet
Yıldırım Garo Paylan
 Diyarbakır Adıyaman İstanbul
 Osman Baydemir Mahmut
Celadet Gaydalı
 Şanlıurfa Bitlis
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) – Sayın
Başkan, katılamıyoruz 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılamıyoruz Sayın
Başkan. 
BAŞKAN
– Önerge üzerinde söz isteyen Bitlis Milletvekili Mahmut Celadet Gaydalı.
Buyurun
Sayın Gaydalı. (HDP sıralarından alkışlar)
MAHMUT
CELADET GAYDALI (Bitlis) – Sayın Başkan, değerli milletvekilleri; görüşülmekte
alan 403 sıra sayılı Uluslararası İşgücü Kanunu Tasarısı’nın 28’inci maddesi
üzerine partim ve grubum adına söz almış bulunmaktayım, sizleri ve kamuoyunu
saygıyla selamlıyorum.
Değerli
milletvekilleri, öncelikle, 15 Temmuz akşamı milletin egemenliğini hedef alan
darbe girişimini kınıyor ve lanetliyorum. Bu saldırı her şeyden önce halkın
kararlı duruşu ve siyasi partilerin, medyanın ve sivil toplum örgütlerinin
ortak tavrıyla engellenmiştir. Darbe girişiminde yaşamını yitirenlere Allah’tan
rahmet, yakınlarına başsağlığı, yaralılara da acil şifalar diliyorum. Bu darbe
girişimi, bütün çıplaklığıyla, demokrasiye olan ihtiyacımızı bir kez daha
ortaya koymuştur. Bu ülkede darbelerin ve benzeri durumların bir daha
yaşanmamasını iç ve dış barışımızı sağlayarak, bütün farklılıkların özgürce bir
arada yaşadığı bir ortamı tahsis ederek, demokrasimizi güçlendirerek ve hukukun
üstünlüğünü sağlayarak gerçekleştirebiliriz. Aksi her türlü uygulamanın
ülkemizi ve bizleri daha büyük felaketlere sürükleyeceği maalesef ki aşikârdır.
Şu an yaşanan tutuklama, gözaltı, açığa alma, görevden uzaklaştırma ve benzeri
uygulamalar hayata geçirilirken adli ve idari yürütülen tüm soruşturmaların da
olması gerektiği gibi adalet ve hukuk ilkeleri çerçevesinde gerçekleştirilmesi
gerekmektedir. 
Değerli
milletvekilleri, Uluslararası İşgücü Kanunu’yla ilgili olarak da şunu net bir
biçimde belirtmeliyiz ki tasarının gerekçesinde her ne kadar sivil toplum
kuruluşlarının görüşlerinin alındığı söylense de hiçbir öneri ve eleştiri kabul
edilmeden, Hükûmetten geldiği şekilde kabul edilmiştir. Sonra yapılan
müzakerelerde bu tutum değişse de genel itibarıyla her türlü çalışmada aynı
problem devam etmekte, iktidar tüm eleştiri ve önerilere kulaklarını
tıkamaktadır. Amaç, yalın boyutuyla yapılan işleri niteliksizleştirmek değil,
aksine, fikirlerimizi ve katkılarımızı sunarak daha nitelikli ve daha kapsayıcı
bir yasa çıkarma gayretidir. Demokrasiye ihtiyaç duyduğumuz şu günlerde çoğulcu
bir katılımla yasaların düzenlenmesi ve her türlü eleştiri ile öneriye kulak
verilmesi gerekmektedir. 
Sayın
Bakanımız konuşmasında “Biz önce kaynak ülkeydik, geçiş ülkesi olduk, daha
sonra hedef ülke...” Nasıl hedefse onu anlayamadım. Çalışmak için zemin aranan
ülke grubuna girmişiz, nitelikli iş gücünün cazibe merkezi… Ben bunların
hiçbirine katılmıyorum. 
Tabii,
tecrübenin okulu yoktur. Tecrübe yaşanılarak elde edilir. Ben de çok uluslu
şirketlerde çalışmış bir mühendis olarak bazı deneyimlerimi sizlerle paylaşmak
istiyorum. Türkiye’de çalıştığım sırada bana 2 İngiliz mühendisi kakalamaya
çalıştılar; biri üniversite bile görmemiş bir gemici makinistti, diğeri de iki
senedir işsizlik parasından maaş alan bir İngiliz elektrik mühendisiydi. Ben
ikisiyle de çalışmayı kabul etmedim. Daha sonraki yıllarda Umman Sultanlığı’nda,
makinist olan İngiliz’le karşılaştık. Makinist olan İngiliz’in oradaki görevi
bir kampta kanalizasyon arıtma sistemlerinin makinelerinden sorumlu
makinistlikti sadece ve adam orada da zaten kabul etti, “Sen gerektiğin
yerdesin, ben gerektiğim yerdeyim.” dedi. Ben orada proje müdürü olarak
çalışıyordum. 
Çok
uluslu şirketlerin ücret politikası da bir enteresandır, onu da size aktarayım:
Yabancılar her zaman yerlilerin 2 misli ücret alırlar ve bir de milliyetlerine
göre maaş skalası uygularlar. Umman’da çalıştığım zaman benim ekibimin içinde
Amerikalı, İngiliz, Hollandalı, Avustralyalı, Pakistanlı mühendisler vardı. Ben
bu grubun amiri olarak çalışıyordum. Amerikalı mühendis sadece Amerikalı
olmasından dolayı benden yüzde 10 daha fazla maaş alıyordu, Pakistanlıya ise
bizim aldığımız maaşın yarısı ödeniyordu. Size diyebilirim ki ekibin içindeki
en kaliteli elaman da Pakistanlı olan makine mühendisiydi. 
Biz
yine iktidarı buradan bir kez daha uyararak, geliştirilecek olan yöntemlerin
dış çözümlü değil, iç çözümlü olarak hayata geçirilmesi gerektiğinin altını
çiziyoruz.
Hepinizi
saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı’nın 28’inci maddesinin
(11) no.lu fıkrasının (b) bendinin aşağıdaki şekilde değiştirilmesini arz ve
teklif ederiz.
Saygılarımızla.
Şenal
Sarıhan (Ankara) ve arkadaşları
“b)
11 inci maddesinin 4 üncü fıkrası aşağıdaki şekilde değiştirilmiş ve 21 inci
maddesine aşağıdaki fıkra eklenmiştir.
“(4)
Vizeler, konsolosluklarca, istisnai durumlarda ise sınır kapılarının bağlı
olduğu valiliklerce verilir. Konsolosluklara yapılan başvurular doksan gün
içinde sonuçlandırılır. Vize başvuruları yetkili aracı kurum tarafından da
yapılabilir.”
“(7)
İkamet izni başvuruları yetkili aracı kurum tarafından da yapılabilir.””
BAŞKAN – Komisyon önergeye iştirak ediyor mu?
SAĞLIK, AİLE, ÇALIŞMA VE SOSYAL İŞLER KOMİSYONU BAŞKANI
VURAL KAVUNCU (Kütahya) – Katılmıyoruz Sayın Başkanım.
BAŞKAN – Hükûmet?
ÇALIŞMA VE SOSYAL GÜVENLİK BAKANI SÜLEYMAN SOYLU
(Trabzon) – Katılmıyoruz Sayın Başkan.
BAŞKAN
– Önerge üzerinde söz isteyen Ankara Milletvekili Şenal Sarıhan.
Buyurun
Sayın Sarıhan. (CHP sıralarından alkışlar)
ŞENAL
SARIHAN (Ankara) – Değerli Başkan, değerli milletvekili arkadaşlarım, yazman
üyesi arkadaşlar, bu çalışmada emeği geçen bütün arkadaşlar; hepinizi saygıyla
selamlıyorum.
Aslında
bugünkü çalışmanın sonlarına doğru yaklaşmış bulunuyoruz. Ben tartıştığımız
yasa üzerinden değil, aslında bugün tartışmamız gereken başka bir yasa ya da
bir kararname üzerinden düşüncelerimi ifade etmek istiyorum. Bugün Türkiye
Büyük Millet Meclisinin önünde daha önemle görüşülmesi gereken bir kararname
söz konusu, olağanüstü hâl kararnamesi; ilk sırada, yürürlüğe konulmaya
hazırlanmış olan, Resmî Gazete’de yayımlanmış olan kararname. Bu kararnamenin
hâlen önümüze gelmemiş olmasının, Türkiye Büyük Millet Meclisi tarafından
tartışılmamış ve onaylanmamış olmasının önemli bir eksiklik yarattığı
inancındayım. Biraz önce değerli milletvekili arkadaşımız Baydemir’in bıraktığı
noktadan hareketle, bugün içinde bulunduğumuz olağanüstü hâl uygulamalarının ne
ölçüde hukuka uygun olduğu ya da ne ölçüde hukuka uygun olması gerektiği
konusunda Parlamentonun tartışmaya ihtiyacı olduğu inancındayım. Bilindiği
gibi, bu kararnameyle gözaltı süreleri otuz güne uzatılmış bulunmaktadır, oysa
olağanüstü hâl kararnamesiyle yapılması gereken işlemler olağanüstü hâlin
ilanıyla ilgili, bu ilana sebep olan olayla ilgili sınırlamayı
gerektirmektedir. Olağanüstü hâl hangi sebeple ilan edilmiştir? Darbe girişimi
nedeniyle. Darbe girişimi nedeniyle yapılacak araştırmalarda gözaltı süresinin
otuz gün gibi bugüne kadar mücadelesi verilmiş ve sınırlandırılmış süreleri
aşan bir süre olarak belirlenmiş olması bütünüyle hukuka aykırı bir uygulamanın
ya da en azından gelecekte, önümüzdeki süreçte hukuka aykırılığı iddia edilecek
bir uygulamanın başlangıcı anlamındadır. Buradaki arkadaşlarımız, hukukla ve
hayatla ilgili milletvekili arkadaşlarımız bilirler ki uzamış gözaltı süreleri
sebebiyle Türkiye Cumhuriyeti çok defa mahkûm olmuştur. Değerli arkadaşlar,
diyeceksiniz ki “Bu özel bir durumdur ve olağanüstü hâldir. Olağanüstü hâlde
kimi haklar sınırlanabilir.” Oysa “Siracusa ilkeleri” diye andığımız ilkeler
vardır, uluslararası planda kabul edilmiş olan Siracusa ilkeleri vardır ve bu
ilkeler olağanüstü hâl döneminde dahi iyi niyet kuralının aşılmaması
gerektiğini ifade eder, iyi niyet ilkesinin aşılmaması gerektiğini ifade eder.
Arka
sıralarda değerli İyimaya arkadaşım var, hukuka ilişkin çok derin bilgisi
olduğuna inandığım, kendisinin de dikkatine sunmak istiyorum bunu: Sınırlamanın
dar yorumlanması ilkesi, hukukun üstünlüğüne saygı ilkesi ve ölçülülük ilkesi.
Alınmış olan her türlü kararnamedeki uygulamanın bu ölçülülük ilkesi içinde ve
hukuka uygunluk prensibi içinde değerlendirilmesi gerekir. Oysa, otuz günlük
bir gözaltının herhangi bir biçimde hukuka uygunluğundan söz etmemiz mümkün
değildir.
Yine, kararnameyle gündeme getirilecek olan, özellikle
görevden almalarda yürütmeyi durdurma hakkının kaldırılmış olması, bu da hukuka
aykırı bir uygulamadır. Dün de hemen hemen aynı saatlerde sizlere seslenirken
şunu anımsattım, dedim ki: Arkadaşlar, yemek salonunda ya da yürürken
birbirimizin konuşmalarına tanıklık ediyoruz ve bu konuşmalarda pek çok yerden,
pek çok partili arkadaşımız, AKP de dâhil olmak üzere, haksız gözaltılardan,
haksız işten çıkarmalardan söz ediyor, yapılan işin bir cadı avına döndüğünden
söz ediyor. Şimdi, bu, hangi hukuk sistemiyle ortadan kaldırılacaktır? Eğer
yürütmeyi durdurma kararı da alamayacak iseniz, böyle bir denetim, hukuki
denetim uzaklaşacaksa olağanüstü hâl kararnamelerinden, orada adalet nasıl
sağlanacaktır? Ve hepimizin bir suç diye kabul ettiğimiz bu darbe suçu, darbeye
girişim suçu nasıl adil bir sonuca ulaşabilecektir? Suçlu ve suçsuz birbiriyle
karışmamış mı olacaktır bu uygulamayla? 
Değerli
arkadaşlar, acil bir biçimde önümüze… Biliyorsunuz, Olağanüstü Hâl Yasası’nın
4’üncü maddesi olağanüstü hâl ilanının sadece ilana neden olan konuyla sınırlı
olduğunu ifade eder ve yine aynı yasa bütün kararnameler…
(Mikrofon
otomatik cihaz tarafından kapatıldı) 
ŞENAL
SARIHAN (Devamla) - …Türkiye Büyük Millet Meclisinin onayını bekler. Bu onay
için acele etmeliyiz yoksa sorumluluk yükleneceğimiz açıktır. 
Saygıyla
bilgilerinize sunarım. (CHP sıralarından alkışlar) 
BAŞKAN
– Teşekkür ediyoruz.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
28’inci
maddenin 11’inci fıkrasının (b) bendini oylarınıza sunuyorum: Kabul edenler…
Kabul etmeyenler… Kabul edilmiştir.
28’inci
maddenin 11’inci fıkrasının (c) bendini oylarınıza sunuyorum: Kabul edenler…
Kabul etmeyenler… Kabul edilmiştir.
28’inci
maddenin 11’inci fıkrasının (ç) bendini oylarınıza sunuyorum: Kabul edenler…
Kabul etmeyenler… Kabul edilmiştir.
28’inci
maddenin 11’inci fıkrasının (d) bendini oylarınıza sunuyorum: Kabul edenler…
Kabul etmeyenler… Kabul edilmiştir.
28’inci
maddenin 11’inci fıkrasının (e) bendini oylarınıza sunuyorum: Kabul edenler…
Kabul etmeyenler… Kabul edilmiştir.
28’inci
maddenin 11’inci fıkrasının (f) bendini oylarınıza sunuyorum: Kabul edenler…
Kabul etmeyenler… Kabul edilmiştir.
28’inci
maddenin 11’inci fıkrasının (g) bendini oylarınıza sunuyorum: Kabul edenler…
Kabul etmeyenler… Kabul edilmiştir.
28’inci
maddenin 11’inci fıkrasının (ğ) bendini oylarınıza sunuyorum: Kabul edenler…
Kabul etmeyenler… Kabul edilmiştir.
28’inci
maddenin 11’inci fıkrasının (h) bendini oylarınıza sunuyorum: Kabul edenler…
Kabul etmeyenler… Kabul edilmiştir.
28’inci
maddenin 12’nci fıkrasını oylarınıza sunuyorum: Kabul edenler… Kabul
etmeyenler… Kabul edilmiştir.
Geçici
Madde 1’i oylarınıza sunuyorum: Kabul edenler… Kabul etmeyenler… Kabul
edilmiştir.
29’uncu
maddeyi oylarınıza sunuyorum…
ERKAN
AKÇAY (Manisa) – 29’da önergemiz var.
BAŞKAN
– 29’uncu madde üzerinde bir adet önerge var, okutuyorum:
Türkiye Büyük Millet Meclisi Başkanlığına
403
sıra sayılı Uluslararası İşgücü Kanunu Tasarısı’nın 29’uncu maddesinin “Bu
Kanun yayımından üç ay sonra yürürlüğe girer.” şeklinde değiştirilmesini arz ve
teklif ederiz.
 Baki Şimşek  Kadir
Koçdemir Arzu Erdem
 Mersin Bursa İstanbul
 Mehmet Necmettin Ahrazoğlu Fahrettin
Oğuz Tor Ahmet Selim Yurdakul
 Hatay Kahramanmaraş Antalya
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz Sayın Başkan.
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.
BAŞKAN
– Önerge üzerinde Hatay Milletvekilimiz Sayın Ahrazoğlu konuşacaktır.
Buyurun.
(MHP sıralarından alkışlar) 
MEHMET
NECMETTİN AHRAZOĞLU (Hatay) – Sayın Başkan, değerli milletvekilleri; 403 sıra
sayılı Uluslararası İşgücü Kanunu Tasarısı’nın 29’uncu maddesi üzerinde
verdiğimiz önergeyle ilgili Milliyetçi Hareket Partisi Grubu adına söz almış
bulunuyorum. Gazi Meclisi saygıyla selamlıyorum.
Değerli
milletvekilleri, 15 Temmuzda yaşanan hain, kalleş ve bir o kadar da vahim
olayları bir kez daha kınıyorum. Aziz milletimiz ve ülkemizin böyle bir
saldırıyla bir daha karşılaşmamasını Yüce Rabb’imden niyaz ediyorum. 
Değerli
milletvekilleri, 15 Temmuzda ülkemizin ve milletimizin karşılaştığı vahim
olaylarla ilgili birtakım iç ve dış bağlantıların olduğu bilgileri kamuoyuna
yansımaya başlamıştır. Bu olayda dış mihrakların FETÖ terör örgütüyle
bağlantılarından bahsedilmektedir. Zaman bu konudaki bağlantıları her yönüyle
ortaya çıkaracaktır. 
Değerli
milletvekilleri, burada Suriye’ye ve Suriye’de yaşanan olaylara dikkatinizi
çekmek istiyorum. Bugün Halep kuşatma altındadır ve insanlık dramı yaşanmakta,
dünya da buna seyirci kalmaktadır. Mart 2011 tarihi itibarıyla Suriye’de
baskıcı Esad rejimine yönelik başlayan muhalif protestolar Ağustos 2011’de
Halep’e de sıçramış ve binlerce insan çektikleri eziyetlere artık “dur” demek
için meydanlara inmiş ancak rejim güçleri tarafından kanlı şekilde sindirilmeye
çalışılmıştır. Bayır Bucak bölgesi ve Halep merkezde o günden itibaren
saldırıda bulunan rejim güçleri yanlarına PYD desteğini de alarak aralarında
Türkmenlerin çoğunlukta bulunduğu masum insanlara karşı ağır silahlarla
saldırmaya başlamıştır. Türkmen nüfusun yoğun olduğu bölgelere ayrıca IŞİD
terör örgütü de saldırılar yapmıştır. Gösterilerin başladığı ilk günlerde Esad
yönetimi sivil halka karşı ateş açarak orantısız güç kullanmış, Suriye
Hükûmetinin sergilediği bu tavır gösterilerin bir iç savaşa dönüşmesini
sağlamıştır. Direnişin birinci yılında Esad yönetimi fiilen düşmüş ancak Rusya
ve İran tarafından desteklenip içi doldurularak tekrar güçlendirilmiştir;
Halepçe’yi uzun zamandır kuşatmaya ve direnişi kırmaya çalışmaktadır. 
Şehirde
uzun süren iç savaş sebebiyle gıda üretimi, enerji hatları, su kaynakları
bulunmamakta, şehrin bu ihtiyaçları dışarıdan karşılanmaktaydı. Şehrin bütün
insani ihtiyaçlarını sağlayan, kuzey batı yönünde uzanan ve Kilis’le
bağlantısını sağlayan Kastello yoludur. 8 Temmuz 2016 tarihinde yapılan son
taarruzla birlikte bu yol kapatılmış ve Halep tam kuşatma altına alınmıştır,
artık rejim güçleri ve PYD güçleri dışında giriş ve çıkış imkânı Halep’e
kalmamıştır. Suriye’de direniş gösteren halka gerekse de Halep şehrine uzun
süredir ayrım yapılmakta, bombalanmakta ve bölgeden gelen haberlere göre, 20
Temmuz 2016 tarihi itibarıyla su ve gıda stokları tükenmiş olup 200 bin Türkmen
olmak üzere toplam 500 bin kişilik sivil halk artık büyük bir açlık, salgın
hastalık ve ölüm tehlikesiyle karşı karşıyadır. 24 Temmuz 2016 tarihi
bombardımanında şehrin sağlık kuruluşları hedef alınmıştır ve toplam 7 sağlık
kuruluşu bertaraf edilmiştir. Gıda, su, yakıt gibi hayati ihtiyaçlardan mahrum
kalan halk, elektrik, sağlık gibi kısımlardan faydalanamamış, ölüme terk
edilmiş durumdadır. Halep’te, tam kuşatmaya devam edilmesi hâlinde önce yaşlı,
hasta ve çocuklar olmak üzere büyük kitleler hâlinde ölümlerin görülmesi
beklenmektedir. 
Sayın
Genel Başkanımız Devlet Bahçeli’nin salı günkü grup konuşmasında da belirtiği
gibi Halep, Kilis'e 30 kilometre uzaklıktadır ve ecdadımızın çıkmayacak ayak
izi ve eserleri, her karışına hâkimdir. "Halep, Gaziantep'tir, Kilis’tir,
kardeşlikle geçen asırların aziz bir yadigârıdır.” ifadesi Hükûmetimiz ve
milletimiz tarafından iyi anlaşılmalıdır. 
(Mikrofon
otomatik cihaz tarafından kapatıldı) 
MEHMET
NECMETTİN AHRAZOĞLU (Devamla) – Uluslararası kuruluşların ve kamuoyunun,
Halep'e insani yardım ulaştırılması ve güvenli bir koridor oluşturulması
konusunda gerekli girişimlerde bulunmasını bekliyor, tüm insani yardım
kuruluşlarını Halep'te yaşananları kınamaya ve yardımları ulaştırmaya davet
ediyor, Gazi Meclisi saygıyla selamlıyorum. (MHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
29’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
30’uncu
madde üzerinde ikisi aynı mahiyette olmak üzere üç adet önerge vardır,
okutuyorum: 
Türkiye Büyük Millet Meclisi Başkanlığına
Görüşülmekte
olan 403 sıra sayılı Kanun Tasarısı'nın 30'uncu maddesinde yer alan
"Bakanlar Kurulu yürütür” ibaresinin “Bakanlar Kurulu tarafından
yürütülür” şeklinde değiştirilmesini arz ve teklif ederiz. 
 İdris Baluken Sibel
Yiğitalp Meral Danış Beştaş
 Diyarbakır Diyarbakır Adana
 Osman Baydemir  Behçet
Yıldırım
 Urfa Adıyaman
BAŞKAN
– Şimdi okutacağım iki önerge aynı mahiyette olduğundan okutup birlikte işleme
alacağım, ilgililere söz vereceğim. 
Türkiye Büyük Millet Meclisi Başkanlığına
403
sıra sayılı Uluslararası İşgücü Kanunu Tasarısı'nın 30'uncu maddesinin “Bu
Kanun hükümlerini Çalışma ve Sosyal Güvenlik Bakanı yürütür” şeklinde değiştirilmesini
arz ve teklif ederiz. 
 Baki Şimşek Fahrettin
Oğuz Tor Kadir Koçdemir
 Mersin Kahramanmaraş Bursa
 Arzu Erdem Erkan
Akçay Ahmet Selim Yurdakul
 İstanbul Manisa Antalya

Türkiye Büyük Millet Meclisi Başkanlığına
Görüşülmekte
olan 403 sıra sayılı Uluslararası İşgücü Kanunu Tasarısı'nın 30'uncu maddesinin
aşağıdaki şekilde değiştirilmesini arz ve teklif ederiz. 
“MADDE
30- Bu kanun hükümlerini Çalışma ve Sosyal ve Güvenlik Bakanı yürütür..”
 Yakup Akkaya Aytuğ
Atıcı Engin Altay
 İstanbul Mersin İstanbul
 Ali Yiğit Çetin
Arık Ünal Demirtaş
 İzmir Kayseri Zonguldak
BAŞKAN
– Komisyon aynı mahiyetteki önergelere katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
İştirak etmiyoruz Sayın Başkanım.
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.
BAŞKAN
– Aynı mahiyetteki ilk önerge üzerinde söz isteyen İstanbul Milletvekili Engin
Altay. 
Buyurun
Sayın Altay. (CHP sıralarından alkışlar) 
Final
konuşmaları… 
Buyurun
Sayın Altay. 
ENGİN
ALTAY (İstanbul) – Teşekkür ederim Sayın Başkan. 
Sayın
milletvekilleri, Genel Kurulu saygıyla selamlıyorum. 
Kanunun
içeriğiyle ilgili bir konuşma yapmayacağım, iktidar-muhalefet ilişkisi ve
Türkiye Büyük Millet Meclisinin çalışma usulleriyle ilgili bir iki şey söylemek
istiyorum bu vesileyle. 
Değerli
arkadaşlar, 15 Temmuz alçak darbe girişiminden sonra Türkiye Büyük Millet
Meclisinde doğal olarak verilen ortak refleks Türkiye Büyük Millet Meclisinin
olağan çalışmalarına da bir parça yansıdı. Öyle ki bu kanun tasarısı darbeden
önce görüşülmüştü ve arkadaşlarımız ile Hükûmet arasında yürütülen görüşmeler
neticesinde de muhalefetin tümüyle istediği gibi olmamakla birlikte diğer bütün
muhalefet partilerinin çekinceleri, rezervleri kısmen, hatta büyük çapta
dikkate alınarak kanun tasarısında -bizim için dört dörtlük olmamakla birlikte-
olumlu iyileştirmeler yapıldığı için, gördüğünüz gibi, tümünü darbe
teşebbüsünden önce konuştuğumuz kanun tasarısı, resmen 30 madde ama fiilen 59
maddelik kanun tasarısı hiç öyle gece yarılarına, sabahlara kadar çalışarak da
değil, medenice, uygarca, insan gibi, Parlamentonun açıldığı saat 14.00’te ve
15.00’te başlayarak akşam 19.00’da da -iki günde- bu kanun tasarısı bitti. Kötü
mü oldu? İyi oldu. 
Şimdi,
burada emeği geçen herkese teşekkür ediyoruz. Kanundan biz tümüyle tatmin olmuş
değiliz ama her şeye rağmen “Zararın neresinden dönersen kârdır.” mantığı
içinde muhalefet olarak yapabildiğimiz kadar yapıcı katkıyı yaptık. Buradan bir
yere gelmek istiyorum. Siyasetin bir açık kapı işi olduğu, bir diyalog meselesi
olduğu, bir uzlaşma kültürü olduğunun altını hem saldırı sonrası ortak
refleksimizle hem şu kanun görüşmelerinde çok kalın bir şekilde çizdik. iyi,
güzel. Umarım ve dilerim ki, bundan sonraki süreçte de Meclise gelen kanun
tasarıları ya da teklifleri bu anlayış içinde değerlendirilir ve şurada da
insan gibi çalışır milletvekilleri. Hani başka türlü başka şey gibi çalışıyor
değiliz. Ama anlamsız yere, gereksiz bir itiş kakışla Parlamentonun sabah 3’e,
4’e, 5’e, 6’ya kadar inat murat meselesi yaparak bir didişmeye kurban gitmesi
hepimizin biyolojik olarak, psikolojik olarak perişan edilmemizin hiçbir
mantığı yok. Önümüzdeki haftaya bakacağız. Önümüzdeki hafta iktidar şunu
bekliyorsa: “E, nasıl olsa bu 15 Temmuz bizi bir makul noktaya getirdi.
Muhalefet hazır bu kadar samimi, yapıcı, dengeli, dikkatli, iyi niyetli bir
hâlde, olabildiği kadar olumlu bir şekilde kanun tasarı ve tekliflerine
bakacak.” derseniz, yanılırsınız. Bir arkadaşınız çok güzel söyledi “Meclise
atılan bomba kulaklarımızın pasını attı, birbirimizi duymaya ve anlamaya
çalıştık.” diye. Doğru, altına imza atarım. Ama ricam ve temennim şudur: Bundan
sonra getireceğiniz kanun tasarı ve tekliflerinin de muhalefetin uyarılarını,
görüşlerini, yapıcı önerilerini dikkate alarak getirmeniz hâlinde bu Parlamento
medeni bir şekilde çalışır. Aksi de ne olur? Aksi de gene çoğunluk partisinin
istediği her şey buradan bir şekilde geçer, bunu biz biliyoruz. Ama hukuk var,
adalet var, İç Tüzük var, Anayasa var, muhalefetin de İç Tüzük’ten kaynaklı
haklarını kullanmak gibi bir hakkı var, imkânı var. Bunu kullanarak ne
kendinizi ne muhalefet partilerini heder etmeyin, yazık etmeyin. Dosta düşmana
karşı Türkiye Büyük Millet Meclisinin, Türkiye’nin âli menfaatleri için uyum
içinde, iş birliği içinde çalışabileceği mesajını verdik. Bunu, bu süreci
akamete uğratmayın. 
Şu
kadarcık uyarıyla bitireyim: Bizim “kara para” diye adlandırdığımız maddeyi
evvelki dönem daha önce getirdiğiniz bir torbanın içinden çektiniz. Biz de
samimiyetinize inandık ve dedik ki: “Tamam, o zaman bu torbanın diğer hükümleri
makuldür.” Seri bir şekilde Meclisten geçmesi sağlandı. Ama şu şık olmadı.
Şimdi 16 maddelik bir torba yaptınız, o kara parayı onun içine soktunuz. Bunun
şık olmadığını, zarif bir tavır olmadığını iktidar partisinin sayın grup başkan
vekillerine ve Sayın Hükûmete hatırlatmak isterim. Takdir sizin, elbette geçirirsiniz,
bu imkânınız var ama Meclisin toplum nezdinde yakaladığı bu itibarın
bozulmasının sebebi biz olmayız. 
Genel
Kurulu saygıyla selamlıyorum. 
Sayın
Bakan, kanununuz hayırlı olsun. (CHP sıralarından alkışlar)
BAŞKAN
– Teşekkür ediyorum Sayın Altay. 
Aynı
mahiyetteki diğer önerge üzerinde söz isteyen Kahramanmaraş Milletvekili
Fahrettin Oğuz Tor. 
Buyurun
Sayın Tor. 
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; yasanın
sonuna geldik, biraz sonra kanunlaşacak, ben de hayırlı olmasını diliyorum.
Ancak burada birkaç konuyu dikkatlerinize sunmak istiyorum. Bu vesileyle yüce
heyeti saygıyla selamlıyorum. 
Tabii,
Orta Asya’dan Akdeniz’e bir kısrak başı gibi uzanan bu memleket, son yıllarda
göçmenlerin, kaçakların uğrak yeri hâline geldi, güzergâhı hâline geldi.
Burada, Suriyeli göçmenlerle ilgili, koruma talepleriyle ilgili, ikamet izni
alanlarla ilgili birkaç hususa değinerek konuşmamı bitirmek istiyorum. 
Değerli
milletvekilleri, ülkemizde 2012 yılında 14 bin civarında Suriyeli varken, 2013
yılında bu 224 bin seviyesine yükselmiştir. 30/06/2016 tarihi itibarıyla geçici
koruma kapsamındaki Suriyeli sayısı 2 milyon 700 bin civarındadır. Bunlara,
kaçak giriş yapan Suriyelilerin sayısı dâhil değildir, İçişleri Bakanı Sayın
Efkan Ala’nın verdiği bilgilere göre, Suriyelilerin yüzde 1,5’u yüksekokul
mezunu, yüzde 5’i ise meslek sahibidir. Bu tabloya göre, Suriyelilerin
nitelikli iş gücü oranı yüzde 10’un altındadır, yüzde 90’dan fazlası eğitimden
yoksundur, sosyal yapı için bu fevkalade önemlidir. 
İkinci
konu: Yıllar itibarıyla uluslararası koruma başvuru sayısında da önemli
artışlar olmuştur. 2005 yılında 3 bine yakınken, 2013 yılında 30 bine
çıkmıştır, 2015 yılında başvuru sayısı 64 bin olmuş, 2005’ten bu tarafa
birikimli sayısı 216 bindir koruma talibinde bulunanlar.
Değerli
milletvekilleri, ülkemizde ikamet izni alan yabancı sayısı da önemli artışlara
sahne olmuştur. 2005 yılında ikamet izni alan yabancı sayısı 178 bin iken
2013’te bu 313 bine yükselmiştir. 2013’te 313 bin iken 2015’te 424 bin olmuş.
İkamet izni alan yabancılardan ilk sıra Iraklılara aittir, bunu sarasıyla;
Suriye, Azerbaycan, Türkmenistan, Rusya, Gürcistan, Ukrayna, Özbekistan, Libya
ve İran takip etmektedir. Görüldüğü üzere bu ülkeler fert başına düşen gelir
miktarı düşük, sayısız problemleri olan ülkelerdir.
Sayın
İçişleri Bakanının beyanına göre, toplam 3 milyon göçmen ülkemizde
yaşamaktadır. Birleşmiş Milletler hesaplama standartlarına göre, bugüne kadar
Suriyeli göçmenler için harcanan miktar 11 milyar dolar civarındadır. Bu,
fakire fukaraya gidecek, yatırımlara gidecek, işsize iş olacak yatırım
finansmanıdır. Suriyeliler bunun kıymetini bilmelidir. Türkiye'nin son çeyrekte
4,8 büyümeyle Suriyeli göçmen arasında hiçbir alaka yoktur. Suriyeliye harcanan
miktar bu yüce Türk milletinin alicenaplığındandır, yardımseverliğindendir,
misafirperverliğindendir.
Değerli
milletvekilleri, Medineli muhacirler gibi olmasalar da biz bu anlayışla
kapılarımızı Suriyelilere açtık. Siz isteseniz de istemeseniz de ülkemiz bugün
itibarıyla yabancı gerçeğiyle karşı karşıyadır, kapıları fazlaca açmanın
ekonomik ve sosyal problemleri daha da artıracağı kesindir. Ben, Çalışma ve
Sosyal Güvenlik Bakanlığımızın bu konuda çok titiz davranmasını bekliyorum.
Yüce
heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkür ediyorum.
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte olan 403 sıra sayılı Kanun Tasarısı’nın
30’uncu maddesinde yer alan “Bakanlar Kurulu yürütür” ibaresinin “Bakanlar
Kurulu tarafından yürütülür” şeklinde değiştirilmesini arz ve teklif ederiz.
İdris
Baluken (Diyarbakır) ve arkadaşları 
BAŞKAN
– Komisyon katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz Sayın Başkan.
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.
BAŞKAN
– Önerge üzerinde Diyarbakır Milletvekili İdris Baluken konuşacaktır.
Buyurun.
(HDP sıralarından alkışlar)
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, değerli milletvekilleri; hepinizi saygıyla selamlıyorum. Görüşmelerini
bitirdiğimiz 403 sıra sayılı Yasa’nın artık, son maddeleri üzerindeki önergeler
üzerinde söz aldım. 
Bir
yasa tasarısının aslında burada belli bir uzlaşma arandığında nasıl
geçebileceğine dair iyi bir örnek teşkil etti. Biz, bu yasanın mevcut hâliyle
de istihdam açısından, çalışma hayatı ve emek alanı açısından kusurlu
yanlarını, sakıncalı yanlarını mümkün olduğunca ifade etmeye çalıştık ama en
azından asgari düzeyde bir uzlaşma arayışına binaen de muhalefet olarak mümkün
olduğunca yapıcı katkılarımızı hem Sayın Bakanla hem de iktidar partisinin
sayın yetkilileriyle paylaşarak uyarıcı rolümüzü, uyarıcı görevimizi yerine
getirmeye çalıştık. Dolayısıyla, bundan sonraki sorumluluk, bütün uyarılarımıza
rağmen bu şekliyle yasa tasarısını buradan geçirecek olan iktidar
partisindedir; bunu vurgulamak istiyorum.
Tabii, hem bu hafta hem geçen hafta aslında her
birimizin gözü kulağı burada olabilir ama beynimiz ve aklımız 15 Temmuz darbe
girişiminden sonra ülkenin karşı karşıya olduğu badireli süreçle birliktedir.
Ve asıl tartışmamız gereken konunun da bu badireden bu ülkenin, bu ülkedeki
halkların nasıl çıkabileceğiyle ilgili bir ortaklaşmayı, bir ortak aklı, bir
rasyonel aklı bulmayla ilgili olması gerektiğini düşünüyoruz. Defalarca bu
kürsüden biz hep söyledik; aynı gemide bulunuyoruz, bu ülkedeki 79 milyon insan
aynı gemide, ya birlikte bu fırtınalı denizleri aşarak, bu badireleri aşarak
güvenli bir limana yanaşacağız ya da maalesef aynı gemi içerisinde 79 milyon
olarak hep birlikte hiç tasvip etmediğimiz bir akıbeti paylaşmak durumunda kalacağız.
Ülkede
kutuplaştırma, çatışma ve savaş üzerine kurulu olan politikaların yanlış
olduğuna dikkat çektik. Özellikle son bir yıllık süre içerisinde yürütülen
güvenlik eksenli politikaların hangi sakıncalar getireceğiyle ilgili bu kürsüde
sayısız konuşma yaptık. Onların hepsini hatırlatmaya gerek yok ama özellikle
sayın milletvekillerinden, milletvekillerinin dokunulmazlıklarının kaldırılıp
bu cuntacılara dokunulmazlık getirilen yasalarla ilgili bu kürsüden yapılan
konuşmaların tutanaklarını bir kez daha incelemelerini rica ediyorum. Aslında
Meclise, Parlamentoya, demokratik siyasete ilk bomba o gün atılmıştı.
Milletvekilinden ve Parlamentodan dokunulmazlığı alıp cuntacılara, darbeyi
yapanlara dokunulmazlık getirdiğimiz gün aslında biz bu Meclisin ortasına büyük
bir bomba bırakmıştık. Şimdi bunlarla ilgili doğru dersler çıkarıp ortak bir
arayışı nasıl sağlayabilirizin çabası içerisinde olmalıyız diye düşünüyoruz ve
bunu yaparken de 79 milyon insanın tamamını bu sürecin içerisine kapsayacak
şekilde politikalar geliştirme zorunluluğuyla karşı karşıyayız. 
Bakın,
Meclisteki, bu, en azından uzlaşma arayan tabloyu dışarıda görmüyoruz. Dışarıda
hâlâ HDP’yi dışlayan ya da HDP’yi hedefleştirmeye çalışan ve dolayısıyla HDP
şahsında, Kürtler başta olmak üzere, bu ülkedeki farklı halkların ya da farklı
inançların temsiliyetini yeniden inşa sürecinde bu reorganizasyon sürecinin
dışında tutmaya çalışan bir anlayışın olduğunu üzülerek görüyoruz, müşahede
ediyoruz. Bu, bu dönemde yapılabilecek en büyük tehlikedir, en büyük yanlıştır.
Biz bu dönem içerisinden insan hakları, demokrasi, hukuk devleti ve toplumsal
barış kriterleriyle sıyrılabileceğimizi, buradan bir çıkış yakalayabileceğimizi
düşünüyoruz ve bu darbe mekaniğini kırmanın temel yolunun da 79 milyonun
tamamına sırtını dayayan bir siyaset anlayışından geçtiğini düşünüyoruz. 
Bugün
cemaatçiler tasfiye edilir, yerine Ergenekoncular tahkim edilirse ya da devlet
içerisindeki iktidar kavgalarının başka versiyonları üzerinden bu darbe
sürecine yaklaşılırsa korkarım ki önümüzdeki süreç darbe mekaniği değil, onu da
aşan bir iç savaş pratiğiyle önümüze gelebilir. O nedenle, her birimizin
yapması gereken, demokratik siyasetin alanını olabildiğince genişletmek,
demokrasiyi olabildiğince kurumsallaştırmak ve hep birlikte aynı gemide
bulunduğumuz bu badireyi atlatmaya çalışmanın gayretini göstermektir diyorum.
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

30’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Böylece,
tasarının üzerindeki görüşmeler tamamlanmıştır. 
Tasarının
oylamasına geçmeden önce Danışma Kurulu’nun bir önerisi vardır, onu okutup
oylarınıza sunacağım. 
Buyurun.
VIII.- ÖNERİLER
A) Danışma Kurulu Önerileri
1.- Danışma Kurulunun, Genel Kurulun
29/7/2016 Cuma günü toplanmamasının Genel Kurulun onayına sunulmasının uygun
görüldüğüne ilişkin önerisi
Danışma Kurulu Önerisi 
28/07/2016
Danışma
Kurulunun 28/07/2016 Perşembe günü (bugün) yaptığı toplantıda Genel Kurulun
29/07/2016 Cuma günü toplanmamasının Genel Kurulun onayına sunulmasını uygun
görülmüştür. 
 İsmail
Kahraman 
 Türkiye
Büyük Millet Meclisi
 Başkanı
 Adalet ve Kalkınma Partisi Grubu  Cumhuriyet
Halk Partisi Grubu 
 Başkan Vekili Başkan
Vekili
 İlknur İnceöz Engin
Altay 
 Halkların Demokratik Partisi Grubu Milliyetçi
Hareket Partisi Grubu
 Başkan Vekili Başkan
Vekili
 İdris Baluken Erkan
Akçay
BAŞKAN
– Danışma Kurulu önerisini oylarınıza sunuyorum: Kabul edenler… Kabul
etmeyenler… Öneri kabul edilmiştir. 
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Uluslararası İşgücü Kanunu Tasarısı
(1/727) ve Sağlık, Aile, Çalışma ve Sosyal İşler Komisyonu Raporu’nun (S.
Sayısı: 403) (Devam)
BAŞKAN
– Evet, tasarının üzerindeki görüşmeler tamamlanmıştı.
Tasarının
tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için üç dakika süre veriyorum ve oylamayı başlatıyorum. 
(Elektronik
cihazla oylama yapıldı) 
BAŞKAN –
Uluslararası İşgücü Kanunu Tasarısı açık oylama sonucu:
“Kullanılan oy sayısı: 267
Kabul: 245
Ret:  22(x)
 Kâtip Üye  Kâtip
Üye
 Ali Haydar Hakverdi Mustafa
Açıkgöz
 Ankara Nevşehir”

Böylece tasarı kabul edilmiş, kanunlaşmıştır; hayırlı uğurlu
olsun. 
Sayın
Bakanım, teşekkür konuşması için buyurun. (AK PARTİ sıralarından alkışlar) 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Çok kıymetli Başkanım,
değerli milletvekillerimiz; öncelikle tarihî bir sürecin içerisinde 15 Temmuzda
ülkemizde yaşanan ve hatırladığımız her dakika aklımızın ve havsalamızın da
almadığı olaylar dizisinden sonra, Türkiye Büyük Millet Meclisi bu olaylar
dizisinin hemen akabinde devreden çıkarılmak istenmesine rağmen, buna inat,
kendi görevini yerine getirmek ve kendine milletin verdiği emaneti ve temsili,
bu yüce çatı altında tekrar ortaya koymak için çalışmalarına aksatmadan devam
etmekte ve bugün de eski adı 4817 sayılı Kanun olan 403 sıra sayılı Kanun
Tasarısı’yla beraber, biraz önce oylarınızla kabul edilen ve kanunlaşan,
Türkiye için çok önemli olan bir değişikliği milletin huzuruna getirmiş ve
onaylamıştır. 
Öncelikle,
Komisyon Başkanımız başta olmak üzere tüm Komisyon üyesi milletvekillerimize,
başta AK PARTİ Grubuna, Cumhuriyet Halk Partisi Grubuna, Milliyetçi Hareket
Partisi Grubuna, HDP Grubuna ve bu kanun tartışılırken, değerlendirilirken bu
kanuna yaklaşık on beş yirmi yıllık emeğini veren Çalışma Bakanlığının çok
kıymetli bürokratlarına, personeline ve herkese minnetlerimizi ve
şükranlarımızı ifade ediyoruz. Bu önemliydi çünkü darbeler sadece yönetimleri
ele almak istemezler, darbeler gelenekleri, görenekleri, ananeleri, eğilimleri,
darbeler rutin işlemlerin tamamını ortadan kaldırmaya yönelik, insanların
ruhuna ve insanların gündelik alışkanlıklarına yapılırlar.
Ve
burada Meclisin ilk akşamı ortaya konulan irade çok önemli bir iradedir. Belki
bugünle alakalı değil ama kendi demokrasi anlayışımdan bir şey ifade etmek
istiyorum: Eğer o akşam Türkiye Büyük Millet Meclisinde milletvekilleri olmamış
olsaydı ve bu Meclis açılmamış olsaydı benim demokrasi teorime, demokrasi
anlayışıma göre Türkiye Büyük Millet Meclisinin meşruiyet problemi ortada
olacaktı çünkü vekâleti veren halk devreye girmiş ve vekâleti verenler
vekâletin gereğini kendisi yerine getirmiştir. Oysa vekâleti alanlar burada
yani Türkiye Büyük Millet Meclisinin bu şerefli çatısı altında halkımızla ve
milletimizle beraber meşruiyetin kendisine sağlamış olduğu imkânlarla ve
değerlendirmelerle burada milletimizle bir demokrasi destanını ortaya koymuştur
ve bunun hemen akabinde burada çok önemli bir kanuna imza atılması, isminin şu
veya bu olması önemli değil, şunu veya bunu içermesi de önemli değil, Türkiye
Büyük Millet Meclisinin geleceğe ait işlevselliğinin altına imza atılan önemli
olaylardan bir tanesidir. 
Neden
kurtardığımızı, aslında neyle karşı karşıya kaldığımızı bir anekdotla anlatıp
bitirmek isterim. 1960 darbesinden sonra -ki benim kendi tahminim bunun 1960
darbesinden çok daha ağır sonuçları olacaktı- rahmetli Menderes idam edilir.
Ailelerin bütün mallarına, mülklerine, paralarına, banka hesaplarına, her şeye
el konulur. Birçok aile çocuklarını okullara gönderemez. Bakanlar, bazı özel
okullarda çocuklarını okuturlar ama artık paraları kalmadığı için yıllarca
hemhâl olduğu ve yıllarca ahbap olduklarının okullarına “Bir yıl, iki yıl bunu
gönderelim.” demelerine rağmen kabul görmezler. Bu tablonun içerisinde rahmetli
Mendereslerin evine bir kâğıt gelir. Gelen kâğıt idam parası ve ip parasını
içeren bir kâğıttır. Aile toplanır, bunu ödeyebilecek herhangi bir birikimleri
söz konusu değildir. “Ne yapalım?” derler. Çok uzun yıllar yaşamış avukatları
“Bir banka hesabı açalım, izin alalım ve biz bu parayı ödemeye çalışalım...” Ve
bir banka hesabının açılması için izin alırlar, bir banka hesabı açılır. Banka
hesabı açıldıktan sonra oraya, bu büyük millet… Yani şurada bu büyük milletin
biz de bir parçasıyız. Türkiye Büyük Millet Meclisine bombalar atılırken burada
hiçbir korku duymadan, cesurca bir şekilde burada duranlar, tankın karşısında
canı pahasına duranlar, silahın üzerine koşanlar gibi o büyük millet, o gün de
bankadaki hesaba paraları göndermiştir. Aile borcu ödemiş ve geri kalan paranın
ne yapılabileceğini bile düşünmemiş, ilgili hesapta para durmaktadır.
Ve
bir gün, yanlış hatırlamıyorsam -rahmetli Aydın Menderes’ten anlatımla size
naklediyorum- Karabük’te bir lise müdürü, tahminim -ki söylediğiyle tekrar
anlatıyorum- imam-hatip lisesi müdürü, yeni bir lise yapılacaktır ve bu paradan
arta kalanın buraya verilmesini aileden talep etmektedir. Aile yine bir araya
gelmiş ve bu paranın naklinin oraya sağlanması konusunda ortak karar
vermişlerdir. İşin en önemli kısmı bundan sonradır. İlgili müdür daha sonra
rahmetli Aydın Menderes’e, Berrin Hanım’a gelerek bunu anlatıyor, diyor ki:
“Bankadaki aldığımız paraların her biri hesaba 1 lira olarak gönderilmişti.”
Bunun
anlamı şudur: Millet o günün belki de büyük sermayedarları değil, o günün büyük
zenginleri değil. Hani bazen onun oyu ile benim oyum bir olsun diye
eleştirenler var ya, işte, o millet, o cebinden 1 liraları oraya gönderen o
millet o gün demokrasinin de, o gün demokrasinin bıraktığı emanetlerin de
sahibi oldu. Bugün de biz bu milletin buradaki temsilcileriyiz ve hem onlar,
Allah’a şükürler olsun, memleketimizin her tarafında bu büyük emanete sahip
çıktılar hem de bu yüce Meclis bu emanete sahip çıktı. (AK PARTİ sıralarından
alkışlar) 
Bu
vesileyle, hepinize, özellikle bu yasanın yasalaşması konusunda muhalefet
partileriyle bir araya geldik. Şunu söylemek isterim: Resmî komisyon
toplantımızdan önce de bir araya geldik, kendilerine sunduk, daha sonra
komisyon toplantısında bir araya geldik, daha sonra komisyon toplantısında
yasalaşmadan önce bir araya geldik, karşılıklı bir uzlaşma içerisinde olduk ve
orada ne uzlaşmışsak Türkiye Büyük Millet Meclisinin çatısı altında aynı
çizgiyi devam ettirdik. 
Başta
hem Komisyonumuzun çok kıymetli Başkanına, tekrar bütün yöneticilerine ve
üyelerine ve değerli Türkiye Büyük Millet Meclisinde hem grubu bulunan bütün
siyasi partilerimize, bütün milletvekillerimize, değerli grup başkan
vekillerine ve kıymetli Başkanımıza ve Çalışma Bakanlığımızın çok saygıdeğer bürokrasisine
teşekkür ediyor, hayırlı ve uğurlu olmasını temenni ediyor, hepinizi saygıyla
ve hürmetle selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Bakan.
Allah
hayırlı mübarek eylesin. 
Çok
sağ olun.
Sayın milletvekilleri, 130 sıra sayılı Türkiye
Cumhuriyeti Hükümeti ile Karadağ Hükümeti Arasında Konsolosluk Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine geçeceğiz.
2.- Türkiye Cumhuriyeti Hükümeti ile Karadağ
Hükümeti Arasında Konsolosluk Anlaşmasının Onaylanmasının Uygun Bulunduğuna
Dair Kanun Tasarısı (1/491) ve Dışişleri Komisyonu Raporu’nun (S. Sayısı: 130)
BAŞKAN – Komisyon? Yok. 
Ertelenmiştir. 
155 sıra sayılı Türkiye Cumhuriyeti Hükümeti ile Karadağ
Hükümeti Arasında Yolcu ve Eşyanın Karayoluyla Uluslararası Taşınmasına İlişkin
Anlaşmanın Onaylanmasının Uygun Bulunduğuna Dair Kanun Tasarısı (1/495) ve
Dışişleri Komisyonu Raporu’nun görüşmelerine başlıyoruz. 
3.- Türkiye Cumhuriyeti Hükümeti ile Karadağ
Hükümeti Arasında Yolcu ve Eşyanın Karayoluyla Uluslararası Taşınmasına İlişkin
Anlaşmanın Onaylanmasının Uygun Bulunduğuna Dair Kanun Tasarısı (1/495) ve
Dışişleri Komisyonu Raporu’nun (S. Sayısı: 155)
BAŞKAN
– Komisyon? Yok. 
Ertelenmiştir.

135 sıra sayılı Türkiye Cumhuriyeti Dışişleri Bakanlığı
ile Karadağ Dışişleri Bakanlığı Arasında İşbirliği Protokolünün Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu’nun
görüşmelerine başlıyoruz. 
4.- Türkiye Cumhuriyeti Dışişleri Bakanlığı
ile Karadağ Dışişleri Bakanlığı Arasında İşbirliği Protokolünün Onaylanmasının
Uygun Bulunduğuna Dair Kanun Tasarısı (1/512) ve Dışişleri Komisyonu Raporu’nun
(S. Sayısı: 135)
BAŞKAN – Komisyon? Yok. 
Ertelenmiştir. 
Bundan sonra da komisyonun olmayacağı anlaşıldığından
alınan karar gereğince, Birleşmiş Milletlerin Mali ve Orta Afrika
Cumhuriyeti’nde icra ettiği harekât ve misyonlar kapsamında hudut, şümul,
miktar ve zamanı Hükûmetçe takdir ve tespit edilmek üzere Türk Silahlı
Kuvvetlerinin yurt dışına gönderilmesi ve Hükûmet tarafından verilecek izin ve
belirlenecek esaslar çerçevesinde bu kuvvetlerin kullanılması için Anayasa’nın
92’nci maddesi uyarınca bir yıl süreyle izin verilmesine ilişkin Başbakanlık
Tezkeresi ile sözlü sorular ve diğer denetim konularını görüşmek için 2 Ağustos
2016 Salı günü saat 15.00’te toplanmak üzere birleşimi kapatıyorum. 
İyi akşamlar, hayırlı haftalar diliyorum. 
Allah’a emanet olun. 
Kapanma Saati: 19.46




(X ) 403 S.Sayılı Basmayazı 20/07/2016 tarihli
116’ncı Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.





