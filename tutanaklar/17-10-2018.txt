



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

8’inci Birleşim
17 Ekim 2018 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Osmaniye Milletvekili Mücahit Durmuşoğlu’nun, 19
Ekim Muhtarlar Günü’nü kutladığına ilişkin gündem dışı konuşması
2.- Ankara Milletvekili Nevin Taşlıçay’ın, 13 Ekim
Ankara’nın başkent oluşunun 95’inci yıl dönümünü kutladığına ilişkin gündem
dışı konuşması
3.- Adana Milletvekili Ayhan Barut’un, Adana iline
ilişkin gündem dışı konuşması 
IV.- AÇIKLAMALAR
1.- Hatay Milletvekili Serkan Topal’ın, Et ve Süt
Kurumunun yüzde 10 indirim yaptığı 10 ürünün de fakirin sofrasında görmediği
ürünler olduğuna, halkın et ve tavuk gibi temel ihtiyaçlarda indirim yapılmasını
beklediğine ilişkin açıklaması
2.- Bursa Milletvekili Erkan Aydın’ın, emeklilikte yaşa
takılanların Meclisten müjdeli haber beklediğine ama Cumhurbaşkanının bu
konudaki açıklamalarıyla beklentinin hüsrana dönüştüğüne ilişkin açıklaması

3.- Mersin Milletvekili Baki Şimşek’in, Mersin
Çeşmeli-Taşucu otoyolu ihalesinin bir kez daha ertelendiğine, Türkiye Enerji
Zirvesi’nde Türkiye’nin 81 il, 500 ilçesine yılbaşına kadar doğal gazın
geleceği söylendiği hâlde merkez ve Tarsus ilçesi dışında Mersin’in hiçbir
ilçesinde doğal gazın olmadığına, Mersin’in sorunlarına hep birlikte çözüm
bulunması konusunda Hükûmete seslendiğine ilişkin açıklaması
4.- Edirne Milletvekili Okan Gaytancıoğlu’nun, AKP’nin
“hem yerliyiz hem millîyiz” demesine rağmen ithalattan hız kesmediğine ilişkin
açıklaması
5.- Bursa Milletvekili Nurhayat Altaca Kayışoğlu’nun,
17 Ekim Dünya Astsubaylar Günü’nde astsubayların taleplerine ilişkin açıklaması
6.- Niğde Milletvekili Selim Gültekin’in, Niğde ili Bor
ilçesi Emen, Badak ve Seslikaya köylerine ait alana ekonomiye 1 milyarlık
katkı, 1.250 kişiye de istihdam imkânı sağlayacak güneş enerjisi santrali
kurulacağına, yerli, millî ve aynı zamanda çevreci olan projenin hayırlı
olmasını dilediğine ilişkin açıklaması
7.- İstanbul Milletvekili Mahmut Tanal’ın, İstanbul ili
Adalar ilçesi Burgaz Adası’nda bulunan cemevi için Çevre ve Şehircilik Bakanlığının
376 bin TL ecrimisil bedeli istemesinin inanç özgürlüğünün, ibadet özgürlüğünün
engellenmesi olduğuna ve Meclis Başkan Vekili Mithat Sancar’ın bu konudaki düşüncelerini
öğrenmek istediğine ilişkin açıklaması
8.- Ankara Milletvekili Gamze Taşcıer’in, AnkaraKart
alımında yaşanan sorunlara ilişkin açıklaması
9.- Adana Milletvekili Müzeyyen Şevkin’in, Adana Hafif
Raylı Sistem Projesi’nin Adanalılar için büyük külfet oluşturduğuna ilişkin
açıklaması
10.- Adıyaman Milletvekili Abdurrahman Tutdere’nin,
Adıyaman ili Gölbaşı ilçesindeki Çetintepe Barajı’nın yüzde 60’ı tamamlanmış
olmasına rağmen sulamaya ilişkin herhangi bir çalışmanın başlatılmadığına,
Besni ve Gölbaşı’ndaki tarım arazilerinin suyla ne zaman buluşacağını öğrenmek
istediğine ilişkin açıklaması
11.- Gaziantep Milletvekili İrfan Kaplan’ın,
eczacıların yaşadığı sorunlara ilişkin açıklaması
12.- İstanbul Milletvekili Turan Aydoğan’ın, taşeron
işçi olarak çalışanlardan 4/D işçi kadrosuna geçenler ilave tediye hakkından
faydalanırken belediye şirketlerine geçenlerin bu haktan faydalanamadığına,
iktidarı bu işçilerin mağduriyetlerinin giderilmesi için yargı kararlarına
uymaya çağırdığına ilişkin açıklaması
13.- Antalya Milletvekili Hasan Subaşı’nın, tüccar ve
komisyoncuların Hal Yasası’nda yapılması planlanan değişikliklerden rahatsızlık
duyduğuna ilişkin açıklaması
14.- Çanakkale Milletvekili Özgür Ceylan’ın, neden
soya, mısır ve ayçiçeği küspesinin ithal edildiğini, ithal eden firma sayısını,
bu firmaların kaçında milletvekili ya da bakanların yakınları olduğunu ve neden
yerli yem sanayimizi geliştirecek önlemlerin alınmadığını öğrenmek istediğine
ilişkin açıklaması
15.- Kahramanmaraş Milletvekili İmran Kılıç’ın, 17 Ekim
Dünya Yoksullukla Mücadele Günü’nde yoksulluğun tüm şekillerinin yok edilmesi
ve herkes için refahın sağlanması gerektiğine, yoksulluk, yolsuzluk ve
yasaklarla mücadeleden taviz verilemeyeceğine ilişkin açıklaması
16.- Kahramanmaraş Milletvekili Sefer Aycan’ın, tarım
sigortaları konusundaki ödeme yetersizliğine ve ilçe bazlı yapılan ödemelerin
kişi bazlı yapılması gerektiğine ilişkin açıklaması
17.- Mersin Milletvekili Alpay Antmen’in, temeli 3 kez
atılan Mersin Çukurova Bölgesel Havaalanı inşaatında yerel seçimlerden önce
4’üncü kez temel atma töreni yapmayı düşünüp düşünmediğini Cumhurbaşkanından
sormak istediğine ve inşaatın ne zaman tamamlanacağının merak edildiğine,
kurulmak istenen balık çiftliklerinin Mersin sahillerini çöplüğe çevireceğinin
farkında olunup olunmadığına ve Mersin’e hak ettiği önemin ne zaman verileceğini
öğrenmek istediğine ilişkin açıklaması
18.- Afyonkarahisar Milletvekili Mehmet Taytak’ın,
Afyonkarahisar ilinin şeker pancarı söküm kampanyasının 26 Eylül 2018 tarihinde
başladığına ancak pancar alımlarında yaşanan sorunların yetkililer tarafından
araştırılıp bir an evvel çözüme kavuşturulmasının talep edildiğine ilişkin
açıklaması
19.- İstanbul Milletvekili Zeynel Özen’in, geçen hafta
yapılan gündem dışı konuşmada Kerbelâ katliamının ve Hazreti Hüseyin’in
siyasete alet edilmesinin Alevileri yaraladığına ilişkin açıklaması
20.- Eskişehir Milletvekili Utku Çakırözer’in, Kırım
Tatar Türklerinin durumuna ilişkin açıklaması
21.- Kocaeli Milletvekili Lütfü Türkkan’ın, 17 Ekim
Dünya Astsubaylar Günü’nde Hükûmetin astsubaylara verdiği sözleri tutmadığına,
açıklanan işsizlik rakamlarına göre üniversite mezunlarının işsizler ordusunun
başını çektiğine, Hükûmetin ülkeyi on altı yılda altmış iki yıl geriye götürdüğüne,
özelleştirmelerin durdurulması için Hükûmete bir kez daha çağrı yaptıklarına ve
İş Bankasındaki Atatürk hisseleriyle ilgili konuya ilişkin açıklaması
22.- Manisa Milletvekili Erkan Akçay’ın, Türk
edebiyatının Dede Korkut’u olarak anılan usta şair Bahaettin Karakoç’un
vefatına, 17 Ekim Türkiye’nin NATO’ya katılmasına ilişkin protokolün imzalanmasının
67’nci yıl dönümüne, Zeytin Dalı Harekâtı başta olmak üzere sınır ötesi
operasyonlarda NATO desteğinin söylemden öteye geçmediğine ilişkin açıklaması
23.- Kars Milletvekili Ayhan Bilgen’in, Bahaettin
Karakoç’u saygıyla andığına, emeklilikte yaşa takılanlarla ilgili Recep Tayyip
Erdoğan’ın dün yaptığı değerlendirmenin Mecliste ciddi bir tartışma konusu
olması gerektiğine, 17 Ekim Dünya Yoksullukla Mücadele Günü’nde atanamayan ve
cebinden sadece 10 lira çıkmış bir öğretmenin intihar etmesinin düşünülmesi
gereken bir durum olduğuna, herhangi bir hukuki engel olmamasına rağmen
güvenlik soruşturmaları nedeniyle özel kurumlarda bile çalışmasına engel
olunanlarla ilgili konunun ele alınması gerektiğine ilişkin açıklaması
24.- Sakarya Milletvekili Engin Özkoç’un, dünya
liderlerinin Recep Tayyip Erdoğan’a son günlerde teşekkür yağdırdığına ve teşekkürlerin
boş yere gelmediğine, Cemal Kaşıkçı olayına, Türkiye’de bitirilen parlamenter
rejimin, getirilen tek adamlık düzeninin ülkeyi içine soktuğu tabloya,
Türkiye’nin itibarını, uluslararası sistemde onurunu geri kazanabilmesinin tek
yolunun Parlamento olduğuna ilişkin açıklaması

25.- Denizli Milletvekili Cahit Özkan’ın, usta şair
Bahaettin Karakoç’a Allah’tan rahmet dilediğine, bağımsız ve tarafsız yargının
verdiği kararlarla Rahip Brunson’un önce tutuklanıp, sonra serbest bırakıldığına,
her hâl ve şartta Türkiye Cumhuriyeti anayasal düzeninin takdir görmesi gerektiğine,
Cemal Kaşıkçı olayında Türkiye’nin kayıtsız kalmayan, hukuk devleti kurallarını
işleten ve diplomasinin gereğini yerine getiren bir devlet olarak sorumluluğunu
yerine getirdiğine, 7 sıra sayılı Kanun Teklifi’nin görüşmelerinde komisyon
aşamasındaki uzlaşının Genel Kurulda da devam etmesini temenni ettiğine ilişkin
açıklaması
26.- İstanbul Milletvekili Mahmut Tanal’ın, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
27.- Denizli Milletvekili Cahit Özkan’ın, İstanbul
Milletvekili Mahmut Tanal’ın yaptığı açıklamasındaki bazı ifadelerine ilişkin
açıklaması
28.- Kocaeli Milletvekili Lütfü Türkkan’ın, işari
oylamada oy pusulası vermenin geçmişte uygulamaları olduğuna, İYİ PARTİ Grubuna
mensup milletvekillerinin hemen hemen yarısı sisteme giremediği için oylarının
rengini belli eden pusulalarının kabulü yönünde karar verilmesini rica ettiğine
ilişkin açıklaması
29.- Sakarya Milletvekili Engin Özkoç’un, önemli olanın
Meclis iradesinin doğru yansıması olduğuna ilişkin açıklaması
30.- Mersin Milletvekili Fatma Kurtulan’ın, HDP Grubuna
mensup birçok milletvekilinin de elektronik sistemi kullanamadığına, sistemde
bir sorun olduğuna, bu sorunun giderilmesi gerektiğine ve oyunun rengini belli
eden pusulaların kabul edilmesini talep ettiklerine ilişkin açıklaması
31.- İstanbul Milletvekili Mehmet Doğan Kubat’ın, işari
oylamanın şeklinin İç Tüzük’ün 139 ve devam maddelerinde düzenlendiğine,
kürsüde zaman zaman yaşanan tereddütler nedeniyle Başkanlık Divanı kararına
istinaden uygulamanın elektronik cihazla yapıldığına, herkes isim okunmak
suretiyle oyunun rengini belli edecekse saygı duyacaklarına ve Başkanlık Divanı
işari oylamalarda elektronik oylamanın nasıl sonuçlandırılacağına, pusulanın
dâhil edilip edilmeyeceğine dair bir karar alırsa AK PARTİ Grubunun buna
uyacağına ilişkin açıklaması
32.- Sakarya Milletvekili Engin Özkoç’un, MHP grup
önerisinin oylamasında yapılan sayımın vahim bir şekilde Meclis iradesini
yansıtamadığına ilişkin açıklaması
33.- Denizli Milletvekili Cahit Özkan’ın, fındık
üreticilerinin sorunlarının çözümüyle ilgili çalışmayı gelecek hafta Meclisin
gündemine getirmeyi düşündüklerine ilişkin açıklaması
34.- Manisa Milletvekili Erkan Akçay’ın, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
35.- Denizli Milletvekili Cahit Özkan’ın, AK PARTİ’nin
milletin kaderini kendi kaderi olarak gören bir siyasi davanın, bir millî
mücadelenin eseri olarak ortaya çıktığına ve fındık üreticilerinin taleplerinin
AK PARTİ’nin siyaset mücadelesinin temelini teşkil ettiğine ilişkin açıklaması
36.- Ordu Milletvekili Cemal Enginyurt’un, AK PARTİ
Grubunun fındıkla ilgili araştırma önergesini Genel Kurul gündemine getireceğine,
kendilerinin de bu önergeyi destekleyeceğine ilişkin açıklaması
37.- Sakarya Milletvekili Engin Özkoç’un, MHP Grubu
fındık üreticilerinin sorunlarının araştırılmasına yönelik önergeyi tekrar
Genel Kurul gündemine getirirse bütün partileri bu önergenin arkasında durmaya
davet ettiğine ilişkin açıklaması
38.- Manisa Milletvekili Erkan Akçay’ın, Sakarya
Milletvekili Engin Özkoç’un yaptığı açıklamasındaki bazı ifadelerine ilişkin
açıklaması
39.- Ankara Milletvekili Filiz Kerestecioğlu Demir’in,
tüm kadın ve erkekleri kadın yoksulluğunun araştırılması önergesine destek
vermeye davet ettiğine ilişkin açıklaması
40.- Ordu Milletvekili Mustafa Adıgüzel’in, Denizli
Milletvekili Cahit Özkan’ın CHP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
41.- Düzce Milletvekili Ümit Yılmaz’ın, düşüncelerinin
ülkenin kazanması yönünde olduğuna ilişkin açıklaması
42.- Antalya Milletvekili Hasan Subaşı’nın, toptancı
hallerinin çiftçinin, üreticinin pazar yeri olduğuna ve elmaya verilen desteği
öğrenmek istediğine ilişkin açıklaması
43.- İzmir Milletvekili Atila Sertel’in, İzmir Basmane
Polis Merkez Amirliğine bayrak direği ve bayrak hediye etmek istedeğini ifade
etmesi üzerine bayrak direği dikilerek bayrak çekildiğine, polislere,
öğretmenlere, sağlıkçılara, infaz koruma memurlarına, itfaiyecilere 3600 ek
göstergenin verilmesini talep ettiğine ilişkin açıklaması
44.- Denizli Milletvekili Cahit Özkan’ın, Kocaeli
Milletvekili Lütfü Türkkan’ın 7 sıra sayılı Kanun Teklifi’nin tümü üzerinde İYİ
PARTİ Grubu adına yaptığı konuşmasındaki bazı ifadelerine ilişkin açıklaması
45.- Kocaeli Milletvekili Lütfü Türkkan’ın, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
46.- Denizli Milletvekili Cahit Özkan’ın, Muş
Milletvekili Mensur Işık’ın 7 sıra sayılı Kanun Teklifi’nin tümü üzerinde HDP
Grubu adına yaptığı konuşmasındaki bazı ifadelerine ilişkin açıklaması
47.- Mersin Milletvekili Fatma Kurtulan’ın, yargısız
infazın ülkede ne yazık ki çok uygulanan bir durum olduğuna ilişkin açıklaması
48.- Kahramanmaraş Milletvekili Ali Öztunç’un, Muş
Milletvekili Mensur Işık’ın 7 sıra sayılı Kanun Teklifi’nin tümü üzerinde HDP
Grubu adına yaptığı konuşmasındaki bazı ifadelerine ilişkin açıklaması
49.- Denizli Milletvekili Cahit Özkan’ın, Avrupa İnsan
Hakları Mahkemesi Türkiye Cumhuriyeti devletinin yaşam hakkından ifade ve inanç
özgürlüklerine, toplantı ve gösteri yürüyüşlerinden demokratik, modern hak ve özgürlüklere
sahip çıktığını ve güvence altına aldığını kabul ediyorsa bizlerin de kabul etmesi
gerektiğine ilişkin açıklaması
50.- Muş Milletvekili Mensur Işık’ın, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
51.- Gaziantep Milletvekili Ali Muhittin Taşdoğan’ın,
Muş Milletvekili Mensur Işık’ın 7 sıra sayılı Kanun Teklifi’nin tümü üzerinde
HDP Grubu adına yaptığı konuşmasındaki bazı ifadelerine ilişkin açıklaması
52.- Denizli Milletvekili Cahit Özkan’ın, “emeklilikte
yaşa takılanlar” diye bir kavramın dünyanın hiçbir yerinde olmadığına ilişkin
açıklaması
53.- Manisa Milletvekili Erkan Akçay’ın, emeklilikte
yaşa takılanlar konusunun siyasi polemik konusu olmaktan çıkarılması gerektiğine
ilişkin açıklaması
54.- Bartın Milletvekili Aysu Bankoğlu’nun, HEMA
Elektrik Üretim Anonim Şirketine bağlı DENFA taşeron şirketinde çalışan 40
işçinin yaklaşık yüz on gündür ödenmeyen maaşlarının süratle ödenmesini işçiler
adına talep ettiğine ilişkin açıklaması
55.- Sakarya Milletvekili Engin Özkoç’un, herkesin
Meclisin adabına uygun hareket etmek zorunda olduğuna ilişkin açıklaması
56.- Manisa Milletvekili Erkan Akçay’ın, hem
komisyonların güçlendirilmesi hem de yürütülen müzakerelerin sağlıklı olması bakımından
komisyon başkanlıklarını fizibilite çalışmaları yapabilecek konuma getirmekte
fayda olduğuna ilişkin açıklaması
57.- İstanbul Milletvekili Hayati Arkaz’ın,
öğretmenliğin kutsal bir meslek olduğuna ve toplum önünde değersiz, itibarsız
hâle getirmenin doğru olmadığına, öğretmenler hakkında olumsuz kanaat oluşturan
“Eyvah Düşüyorum” adlı programın sunucusu ve yapımcılarını kınadıklarına
ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın,
İstanbul ili Adalar ilçesi Burgaz Adası’nda bulunan cemevi için ecrimisil
bedeli istenmesi konusunun takipçisi olacağına ilişkin konuşması
2.- Oturum Başkanı TBMM Başkan Vekili Mithat Sancar’ın,
MHP grup önerisinin işari oylamasında itiraz ve sorunlar olduğu için grup
başkan vekillerine konuyla ilgili yerinden söz vereceğine ilişkin konuşması
3.- Oturum Başkanı TBMM Başkan Vekili Mithat Sancar’ın,
elektronik cihazla yapılan oylamada yazılı pusula kullanılmayacağı yönünde bir
teamülün olmaması nedeniyle pusulaları kabul edeceğine ama her bir pusulayı
okutup imza sahiplerinin burada olup olmadığını denetleyeceğine ilişkin
konuşması
4.- Oturum Başkanı TBMM Başkan Vekili Mithat Sancar’ın,
Meclis iradesinin sağlıklı şekilde tecelli etmesinin herkesin üzerinde
hassasiyetle durduğu konu olduğuna, yapılan müzakereler sonucunda ortaya çıkan
iradeye saygı gösterilmesi gerektiğine ilişkin konuşması
5.- Oturum Başkanı TBMM Başkan Vekili Mithat Sancar’ın,
biraz önce vefat haberi gelen ve kendisini “Ben sadece foto muhabiriyim.” diye
tarif eden Ara Güler’e Allah’tan rahmet, yakınlarına başsağlığı dilediğine
ilişkin konuşması
6.- Oturum Başkanı TBMM Başkan Vekili Mithat Sancar’ın,
biraz önce vefat haberi gelen değerli bilim insanı, eski milletvekili, Saadet
Partisi eski Genel Başkan Yardımcısı Profesör Doktor Oya Akgönenç’e Allah’tan
rahmet, yakınlarına başsağlığı dilediğine ilişkin konuşması
7.- Oturum Başkanı TBMM Başkan Vekili Mithat Sancar’ın,
teknik bir çalışma yapmak için süre talep edilmesi üzerine oturuma ara
verdiğine ilişkin konuşması

VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Avrupa
Parlamentosu Türkiye İlerleme Raporu’na ilişkin Avrupa Parlamentosu üyeleriyle
temaslarda bulunmak üzere Türkiye-Avrupa Birliği Karma Parlamento Komisyonu Eş
Başkanı ve Kayseri Milletvekili İsmail Emrah Karayel, Eş Başkan Yardımcısı ve
İstanbul Milletvekili Sibel Özdemir, KPK üyesi ve İstanbul Milletvekili Arzu
Erdem’in Strazburg’a ziyaret gerçekleştirmesine ilişkin tezkeresi (3/47)
2.- Türkiye Büyük Millet Meclisi Başkanlığının, Avrupa
Parlamentosu Anayasal İşler Komitesi tarafından 10 Ekim 2018 tarihinde Belçika’nın
başkenti Brüksel’de "Avrupa’nın Geleceği Üzerine Müzakere” başlıklı
Parlamentolar Arası Komite Toplantısına Adıyaman Milletvekili Muhammed Fatih
Toprak ile Muğla Milletvekili Burak Erbay’ın katılacağına ilişkin tezkeresi
(3/48 )

VII.- ÖNERİLER
A) Siyasi Parti Grubu Önerileri
1.- MHP Grubunun, 16/10/2018 tarihinde MHP Grup
Başkanvekili ve Samsun Milletvekili Erhan Usta tarafından, fındık üreticilerinin
sorunlarının araştırılarak sorunların çözümüne yönelik alınabilecek tedbirlerin
ve yapılabilecek düzenlemelerin belirlenmesi amacıyla verilmiş olan Meclis
araştırması önergesinin ön görüşmelerinin, Genel Kurulun 17 Ekim 2018 Çarşamba
günkü birleşiminde yapılmasına ilişkin önerisi 
2.- HDP Grubunun, 10/10/2018 tarihinde Ankara
Milletvekili Sayın Filiz Kerestecioğlu ve arkadaşları tarafından verilen
"Kadın yoksulluğunun araştırılması amacıyla” verilmiş olan Meclis
araştırması önergesinin ön görüşmelerinin, Genel Kurulun 17 Ekim 2018 Çarşamba
günkü birleşiminde yapılmasına ilişkin önerisi 
3.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan fındık üreticilerinin sorunlarının araştırılarak alınması
gereken önlemlerin belirlenmesi amacıyla verilmiş olan Meclis araştırması önergesinin
ön görüşmelerinin, Genel Kurulun 17 Ekim 2018 Çarşamba günkü birleşiminde
yapılmasına ilişkin önerisi
4.- AK PARTİ Grubunun, Genel Kurulun, 17 Ekim 2018
Çarşamba ve 18 Ekim 2018 Perşembe günkü birleşimlerinde denetim konularının
görüşülmeyerek gündemin “Kanun Teklifleri ile Komisyonlardan Gelen Diğer İşler”
kısmında yer alan işlerin görüşülmesi ve bu kısımdaki 7 sıra sayılı Kanun Teklifi’nin
görüşmelerinin tamamlanmasına kadar çalışmalarını sürdürmesine; 7 sıra sayılı
Kanun Teklifi’nin görüşmelerinin 17 Ekim 2018 Çarşamba günkü birleşimde
tamamlanması hâlinde Genel Kurulun 18 Ekim 2018 Perşembe günü toplanmaması; 7
sıra sayılı Karayolları Trafik Kanunu ile Bazı Kanunlarda Değişiklik Yapılması
Hakkında Kanun Teklifi’nin İç Tüzük’ün 91’inci maddesine göre temel kanun
olarak bölümler hâlinde görüşülmesine ilişkin önerisi 




VIII.-KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Antalya Milletvekili Atay Uslu ve Tekirdağ
Milletvekili Mustafa Yel’in Karayolları Trafik Kanunu ile Bazı Kanunlarda Değişiklik
Yapılması Hakkında Kanun Teklifi (2/860) ve İçişleri Komisyonu Raporu (S.
Sayısı: 7)

IX.- SATAŞMALARA İLİŞKİN KONUŞMALAR
1.- Denizli Milletvekili Cahit Özkan’ın, Bolu
Milletvekili Tanju Özcan’ın 7 sıra sayılı Kanun Teklifi’nin tümü üzerinde CHP
Grubu adına yaptığı konuşmasında AK PARTİ Grubuna sataşması nedeniyle konuşması
2.- Bolu Milletvekili Tanju Özcan’ın, Denizli
Milletvekili Cahit Özkan’ın sataşma nedeniyle yaptığı konuşması sırasında
şahsına sataşması nedeniyle konuşması
3.- Sakarya Milletvekili Engin Özkoç’un, Denizli
Milletvekili Cahit Özkan’ın yaptığı açıklamasında Cumhuriyet Halk Partisine sataşması
nedeniyle konuşması
4.- Sakarya Milletvekili Engin Özkoç’un, Antalya
Milletvekili Atay Uslu’nun 7 sıra sayılı Kanun Teklifi’nin tümü üzerinde AK
PARTİ Grubu adına yaptığı konuşması sırasında CHP Grubuna sataşması nedeniyle
konuşması
5.- Kahramanmaraş Milletvekili Ali Öztunç’un, İçişleri
Komisyonu Başkanı Celalettin Güvenç’in 7 sıra sayılı Kanun Teklifi’nin birinci
bölümü üzerinde yapılan soru-cevap işlemi sırasında şahsına sataşması nedeniyle
konuşması
6.- İçişleri Komisyonu Başkanı Celalettin Güvenç’in,
Kahramanmaraş Milletvekili Ali Öztunç’un sataşma nedeniyle yaptığı konuşmasında
şahsına sataşması nedeniyle konuşması

X.- OYLAMALAR
1.- (S. Sayısı: 7) Karayolları Trafik Kanunu ile Bazı
Kanunlarda Değişiklik Yapılması Hakkında Kanun Teklifi’nin oylaması

XI.- YAZILI SORULAR VE CEVAPLARI
1.-  Manisa Milletvekili Özgür Özel’in, Kamu
Denetçiliği Kurumuna yapılan başvurulara ilişkin sorusu ve Türkiye Büyük Millet
Meclisi Başkanvekili Mustafa Şentop’un cevabı (7/408)
2.-  İstanbul Milletvekili Mustafa Sezgin
Tanrıkulu’nun, Bakanlığın işe alım mülakatlarına ilişkin sorusu ve İçişleri
Bakanı Süleyman Soylu’nun cevabı (7/1230)
3.-  Bursa Milletvekili Erkan Aydın’ın, Türk Kızılayı
ile ilgili bir iddia hakkında TBMM Başkanlığına başvurulup başvurulmadığına
ilişkin sorusu ve Türkiye Büyük Millet Meclisi Başkanvekili Mustafa Şentop’un
cevabı (7/3121)
17 Ekim 2018 Çarşamba
BİRİNCİ OTURUM
Açılma Saati: 14.01
BAŞKAN: Başkan Vekili Mithat SANCAR
KÂTİP ÜYELER: Emine
Sare AYDIN YILMAZ (İstanbul), Şeyhmus Dinçel (Mardin)
----- 0 -----
BAŞKAN
– Türkiye Büyük Millet Meclisinin 8’inci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk konuşma 19 Ekim Muhtarlar Günü münasebetiyle söz isteyen Osmaniye
Milletvekili Mücahit Durmuşoğlu’na aittir.
Buyurun
Sayın Durmuşoğlu. (AK PARTİ sıralarından alkışlar)
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Osmaniye Milletvekili Mücahit Durmuşoğlu’nun, 19
Ekim Muhtarlar Günü’nü kutladığına ilişkin gündem dışı konuşması
MÜCAHİT
DURMUŞOĞLU (Osmaniye) – Sayın Başkan, değerli milletvekilleri; 19 Ekim
Muhtarlar Günü münasebetiyle söz almış bulunmaktayım. Yüce heyetinizi,
ekranları başında bizleri izleyen tüm vatandaşlarımızı ve özellikle
muhtarlarımızı saygıyla selamlıyorum.
Devlet
ile millet arasında çok önemli bir köprü kuran Cumhurbaşkanımız Sayın Recep
Tayyip Erdoğan’ın liderliğinde ortaya konulan yeni yaklaşımın doğal bir
neticesi olarak da hak ettiği değeri ve saygıyı kazanan muhtarlarımıza özel bir
günü ihdas etmiş olmanın mutluluğunu yaşıyoruz. 19 Ekimin Muhtarlar Günü olarak
kutlanmasının kabul ve ilan edilmesi devletimiz ve Hükûmetimizce muhtarlarımıza
verilen değerin çok önemli bir göstergesidir. Sayın Cumhurbaşkanımız da millî
iradenin temsil makamı olarak Külliye’de gerçekleştirdiği muhtar buluşmalarıyla
Türkiye’de bu alanda ciddi bir katma değer ortaya koymuştur. Ülkemizdeki
18.335’i köy, 31.976’sı mahalle muhtarı olmak üzere toplam 50.311 muhtarın
hayat standartlarının yükseltilmesi ve özlük haklarının iyileştirilmesi,
devletle olan iletişimlerinin güçlendirilmesi vatandaşlarımıza sunulan hizmet
kalitesinin artırılmasına yönelik çok önemli bir adımdır.
Sayın
Başkan, değerli milletvekilleri; biz siyasetin sadece iktidar olmak için
yapılmayacağına inanıyoruz. Siyaset insana hizmet için, milletimizin refahı,
çocuklarımızın geleceği için yapılır. Bunu doğru yaparsanız millet size verdiği
yetkiyi, emaneti zaten yenileyecektir yani niyet hayır, akıbet hayırdır. 15
Temmuz şehitlerimiz arasında 2 de muhtarımızın olması, o gece tüm engelleme
çabalarına rağmen köylerinde ya da mahallelerinde demokrasiye sahip çıkmaları
muhtarlarımızın ülkesine ve milletine sahip çıkma kararlılıklarını gerektiğinde
canlarıyla ortaya koyduklarını göstermiştir. Cumhurbaşkanımız Sayın Recep
Tayyip Erdoğan “Cumhurbaşkanı olarak seçilmişim ve benim de muhtarım seçilmiş.
Demokrasi noktasında benim muhtarımla aramda bir fark yok, o da seçilmiş, ben
de.” diyerek demokrasi kültürünün gelişmesinde seçilmişlerin yerini işaret
etmiş, aynı zamanda muhtarlarımızın bu noktadaki önemini de vurgulamıştır. 
Yerel
yönetimden gelen bir liderin öncülüğünde ülkemizin 2002’den sonra geçirmeye
başladığı büyük değişimin içinde muhtarlarımızın da yer alması bizlere daha
fazla sorumluluk yüklemektedir. Bir yanıyla yerel demokrasinin en eski örneğini
temsil eden, diğer yanıyla da devletimizin en küçük ve her noktadaki parçası
olan muhtarlarımız, bulundukları mahalle ve köylerde devletimizin tüm
kurumlarını temsil etmektedir. Sorunların çözülmesinde, insan ve hizmet odaklı
siyaset anlayışının icrasında vazgeçilmez bir konuma sahip, üzerinden yaklaşık
iki yüz yıl geçen idari teşkilatımızın mihenk taşlarından birisi olan binlerce
köy ve mahalle muhtarımız, millî iradenin ve milletin devletine olan güvenini
yansıtan en eski örneklerdendir. Onlar âdeta devletimizin uçbeyi olarak
milletimizin gözü ve kulağı durumundadır. AK PARTİ’nin bu anlayışının kaynağı,
hem demokrasinin hem vatandaş memnuniyetinin hem de çocuklarımızın geleceğine
ait her şeyin şekillendiği yerin aslında yerel yönetimler olmasından
kaynaklanmaktadır. 
Sayın
Başkan, değerli milletvekilleri; AK PARTİ olarak vatandaşlarımızın devletimize
ihtiyaç duyduğunda çalacakları ilk kapının muhtarlıklarımız olduğu
bilincindeyiz. Bu açıdan bakıldığında muhtarlık, devlet kurumlarıyla
ilişkilerde aracı bir rol oynarken diğer yandan da çağdaş kamu yönetimi
anlayışının en temel unsurlardan birisi olan yönetime katılımcılığı
kolaylaştırmaktadır. Hükûmetimiz, muhtarlarımızın bölgelerindeki fonksiyonunun
fedakârca çalışmalarının farkındadır ve kendileri için ihtiyaç duyulan tüm iyileştirmeleri
büyük bir süratle hayata geçirmek amacıyla çalışmaya devam edecektir. 
Bu
vesileyle, görevi başında bu aziz vatan ve millet uğrunda şehit düşen bütün
muhtarlarımıza ve tüm şehitlerimize Yüce Rabb’imden rahmet diliyor; bir
taraftan devleti, bir taraftan da milleti temsil eden, ülkemizin dört bir
yanındaki kıymetli muhtarlarımızın Muhtarlar Günü’nü en içten dileklerimle
kutluyor, hayırlı ve başarılı görevler diliyorum. Yüce heyetinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkürler Sayın Durmuşoğlu.
Gündem
dışı ikinci söz, Ankara’nın başkent oluşunun yıl dönümü münasebetiyle söz
isteyen Ankara Milletvekili Nevin Taşlıçay’a aittir. (MHP sıralarından
alkışlar)
Buyurun
Sayın Taşlıçay, süreniz beş dakikadır.
2.- Ankara Milletvekili Nevin Taşlıçay’ın, 13 Ekim
Ankara’nın başkent oluşunun 95’inci yıl dönümünü kutladığına ilişkin gündem
dışı konuşması
NEVİN
TAŞLIÇAY (Ankara) – Sayın Başkan, kıymetli milletvekilleri; bugün Ankara’nın
başkent olmasının 95’inci yılı münasebetiyle yüce Meclisin huzurunda Ankara
Milletvekili olarak gündem dışı sizlere seslenmenin gururunu yaşıyorum. 
Konuşmama
Türk Kurtuluş Savaşı’nın kahramanı, Türk milletinin gurur kaynağı, Ankara’nın
başkent oluşundaki stratejik aklın sahibi Gazi Mustafa Kemal Atatürk’e
saygılarımla başlamak istiyorum. (MHP sıralarından alkışlar) 
Coğrafya
kaderdir; Türklerin kaderi ise son yüzyılda Polatlı’dan Şereflikoçhisar’a,
Ulus’tan Çankaya’ya Ankara olmuştur. Ankara emperyalizme direnişin kalesi,
millî hâkimiyetin yuvası, sarkacı yükselişe geçen Türklüğün son karargâhıdır.
Ankara Birinci Meclistir, Anafartalar’dır, Sakarya’dır; egemenliğin kayıtsız,
şartsız milletin olduğunun ifadesidir, cumhuriyettir; Hacı Bayram-ı Veli’dir,
Ahi Mesut’tur, Karacabey’dir. Ankara Anadolu’yu Türklükle mayalayan şehirdir;
Gediz’dir, Asi’dir, Fırat’tır, Dicle’dir; insanlık pınarının çağladığı
medeniyetler başkentidir. Ankara Türk dünyasının kalpgâhı, İslam âleminin
umududur. 
1922’de
Ankara düşmediğinde asıl düşmeyen Türklüktür. Ankara teslim olmadığında asıl
teslim olmayan vatandır, namustur, ittihattır. 15 Temmuzda teslim alınmaya
çalışılan yine sadece Ankara olmamıştır. Teslim alınmak istenen, günden güne
içi çürütülmeye çalışılan Türk devleti olmuştur. Esir alınmak istenen sadece
taş binalar olmamıştır; demokrasimiz, millî egemenliğimiz, Gazi Meclis esir
alınmak istenmiştir. Nihayet millî irade de başkentte bir kez daha direnmiş ve
bir kez daha teslim olmamıştır. Gazi Meclis düşmanının Polatlı’ya dayandığı
günkü azim ve kararlılıkla açık kalmış, Türk milleti zillete, ihanete boyun
eğmemiştir. Türk askeri ve polisinin gerekli müdahalesiyle Ankara tüm dünyaya
yine, yeniden daha gür bir sesle haykırmıştır: “Biz biriz, beraberiz.”
Malazgirt’te olduğu gibi, Çanakkale’de olduğu gibi “Biriz, beraberiz.”
demiştir. 
Sayın
milletvekilleri, unutulmamalıdır ki 15 Temmuzda da görüldüğü üzere, Ankara
demek Türkiye Büyük Millet Meclisi demektir; gururumuz, umudumuz Türkiye Büyük
Millet Meclisi demektir. Bizler bunu böyle düşünmemekte ısrar etsek de düşmanın
gözünde Ankara demek Türk İslam âlemi demektir. Onlar çok iyi bilirler ve bu
yüzden güçlerini her yeniden toparladıklarında Ankara’ya tüm güçleriyle bir kez
daha hücum ederler. Ancak, Ankara demek Türklüğün zor zamanları demektir,
Ankara demek oyunları bozmak demektir. Ankara bu yüzden sadece Türkiye’nin
değil, gönül coğrafyamızın da başkenti demektir. 
Afrin’de
Türk Silahlı Kuvvetleri, Kerkük’te Necdet Koçak, Kırım’da Cengiz Dağcı, Doğu
Türkistan’da İsa Yusuf Alptekin’dir. Bosna’da Aliya, Kıbrıs’ta Rauf Denktaş’tır,
Mehmed Emin Resulzade’dir Ankara. Batı Trakya’da Sadık Ahmet’tir, Gagavuzya’da
Gökoğuzlar’dır. Ankara bu toprakların, bu coğrafyanın güvencesidir;
Anadolu’dur, Rumeli’dir, Ahıska’dır, bitmeyen rüyadır. 
Bu
bilinçle, Ahlat’tan Söğüt’e, Semerkant’tan Tebriz’e, Konya’dan Bursa’ya,
Edirne’den İstanbul’a tarihin en aziz, en kutsal mekânlarının halefi Ankara’nın
başkent oluşunun 95’inci yıl dönümünü bir kez daha kutluyor, hepinizi saygıyla
selamlıyorum. (MHP sıralarından alkışlar)
BAŞKAN
– Teşekkürler Sayın Taşlıçay. 
Gündem
dışı üçüncü söz, Adana’da tarım hakkında söz isteyen Adana Milletvekili Ayhan
Barut’a aittir. 
Buyurun
Sayın Barut. (CHP sıralarından alkışlar) 
Süreniz
beş dakikadır. 
3.- Adana Milletvekili Ayhan Barut’un, Adana iline
ilişkin gündem dışı konuşması 
AYHAN
BARUT (Adana) – Sayın Başkan, değerli milletvekilleri; hepinizi saygıyla
selamlıyorum. 
Sizlere,
yılda 3 kez ürün alınabilen, adam eksen neredeyse adam bitecek olan bereketli
tarım topraklarından, iklimi kadar kendileri de sıcak, kıymetli Adanalı
hemşehrilerimin selamını iletiyorum. 
Adana
sırtını Toroslar’a dayayan, kucağını Akdeniz’e açan, içerisinden Seyhan ve
Ceyhan Nehri’nin geçtiği, besleyip büyüttüğü, Antik Kilikya ve Hititler’den
Osmanlı’ya dek çok sayıda medeniyetin beşiğidir. Heybetiyle sanata, edebiyata,
tarihe ışık tutan, bereketli topraklarında Yaşar Kemallerin, Orhan Kemallerin,
Yılmaz Güneylerin ve Abidin Dinoların yetiştiği kadim bir kenttir. 
Adana
ülkemizin kurtuluş mücadelesine de öncülük etmiştir. Kurtuluş Savaşı’nın ilk
emrini Adana’da veren Ulu Önder Gazi Mustafa Kemal Atatürk, 15 Mart 1923
yılında tekrar Adana’yı ziyaretinde “Bende bu vekayiin ilk hissî teşebbüsü, bu
memlekette, bu güzel Adana'da vücut bulmuştur.” diyerek kentimizin kurtuluş
mücadelesindeki önemini göstermiştir. Adana’mız ayrıca kebabıyla, şalgamıyla,
bici bicisiyle, sıcağıyla, pamuğuyla, narenciyesiyle, karpuzuyla ve çok çeşit
tarım ürünüyle anılan bir kenttir. 
Saygıdeğer
milletvekilleri, Adana ülkemiz genelinde üretilen ürünlerden buğdayın yüzde 5’ini,
mısırın yüzde 20’sini, pamuğun yüzde 10’unu, soyanın yüzde 65’ini, ayçiçeğinin
yüzde 8’ini, turunçgilin de yüzde 30’unu karşılamaktadır. Bu kadar zengin ve
bereketli topraklara sahip olan Adana hızla gerilemiş, işsizlik ve yoksullukla
anılır bir kent hâline gelmiştir. Üreticilerimizin bereketli topraklarda, 45-50
derece sarı sıcak altında ürettiği ürünlerin bereketi neredeyse başına bela
olur hâle gelmiştir. AKP döneminde sürekli artan maliyetlere karşın, ürününü
maliyetinin altında satmak zorunda kalan, pazarlayamayan çiftçilerimiz çok
sıkıntılı ve perişan hâlde, üretim yapamaz hâle gelmişlerdir. Çukurova
topraklarında çiftçilerimizin bu bereketli topraklar üzerinde durumu buysa İç
Anadolu ve Güneydoğu Anadolu Bölgesi’ndeki çiftçilerin hâlini düşünmek bile
istemiyoruz. 
Değerli
milletvekillerim, Adana’da çiftçilerimiz dertlidir. Buğday ekim dönemiyle
birlikte yeni sezona hazırlık süreci başlamıştır. Üreticilerimiz “Yok.” denilen
ekonomik krizi -yeni sezonuna hazırlanırken- derinden hissetmeye başlamışlardır.
Girdi kalemlerindeki 2-3 kat artışla yeni sezonu nasıl geçireceklerini kara
kara düşünmektedirler. 
Adana
denilince akla ilk gelen tekstil ve konfeksiyon sanayinin hammaddesi, “beyaz
altın” olarak anılan pamuk ve narenciyedir. Ne yazık ki üretim maliyetleri
sürekli artarken hasat döneminin başladığı şu günlerde kilosu 4,5 lira olan
kütlü pamuk fiyatları 3 liraya kadar gerilemiş bir durumdadır. Turunçgil
üreticilerimiz de aynı sorunla baş başadır. Narenciye hasatının başladığı ilk
günlerde limonun fiyatı 1,5 lirayken bu günlerde kilosu 70-80 kuruşa kadar
gerilemiş, on yıldan beridir neredeyse aynı fiyatla işlem gören greyfurt,
portakal ve mandalina bu seviyede kalmış, hiçbir şekilde artmamıştır. Bu, akıl
alabilecek bir durum değildir. Üstelik narenciye üreticilerinin bu yıl Akdeniz
meyve sineği zararlısı nedeniyle normalden 5-6 kat daha fazla ilaçlama yaparak
üretim maliyetleri katbekat artmıştır. Döviz artıyor, faizler yükseliyor;
mazotu, ilacı, gübresi pahalanıyor, iğneden ipliğe her şeye zam geliyor ama ne
hikmetse pamuk ve narenciye ve tüm tarım ürünleri fiyatları geriye gidiyor,
hatta dalında kalıyor. Şimdi, soruyorum size değerli vekillerim: Bu vicdanlara
sığar mı? Üreticilerimize yazık değil mi? Yazıktır, günahtır, ayıptır. Görmeyen
gözlerin görmesini, duymayan kulakların duymasını, hâlden anlamayanların insafa
gelmesini diliyorum değerli arkadaşlar. 
Adana’yı
anlatırken ülke tarımımızın da içler acısı olduğunu, ülkemizin ithalatçı bir
ülke hâline geldiğini, samanı bile ne yazık ki ithal ettiğimizi söylemek
isterim. Buğdayda 5 milyon ton, pamukta 1 milyon ton ithalat yapar duruma
gelmiş ülkemiz bugün için net bir şekilde ihracatçı durumundan ithalatçı hâle
gelmiştir. Kendi kendine yeten 7 ülkeden artık biri değiliz, ithalatçı bir
konumda olan ülkemizde son on altı yılda…
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Barut.
AYHAN
BARUT (Devamla) – …çiftçi kayıt sistemine göre 2,8 milyon çiftçiden 2,1 milyona
düşerek çiftçilerimiz hızla alanlarını terk etmişlerdir.
Değerli
vekillerim, sektörün temel taşları olan on binlerce ziraat mühendisi, gıda ve
su ürünleri mühendisleri, veteriner, tekniker ve teknisyenler de işsiz
bırakılmıştır, AKP döneminde gerekli ilgi ve desteği görmemişlerdir. Tarladan
sofraya gıda zincirinin en önemli halkasını oluşturan bu meslek gruplarımızdan
derhâl yeterli sayıda mühendis, tekniker ve teknisyenlerin Tarım Bakanlığınca
atama yapılmasını istiyoruz ve tüm bu anlattığım sorunların çözüleceği tek
adresin de yüce Meclis olduğunu belirtmek istiyorum.
Saygıyla
selamlıyorum. (CHP sıralarından alkışlar) 
BAŞKAN
– Teşekkürler Sayın Barut.
Değerli
milletvekilleri, şimdi, sisteme giren ilk 20 milletvekiline yerlerinden birer
dakika süreyle söz vereceğim. Bu sözlerin ardından sayın grup başkan vekillerinin
söz taleplerini karşılayacağım.
Sayın
Topal…
IV.- AÇIKLAMALAR
1.- Hatay Milletvekili Serkan Topal’ın, Et ve Süt
Kurumunun yüzde 10 indirim yaptığı 10 ürünün de fakirin sofrasında görmediği
ürünler olduğuna, halkın et ve tavuk gibi temel ihtiyaçlarda indirim
yapılmasını beklediğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Tarım
ve Orman Bakanı, Et ve Süt Kurumunun 10 üründe yüzde 10 indirime gittiğini
açıkladı. Bu ürünler sucuk, sosis, fıstıklı salam, Macar salamı ve kavurma gibi
fakirin sofrasında hiç görmediği ürünlerdir. 20 Ağustosta kıyma, et ve tavuk
etine ESK’nin yaptığı zamlarsa olduğu gibi duruyor. Bu “Ekmek yoksa pasta
yesinler.” anlayışının tezahürüdür.
Sayın
Bakana sesleniyorum: Halkın salam, sosis, sucuk alacak dermanı kalmadı, et ve
tavuk gibi temel ihtiyaçlarda indirim yapılmasını bekliyor. Hükûmet samimiyse
bu konuyu gündemine alsın, halkımız da ayda bir defa da olsa sofrasına et ve
tavuk koysun. Bizler de halkımız adına bunu talep ediyoruz.
Teşekkür
ediyorum.
BAŞKAN
– Sayın Aydın…
2.- Bursa Milletvekili Erkan Aydın’ın, emeklilikte yaşa
takılanların Meclisten müjdeli haber beklediğine ama Cumhurbaşkanının bu
konudaki açıklamalarıyla beklentinin hüsrana dönüştüğüne ilişkin açıklaması
ERKAN
AYDIN (Bursa) – Teşekkür ederim Sayın Başkan.
Emeklilik
hakkı varken hakları elinden alınan, hâlen çalışmakta olan birçok kişi
Meclisimizden müjdeli bir haber bekliyordu. Ancak dün Sayın Cumhurbaşkanının
doğruyu yansıtmayan açıklamalarıyla bu beklenti hüsrana dönüştü. Öncelikle
şunları düzeltmemiz gerekiyor: Sayın Cumhurbaşkanının “38 yaşında emeklilik
talebi…” doğru değil. Emeklilik bekleyenlerin çoğu 50 yaş üstü. Bu durumda olan
kişi sayısı da 6,5 milyon kişi değil, bu sayının onda 1’inden daha az. Yine,
maliyeti de 750 milyar TL değil, çok çok daha altında. Bu yanlışlıkları
öncelikle düzeltelim. Partimizin verdiği yasa teklifine hiç bakmamışlar bile.
Kendi deyimleriyle “ekonomik kurtuluş savaşı” sırasında bunu yük olarak
görenlere geçen hafta 76 kişiyi hiç ihtiyaçları olmadığı hâlde ayda 12 bin TL
maaşa bağladıklarını, 3 saray yaptırdıklarını, 15 uçak aldıklarını hatırlatmak
isterim.
BAŞKAN
– Sayın Şimşek…
3.- Mersin Milletvekili Baki Şimşek’in, Mersin
Çeşmeli-Taşucu otoyolu ihalesinin bir kez daha ertelendiğine, Türkiye Enerji
Zirvesi’nde Türkiye’nin 81 il, 500 ilçesine yılbaşına kadar doğal gazın
geleceği söylendiği hâlde merkez ve Tarsus ilçesi dışında Mersin’in hiçbir
ilçesinde doğal gazın olmadığına, Mersin’in sorunlarına hep birlikte çözüm
bulunması konusunda Hükûmete seslendiğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Başkan, üç dönemdir Milliyetçi Hareket Partisi Mersin Milletvekili olarak
Mersin’in sesi ve soluğu olmaya çalışıyoruz. Üç dönemdir Mersin’de
Çeşmeli-Taşucu otoyolunun yapılacağı her seçim dönemi televizyon ekranlarından
ve billboardlardan gösteriliyor ama ne yazık ki Ulaştırma Bakanlığından yapılan
son açıklamaya göre ihale bir kez daha ertelenmiştir. Bakanlığın Mersin’le
ilgili sorunlara sahip çıkmasını talep ediyorum. Enerji zirvesi yapılmış,
Türkiye’nin 500 ilçesine ve 81 iline doğal gazın yılbaşına kadar geleceği
söylenmiştir. Mersin’de Mersin merkez ve Tarsus dışında hiçbir ilçede doğal gaz
yoktur. 
Buradan,
ben, Hükûmete ve bütün Mersin milletvekillerine sesleniyorum: Mersin’in
sorunlarına hep birlikte çözüm bulalım, hep birlikte sahip çıkalım diyorum,
saygılarımı, sevgilerimi sunuyorum. 
BAŞKAN
– Sayın Gaytancıoğlu… 
4.- Edirne Milletvekili Okan Gaytancıoğlu’nun, AKP’nin
“hem yerliyiz hem millîyiz” demesine rağmen ithalattan hız kesmediğine ilişkin
açıklaması
OKAN
GAYTANCIOĞLU (Edirne) – Teşekkür ederim Sayın Başkan. 
AKP’yi
anlamak mümkün değil “Hem yerliyiz hem millîyiz.” diyorlar, ithalattan hız
kesmiyorlar, durmak yok, ithalata devam yani. Kendi çiftçilerimiz borç içinde
ama hâlâ başka ülkelerin çiftçilerine para kazandırıyorlar. On altı yıllık AKP
iktidarı 200 milyar doları başka ülkelerin çiftçilerine kazandırdı. “Yerli
tarım hamlesini başlatacağız.” diyorlar, fos çıkıyor. “Mazotun yarısı bizden
yarısı sizden.” diyorlar, çiftçi mazotu 3 liradan mı alıyor yoksa 6,5 liradan
mı alıyor? Gübre fiyatlarından haberiniz var mı? Tarımdan anlamayan Tarım
Bakanı “Gübrede yüzde 10 indirim var.” diyor, hâlbuki bir hafta önce gübreye
yüzde 100 zam geliyor. İddia ediyorum: Önümüzdeki yıl buğday üretimi çok
düşecek çünkü çiftçimiz taban gübre alamadı, tonuna yüzde 100 zam yaptınız,
buğday yine 80 kuruş; bu böyle gitmez. 
BAŞKAN
– Sayın Kayışoğlu… 
5.- Bursa Milletvekili Nurhayat Altaca Kayışoğlu’nun,
17 Ekim Dünya Astsubaylar Günü’nde astsubayların taleplerine ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan. 
Bugün,
Dünya Astsubaylar Günü. Astsubaylarımızın Meclisten talepleri var değerli
milletvekilleri. Astsubaylar, göreve başlangıç derece ve kademesinin 9/2 olarak
güncellenmesini ve subaylara ödenen makam ve görev tazminatlarının
astsubayların da maaşına yansıtılarak yaşam standartlarının iyileştirilmesini
bekliyorlar. Taleplerinin takipçisi olduğumuzu belirtiyor, astsubaylarımızın gününü
kutluyorum. 
BAŞKAN
– Sayın Gültekin… 
6.- Niğde Milletvekili Selim Gültekin’in, Niğde ili Bor
ilçesi Emen, Badak ve Seslikaya köylerine ait alana ekonomiye 1 milyarlık
katkı, 1.250 kişiye de istihdam imkânı sağlayacak güneş enerjisi santrali
kurulacağına, yerli, millî ve aynı zamanda çevreci olan projenin hayırlı
olmasını dilediğine ilişkin açıklaması
SELİM
GÜLTEKİN (Niğde) – Teşekkürler Sayın Başkan. 
Değerli
milletvekilleri, Bakanlar Kurulu kararıyla Niğde Bor Enerji İhtisas Endüstri
Alanı olarak kabul edilen Bor, Emen, Badak ve Seslikaya köylerimize ait
yaklaşık 2.500 hektarlık alanda güneş enerjisi santrali kurulacaktır. Yaklaşık
9 milyar lira maliyetle kurulacak 500 megavat gücündeki santralden yılda asgari
2 milyar 850 milyon kilovat/saat elektrik enerjisi ucuza üretilerek ekonomiye 1
milyarlık katkı sağlanacaktır. Bu sayede 1 milyon 350 bin konutun ihtiyacı
karşılanacak, aynı zamanda da 1.250 kişiye istihdam imkânı sağlanacaktır. 
Cumhurbaşkanımız
Sayın Recep Tayyip Erdoğan’ın göstermiş olduğu hedefler doğrultusunda yerli,
millî ve aynı zamanda çevreci olan projemizin Niğde’mize ve yerlilik, millîlik
konusunda birbirine sıkıca kenetlenmiş olan aziz vatandaşlarımıza hayırlı
olmasını diliyor, Genel Kurulu saygıyla selamlıyorum.
BAŞKAN
– Sayın Tanal…
7.- İstanbul Milletvekili Mahmut Tanal’ın, İstanbul ili
Adalar ilçesi Burgaz Adası’nda bulunan cemevi için Çevre ve Şehircilik
Bakanlığının 376 bin TL ecrimisil bedeli istemesinin inanç özgürlüğünün, ibadet
özgürlüğünün engellenmesi olduğuna ve Meclis Başkan Vekili Mithat Sancar’ın bu
konudaki düşüncelerini öğrenmek istediğine ilişkin açıklaması
MAHMUT
TANAL (İstanbul) – Teşekkür ederim Değerli Başkanım.
Değerli
Başkanım -benim elimde- İstanbul ili Adalar ilçesi Burgaz Adası’nda bulunan
cemevi için Çevre ve Şehircilik Bakanlığı 376 bin 926 lira 75 kuruş ecrimisil
bedeli istiyor. Yani cemevi için 376 bin TL ecrimisil bedeli istiyor. Bu nedir?
Burada, ecrimisil bedeli, işletilen yerlerle ilgili olarak, arazilerle,
arsalarla ilgili olarak eğer ticari bir rant, kârı varsa para istenilir. Bu,
inanç özgürlüğünün engellenmesidir, ibadet özgürlüğünün engellenmesidir. Bu,
aynı zamanda mezhepçi bir yaklaşımdır. Kendi inancından, mezhebinden olmayan
insanların kendi dinî ibadetlerini, inançlarını yapmasını paraya tahvil
etmektir. Meclis Başkanı Vekili olarak ve insan hakları savunucusu olarak sizin
buradaki düşünceleriniz nedir? Bu mezhepçi yaklaşıma karşı mısınız, değil
misiniz? İktidarın bir an önce bundan vazgeçmesi gerekmiyor mu?
Teşekkür
ederim.
BAŞKAN
– Teşekkürler Sayın Tanal
Sayın
Taşcıer…
8.- Ankara Milletvekili Gamze Taşcıer’in, AnkaraKart
alımında yaşanan sorunlara ilişkin açıklaması
GAMZE
TAŞCIER (Ankara) – Teşekkür ederim Sayın Başkan.
Bilindiği
gibi, Ankara’da otobüs ve metroya binmek için AnkaraKart almanız gerekiyor.
Ancak bu kartı alabilmeniz için de büyük bir sabır sahibi olmanız gerekir.
AnkaraKart işlem merkezleri nüfusu 5,5 milyon olan Ankara gibi devasa bir
şehirde yalnızca beş noktada var. E-randevu alamayan yaşlısı, hamilesi,
öğrencisi, çalışanı, tüm Ankaralılar kart almak için saatlerce beklemek zorunda
kalıyor. Hafta içi saat 12’de sıra numarası alan birinin aşağı yukarı saat 4’te
sırası geliyor. Özellikle Kızılay merkezinde mahşerî bir kalabalık oluşuyor.
Yeni merkezler ve ek bankolarla çözülebilecek basit bir sorun neden hâlâ
çözülemez ve Ankaralılara eziyet edilir, anlamak mümkün değil. Bu sorunun bir
an önce çözülmesini beklediğimizi ifade ediyoruz.
BAŞKAN
– Sayın Şevkin…
9.- Adana Milletvekili Müzeyyen Şevkin’in, Adana Hafif
Raylı Sistem Projesi’nin Adanalılar için büyük külfet oluşturduğuna ilişkin
açıklaması
MÜZEYYEN
ŞEVKİN (Adana) – Değerli milletvekilleri, yapımına 1996 yılında başlanan ve
2010 yılı Mayıs ayında resmî açılışı gerçekleştirilen 535 milyon dolar
maliyetli Adana Hafif Raylı Sistem Projesi Adanalılar için büyük bir külfet
oluşturmaktadır. Adana Büyükşehir Belediyesi çalışanları aylardan bu yana maaş
alamamasına rağmen Belediye gelirlerinin yüzde 40’ı, geçici kabulle çalışan ve
büyük risk taşıyan; hastaneye, postaneye, stadyuma, üniversiteye uğramayan, her
gün zarar eden hafif raylı sistem borcuna kesilmektedir. Cumhurbaşkanı
tarafından 2011 yılında Adana Uğur Mumcu Meydanı’nda söz verilmesine rağmen
Bakanlığa devri gerçekleşmemiş, yine söz verilmesine karşın ikinci etap çalışmaları
da bir türlü başlamamıştır. Türkiye’nin birçok yerinde tramvay hatları proje ve
yapım çalışmalarının Bakanlar Kurulu kararıyla Ulaştırma Bakanlığı tarafından
üstlenildiği bilinmektedir. Ayrıca Kanal İstanbul gibi uçuk…
(Mikrofon
otomatik cihaz tarafından kapatıldı) 
BAŞKAN
– Sayın Tutdere…
10.- Adıyaman Milletvekili Abdurrahman Tutdere’nin,
Adıyaman ili Gölbaşı ilçesindeki Çetintepe Barajı’nın yüzde 60’ı tamamlanmış
olmasına rağmen sulamaya ilişkin herhangi bir çalışmanın başlatılmadığına,
Besni ve Gölbaşı’ndaki tarım arazilerinin suyla ne zaman buluşacağını öğrenmek
istediğine ilişkin açıklaması
ABDURRAHMAN
TUTDERE (Adıyaman) – Teşekkür ederim Sayın Başkan.
Adıyaman’ımızın
Gölbaşı ilçesindeki Göksu Çayı üzerine inşa edilen Çetintepe Barajı şu anda
fiziki olarak yüzde 60 oranında tamamlanmıştır. Bu projeyle Besni Ovası’nda 230
bin dekar, Gölbaşı Ovası’nda ise 60 bin dekar tarım arazisinin sulanması
hedeflenmektir. Gelinen aşamada bugüne kadar sulamaya ilişkin herhangi bir
çalışma başlatılmamıştır. Besni ve Gölbaşı halkı adına ilgili Bakanlığa ve
Devlet Su İşleri Genel Müdürlüğüne buradan soruyorum: Besni ve Gölbaşı’ndaki
tarım arazileri suyla ne zaman buluşacak ve su kanalları çalışmalarına ne zaman
başlanılacak?
Teşekkür
ediyorum. 
BAŞKAN
– Sayın Kaplan…
11.- Gaziantep Milletvekili İrfan Kaplan’ın,
eczacıların yaşadığı sorunlara ilişkin açıklaması
İRFAN
KAPLAN (Gaziantep) – Teşekkür ederim Sayın Başkanım.
Eczacılarımız
mesleğini icra ederken birçok sorunla karşı karşıya geliyor. Eczacı eczanesinde
şiddete uğruyor, eczacı devlete bedava tahsildarlık yapıyor, muayene ücretini
eczacı tahsil ediyor, tahsil ederken de zorlanıyor, vatandaşla karşı karşıya
geliyor. Yanlış politikalarla binlerce eczacımız iflasın eşiğine gelmiştir,
piyasada birçok ilaç bulunmuyor iktidarın kötü yönetiminden; grip aşısı dahi
piyasada yok. Kamu kurum iskontoları ise vatandaşa pahalı, devlete daha ucuz
veriliyor. İlaçta fiyat düşüşleri de eczacıdan gidiyor. Hükûmet, eczacı
sırtından ağalık yapıyor. Miadı geçen ilacı eczacı vergiden düşmeli, muayene
paraları kaynağından kesilmeli. Eczacılarımız muayene ücreti, katılım payı, eş
değer fiyat farkı tahsildarlığı değil, asıl mesleği olan ilaç danışmanlığını
yapmalıdır. 
Teşekkür
ederim.
BAŞKAN
– Sayın Aydoğan…
12.- İstanbul Milletvekili Turan Aydoğan’ın, taşeron
işçi olarak çalışanlardan 4/D işçi kadrosuna geçenler ilave tediye hakkından
faydalanırken belediye şirketlerine geçenlerin bu haktan faydalanamadığına,
iktidarı bu işçilerin mağduriyetlerinin giderilmesi için yargı kararlarına
uymaya çağırdığına ilişkin açıklaması
TURAN
AYDOĞAN (İstanbul) – Bilindiği üzere, 696 sayılı Kanun Hükmünde Kararname’yle,
taşeron işçi olarak çalışan işçiler, 4/D işçi kadrolarına atandılar,
belediyelerde ve özel idarelerde taşeron firmada işçi olarak çalışanlar ise,
ilgili belediyelerin ve özel idare müdürlüklerinin kurdukları şirketlerde
istihdam edildiler. Direkt 4/D işçi kadrosuna atanan kişiler ilave tediye
ikramiye hakkından faydalanırken, belediye şirketlerine geçenler bu haktan
faydalanamıyor. Yargıtayın bu işçilere ilişkin olumlu kararına rağmen, Maliye
Bakanlığı İçişleri Bakanlığına yazdığı olumsuz yazıyla bunu engelliyor.
Toplumun tüm kesimlerini bölen iktidar, işçileri de ikramiye hakkı üzerinden
bir kez daha bölmüş oluyor. İlave tediye hakkından mahrum bırakılan işçilerin
mağduriyetlerinin giderilmesi için iktidarı yargı kararlarına uymaya
çağırıyorum.
Teşekkürler
efendim.
BAŞKAN
– Sayın Subaşı…
13.- Antalya Milletvekili Hasan Subaşı’nın, tüccar ve
komisyoncuların Hal Yasası’nda yapılması planlanan değişikliklerden rahatsızlık
duyduğuna ilişkin açıklaması
HASAN
SUBAŞI (Antalya) – Sayın Başkan, teşekkür ediyorum.
Antalya
Toptancı Hali, dönemimizde yaptığımız Türkiye'nin en büyük üretici ve tüketici
hallerindendir. Geçen günkü ziyaretimde tüccar ve komisyoncuların en büyük
rahatsızlıkları, Maliye ve Hazine Bakanı Sayın Albayrak’ın Hal Yasası’nı tümden
değiştirip komisyonculuğu kaldırarak pahalılıkla mücadele edeceğini söylemesi
olmuştur. 
Sayın
Bakan “Meclise getireceğimiz Hal Yasası’yla komisyonculuk tarihe karışacaktır.
Dünyada örneği olmayan bir model üzerinde çalışıyoruz. Enflasyon ve faiz denen
iki prangadan kurtulacağız.” demiştir. 
Oysa
hepimizin bildiği gibi, fiyatları düşürmek üretimi artırmak, girdi
maliyetlerini düşürmekle mümkündür. Üreticimizin, çiftçimizin girdi
fiyatlarının birinci kalemleri olan gübre, mazot, enerji, tohum fiyatları ve
sera maliyetleri kat kat artmıştır. Yeni hazırlanmakta olan Hal Yasası’yla
dünyada örneği olmayan bir model üzerinde çalıştıklarını söylemeleri önemli bir
maceradır.
Saygılar
sunuyorum.
BAŞKAN
– Sayın Ceylan…
14.- Çanakkale Milletvekili Özgür Ceylan’ın, neden
soya, mısır ve ayçiçeği küspesinin ithal edildiğini, ithal eden firma sayısını,
bu firmaların kaçında milletvekili ya da bakanların yakınları olduğunu ve neden
yerli yem sanayimizi geliştirecek önlemlerin alınmadığını öğrenmek istediğine
ilişkin açıklaması
ÖZGÜR
CEYLAN (Çanakkale) – Teşekkürler Sayın Başkan.
Tavuk
üreticilerinin en yaygın kullandığı soya fasulyesi küspesi, mısır ve ayçiçeği
küspesini ithal ediyoruz. Bu ürünler dolara endeksli, üreticinin girdi maliyeti
yüzde 100 arttı. Soya fasulyesi küspesi Türkiye tarihinde ilk defa 560 doları
gördü, ambalajlama maliyeti bir tonda 25 lira iken 42 liraya yükseldi. Ayçiçeği
küspesinin tonu 650 liradan 1.210 liraya yükseldi. Mısır küspesinde de durum
farklı değil. Soya, mısır ve ayçiçeği küspesini neden ithal ediyorsunuz? Bu
ürünleri ithal eden firma sayısı nedir? Bu firmaların kaçında milletvekili ya
da bakanların yakınları ortaktır? Bu firmalar ithalatta tekel durumunda ve
yaptıkları stoklarla zenginleşmektedir. Bazı firmalar ise GDO bahanesiyle
engellenmektedir. Soya, ayçiçeği ve mısırı üretecek iklime ve yeterliliğe sahip
bir ülke değil miyiz? Yerlilik ve millîlikten söz ederken neden yerli yem
sanayimizi geliştirecek önlemleri almıyorsunuz? 
BAŞKAN
– Sayın Kılıç…
15.- Kahramanmaraş Milletvekili İmran Kılıç’ın, 17 Ekim
Dünya Yoksullukla Mücadele Günü’nde yoksulluğun tüm şekillerinin yok edilmesi
ve herkes için refahın sağlanması gerektiğine, yoksulluk, yolsuzluk ve
yasaklarla mücadeleden taviz verilemeyeceğine ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
Bugün
Dünya Yoksullukla Mücadele Günü’dür. “Yoksulluk, toplam gelirin biyolojik
varlığın devamı için gerekli olan giyecek, yiyecek ve bunun gibi asgari
düzeydeki fiziki ihtiyaçları karşılamaya yetmemesi” denmişse de yoksulluğu
sadece bu yönüyle değerlendirmemeli, insan sadece fiziki olarak ele
alınmamalıdır. O, başta gıda olmak üzere, giyim, barınma, eğitim, sağlık,
altyapı, kültür, değerler, ortak yaşama ve bunun gibi ihtiyaçları olan kutsal
bir varlıktır. Yoksulluğun etkili olduğu yerde ilerleme sağlanamaz. Yoksulluğun
zorladığı hayatlar genelde acımasız olur. Yoksulluk insanları
marjinalleştirebilir. İnsanların bilgi ve bakış açıları anlamlı ve kalıcı bir
çözüm için hayati önem taşımaktadır. Yoksulluğun tüm şekilleri yok edilmeli,
hedef herkes için refahın sağlanması olmalıdır. İnsanlığın en büyük düşmanı
cehalet, fakirlik ve ihtilaftır.
(Mikrofon
otomatik cihaz tarafından kapatıldı) 
İMRAN
KILIÇ (Kahramanmaraş) – Yoksulluk, yolsuzluk ve yasaklarla mücadeleden taviz
verilemez.
BAŞKAN
– Sayın Aycan…
16.- Kahramanmaraş Milletvekili Sefer Aycan’ın, tarım
sigortaları konusundaki ödeme yetersizliğine ve ilçe bazlı yapılan ödemelerin
kişi bazlı yapılması gerektiğine ilişkin açıklaması
SEFER
AYCAN (Kahramanmaraş) – Teşekkür ederim Sayın Başkan.
Tarım
sigortaları konusundaki ödeme yetersizliği ve uygunsuzluğu konusunda konuşmak
istiyorum, bunu gündeme getirmek istiyorum. 
Afşin-Elbistan
Ovası Türkiye’nin en verimli ovalarından birisi olmasına rağmen son zamanlarda
ciddi kuraklık sorunu yaşamaktadır ve sulu tarım yapılamamaktadır. Bunun üstüne
Afşin-Elbistan termik santralinden yağan tozlar nedeniyle verim düşmüştür.
Bugün çiftçiler sıkıntı yaşamaktadır. Bu durum karşısında tarım sigortalarının
yaptığı ödemeler de yetersiz kalmaktadır. Tarım sigortaları ilçe bazlı ödeme
yapmakta, bunun yerine özellikle mahalle veya kişi bazlı ödeme yapılmasını
öneriyoruz. Afşin-Elbistan bölgesindeki çiftçilerin buna ihtiyacı var. Buna
dikkat çekmek istiyoruz.
Teşekkür
ederim.
BAŞKAN
– Sayın Antmen…
17.- Mersin Milletvekili Alpay Antmen’in, temeli 3 kez
atılan Mersin Çukurova Bölgesel Havaalanı inşaatında yerel seçimlerden önce
4’üncü kez temel atma töreni yapmayı düşünüp düşünmediğini Cumhurbaşkanından
sormak istediğine ve inşaatın ne zaman tamamlanacağının merak edildiğine,
kurulmak istenen balık çiftliklerinin Mersin sahillerini çöplüğe çevireceğinin
farkında olunup olunmadığına ve Mersin’e hak ettiği önemin ne zaman
verileceğini öğrenmek istediğine ilişkin açıklaması
ALPAY
ANTMEN (Mersin) – Teşekkür ederim Sayın Başkan.
Değerli
milletvekilleri, Sayın Cumhurbaşkanına sormak istiyorum. Temeli 28 Mayıs 2013
tarihinde atılan ve 29 Ekim 2018 tarihinde biteceği söylenen Mersin-Çukurova
Bölgesel Havaalanı inşaatı -3 kez temel atılan bu inşaat- 3’üncü kez durmuştur.
Yerel seçimlerden önce 4’üncü kez temel atma töreni yapmayı düşünüyor musunuz?
Ve Mersin özellikle merak ediyor; Çukurova Bölgesel Havaalanı inşaatı ne zaman
tamamlanacaktır? 
Ancak
daha da önemli bir şey arz etmek istiyorum. Mersin’e kurulmak istenen balık
çiftlikleri Mersin sahillerini çöplüğe çevirecektir, farkında mısınız?
Bu
arada Mersin’e hak ettiği önem ne zaman verilecektir?
Teşekkürlerimle
saygılar sunarım.
BAŞKAN
– Sayın Taytak…
18.- Afyonkarahisar Milletvekili Mehmet Taytak’ın,
Afyonkarahisar ilinin şeker pancarı söküm kampanyasının 26 Eylül 2018 tarihinde
başladığına ancak pancar alımlarında yaşanan sorunların yetkililer tarafından
araştırılıp bir an evvel çözüme kavuşturulmasının talep edildiğine ilişkin
açıklaması
MEHMET
TAYTAK (Afyonkarahisar) – Teşekkür ediyorum Sayın Başkan.
Afyonkarahisar
ilimizin şeker pancarı söküm kampanyası 26 Eylül 2018 tarihinde başlamıştır.
Şeker fabrikası pancar alımları stoklama kapasitesinin altında. Sandıklı,
İhsaniye ve Şuhut ilçelerimizde kantarların henüz açılmadığı bilgisi
gelmektedir. Ayrıca dün itibarıyla, fabrikadaki teknik arızadan kaynaklı,
alımların yavaşlaması durumlarından dolayı çiftçilerimiz pancarlarını yol
kenarlarına bırakmaktadır. Bu durum pancarda fireyi artırmaktadır. Köylümüz
pancar parasıyla istikametini belirler. Konunun yetkililer tarafından
araştırılıp bir an evvel çözüme kavuşturulmasını talep etmekteyiz.
Genel
Kurulu sevgi ve saygılarımla selamlıyorum.
BAŞKAN
– Sayın Özen…
19.- İstanbul Milletvekili Zeynel Özen’in, geçen hafta
yapılan gündem dışı konuşmada Kerbelâ katliamının ve Hazreti Hüseyin’in
siyasete alet edilmesinin Alevileri yaraladığına ilişkin açıklaması
ZEYNEL
ÖZEN (İstanbul) – Değerli Başkan, değerli milletvekilleri; geçen hafta bir
arkadaşımız gündem dışı konuşmasında Kerbelâ katliamını ve Hazreti Hüseyin’i
anarken Haçlılara, Endülüs’e, 15 Temmuza, hatta Cumhurbaşkanına kadar alakasız
bir şekilde siyasete alet etmesi, bu katliamın acısını ve yasını yaşayan biz
Alevileri yaralamıştır. İnancımızın ve acılarımızın siyaset malzemesi
edilmesini doğru bulmuyoruz ve kınıyoruz. Mazlumun zalime karşı mücadelesi olan
Kerbelâ’da katledilen ehlibeytin inancını sürdürenler saraydakiler değil,
sarayın zulmüne karşı direnen Hallac-ı Mansur, Pir Sultan Abdal, Seyit
Nesimi’dir, Şeyh Bedrettin’dir. Kerbelâ’yla bir benzerlik kurulacaksa Yezit ve
Muaviye zihniyetinin devamı olanların yaptığı Maraş, Çorum, Sivas, Suruç ve
Ankara gar katliamı sayılabilir. 
Bu
konularda ben yüce Meclisin gereğini yapmasını istiyorum çünkü bu katillerin
birçoğu sokaklarda dolaşmaktadır. 
Teşekkür
ederim. 
BAŞKAN
– Sayın Çakırözer… 
20.- Eskişehir Milletvekili Utku Çakırözer’in, Kırım
Tatar Türklerinin durumuna ilişkin açıklaması
UTKU
ÇAKIRÖZER (Eskişehir) – Sayın Başkan, ülkemizde sayıları milyonları bulan Kırım
Tatar Türkü vatandaşımız yaşamakta. Onlar Çanakkale’de, Yemen’de, İstiklal
Savaşı’nda canlarını bu topraklar için hiç çekinmeden verdiler, bugün de
veriyorlar; vatanımızın ortak kaderinin ayrılmaz parçasıdırlar. Ancak, 2014
yılında Kırım Tatarlarının ana vatanı bir kez daha hukuksuzca işgal edildi.
İşgalci Rusya yönetiminin insan hakları ihlalleri artık insanlık suçlarına
dönüştü. 11 Kırım Tatarı Rus cezaevlerinde hayatını kaybetti, 16 Kırım Tatarı
kayıp, 49 Kırım Tatarı siyasi mahkûm. Hemen her hafta Kırım Tatarlarına ait
okullar, camiler, evlere baskınlar düzenlenmekte; 3 binin üzerinde baskın
yapıldı. 50 bin Kırım Tatarı Ukrayna’ya göç etmek zorunda kaldı. İşgalciler
şimdi de Kırım Hanlığı’nın başkenti olan Bahçesaray’da Hansaray’ı tahrip
etmekte. Maalesef Kırım Türkleri Türkiye'nin uluslararası yaptırımlara
katılmamasını kalpleri kırık… 
(Mikrofon
otomatik cihaz tarafından kapatıldı) 
BAŞKAN
– Teşekkürler. 
Değerli
milletvekilleri, şimdi de grup başkan vekillerinin söz taleplerini
karşılayacağım. 
MAHMUT
TANAL (İstanbul) – Başkanım, benim size yönelttiğim bir soru vardı, sizin
şahsınıza yönelikti.
BAŞKAN
– Sayın Lütfü Türkkan, buyurun. 
21.- Kocaeli Milletvekili Lütfü Türkkan’ın, 17 Ekim
Dünya Astsubaylar Günü’nde Hükûmetin astsubaylara verdiği sözleri tutmadığına,
açıklanan işsizlik rakamlarına göre üniversite mezunlarının işsizler ordusunun
başını çektiğine, Hükûmetin ülkeyi on altı yılda altmış iki yıl geriye
götürdüğüne, özelleştirmelerin durdurulması için Hükûmete bir kez daha çağrı
yaptıklarına ve İş Bankasındaki Atatürk hisseleriyle ilgili konuya ilişkin
açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; bugün 17 Ekim Dünya
Astsubaylar Günü’nde ordumuzun direği olan astsubaylarımızı İYİ PARTİ Grubu
adına selamlıyorum. 
Hükûmet
daha önce söz vermesine rağmen astsubaylarımızın görev ve makam tazminatlarını
hâlâ vermemiştir. Astsubaylarımız emekli olduklarında tazminatlarını alamadıkları
için emekli maaşları yarı yarıya düşmektedir. Bu sebeple, astsubaylarımızın
göreve başlama derecelerinin 9’un 2’sine yükseltilmesini, görev ve makam
tazminatı verilmesini önemli görüyoruz.
Sayın
milletvekilleri, son açıklanan rakamlara göre, işsizlik yüzde 10,8’e, genç
işsizlik ise yüzde 19,9’a yükselmiştir. Bu ay içerisinde 1.473 kontenjanlı
temizlik görevlisi alımı için İŞKUR’a 7.226’sı genç, 14.030 üniversite mezunu
başvuru yapmıştır. Dikkatinizi çekmek istiyorum, temizlik görevlisi alımı için
14.030 üniversite mezunu başvuruyor. Kaç kişi alacaklar? 1.473 kişi. Üniversite
mezunlarının işsizlik ordusunun başını çektiklerini görüyoruz. Her gün açılan
üniversitelerin, vakıf üniversitelerinin Adalet ve Kalkınma Partisine kadro
yaratmaktan başka hiçbir işe yaramadığını burada bir kere daha görmek
durumundayız.
Hükûmet
aslında betona para yatırıp yandaş iş adamlarına rant yaratmak yerine, gençlere
ve diğer işsizlere de istihdam alanları açacak projelere yönelmiş olsa
üniversite mezunu bu gençler temizlik işçisi olmak üzere başvurmazlardı.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Türkkan.
LÜTFÜ
TÜRKKAN (Kocaeli) – Sayın milletvekilleri, altmış iki yıl önce bugün Türkiye
Cumhuriyeti ilk defa şeker ihracatını gerçekleştirmişti, bugün ise şeker
ihracatı durmuş, Amerika şirketi Cargill’in direktifleriyle… Hani dün
demiştiniz ya “Trump’un ağzına bakmıyoruz.” diye, Trump’un ağzını değil
rüyasını bile takip ediyorsunuz. Cargill direktif verdi bütün şeker
fabrikalarını kapattınız. Hükûmet on altı yılda altmış iki yıl geriye götürdü
ülkeyi. İYİ PARTİ olarak şeker fabrikalarının kapatılmasını kabul etmiyoruz.
Özelleştirmelerin durdurulması için de Hükûmete bir kez daha çağrı yapıyoruz.
Sayın
milletvekilleri, İş Bankasındaki Atatürk hisseleriyle ilgili konuyu AK
PARTİ’nin yoğun gündemi değiştirme çabası olarak görüyoruz öncelikle. Ondan
sonra, uyarmak istiyoruz sizleri, gözden kaçan ve bizce önemli olan bir nokta
daha var.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Türkkan.
LÜTFÜ
TÜRKKAN (Kocaeli) – Hisseler hazineye devredilse bile Atatürk’ün vasiyetnamesi
üzerine Türk Dil ve Tarih Kurumuna giden para kesintisiz olarak devam
etmelidir. Üstelik, bu hisselerin devrini istemek Türkiye’de mülkiyet hakkının
gasbı konusunda ciddi anlamda insanları düşünceye sevk edecektir.
Saygılarımla.
(İYİ PARTİ sıralarından alkışlar)
BAŞKAN
– Teşekkürler Sayın Türkkan. 
Sayın
Erkan Akçay….
22.- Manisa Milletvekili Erkan Akçay’ın, Türk
edebiyatının Dede Korkut’u olarak anılan usta şair Bahaettin Karakoç’un
vefatına, 17 Ekim Türkiye’nin NATO’ya katılmasına ilişkin protokolün
imzalanmasının 67’nci yıl dönümüne, Zeytin Dalı Harekâtı başta olmak üzere
sınır ötesi operasyonlarda NATO desteğinin söylemden öteye geçmediğine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Türk
edebiyatının Dede Korkut’u Bahaettin Karakoç, doğduğu ve büyüdüğü şehir olan
Kahramanmaraş’ın Ekinözü ilçesinde dün Hakk’a yürüdü. Mısralarında ıhlamur
kokan şair Karakoç, aynı zamanda ülkemize mühim edebiyatçılar kazandırmış olan
bir ailenin evladıdır; dedesi, babası ve kardeşleri de şairdi. 24 eseri ve
yüzlerce şiiri olan Bahaettin Karakoç, edebiyat dünyasında ülkemiz içinde ve
uluslararası birçok edebiyat ödülünün sahibi olmuş, Türk şiirine damgasını
vurmuştur. 
Edebiyatımızın
Beyaz Kartal’ı Karakoç, “Daüssıla” “Memleket Hasreti” adlı şiirinde bayrak ve
ülke sevgisini şöyle anlatmıştı: 
“Yadellerde
bayrağımı görünce, 
İlim
düşer, obam düşer aklıma. 
Kapılırım
bir sınırsız sevince, 
Görür
görmez selâm düşer aklıma.

Ne
bir benzeri var, ne de bir eşi; 
Odur
gökyüzünün Ay'ı-Güneş'i... 
Bir
özgürlük imi, bir aşk ateşi, 
Bengi-çiçek
sılam düşer aklıma.”
Şairimizin
mekânı cennet olsun, ailesine, sevenlerine ve edebiyat camiamıza başsağlığı
diliyoruz.
Bugün,
Türkiye'nin NATO’ya katılmasına ilişkin protokolün imzalandığı günün 67’nci yıl
dönümüdür. Türkiye, ittifak kapsamında bölgesinin ve dünyanın huzur ve
güvenliğine önemli katkılar sundu. 1990’lı yıllardan itibaren Bosna, Kosova,
Makedonya, Afganistan ve Libya’da NATO harekâtlarında Türkiye ön sıralarda yer
almıştır. Buna rağmen, Türkiye-NATO ilişkilerinde izaha çok muhtaç bir boyut
vardır.
(Mikrofon
otomatik cihaz tarafından kapatıldı)
BAŞKAN
– Devam edin Sayın Akçay.
ERKAN
AKÇAY (Manisa) – Türkiye'nin güvenlik arayışının özellikle sınır ötesi
boyutunda en önemli sütunlardan birisi olması gereken NATO, ülkemizin karşı
karşıya kaldığı güvenlik tehditlerinde destek sağlamamaktadır. Özellikle
YPG/PKK terörüyle mücadele kapsamında gerçekleştirdiğimiz Zeytin Dalı Harekâtı
başta olmak üzere, sınır ötesi operasyonlarda NATO desteği söylemden öteye
geçmemiştir. Türkiye-NATO ilişkilerinde ittifakın ortak güvenlik inşası
boyutunda NATO tarafı sorumluluğunu yerine getirmemektedir. NATO’nun gelişmesi
ve devamlılığı, ittifakın Türkiye'nin güvenlik inşasına katkıda bulunmasına
bağlı olacaktır. 
Teşekkür
ederim Sayın Başkan.
BAŞKAN
– Teşekkürler Sayın Akçay.
Sayın
Ayhan Bilgen...
23.- Kars Milletvekili Ayhan Bilgen’in, Bahaettin
Karakoç’u saygıyla andığına, emeklilikte yaşa takılanlarla ilgili Recep Tayyip
Erdoğan’ın dün yaptığı değerlendirmenin Mecliste ciddi bir tartışma konusu
olması gerektiğine, 17 Ekim Dünya Yoksullukla Mücadele Günü’nde atanamayan ve
cebinden sadece 10 lira çıkmış bir öğretmenin intihar etmesinin düşünülmesi
gereken bir durum olduğuna, herhangi bir hukuki engel olmamasına rağmen
güvenlik soruşturmaları nedeniyle özel kurumlarda bile çalışmasına engel
olunanlarla ilgili konunun ele alınması gerektiğine ilişkin açıklaması
AYHAN
BİLGEN (Kars) – Sayın Başkan, değerli milletvekilleri; ben de Karakoç’u, halk
şairini anarak başlamak istiyorum. Elbette yokluk ve yoksulluk içerisinde geçen
bir hayat, görüşlerine, düşüncelerine katılsak da katılmasak da saygıdeğer bir
duruştur. Büyük sıkıntılar yaşamış ama kalemini eğip bükmemiş ve devlet
sanatçısı olup imkânına imkân katmak yerine, yokluk içinde, sade bir hayat
içerisinde yaşamış ve öyle ölmüştür. Hani tam Yunus’un deyimiyle “Bir garip
öldü diyeler.” pozisyonudur. Saygıyla anıyorum ben de. 
Emeklilikte
yaşa takılanlarla ilgili Cumhurbaşkanı Erdoğan’ın dün yaptığı değerlendirme
galiba bu Mecliste ciddi bir tartışma konusu olmaya muhtaç. Sayın Erdoğan,
bunun devlete, millete, ülkeye büyük bir yük olduğu iddiasıyla İstiklal Savaşı
karşılaştırması yaptı yani “Bu zor günlerde nasıl bir şey istersiniz?” gibi bir
yaklaşım içerisine girdi. Oysa galiba bu ülkede bir şey isteme hakkı en çok
olanlar emekliler, emekliliği hak ettiği hâlde emeklilik hakkı kendilerine
verilmeyenlerdir. Bir kere kamuoyunun dikkatini şuna çekmek isteriz: Bu kişiler
özel sektörde de çalışmış olsalar işe başladıkları dönemin akdi bir kazanılmış
haktır. Bu kişiler başladıklarında iş günü ve yaş hesabı farklıydı ama sonradan
farklı bir yaş hesabı önlerine konularak iş gününü doldurdukları hâlde emeklilik
hakkı tanınmıyor. Dolayısıyla burada bir haksız talep yok, bir yük olma durumu
yok; aksine, baştaki akde, devletin verdiği söze sadakat gösterip
göstermemesiyle ilgili bir durum var. Kaldı ki bir yük paylaşılacaksa galiba bu
yükü öncelikle paylaşması gereken başka kesimler olsa gerek, zaten kıt kanaat
yaşayanlar ve son derece kıt imkânlarla hayatını devam ettirenler olmasa gerek.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Bilgen. 
AYHAN
BİLGEN (Kars) – Tabii, bugün Yoksullukla Mücadele Günü. Şüphesiz, atanamayan
bir öğretmenin bugün intihar etmiş olması ve cebinden sadece 10 lira çıkmış
olması hepimizin tüylerini diken diken edecek bir durum. İnsanların işsizlik
dolayısıyla hayatlarından vazgeçiyor olmaları sadece “ekonomik durum” diyerek
geçiştirilecek bir tablo değil. Bu tablo, bu durum, hani tam da “Dicle
kenarında bir kuzuyu kurt kapsa onun hesabı Ömer’den sorulur.” diye, buradaki
herkesin düşünmesi gereken bir durum. 
Ben
benzer örneklerin asla olmaması temennisiyle ciddi bir noktaya dikkat çekmek
istiyorum. O da güvenlik soruşturmaları dolayısıyla özel kurumlarda bile
çalışmasına izin verilmeyenler var yani herhangi bir yargısal engel yok, işe
girmeleriyle ilgili herhangi bir kısıt yok. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Bilgen.
AYHAN
BİLGEN (Kars) – Evet, Sayın Başkan.
Herhangi
bir hukuki engel olmamasına rağmen, keyfî biçimde, özel kurumlarda bile
çalışmasına, bir kanaatle sadece, bir yorumla, hiçbir yazılı belge sunmaksızın
engel olunan binlerce gencimiz var. Şehirden şehre durum değişiyor. Kars’ta
örneklerini bildiğimiz onlarca vaka var. Rehabilitasyon merkezlerinde, özel
kurslarda işe başlamak istiyorlar, kurum istihdam etmek istiyor ama bir özel
kanaatle belgeleri onaylanmıyor. Aynı kişiler başka şehre gidiyorlar, işe
girebiliyorlar. Şimdi, bir şehirde başka bir güvenlik teorisi ya da konsepti,
yaklaşımı, başka kısıt, başka bir şehirde başka bir şey olamaz. Dolayısıyla
yeni intiharlara, yeni sosyal facialara sebebiyet vermeyecek ciddiyetle bu
konunun ele alınması gerekiyor. 
Genel
Kurulu saygıyla selamlıyorum ben de. 
BAŞKAN
– Teşekkürler Sayın Bilgen. 
Sayın
Engin Özkoç…
24.- Sakarya Milletvekili Engin Özkoç’un, dünya
liderlerinin Recep Tayyip Erdoğan’a son günlerde teşekkür yağdırdığına ve
teşekkürlerin boş yere gelmediğine, Cemal Kaşıkçı olayına, Türkiye’de bitirilen
parlamenter rejimin, getirilen tek adamlık düzeninin ülkeyi içine soktuğu
tabloya, Türkiye’nin itibarını, uluslararası sistemde onurunu geri kazanabilmesinin
tek yolunun Parlamento olduğuna ilişkin açıklaması
ENGİN
ÖZKOÇ (Sakarya) – Teşekkürler Sayın Başkan. 
Dünya
liderleri Sayın Cumhurbaşkanı Recep Tayyip Erdoğan’a, kişisel olarak şahsına
son günlerde teşekkür yağdırıyorlar. Amerika Birleşik Devletleri Başkanı Trump,
zorlu pazarlığın sonunda, kendi ifadesiyle fidye ödemeden kurtardığı rehine
Rahip Brunson için bizzat Erdoğan’a teşekkür etti. Tüm dünya önünde, Oval
Ofis’te, fidye teklif eden ve rehine tutan bir ülke ilan ettiği Türkiye'nin
Cumhurbaşkanına diplomatik nezakete ihtiyaç duymadan “bağımsız yargı” ve
“Türkiye” ifadelerini bile kullanmaya gerek görmeden şahsen teşekkür etti,
“Pazarlık iyi gitti, sağ ol.” dedi. 
Bir
hafta içinde ikinci teşekkür de Suudi Kral Selman’dan geldi. Bunu da Cumhurbaşkanı
Başdanışmanı İlnur Çevik’ten öğrendik. Çevik dedi ki, birebir kendi ifadesiyle
aktarıyorum: “Türkiye olayı fazla eşelemeden Kral Selman’a yardımcı oluyor
-olayı fazla eşelemeden Kral Selman’a yardımcı oluyor- işte bu yüzden Kral
Selman Cumhurbaşkanımız Recep Tayyip Erdoğan’ı arayıp teşekkür etti.” 
Amerikan
vatandaşlığında bulunan bir Suudi vatandaş evlilik belgelerini almak için Suudi
Arabistan’ın Washington Büyükelçiliğine gidiyor. Washington Büyükelçiliği
kendisinin de verebileceği belgeler için İstanbul Başkonsolosluğunu adres
gösteriyor ve Kaşıkçı’yı Türkiye’ye yönlendiriyor. Kaşıkçı İstanbul’a geliyor,
randevu aldığı tarihte, 2 Ekimde İstanbul Başkonsolosluk binasından içeri
giriyor. Aynı tarihte, aynı binaya, Suudi Arabistan’dan o gün özel jetle gelen
diplomatik pasaportlu 15 Suudi’yle giriyor. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Özkoç.
ENGİN
ÖZKOÇ (Sakarya) – O 15 kişi aynı gün konsolosluktan ve Türkiye’den ayrılıyor
ancak kapıda nişanlısı bekleyen Cemal Kaşıkçı ortada yok. Konsoloslukta günler
sonra arama yapılıyor, gazetecilerin gözü önünde getirilen temizlik
malzemeleriyle bina temizlenmiş olsa da cinayete dair güçlü emareler bulunuyor.
Konsolosun konutunun da aranması için karar çıkarılıyor. Dün, akşam saatlerinde
yapılacak aramadan hemen önce Konsolos apar topar İstanbul’dan ayrılıyor, daha
doğrusu kaçıyor ve Konsolos olmadığı için konutunda arama yapılamıyor. Yani
teşekkür boş yere gelmiyor arkadaşlar, teşekkürler boş yere gelmiyor. 
Sayın
Recep Tayyip Erdoğan’ın eşelemeyi uygun bulmadığı tablo işte tam da budur. Biz
Türkiye Cumhuriyeti hukuk devleti olarak bu tabloyu eşelemeyeceğiz de neyi
eşeleyeceğiz? Adamlar diyorlar ki: “Biz bu kirli işi Amerika’da yapamayız,
İstanbul’a çekelim. Orada bir devlet mekanizması yok, Erdoğan’ı ayarlar, bu
işin üzerini kapatır, gideriz.” Tabir bu. Kamu düzeninin, kurumların, yargının,
istihbaratın tek bir kişinin iki dudağında bulunduğu tek adam rejiminde bu
işler böyle yürüyor. Türkiye’de bitirdikleri parlamenter rejimin, getirdikleri
tek adamlık düzeninin ülkemizi içine soktuğu tablo budur. 
Türkiye'nin
itibarını, uluslararası sistemde onurunu geri kazanabilmesinin tek yolu
Parlamentodur. Konuyu Parlamentoya, buraya getirin. Güvenlik ve İstihbarat
Komisyonunu göreve çağırıyoruz. Ülkemizin güvenliğini, hukuk ve kamu düzenini
yok sayan bu saygısızlığa karşı tüm siyasi partileri birlik olmaya, Meclisi
sorumluluk almaya davet ediyoruz. 
Saygılarımızla.
(CHP sıralarından alkışlar)
BAŞKAN
– Teşekkürler Sayın Özkoç.
Sayın
Cahit Özkan…
25.- Denizli Milletvekili Cahit Özkan’ın, usta şair
Bahaettin Karakoç’a Allah’tan rahmet dilediğine, bağımsız ve tarafsız yargının
verdiği kararlarla Rahip Brunson’un önce tutuklanıp, sonra serbest
bırakıldığına, her hâl ve şartta Türkiye Cumhuriyeti anayasal düzeninin takdir
görmesi gerektiğine, Cemal Kaşıkçı olayında Türkiye’nin kayıtsız kalmayan,
hukuk devleti kurallarını işleten ve diplomasinin gereğini yerine getiren bir
devlet olarak sorumluluğunu yerine getirdiğine, 7 sıra sayılı Kanun Teklifi’nin
görüşmelerinde komisyon aşamasındaki uzlaşının Genel Kurulda da devam etmesini
temenni ettiğine ilişkin açıklaması
CAHİT
ÖZKAN (Denizli) – Teşekkürler Sayın Başkan.
“Ihlamur
çiçeği açtığı zaman güneş gibi gireceğim dar kapıdan.” demişti Türk edebiyatının
Dede Korkut’u; usta şair, merhum Bahaettin Karakoç ıhlamur solmaya yüz
tutmuşken ayrıldı aramızdan. Uzun zamandır tedavi gördüğü Kahramanmaraş Sütçü
İmam Üniversitesi Hastanesinde dün akşam hayatını kaybetmiş olmasını büyük bir
teessürle öğrenmiş bulunuyoruz. Şiirimizin soluk bile alamadığı son yıllarda
yılmadan, ilerlemiş yaşına rağmen şiir üretmeye devam eden, ömrü bir şiir gibi
olan Bahaettin Karakoç’a Allah’tan rahmet, ailesine ve tüm sevenlerine, aziz
milletimize başsağlığı diliyorum. 
Yazdıklarıyla,
ardında bıraktığı ölümsüz eserlerle cihana seslenecek olan her şair gibi
Bahaettin Karakoç da yıllar boyu sevenlerinin yanında olmaya devam edecektir. 
Tabii,
gündemimiz yoğun. Özellikle, Rahip Brunson olayı konuşulmaya devam ediyor. Dün
de aynı kaldığımız noktada konuşmalarımız olmuştu. Bu konuda, demokratik bir
hukuk devleti nasıl işlemesi gerekiyorsa aynen o şekilde, anayasal düzenimize,
Avrupa İnsan Hakları Sözleşmesi’ne uygun şekilde görevini ifa eden bağımsız ve
tarafsız yargımızın vermiş olduğu tutuklama kararı ve ardından da tahliye
kararı çerçevesinde Rahip Brunson önce tutuklanmış, sonra da serbest
bırakılmıştır. Türkiye Cumhuriyeti Cumhurbaşkanı Sayın Recep Tayyip Erdoğan da
bütün dünyaya olduğu gibi…
(Mikrofon
otomatik cihaz tarafından kapatıldı)
BAŞKAN
– Devam edin Sayın Özkan.
CAHİT
ÖZKAN (Denizli) - …ABD’ye de bağımsız yargının kararı olduğunu ifade etmiş, bu
çerçevede, Türk yargısına ve Türk devletine saygı duyulmasını bütün dünya
kamuoyundan istemiştir ve bu çerçevede de verilen kararla tahliye olmuş Brunson
kendi ülkesine gitmiştir. Hukuk, Amerika’da, gelişmiş demokrasilerde, Kıta
Avrupası’nda nasıl işliyorsa o şekilde de -hamdolsun- ülkemizde yargı
işlemektedir. Tabii, bir taraftan “Müzakere yürüttük, fidye bile vermedik.”
diyorsa Trump, demek ki müzakerenin sonucunda bir şey vermişse Türk devletinin
gücünü gösterir, bir şey vermemişse o zaman da bağımsız yargımızın kararı söz
konusudur. 
LÜTFÜ
TÜRKKAN (Kocaeli) - Pilav her türlü yanıyor ama.
CAHİT
ÖZKAN (Denizli) - Her hâl ve şart altında Türkiye Cumhuriyeti anayasal
düzeninin takdir görmesi gerektiğini bir kez daha ifade etmek istiyorum. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Özkan.
CAHİT
ÖZKAN (Denizli) – Diğer taraftan Cemal Kaşıkçı olayına temas edecek olursak,
iki disiplin arasında meydana gelen, bir taraftan ulusal hukukumuz, diğer
taraftan da uluslararası hukukun kurum ve kurallarının işleyişi çerçevesinde,
Avrupa Konseyi üyesi olan demokratik hukuk devletimiz kendi ülkesi içerisinde
meydana gelmiş -diplomatik temsilcilikte meydana gelmiş olsa da- bu meseleye
kayıtsız kalmamış ve adımlar atmıştır; ulusal hukukumuzun gereği olarak
soruşturma kararını ortaya koymuş ancak uluslararası hukukun gereği, bir
diplomatik temsilcilikte meydana gelmiş olan bir vakanın araştırılması için
girişimlerde bulunmuş, önce büyükelçi Dışişleri Bakanlığına çağrılmış,
arkasından da Arabistan yetkili makamlarıyla temasa geçilerek büyükelçilikte
olay yeri inceleme ekipleri inceleme başlatmıştır. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Özkan. 
CAHİT
ÖZKAN (Denizli) – Bugün basına düşen, olay yeri inceleme ekiplerinin olayla
ilgili bulgu ve delillere ulaştığına ilişkin haberle de biz de kamuoyuyla
birlikte bilgilenmiş bulunuyoruz. Onun için, uluslararası hukukun da önemli
olduğu ve aynen yabancı bir devletin toprağı gibi telakki edilen bir
büyükelçiliğe dünyanın hiçbir demokratik hukuk devleti giremez ve girmek için
uygun yolları da bulan Türkiye Cumhuriyeti devleti incelemeleri tamamlamıştır.
Onun için Türkiye, Kaşıkçı olayında kayıtsız kalmayan, hukuk devleti
kurallarını işleten ve diplomasinin de gereğini yerine getiren bir devlet
olarak sorumluluğunu yerine getirmiştir. 
LÜTFÜ
TÜRKKAN (Kocaeli) – Başkan, bir buçuk saat daha süre verin, bir buçuk saat
daha. 
CAHİT
ÖZKAN (Denizli) – Son olarak, bugün inşallah Karayolları Trafik Kanunu ile Bazı
Kanunlarda Değişiklik Yapılması Hakkında Kanun Teklifi’ni görüşmeye
başlayacağız. Komisyon aşamasında bütün gruplarımızın olabildiğince karşılıklı
anlayışı içerisinde, büyük oranda uzlaşıyla komisyondan geçmiş olan karayolları
trafik kanundaki değişikliğe dair kanunu inşallah bugün görüşeceğiz. Başlayan
uzlaşıyla kanun çıkarma sürecimizin inşallah bu kanunda da devam edeceğini
temenni ediyor, Genel Kurulu saygıyla selamlıyorum. 
BAŞKAN
– Teşekkürler Sayın Özkan. 
LÜTFÜ
TÜRKKAN (Kocaeli) – Papaz uçtu mu, kaçtı mı Hocam; onu merak ediyor millet!
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın,
İstanbul ili Adalar ilçesi Burgaz Adası’nda bulunan cemevi için ecrimisil
bedeli istenmesi konusunun takipçisi olacağına ilişkin konuşması
BAŞKAN
– Sayın Tanal’ın şahsıma yönelik bir sorusu vardı. 
Sayın
Tanal, ben Meclis Başkan Vekili olarak imkânlarım elverdiği ölçüde ama
milletvekili olarak ve birey olarak da dile getirdiğiniz sorunun takipçisi
olacağım. Lütfen o bilgileri bana da iletin. 
Teşekkür
ederim. 
Değerli
milletvekilleri…. 
ENGİN
ÖZKOÇ (Sakarya) – Sayın Başkanım, Sayın Grup Başkan Vekilin bizim açıkladığımız
konuya atfen yaptığı konuşmada konunun özünden farklı olarak da
değerlendirmelerde bulunmuştur. Madde 69’a göre Sayın Mahmut Tanal’ın buna
cevap vermesini sizden rica ediyoruz efendim. 
BAŞKAN
– Yerinden söz versem Sayın Tanal… 
IV.- AÇIKLAMALAR (Devam)
26.- İstanbul Milletvekili Mahmut Tanal’ın, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
MAHMUT
TANAL (İstanbul) – Teşekkür ederim Değerli Başkan. 
Tabii,
bu soru bakana sorulduğu zaman “Seyahat hakkıdır, biz engelleyemezdik.” diyor.
Biraz önce AK PARTİ Grup Başkan Vekilinin açıklamaları Suudi Arabistan
yetkilileriyle sürtüşmek istemediklerini gösteriyor, kötü olmak istemediklerini
gösteriyor. 
Siz
hukukçusunuz Değerli Başkanım, Anayasa’mızın 2’nci maddesi “Türkiye Cumhuriyeti
devleti, insan haklarına saygılı bir hukuk Devletidir.” der. İnsan haklarına
saygılı olmak, yaşam hakkına saygılı olmak demektir. Hiçbir hak yaşam hakkının
üstünde değildir. Diplomatların dokunulmazlığı göreviyle ilgilidir,
konsolosluğu içerisinde planlanmış bir cinayet işlemek değildir. Bu anlamda
baktığımız zaman, Anayasa’mızın 16’ncı maddesi “Herkes bu haktan yararlanır,
yabancılar da…” der. 
(Mikrofon
otomatik cihaz tarafından kapatıldı) 
MAHMUT
TANAL (İstanbul) – Özür dilerim. 
Bitiriyorum.

BAŞKAN
– Tamamlayın. 
Buyurun.

MAHMUT
TANAL (İstanbul) – Hatta Anayasa’mızın 14’üncü maddesi “Temel hak ve
özgürlükleri ortadan kaldırıcı faaliyetlerde ne devlet bulunabilir ne kişiler
bulunabilir.” der. 
Olayımıza
baktığımız zaman, âdeta konsolosluğun alanı… Yani Türkiye’de illegal
örgütlerin, illegal yapıların bir faaliyet alanına Türkiye Cumhuriyeti
devletinin izin vermemesi lazım. Türk Ceza Kanunu’nun 13’üncü maddesi der ki:
“Şu, şu bentlerde sayılı olan hususlardan konsoloslar, diplomatlar bundan
bağışık değildir.” Bunun içerisinde Türk Ceza Kanunu’nun 77’nci maddesi
“İnsanlığa karşı işlenen suçlar yani siyasi, felsefi düşünceden dolayı insan
öldürmenin bir insanlık suçu olduğunu…” der, “yargılamadan muaf değildir” der.
Bu açıdan bu konsolosun gözaltına alınmadan kaçmasına yol gösterilmesi, âdeta
bir iş birliğini göstermektedir. Eğer bu lekeden kurtulmak istiyorlarsa şu anda
konsoloslukta bulunanların hepsinin gözaltına alınıp işlem yapılması lazım.
Teşekkür
ediyorum. (CHP sıralarından alkışlar)
BAŞKAN
– Teşekkürler.
CAHİT
ÖZKAN (Denizli) – Sayın Başkan…
BAŞKAN
- Sayın Özkan, yerinizden. 
Buyurun.
27.- Denizli Milletvekili Cahit Özkan’ın, İstanbul
Milletvekili Mahmut Tanal’ın yaptığı açıklamasındaki bazı ifadelerine ilişkin
açıklaması
CAHİT
ÖZKAN (Denizli) – Teşekkürler Sayın Başkan.
Mahmut
Tanal, çok iyi bir hukukçudur, Anayasa’yı, uluslararası hukuku çok iyi bilir, o
konuda her ne kadar ana muhalefet partisi milletvekili olsa da bunu ifade
etmenin gerekli olduğunu düşünüyorum. Tabii, sadece günümüz ulusal ve
uluslararası hukuku değil, ulus devlet 1800’lerde, 1700’lerde ortaya çıktı.
Daha evvel de, ulus devlet ortaya çıkmazdan evvel de devletlerin savaş hukuku
var, başka hukuklar var. “Elçiye zeval olmaz.” diye bir tabir var; bu, evrensel
bir ifadedir. 
Şimdi,
bugün acaba bu meydana gelen olay, Almanya’da, Fransa’da, İngiltere’de ve
Amerika Birleşik Devletleri’nde meydan gelse nasıl olur? Malum olduğu üzere,
maalesef, şu kutsal Meclis çatısı altında da geçmişte bir olay meydana geldi,
hayatını kaybeden vekilimiz oldu, Allah tekrarını hiçbir zaman bizlere
göstermesin. O olay karşısında da milletvekillerine ilişkin Anayasa’mızın
83’üncü maddesi çerçevesinde yasama dokunulmazlığı nedeniyle herhangi bir
müdahale yapılamıyor. Diplomatik temsilcilerle ilgili de aynen “Elçiye zeval
olmaz.” kuralının modern uluslararası hukuka nakli neticesinde müdahale
edilemiyor. 
LÜTFÜ
TÜRKKAN (Kocaeli) - Adam öldüren elçiye zeval olur.
CAHİT
ÖZKAN (Denizli) - Velev ki bu, meşhut olsun. Onun için tekrar ifade ediyorum,
bu çok önemli, Türkiye Cumhuriyeti devleti, demokratik bir hukuk devletidir.
Hukuk devleti olmak, hem Avrupa İnsan Hakları Sözleşmesi’nde hem de Anayasa’da
yazan bir hak ihlali söz konusuysa orada tavır almayı gerektirir. Yaşam hakkı,
bütün hakların temelidir. Bir yaşam hakkı tehlikesi ve tehdidi varsa, buna
ilişkin bir iddia varsa devletin adım atması gerekir, Türk yargısının ve bu
adımları atması için süreç başlamıştır.
(Mikrofon
otomatik cihaz tarafından kapatıldı)
CAHİT
ÖZKAN (Denizli) – Küçük bir ifade.
BAŞKAN
– Tamamlayın, buyurun. 
CAHİT
ÖZKAN (Denizli) – Atılan adımlar neticesinde ilk atılan adım olarak
Büyükelçinin Dışişleri Bakanlığına çağırılması söz konusu olmuş, her devletin
yapması gerektiği gibi, arkasından da Büyükelçilik bünyesinde “Ortak araştırma
yapalım, olay yeri incelemesi yapılsın.” diye anlaşmaya varılmış ve
uluslararası hukuk kurallarının da yerine getirilmesi suretiyle inceleme de
tamamlanmıştır ve bu çerçevede yaşam hakkının ve temel hak ve özgürlüklerin
korunması açısından hukuk devletinin yerine getirilmesine ilişkin tüm adımları
Türkiye Cumhuriyeti devleti atmıştır, bundan sonra da atmaya devam edecektir.
AK PARTİ’nin, bugüne kadar, on altı yıllık iktidarları döneminde vermiş
olduğumuz tüm mücadele, demokratik hukuk devleti ilkelerinin hayata geçmesi,
insan hak ve özgürlüklerinin evrensel anlamda korunması amacını gütmektedir. Bu
ülkümüzü de ilelebet devam ettireceğiz. 
Teşekkür
ediyorum. 
ENGİN
ÖZKOÇ (Sakarya) – Sayın Başkan…
BAŞKAN
– Buyurunuz Sayın Özkoç, isterseniz mikrofonu açayım. 
ENGİN
ÖZKOÇ (Sakarya) – Kayıtlara geçsin diye sadece buradan ifade etmek istiyorum.
Sağ olun, çok teşekkürler. 
Sayın
Mahmut Tanal’a ayrıca çok teşekkür ediyorum tespitinden dolayı. 
Efendim,
“Papaza zeval olmaz” “Elçiye zeval olmaz” diye Türkiye yönetilmez. Türkiye
devleti ciddi bir devlettir. Tarihinde yönetirken de yeri gelirse papaza, yeri
gelirse elçiye, yeri gelirse padişaha hesap sormuş bir devletin torunlarıyız
biz. O yüzden devleti yönetirken devlet ciddiyetini ve itibarını ayaklar altına
alamayız. Türkiye, Orta Doğu’nun kirli hesaplarının kapatıldığı bir ülke
değildir, olmasına da izin vermeyeceğiz. (CHP sıralarından alkışlar)
BAŞKAN
– Teşekkürler Sayın Özkoç. 
Değerli
milletvekilleri, birleşime on beş dakika ara vereceğim.
Sayın
grup başkan vekillerini sohbet için de odaya davet edeceğim. 
Teşekkürler.

Kapanma Saati: 15.05
İKİNCİ OTURUM
Açılma Saati: 15.29
BAŞKAN: Başkan Vekili Mithat SANCAR
KÂTİP ÜYELER: Emine
Sare AYDIN YILMAZ (İstanbul), Mustafa AÇIKGÖZ (Nevşehir) 
----- 0 -----
BAŞKAN
– Türkiye Büyük Millet Meclisinin 8’inci Birleşiminin İkinci Oturumunu
açıyorum. 
Gündeme
geçiyoruz.
Başkanlığın
Genel Kurula sunuşları vardır.
Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım.
VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Avrupa
Parlamentosu Türkiye İlerleme Raporu’na ilişkin Avrupa Parlamentosu üyeleriyle
temaslarda bulunmak üzere Türkiye-Avrupa Birliği Karma Parlamento Komisyonu Eş
Başkanı ve Kayseri Milletvekili İsmail Emrah Karayel, Eş Başkan Yardımcısı ve
İstanbul Milletvekili Sibel Özdemir, KPK üyesi ve İstanbul Milletvekili Arzu
Erdem’in Strazburg’a ziyaret gerçekleştirmesine ilişkin tezkeresi (3/47)
17/10/2018
Türkiye Büyük Millet Meclisi Genel Kuruluna
Avrupa
Parlamentosu Türkiye İlerleme Raporu’na ilişkin Avrupa Parlamentosu üyeleriyle
temaslarda bulunmak üzere Türkiye-AB Türkiye-Avrupa Birliği Karma Parlamento
Komisyonu (KPK) Eş Başkanı ve Kayseri Milletvekili İsmail Emrah Karayel, Eş
Başkan Yardımcısı ve İstanbul Milletvekili Sibel Özdemir, KPK üyesi ve İstanbul
Milletvekili Arzu Erdem’in Strazburg’a bir ziyaret gerçekleştirmesi, Türkiye
Büyük Millet Meclisi Başkanlık Divanının 27/9/2018 tarihli ve 4 sayılı Kararı
ile uygun bulunmuştur.
Söz
konusu ziyaret, 28/3/1990 tarihli ve 3620 sayılı Türkiye Büyük Millet
Meclisinin Dış İlişkilerin Düzenlenmesi Hakkında Kanun'un 10'uncu maddesi
gereğince Genel Kurulun onayına sunulur.
 Mustafa
Şentop
 Türkiye
Büyük Millet Meclisi
 Başkanı
Vekili
BAŞKAN
– Kabul edenler… Etmeyenler… Kabul edilmiştir.
Türkiye
Büyük Millet Meclisi Başkanlığının bir tezkeresi vardır, okutup bilgilerinize
sunacağım.
2.- Türkiye Büyük Millet Meclisi Başkanlığının, Avrupa
Parlamentosu Anayasal İşler Komitesi tarafından 10 Ekim 2018 tarihinde
Belçika’nın başkenti Brüksel’de "Avrupa’nın Geleceği Üzerine Müzakere”
başlıklı Parlamentolar Arası Komite Toplantısına Adıyaman Milletvekili Muhammed
Fatih Toprak ile Muğla Milletvekili Burak Erbay’ın katılacağına ilişkin
tezkeresi (3/48 )
17/10/2018
Türkiye Büyük Millet Meclisi Genel Kuruluna
Avrupa
Parlamentosu (AP) Anayasal İşler Komitesi tarafından 10 Ekim 2018 tarihinde
Belçika'nın başkenti Brüksel'de "Avrupa'nın Geleceği Üzerine Müzakere”
başlıklı Parlamentolar Arası Komite Toplantısı’na Türkiye Büyük Millet
Meclisinden bir heyetin katılması Genel Kurulun 09/10/2018 tarihli 5'inci
Birleşiminde kabul edilmiştir.
28/3/1990
tarihli ve 3620 sayılı Türkiye Büyük Millet Meclisinin Dış İlişkilerinin
Düzenlenmesi Hakkında Kanun'un 2'nci maddesi uyarınca siyasi parti gruplarının
bildirmiş olduğu isimler Genel Kurulun bilgilerine sunulur.
 Mustafa
Şentop
 Türkiye
Büyük Millet Meclisi
 Başkanı
Vekili

Ad ve
Soyad Seçim Çevresi
Muhammed
Fatih Toprak  Adıyaman
Milletvekili
Burak Erbay Muğla
Milletvekili
BAŞKAN
– Bilgilerinize sunulmuştur.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VII.- ÖNERİLER
A) Siyasi Parti Grubu Önerileri
1.- MHP Grubunun, 16/10/2018 tarihinde MHP Grup
Başkanvekili ve Samsun Milletvekili Erhan Usta tarafından, fındık
üreticilerinin sorunlarının araştırılarak sorunların çözümüne yönelik
alınabilecek tedbirlerin ve yapılabilecek düzenlemelerin belirlenmesi amacıyla
verilmiş olan Meclis araştırması önergesinin ön görüşmelerinin, Genel Kurulun
17 Ekim 2018 Çarşamba günkü birleşiminde yapılmasına ilişkin önerisi 
17/10/2018
Türkiye Büyük Millet Meclisi Başkanlığına
Danışma
Kurulu 17/10/2018 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını arz ederim.
Saygılarımla.
 Erkan
Akçay
 Manisa
 MHP
Grup Başkan Vekili
Öneri:
16
Ekim 2018 tarih, 2997 sayıyla TBMM Başkanlığına MHP Grup Başkanvekili ve Samsun
Milletvekili Erhan Usta'nın verdiği fındık üreticilerinin sorunlarının
araştırılarak sorunların çözümüne yönelik alınabilecek tedbirlerin ve
yapılabilecek düzenlemelerin belirlenmesi amacıyla Meclis araştırması
açılmasına dair önergemizin görüşmelerinin 17/10/2018 Çarşamba günkü birleşimde
yapılması önerilmiştir. 
BAŞKAN
– Önerinin gerekçesini açıklamak üzere öneri sahibi Milliyetçi Hareket Partisi
Grubu adına Samsun Milletvekili Erhan Usta konuşacaktır.
Buyurun
Sayın Usta. (MHP sıralarından alkışlar) 
Süreniz
beş dakikadır.
MHP
GRUBU ADINA ERHAN USTA (Samsun) – Teşekkür ederim.
Sayın
Başkan, değerli milletvekilleri; Milliyetçi Hareket Partisi Grubu olarak bugün
fındık üreticilerinin sorunlarının araştırılması, çözümüne yönelik alınabilecek
tedbirlerin belirlenmesi amacıyla Mecliste bir araştırma komisyonu kurulmasını
talep ediyoruz, buna ilişkin önerimiz var. Ben de partim adına konuşmak üzere
söz aldım, hepinizi saygıyla selamlarım. 
Fındık,
tabii, hepimiz biliyoruz ki Türkiye açısından stratejik bir ürün. Yaklaşık 3
milyar dolarlık bir cirosu var, natürel fındık olarak baktığımızda böyle, bu
çok daha yükseltilebilir. Karadeniz Bölgesi’nde önemli bir kesimin tek geçim
kaynağı, birçok insanın da önemli geçim kaynağı ama bazı insanlarımızın tek
geçim kaynağı olan bir üründen bahsediyoruz. 
Fındıkla
ilgili önce yapısal sorunları kısaca bir gözden geçirelim. Biz bunu, tabii,
burada defalarca konuştuk. Hakikaten fındıkta ciddi yapısal sorunlar var.
Bunlardan ilki, bir defa fındık piyasasını düzenleyecek, regüle edecek güçlü
bir müdahale kurumu yok. Hem finansman açısından güçlü hem de uzmanlık
açısından güçlü bir müdahale kurumunun varlığının olmadığını görüyoruz. Şu anda
bunu TMO yapmaya çalışıyor. TMO bu konuda mütehassıs bir kurum değil ve TMO
piyasaya hep geç giriyor. Yani fındık üreticisinin önemli bir kısmının,
özellikle küçük üreticinin elinden fındık çıktıktan sonra TMO piyasaya giriyor,
verdiği fiyat da zaten çoğu zaman tatminkâr değil. Böyle bir sorunla karşı
karşıya kalıyoruz.
Belki
ikinci yapısal sorun, fındık üreticisinin depolama imkânı yok. Yani lisanslı
depoculuğun veya normal, işte, sağlıklı şartlarda depolama imkânının da
olmadığını görüyoruz. Dolayısıyla, fındık üreticinin elinden çıkmak durumunda;
ürün çıktıktan sonra, paraya ihtiyacı olmasa bile, fiyatı düşük bile olsa
mutlaka bunu tüccara satmak durumunda kalıyor. Yani fındık toplanıyor, yurt
dışına satılıyor, bir ürünün içerisine, çikolatanın içerisine giriyor, Türkiye
bir de o çikolatayı sattığı fındığın 10 katı kadar fiyatla ithal ediyor, biz
çikolatayı yiyoruz ancak hâlâ üreticinin verdiği 1 ton, 2 ton fındığın fiyatı
kesilmemiş ve parası alınmamış. Dolayısıyla arzda bir sıkıntı olmadığı için,
arz talep dengesi açısından fiyat oluşumuna baktığımızda -fındıkta tek alıcı
var, o da ayrı bir sorun, onu da birazdan söyleyeceğim- üreticinin mağduriyeti
söz konusu oluyor çünkü düzgün bir fiyat oluşumu yok, fındık piyasaya mutlak
surette sürülmek durumunda kalıyor, depolama imkânı yok. 
Örgütlü olmayan bir üretici kesimi var, sayıları 100
binleri buluyor ancak bunun karşısında tek alıcı var yani tüccar olması bir
şeyi değiştirmiyor, o bütün tüccarların, toplayan esnafın fındığını götürdüğü
tek alıcı yabancı bir şirket var arkadaşlar. Bu, en temel sorunlardan bir
tanesi. Buradan Rekabet Kurumuna da seslenmek istiyorum: Böyle bir şey olmaz,
bu tekelleşmenin önüne geçmek lazım. Tek alıcı istediği şekilde fiyatı
belirliyor. Dolayısıyla, böyle bir stratejik ürün. 
Dünya üretiminin, bakın, yüzde 70’ini yapıyoruz. Dünya
ihracatının yüzde 75’i Türkiye’de. Bu ürünün yurt dışı fiyatında zaten biz
belirleyici değiliz de yani yurt içerisindeki satış fiyatını dahi
belirleyemiyoruz. Dolayısıyla bu konu, önemli bir konudur. Bu konu, Bakanlık tarafından
bugüne kadar çözülemedi. Bunu bir siyasi konu olarak da ele almıyoruz biz. Bu
anlamda, Meclis araştırması komisyonunun kurulmasının hakikaten önemli olduğunu
düşünüyoruz.
Diğer
yapısal problemler neler? Verimlilik problemi. Yani şimdi rakamlara boğmak
istemiyorum sizi. Diğer fındık üreten ülkelere baktığımızda, bizde ciddi bir
verimsizlik olduğunu görüyoruz. Bir yandan da girdi maliyetlerinin
yüksekliğiyle birlikte düşündüğümüzde bu da fiyat üzerinde bir baskı
oluşturuyor yani fındık üreticisi çok kârlı olmadan, bir şekilde bu işi yapmak
durumunda kalıyor.
Diğer
bir konu: Biz fındığın natürel fındık olarak bile ihracatında bir sürü sorunla
karşılaşıyoruz. Hâlbuki fındık, işlenerek, çok daha yüksek katma değer
yaratılarak satılabilir. Bu hem Karadeniz Bölgesi için ciddi bir geçim kaynağı,
istihdam kaynağı olabilir hem de ülke açısından çok daha fazla gelir
getirebilir. İşte, bu anlamda, özel sektör yatırımlarına yani fındığın
işleneceği özel sektör yatırımlarına çok ciddi teşvikler vererek Karadeniz
Bölgesi’nde bu yatırımları teşvik etmek durumundayız. Yani natürel olarak
fındık -onda bile hani ihracatındaki sorunları az önce anlattım- ihracatının,
bu şekilde ihracatın çok fazla bir anlamı yok. Çok daha yüksek katma değerlerle
aslında hem ülke içerisinde hem de yurt dışına satışta bunu sağlayabiliriz. 
Tabii,
borsa meselesini söylemeyeceğim bile. Yani, fındığın fiyatı yurt dışında
belirleniyor. Aslında Türkiye'de belirlenmesi lazım. Yüzde 75’i sizde olan bir
ürünün niye fiyatı dışarıda belirlensin? Ama diğer sorunları çözemediğimiz için
bu borsa sorunu çok fantezi kalıyor. 
Şimdi,
dolayısıyla, günümüzdeki, bugün yaşadığımız sorunlara geldiğimizde, bakın,
geçen yıl ağustos ayının ortasında TMO fındık alım fiyatını düşük olmakla
birlikte açıklamış. Şimdi, 17 Ekimdeyiz, daha henüz TMO’nun açıkladığı bir fındık
fiyatı yok. Şu anda 12 liradan, 13 liradan, 12,5 liradan; 11,5 liradan fındık
satılıyor. Geçen yıl açıklanan fiyat 10 lira -10,5 lira da var da yaygın olan
fiyat 10 lira- kurdaki değişimi… 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Usta. 
ERHAN
USTA (Devamla) – Geçen yıl o fiyat açıklandığında kur 3,52. Fındığın çok önemli
bir kısmının ihraç edildiğini düşünürsek, kur değişimini yansıttığımızda yani
TL/dolar kuru değişimini yansıttığımızda bugün fındığın fiyatının, geçen sene
beğenmediğimiz o 10 lirayı bugüne getirdiğimizde kurla düzelterek 16 lira, 16,5
lira olması lazım; fındık 12 liradan satılıyor. Dolayısıyla bu sorunların
üzerine gidilmesi lazım. 
Tabii,
bir de Ordu’da biliyorsunuz bir sel felaketi oldu. Bu sene rekolte düşüklüğü
var. Oradaki sel felaketinden bizim Samsun Ayvacık, Salıpazarı, Terme, Çarşamba
ilçeleri de çok etkilendi. Bugün ziraat odası başkanları, muhtarlar bize de
geldiler. Bakın, hepsinin şöyle de bir talepleri var. Bu selden dolayı ve
rekolte düşüklüğünden dolayı borçları ödemekte ciddi sıkıntı çekiyorlar. Bu
sadece bizim Samsun için değil; Ordu, Giresun ve Samsun’daki üreticilerin
borçlarının ertelenmesi konusunda Hükûmetten bir talepleri var, Ziraat Bankası
ve tarım kredi borçları başta olmak üzere böyle bir talepleri var ve bu talebin
yerine getirilmesi konusunda da Hükûmete davette bulunmak istiyorum. 
Bu
komisyonun kurulmasının son derece önemli olduğunu düşünüyoruz ve
desteklerinizi bekliyoruz. 
Genel
Kurulu saygıyla selamlarım. (MHP sıralarından alkışlar)
BAŞKAN
– Teşekkürler Sayın Usta. 
Öneri
üzerinde İYİ PARTİ Grubu adına Trabzon Milletvekili Hüseyin Örs konuşacaktır. 
Buyurun
Sayın Örs. (İYİ PARTİ sıralarından alkışlar) 
Süreniz
üç dakikadır. 
İYİ
PARTİ GRUBU ADINA HÜSEYİN ÖRS (Trabzon) – Sayın Başkan, çok değerli
milletvekili arkadaşlarım; hepinizi saygıyla selamlıyorum. 
Burada
üzerinde konuştuğumuz ürünümüz yani fındığımız başta Trabzon, Giresun, Samsun,
Ordu, Düzce, Sakarya, Zonguldak, Kocaeli gibi illerimizi de çok yakından
ilgilendiren, burada yaşayan vatandaşlarımızın, insanlarımızın büyük bir
bölümünün tek geçim kaynağı olan bir ürünümüzdür. 
Şimdi,
baktığımızda -biraz evvel hatip, fındığımızın Türkiye üzerindeki etkisi
konusunda çok önemli rakamlar verdi- fındık, yaklaşık 3 milyar dolar ihracat
geliri getiren bir ürünümüzdür. Dünya fındık üretimine baktığımız zaman yüzde
70’i Türkiye’nindir. Bu yüzde 70’lik ürünün de yüzde 77’si ihraç edilmektedir.
Türkiye'de yaklaşık 500 bin aile doğrudan fındık üretimi yapmaktadır. Böylesine
stratejik olan bir ürünümüzün bugünkü hâline baktığımızda ise durum içler
acısıdır. Fındık üreticisi perişandır, mağdurdur. Sadece Trabzon’da 16 tane
fındık bahçesi resmî olarak icradan satışa çıkmıştır. Yani “stratejik ürün”
dediğimiz fındığımız bugün icra edilen hâle dönmüştür. Peki, bu nasıl olmuştur?
Şimdi,
baktığımızda, fındık konusunda çok şeyler konuşabiliriz ama burada bir süreç
yaşanıyor. Hükûmet yetkilileri üreticimize sürekli TMO’nun yani Toprak
Mahsulleri Ofisinin devreye gireceğini ve fındık üreticimizi mağdur
etmeyeceklerini söyleyerek ümit vermişlerdir. Bu noktada hem Cumhuriyet Halk
Partisi hem Milliyetçi Hareket Partisi hem biz, hatta ve hatta AK PARTİ’ye
mensup arkadaşlarımız da aynı şeyi söylemişlerdir, üreticiyi
umutlandırmışlardır. Üretici, bu siyasilerin, gücü elinde bulunduranların
sözüne güvenerek beklemiştir. Beklemiştir de ne olmuştur? En sonunda fındık
bahçeleri icraya düşmüştür. O yüzden burada şunu söylememiz lazım: Beyler, saygıdeğer
milletvekillerim; Toprak Mahsulleri Ofisi (TMO) kimindir, kime bağlıdır? Toprak
Mahsulleri Ofisi talimatı nereden almaktadır? Bunu söylerken güzel söylüyoruz,
diyoruz ki: “Ey üretici, sabırlı ol. Toprak Mahsulleri Ofisi devreye girecek,
senin ürününün bedelini verecek, seni mağdur etmeyecek.” Diyoruz diyoruz de en
sonunda ne oluyor? Yine bir Sayın Bakanımız -ki benim de hemşehrimdir, takdir
ettiğim de bir hemşehrimdir- en sonunda ayaküstü “TMO bu piyasada yok.” diyor. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın.
Buyurun.
HÜSEYİN
ÖRS (Devamla) – Yani, yok. 
Çok
değerli milletvekillerim, o yüzden, bu fındık olayında, fındık hadisesinde çok
büyük bir çoğunluğu ilgilendiren, mağdur olan üreticimizin mağduriyetinin
giderilmesi konusunda biz verilen araştırma önergesini destekliyoruz.
İktidarıyla muhalefetiyle, özellikle AK PARTİ’deki bölge milletvekili
arkadaşlarıma sesleniyorum: Bizim oradaki üreticinin çekmiş olduğu sıkıntıyı
siz yakından takip ediyorsunuz. Lütfen bu araştırma önergesine destek verelim
diyorum. 
Bizim
orada bir söz vardır, bir türkü vardır: “Yine yeşillendi fındık dalları/Acep ne
olacak yârin hâlleri.” derler. Şimdi de bu türkü şöyle değişiyor: “Yine
yeşillendi fındık dalları/Acep ne olacak bu milletin hâli?” diyor, hepinizi
saygıyla selamlıyorum. Sağ olun, var olun. (İYİ PARTİ sıralarından alkışlar) 
BAŞKAN
– Teşekkürler Sayın Örs.
Öneri
üzerinde Halkların Demokratik Partisi Grubu adına İstanbul Milletvekili Erol
Katırcıoğlu konuşacaktır.
Buyurun
Sayın Katırcıoğlu. 
Süreniz
üç dakikadır. 
HDP
GRUBU ADINA EROL KATIRCIOĞLU (İstanbul) – Teşekkür ederim Sayın Başkan.
Sayın
Başkan, değerli milletvekilleri; bu konunun gündeme gelmiş olması gerçekten
sevindirici çünkü gerçekten Türkiye'nin sanayileşememesinin, Türkiye'nin
gelişememesinin önemli nedenlerinden biriyle de ilişkili. Neden ilişkili?
Şundan ilişkili, şimdi, şöyle bir durumla karşı karşıyayız: Dünyanın fındık
üretiminin yüzde 70-80’ini Türkiye’de biz üretiyoruz fakat fiyatlarıyla ilgili
olarak herhangi bir etkimiz ve katkımız yok. Tıpkı bor madenine benziyor esasında.
Bor madeninde de, bildiğiniz gibi, dünyada en büyük, en geniş rezervlere sahip
olduğumuz hâlde bor fiyatlarını belirleme şansımız yok. Esasında bu bir soru:
Niçin yok? Neden bizim fındık fiyatının belirlenmesiyle ilgili olarak herhangi
bir katkımız, herhangi bir etkimiz olmuyor? Tamamen Avrupa’nın büyük
şirketlerinin etkilediği borsalarda belirlenen fiyatları kabul ederek biz
ihracat fiyatlarımızı belirliyoruz, bu çok temel bir problem. Dolayısıyla da
öneriyi bu anlamda yararlı ve üzerinde düşünülmesi gereken bir konu olarak
görüyoruz.
Şimdi,
esasında sorunlar yumağına baktığımızda -benden önce konuşan arkadaşlarımız en
azından çok kabaca değindiler, ben de bir başka kısmına değineyim- bir kere,
geleneksel destekleme politikalarından vazgeçildikten sonra yerine konulan şey
serbest piyasa ekonomisi oldu arkadaşlar. Oysa bu tür sektörlerde serbest
piyasa ekonomisi “Hadi biz serbest piyasa ekonomisi yapıyoruz.” diyerek
devletin tümüyle o alandan çıkmasıyla kendiliğinden gerçekleşmez. Serbest
piyasa ekonomisi kendiliğinden olan bir şey değildir zaten. Ama Türkiye 1980
itibarıyla serbest piyasa ekonomisine geçtiğini söyleyen bir ülke oldu fakat
serbest piyasa ekonomisinin gereğini de yapan bir ülke olamadı maalesef.
Şimdi,
bakın, arkadaşlar, ben özellikle konunun şu yanının önemli olduğunu
düşünüyorum: Yine, benden önce konuşan arkadaşlardan biri değindi; fındık
ihracatının aşağı yukarı yüzde 50’si yabancı 3 şirketin elinde; yanlış
duymadınız, yabancı 3 şirketin elinde; onlar ihracatı yapıyorlar, dolayısıyla da
onlar esasında bir tür kartel gibi davranarak iç piyasa fiyatlarını büyük
ölçüde belirler bir güce sahipler. Dolayısıyla da “Serbest piyasa ekonomisine
geçildi.” dedikleri günden itibaren tüketicimiz karşılaştığı fiyat
politikalarından veya fiyat düzeylerinden hep olumsuz etkilenmiştir ve o
sebeple de fındık üreticilerimiz gerçekten de mağdur durumdadır.
Son
bir şey…
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayınız Sayın Katırcıoğlu.
EROL
KATIRCIOĞLU (Devamla) – Teşekkür ederim. 
Bu
bağlamda, eğer bu araştırma önergesi kabul edilirse -ki biz önergenin
lehindeyiz- özellikle Rekabet Kurulunun, Rekabet Kurumunun bu konudaki
etkinliğini sorgulamamız gerektiğini düşünüyorum. Bunun da sebebi şudur
arkadaşlar: Rekabet Kurumu bir bağımsız kuruluştu bildiğiniz gibi fakat 2010
civarında –yanlış hatırlamıyorsam tarihi- bir biçimde bir bakanlığa bağlandı ve
dolayısıyla da siyasetin içinde olduğu bir kurum hâline geldi. O sebeple de
bugün benim anladığım kadarıyla, yörede yani fındık üreticileri arasında
tekelleşmeyle ilgili sıkıntılarını dile getiren çiftçiler veya satıcılar hep bu
konudaki tekelleşmenin önemini vurguluyorlar ki kanaatimce bu piyasanın önemli
sorunlarından biri de bu sorundur.
Dolayısıyla
da biz bu önerinin lehindeyiz ve hepiniz desteklerseniz de bir araştırma
önergesiyle bu konuları tartışırız diye düşünüyorum. 
Hepinize
teşekkür ediyorum. (HDP sıralarından alkışlar) 
BAŞKAN
– Teşekkürler Sayın Katırcıoğlu. 
Öneri
üzerinde Cumhuriyet Halk Partisi Grubu adına Ordu Milletvekili Seyit Torun
konuşacaktır.
Buyurun
Sayın Torun. (CHP sıralarından alkışlar) 
Süreniz
üç dakikadır.
CHP
GRUBU ADINA SEYİT TORUN (Ordu) – Sayın Başkan, çok değerli milletvekilleri;
yüce heyeti saygıyla selamlıyorum.
Ben
bu kürsüden birçok defa fındıkla ilgili konuştum, araştırma önergeleri verdim,
soru önergeleri verdim, birçok defa basın toplantısı yaptık, hep sorunu dile
getirdik ama her sene aynı şeyi yaşadık. Geçen yıl da Sayın Bakanla bir araya
geldik ve “Sezon gelmeden bir çözüm üretelim, bir çözüm bulalım, fındığın bütün
bileşenlerini bir araya getirelim ve üreticiden nihai tedarikçiye kadar sorunu
tespit edelim ve çözelim.” dedik. Hatta bununla ilgili de bir dosya götürdük
kendisine verdik. “Ocak ayı, şubat ayı gibi toplantı yaparız.” dedi ama bu
gerçekleşmedi. Bu sene de gene aynı sorunla karşı karşıya kaldık ama sonuçta
mağdur olan üretici.
Hep
söylüyoruz, üzerinden siyaset yapmayalım, üreticinin gerçekten alın terinin
karşılığını verelim, üretici de mağdur olmasın, Karadeniz’den göç etmesin, 8 milyon
insanı ilgilendiren fındıkta 500 bin üreticinin alın terinin karşılığını teslim
edelim diyoruz ama maalesef ben bilirim anlayışıyla, ben yaparım anlayışıyla,
nasıl olsa benim aldığım kararlardan herkes memnun, mutlu diye, hiçbir
sorumluluk hissetmeden -maalesef- serbest piyasada fındık Avrupa’da bir alıcıya
teslim edilmiştir, peşkeş çekilmiştir. Biz şunu merak ediyoruz: Yani geçen yıl
dolar 3,7 lirayken fındık 10-11 lira civarındaydı. Bugün dolar 6 lira
civarındayken fındık niye acaba hâlâ 11 lira? Yani eğer ihraç ürünüyse ihraç
ürünü bu, yüzde 80’i, yüzde 90’ı ihraç ediliyor bu ürünün. Yani döviz üzerinden
hesaplasanız bunun en az 18-20 lira olması lazım. Kaldı ki bu yıl rekolte de
düşük geçen yıl baz alındığında ama merak ettiğimiz konu şu: Bu aradaki farkı
kim yiyor, kimin cebine giriyor? Benim üreticimin cebine girmiyor, benim
üreticim bundan faydalanmıyor. Bütün maliyetleri arttı, bütün girdileri arttı
ama maalesef fındığın fiyatı artmadı. Ben şunu açıkça sormak istiyorum: Bu
aradaki fark kimin cebine giriyor? Üreticinin alın terinden çalınan bu para
kimin cebinde, bunun açıklanmasını istiyorum. Yani burada, eğer matematikse
matematik, eğer ekonomiyse ekonomi, bütün bunları ortaya koyduğumuzda her yıl
tartıştığımız gibi gene üretici mağdur, üretici perişan. Her sene bu kürsüden
gelip konuşuyoruz, dile getiriyoruz; artık üzerinden siyaset yapmayalım, bu
sorunu köklü çözelim, uzun vadeli çözümler üretelim diyoruz.
(Mikrofon
otomatik cihaz tarafından kapatıldı)
SEYİT
TORUN (Devamla) – Ek süre rica ediyorum.
BAŞKAN
– Sayın Torun, tamamlayın.
Buyurun.
SEYİT
TORUN (Devamla) – Ama ben bilirim anlayışı, ben yaparım anlayışı üreticiyi bu
noktaya getirdi. Nasıl olsa biz ne yaparsak yapalım üretici bize destek oluyor,
nasıl olsa ne yaparsak yapalım, ne kadar mağdur olursa olsun üretici oy veriyor
anlayışından vazgeçin. Bu üretici, bir gün sabrı taşarsa gereğini yapar. Lütfen
üreticinin sabrını taşırmayın, gerçekten üreticinin sabrını taşırmayın. Bugün
maliyetleri belli. Sonuçta ihraç ürünümüz, kazanınca hep beraber kazanıyoruz;
sadece üretici kazanmıyor, aracı da kazanıyor, ihracatçı da kazanıyor, ülke
kazanıyor. Fındığın fiyatının yüksek olması bu ülkeye zarar değil, bütçeye yük
değil. Kazanç hepimizin kazancı, topyekûn kazanıyoruz. Bakın rakamlara, son üç
dört yıldır rakamlara bir bakın, ihraç edilen miktar ile gelirimize bir bakın. 
Bu
konuyu tekrar buradan dile getiriyorum. Bu konuyu çözecek olan bütün
milletvekillerimiz burada. Bunun üzerinden siyaset yapmak istemiyoruz, bunun
üzerinden farklı şeyler konuşmak istemiyoruz. Lütfen gerekeni yetkililer yapsın
diyoruz. 
Hepinize
çok teşekkür ediyorum. (CHP sıralarından alkışlar)
BAŞKAN
– Teşekkürler Sayın Torun.
Öneri
üzerinde, Adalet ve Kalkınma Partisi Grubu adına Ordu Milletvekili Metin
Gündoğdu konuşacaktır. (AK PARTİ sıralarından alkışlar)
Buyurun
Sayın Gündoğdu.
Süreniz
üç dakikadır.
AK
PARTİ GRUBU ADINA METİN GÜNDOĞDU (Ordu) – Sayın Başkan, değerli
milletvekilleri; hepinizi saygıyla selamlıyorum. Milliyetçi Hareket Partisinin
verdiği grup önerisi hakkında söz almış bulunuyorum partim adına. 
Bu
arada, Bahaettin Karakoç’u rahmetle anıyorum, Allah rahmet eylesin diyorum.
Tabii,
bütün hatipleri dinledim, hatiplerin konuşmalarının hepsinde söyledikleri
sözlerin cevabı var. Fakat fındık meselesi esas, ana unsurların ne olduğuna
bakmadan konuşulup burada çözüme ulaşacak bir mesele değil. Sadece AK PARTİ
iktidarı döneminde değil bunun öncesinden gelen, problemi olan bir ürünümüz
fındık. 
500
bin üreticiyi ilgilendiren ve bu üreticilerimizin her dönem yanında duran, 2002’den
itibaren AK PARTİ iktidarı olmuştur. 2002 yılından sonra, FİSKOBİRLİK’te
yaşanan sıkıntılar, FİSKOBİRLİK’e olan borçlarının AK PARTİ iktidarı tarafından
ödenmesi, daha sonradan Toprak Mahsulleri Ofisinin devreye girmesi ve
sonrasında, 2008 yılından sonra da fındıkla ilgili devletin doğrudan gelir
desteğiyle desteklemesi gündeme geldi ve desteklendi, bugüne kadar da
destekleniyor. AK PARTİ iktidarları döneminde, her dönem fındık ürünü
desteklenmiştir. Biz her dönemde üreticinin yanında durmuşuzdur, mağdur olan
üreticimizin yanında durmuşuzdur. 
Geçtiğimiz
yıl fındığın meselelerinden biri de rekolte meselesidir. Rekolte meselesini bu
kürsüde konuşmadan çözüm bulma şansımız olabileceğine de inanmıyorum çünkü
rekoltenin yüksek olduğu dönemde ister istemez -alıcının da fındığa talebiyle
orantılı olduğu için- fındıkla ilgili fiyat politikasında bazı değişiklikler
olabiliyor. 
Fakat
burada şunu söylememiz lazım: Geçtiğimiz dönem yani 2017 mahsulüyle ilgili
fındık rekoltesi yüksek olmasına rağmen Toprak Mahsulleri olarak fazla
rekolteden dolayı devreye girilip 150 bin ton fındık alınmıştır üreticiden.
Burada farklı şeyler söylenebilir ama önemli olan unsur, Toprak Mahsulleri
Ofisi aracılığıyla 150 bin ton fındık alınması ve bu fındığın da şu anda 75 bin
tonunun devletin elinde olmasıdır. 
Şimdi
burada şunu belirtmemiz gerekir: Elbette ki fındığın meselelerini hep beraber
burada çözelim. Fındığın problemi 500 bin üreticiyi ilgilendiriyor, benim
bölgem de en fazla fındık üreten bölge. Bu bölgenin ve üreticilerin mağduriyetini
ortadan kaldırmak elbette ki bizim görevimiz, biz de bunun için mücadele
veriyoruz. Bununla ilgili geçtiğimiz günlerde Bilim, Sanayi ve Teknoloji
Bakanımızla da görüştük, onunla da bir konuyu konuştuk. Ne yazık ki fındık
mahsulüyle ilgili ihtisaslaştırılmış bir organize sanayi bugüne kadar
oluşturulmamış. 
(Mikrofon
otomatik cihaz tarafından kapatıldı) 
METİN
GÜNDOĞDU (Devamla) – Sayın Başkanım…
BAŞKAN
– Sözlerinizi tamamlayın. 
Buyurun.

METİN
GÜNDOĞDU (Devamla) – İhtisaslaştırılmış organize sanayi şudur: Fındık sanayi
ürünüdür, sanayi ürünü olan fındığın sanayide işlenip yurt dışına satılması,
katma değerinin daha fazla olmasını ve üreticilerimize daha fazla destek
vermemizi sağlayacaktır. Ne yazık ki bugüne kadar -geçtiğimiz dönemlerde de- bu
olmamış ama biz şimdi, geçtiğimiz günlerde bir araya geldik ve bununla ilgili
bizim de çalışmalarımız var AK PARTİ olarak. Bu çalışmalarımız doğrultusunda
-Milliyetçi Hareket Partisinin vermiş olduğu önerge elbette ki değerlendirilir
ama bizim çalışmalarımızı da bu işin içerisinde katıp- hep birlikte bunun köklü
çözümüne dönük bir girişimde bulunmamız lazım. Biz günübirlik çözümler
taraftarı değiliz AK PARTİ olarak, AK PARTİ olarak, köklü çözüm bulma
taraftarıyız. Onun için de ben köklü çözüm bulma adına bu önergeyi biraz daha
genişletip yeniden verilmesi taraftarıyım. 
Hepinizi
saygıyla selamlıyorum. 
Teşekkür
ediyorum. (AK PARTİ sıralarından alkışlar)
BAŞKAN
– Teşekkürler Sayın Gündoğdu. 
ENGİN
ÖZKOÇ (Sakarya) – Sayın Başkan, kayıtlara geçsin diye ifade etmek istiyorum…
BAŞKAN
– Buyurun. 
ENGİN
ÖZKOÇ (Sakarya) – Bu mesele, az önce hatibin de ifade ettiği gibi, yıllara
sirayet eden bir meseledir. Bu meselenin önünü, arkasını bütün siyasi partiler
tartışmıştır. On altı yıldan beri iktidarda olan AK PARTİ Hükûmeti de bu
meseleye köklü bir çözüm getirememiştir. Milliyetçi Hareket Partisinin verdiği
önergede hem İYİ PARTİ, HDP ve Cumhuriyet Halk Partisinin hemfikir olduğu bu
konuyu iktidar partisinin daha fazla uzatması doğru olmaz. Bu önergeler
değerlendirmeye alınsın. Kendilerinin de getirdiği önergeler varsa daha sonra
birleştirilip konu daha da derinleştirilerek daha da güzel bir hâle
getirilebilir ama reddederek, bunu erteleyerek bir yere varmak mümkün değildir.
Milletimiz samimiyet bekliyor. Şimdi, bu siyasi partileri televizyonları
başında insanlarımız izliyorlar. İzleyen insanlar “Verdikleri önergelerin
arkasında duracaklar mı, durmayacaklar mı?” diye… “Bunu daha sonra tartışırız.”
Daha sonra ne zaman tartışacağız? Onun için bizi milletimizin karşısında sınamamalarını
rica ediyorum. 
BAŞKAN
– Teşekkürler Sayın Özkoç. 
Milliyetçi
Hareket Partisi Grubunun önerisini oylarınıza sunuyorum: Kabul edenler… Kabul
etmeyenler…
NURHAYAT
ALTACA KAYIŞOĞLU (Bursa) – Başkanım, biz çokuz, kabul edilmiştir. 
CEMAL
ENGİNYURT (Ordu) – Kabul edilmiştir. 
LÜTFÜ
TÜRKKAN (Kocaeli) – Kabul edildi Başkan, edildi. 
ENGİN
ÖZKOÇ (Sakarya) – Kabul edildi efendim. (CHP, MHP ve İYİ PARTİ sıralarından
alkışlar)
LÜTFÜ
TÜRKKAN (Kocaeli) – Evet Başkan, kabul edildi. 
BAŞKAN
– Divanda görüş birliği yok, elektronik cihazla oylama yaptıracağım. 
Elektronik
cihazla oylama için iki dakika süre tanıyorum. 
(Elektronik
cihazla oylamaya başlandı)
ENGİN
ÖZKOÇ (Sakarya) – Arkadaşlar, “İşari oylama olduğu için bunları kabul
etmiyoruz.” diyor iktidar partisi. Biz buna katılmıyoruz. Girmeye çalışın.
MAHMUT
TANAL (İstanbul) – Sistemler çalışmıyor.
FİLİZ
KERESTECİOĞLU DEMİR (İstanbul) – Çalışmıyor.
ENGİN
ÖZKOÇ (Sakarya) – Çalışmıyor arkadaşlar.
Sayın
Başkan, okutularak kabul edilsin. 
(Kürsü
önünde toplanmalar)
BAŞKAN
– Değerli milletvekilleri… Sayın Özkoç… Şimdi, bir dakika… Değerli
milletvekilleri, lütfen, yerlerimize oturalım, grup başkan vekillerinin
itirazları var, onlara söz vereceğim ve birlikte yeniden durumu
değerlendireceğiz. 
(Elektronik
cihazla oylamaya devam edildi)
MAHMUT
TANAL (İstanbul) – Başkanım, kürsünün etrafını boşaltsınlar, baskı
uygulamasınlar.
Başkanım,
süre bitti, almayın. 
BAŞKAN
– Lütfen, kürsünün önünü boşaltalım.
MAHMUT
TANAL (İstanbul) – Son gelenleri almayalım. İşte, veriyorlar Başkan, süre
bitti.
SERKAN
TOPAL (Hatay) – Sayın Başkanım ama bir süre koydunuz, zamanında bunları almanız
gerekiyor, lütfen.
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Mithat Sancar’ın,
MHP grup önerisinin işari oylamasında itiraz ve sorunlar olduğu için grup
başkan vekillerine konuyla ilgili yerinden söz vereceğine ilişkin konuşması
BAŞKAN
– Değerli milletvekilleri, oylamayla ilgili bazı itirazlar ve sorunlar var.
Grup başkan vekilleri buraya gelerek açıklamalarda bulunmak istediler fakat ben
kendilerine yerlerinden söz vermeyi daha uygun buldum. İtirazlarınızı ve
değerlendirmelerinizi lütfen Genel Kurulla paylaşın. Sırasıyla söz vereceğim.
Sayın
Türkkan, buyurun.
MAHMUT
TANAL (İstanbul) – Süre geçti, millet veriyor ya! 
FİLİZ
KERESTECİOĞLU DEMİR (Ankara) – Hâlâ pusula veriyorlar.
TURAN
AYDOĞAN (İstanbul) – Sayın Başkan, süre doldu mu, dolmadı mı, onu açıklar
mısınız?
BAŞKAN
– Değerli arkadaşlar, lütfen grup başkan vekillerini dinleyelim.
IV.- AÇIKLAMALAR (Devam)
28.- Kocaeli Milletvekili Lütfü Türkkan’ın, işari
oylamada oy pusulası vermenin geçmişte uygulamaları olduğuna, İYİ PARTİ Grubuna
mensup milletvekillerinin hemen hemen yarısı sisteme giremediği için oylarının
rengini belli eden pusulalarının kabulü yönünde karar verilmesini rica ettiğine
ilişkin açıklaması
LÜTFÜ
TÜRKKAN (Kocaeli) – Sayın Başkan “İşari oylarda pusulayla oy kullanılmaz.” diye
bir kaide yok, bunun geçmişte uygulamaları da var. Bugün, aksine, enteresan bir
şekilde sisteme girmekte çoğu arkadaşımız güçlük çekti, hemen hemen grubun
yarısı sisteme giremedi. Dolayısıyla arkadaşların oylarının rengini belli eden
pusulaların kabulü yönünde karar vermenizi rica edeceğim.
Teşekkür
ederim.
BAŞKAN
– Teşekkürler Sayın Türkkan.
Bütün
grup başkan vekillerini dinledikten sonra -eğer söz talepleri varsa- ben de
değerlendirmemi sizlerle paylaşacağım değerli milletvekilleri. 
Buyurun
Sayın Özkoç.
29.- Sakarya Milletvekili Engin Özkoç’un, önemli olanın
Meclis iradesinin doğru yansıması olduğuna ilişkin açıklaması
ENGİN
ÖZKOÇ (Sakarya) – Efendim, az önce de ifade ettim, değerli arkadaşlarımız da
öyle düşünüyorlar, önergeyi veren siyasi parti ve diğer arkadaşlarımız da öyle
düşünüyorlar.
Sayın
Başkan, önemli olan Meclis iradesinin yansıması değil mi? Sayın Başkanım,
önemli olan Meclis iradesinin yansımasıdır, doğru yansımasıdır. Siz de Başkan
olarak… Meclis iradesinin doğru yansıyabilmesi için elimizdeki imkânları yani
Meclisteki imkânları doğru kullanmamız gerekiyor. 
Arkadaşlarımız
söylüyorlar: “Giriyoruz, kabul edilmiyor, buradan makinelar kullanamıyoruz.”
Ee, bir başka yöntem var, burada yazıyoruz, gönderiyoruz, diyoruz ki: Burada
olup olmadığı da kâtip üyeler tarafından okunsun ve kişi ayağa kalkarak
kendisini göstersin. 
LÜTFÜ
TÜRKKAN (Kocaeli) – Öyle olur bu işler.
ENGİN
ÖZKOÇ (Sakarya) - Türkiye'nin gözü önünde Meclis iradesini saygısızca arka
plana atmayalım. (CHP ve HDP sıralarından alkışlar) 
BAŞKAN
– Başka söz talebi var mı?
FATMA
KURTULAN (Mersin) – Başkanım…
BAŞKAN
- Sayın Kurtulan, buyurun.
30.- Mersin Milletvekili Fatma Kurtulan’ın, HDP Grubuna
mensup birçok milletvekilinin de elektronik sistemi kullanamadığına, sistemde
bir sorun olduğuna, bu sorunun giderilmesi gerektiğine ve oyunun rengini belli
eden pusulaların kabul edilmesini talep ettiklerine ilişkin açıklaması
FATMA
KURTULAN (Mersin) – Sayın Başkan, bizden de birçok arkadaşımız elektronik
sistemi kullanamadı, bir sorun var, aynı zamanda bunun da giderilmesi
gerekiyor, bu sorunu yaşayacağız gibi görünüyor ileriki süreçte de.
Arkadaşlarımıza, diğer grup başkan vekili arkadaşlarımıza katılıyoruz. Kâğıtla
verilen oyun renginin kabul edilmesini talep ediyoruz.
BAŞKAN
– Teşekkürler.
Değerli
milletvekilleri…
CAHİT
ÖZKAN (Denizli) – Grubumuz adına Doğan Kubat konuşacak.
BAŞKAN
– Buyurun Sayın Kubat.
LÜTFÜ
TÜRKKAN (Kocaeli) – O bile giremedi, gördünüz.
31.- İstanbul Milletvekili Mehmet Doğan Kubat’ın, işari
oylamanın şeklinin İç Tüzük’ün 139 ve devam maddelerinde düzenlendiğine,
kürsüde zaman zaman yaşanan tereddütler nedeniyle Başkanlık Divanı kararına
istinaden uygulamanın elektronik cihazla yapıldığına, herkes isim okunmak
suretiyle oyunun rengini belli edecekse saygı duyacaklarına ve Başkanlık Divanı
işari oylamalarda elektronik oylamanın nasıl sonuçlandırılacağına, pusulanın
dâhil edilip edilmeyeceğine dair bir karar alırsa AK PARTİ Grubunun buna
uyacağına ilişkin açıklaması
MEHMET
DOĞAN KUBAT (İstanbul) – Değerli Başkanım, çok teşekkür ediyorum.
Başkanım,
az önce yapılan işari oylamanın şekli İç Tüzük'ün 139 ve devamı maddelerinde
düzenlenmiş. Zaman zaman, kürsüdeki tereddütler nedeniyle Başkanlık Divanı
kararına istinaden uygulama elektronik cihazla yapılmaktadır. Ancak işaretle
yapılan oylamada elektronik yöntemle yapılan oylamalarda oy kullananların
adları, soyadları ve seçim bölgeleri sistemde gözükmediği için –açık oylamada
olduğu gibi- bugüne kadarki Başkanlık kürsüsünün teamülleri, Meclis teamülleri
işaretle oylamada… Ki geçen hafta da değişik Meclis başkan vekillerimizin
yönettiği oturumlarda da maalesef, bizim arkadaşlarımızdan da sisteme
giremeyenler var, onların pusulalarını Başkanlık makamı geri çevirdi, biz de
bunun Başkanlık Divanı tarafından görüşülüp… Yoksa her arkadaşımızın elbette ki
iradesine saygı gösteririm. Şu anda bile, herkes isim okunmak suretiyle oyunun
rengini belli ediyorsa eyvallah, saygı duyarız; bizim bu noktada hiçbir
tereddüdümüz yok ama bu, bizim, AK PARTİ Grubunun icat ettiği bir husus
değildir, Başkanlığın bugüne kadar yaptığı yerleşik uygulamadır, siz de bunu
çok iyi bilirsiniz. Dolayasıyla bu konuda Başkanlık Divanı işari oylamalarda
elektronik oylamanın nasıl sonuçlandırılacağına, pusulanın dâhil edilip
edilmeyeceğine dair bir karar alırsa elbette ki her grup gibi biz de buna
rahatlıkla, seve seve uyarız. Durum bundan ibarettir.
Teşekkür
ederim. 
BAŞKAN
– Teşekkür ederim değerli arkadaşlar. 
V.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Mithat Sancar’ın,
elektronik cihazla yapılan oylamada yazılı pusula kullanılmayacağı yönünde bir
teamülün olmaması nedeniyle pusulaları kabul edeceğine ama her bir pusulayı
okutup imza sahiplerinin burada olup olmadığını denetleyeceğine ilişkin
konuşması
BAŞKAN
- Anlaşıldığı kadarıyla elektronik oylama sırasında bazı sorunlar yaşandı; bu,
bir. 
İkincisi:
Asıl olan Meclisin iradesinin doğru tecelli etmesidir. 
Burada
karar da sonuç itibarıyla, oturumu yöneten başkan vekiline aittir. Eğer bir
uzlaşma çıkmıyorsa işaretle oylamada kararı birleşimi yöneten Meclis başkan
vekili verir. Ben de bir uzlaşma görmediğim için, daha doğrusu diğer kâtip üye
arkadaşlarımla farklı düşündüğüm için elektronik cihazla oylama yöntemini
tercih ettim. 
Ayrıca,
elektronik cihazla oylamada yazılı pusula kullanılmayacağı yönünde bir
teamülün, bu kadar yerleşik bir teamülün varlığını da ben açıkçası bilmiyorum
yani böyle bir teamülün var olduğunu düşünmüyorum. Esasen, elektronik yoklama
yapıldığında pusulayla yoklamaya katılım mümkün olmaktadır. O nedenle, burada
da bütün pusulaları kabul edeceğim ama her birini okutup imza sahiplerinin
burada olup olmadığını denetleyeceğim arkadaşlarımla birlikte. (CHP ve İYİ
PARTİ sıralarından alkışlar) 
O
nedenle, şimdi oylama sonuçlarını ilan etmeden, sisteme giren oy oranlarını
ilan etmeden önce pusulaları arkadaşlarım okuyacaklar, okunan her pusulada adı
geçen değerli milletvekilinin ayağa kalkarak kendisini tanıtmasını da rica
edeceğim.
Başlayalım.

RECEP
ÖZEL (Isparta) – Başkanım, yeniden veriyorlar, onları kabul etmesinler! Almasın
artık kavaslar! 
BAŞKAN
– Arkadaşlar, siz bırakın, biz yönetelim, rahat olun.
Okumaya
başlıyoruz.
İrfan
Kartal, Van? Yok.
Değerli
arkadaşlar, oylama çoktan bitti, artık pusula getirmeyin!
Hasan
Turan, İstanbul? Burada. (CHP, MHP ve İYİ PARTİ sıralarından gürültüler)
Değerli
arkadaşlar, lütfen sakin olun, Başkanlık Divanına lütfen güvenin. Burada, İç
Tüzük’ü ve Meclisin hukukunu titizlikle koruduğumuz konusunda kimsenin bir
şüphesi olmasın. 
Lütfen,
kürsüye kimse yaklaşmasın. Biz, burada Divan üyeleri olarak istişarelerde
bulunuyoruz, o nedenle istişarelerimizi yaparken başka vekillerin burada
bulunmamasını rica ediyorum.
HAYDAR
AKAR (Kocaeli) – Hâlâ pusula yolluyor ya!
ENGİN
ÖZKOÇ (Sakarya) – Arkadaşlar, pusula geliyor!
HASAN
TURAN (İstanbul) – Kendi adamlarınız da orada. Haydar Bey var, İYİ PARTİ’den
var, herkes var.
BAŞKAN
– Değerli grup başkan vekillerini kürsüye davet ediyorum. Sadece grup başkan
vekilleri bulunsun, diğer bütün değerli milletvekilleri yerlerine otursunlar
lütfen. 
Değerli
arkadaşlar, oylamayla ilgili bazı meselelerin açıklığa kavuşturulması
gerekiyor. O nedenle, grup başkan vekillerini, görüşmek üzere odama davet
ediyorum ve birleşime beş dakika ara veriyorum.
Kapanma Saati: 16.17
ÜÇÜNCÜ OTURUM
Açılma Saati: 16.25
BAŞKAN: Başkan Vekili Mithat SANCAR
KÂTİP ÜYELER: Emine Sare AYDIN YILMAZ (İstanbul), Mustafa
AÇIKGÖZ (Nevşehir) 
----- 0 -----
BAŞKAN – Türkiye
Büyük Millet Meclisinin 8’inci Birleşiminin Üçüncü Oturumunu açıyorum. 
Değerli
milletvekilleri, lütfen yerlerimize oturalım. 
VII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, 16/10/2018 tarihinde MHP Grup
Başkanvekili ve Samsun Milletvekili Erhan Usta tarafından, fındık
üreticilerinin sorunlarının araştırılarak sorunların çözümüne yönelik
alınabilecek tedbirlerin ve yapılabilecek düzenlemelerin belirlenmesi amacıyla
verilmiş olan Meclis araştırması önergesinin ön görüşmelerinin, Genel Kurulun
17 Ekim 2018 Çarşamba günkü birleşiminde yapılmasına ilişkin önerisi (Devam)
BAŞKAN
– Milliyetçi Hareket Partisinin grup önerisinin oylamasında tereddüt hasıl
olduğundan oylamayı tekrar edeceğim. 
Kabul
edenler… Kabul etmeyenler…
Değerli
milletvekilleri, öneriyi kabul eden milletvekillerinin sayısı 135,
reddedenlerin sayısı 155; dolayısıyla öneri reddedilmiştir. (AK PARTİ
sıralarından alkışlar) 
MAHMUT
TANAL (İstanbul) – Mümkün değil. 
ALİ
ÖZTUNÇ (Kahramanmaraş) – Başkan, sayamıyorsunuz galiba.
MAHMUT
TANAL (İstanbul) – Başkan, tek tek sayalım. 
BAŞKAN
– Halkların Demokratik…
MAHMUT
TANAL (İstanbul) – Başkan, isim isim sayalım.
ENGİN
ÖZKOÇ (Sakarya) – Sayın Başkan…
BAŞKAN
– Buyurun Sayın Özkoç.
IV.- AÇIKLAMALAR (Devam)
32.- Sakarya Milletvekili Engin Özkoç’un, MHP grup
önerisinin oylamasında yapılan sayımın vahim bir şekilde Meclis iradesini
yansıtamadığına ilişkin açıklaması
ENGİN
ÖZKOÇ (Sakarya) – Sayın Başkan, Türkiye Büyük Millet Meclisinde 4 siyasi parti
bir araya gelerek fındık üreticisinin haklarını ve hukukunu savunmak için bir
önergenin arkasında dimdik durmuşlardır. Ancak buradaki sayım, artık, Meclis
iradesini vahim bir şekilde yansıtamamaktadır. O yüzden sizden rica ediyorum,
milyonlarca kişi televizyonlarının başında bizi seyrediyor, 4 siyasi partinin…
4 mü büyük, 1 mi büyük? 
RECEP
ÖZEL (Isparta) – 1 büyük, 1.
ENGİN
ÖZKOÇ (Sakarya) – Soruyorum: 4 mü büyük, 1 mi?
İktidar
partisi eğer “Biz daha fazlayız.” diyorsa tek tek isim okuyalım. Tek tek isim
okuyalım, muhalefet burada iktidardan daha fazla.
RECEP
ÖZEL (Isparta) – Hadi oradan!
TURAN
AYDOĞAN (İstanbul) - Sayın Başkanım, 60’a göre bir söz alabilir miyim?
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
33.- Denizli Milletvekili Cahit Özkan’ın, fındık
üreticilerinin sorunlarının çözümüyle ilgili çalışmayı gelecek hafta Meclisin
gündemine getirmeyi düşündüklerine ilişkin açıklaması
CAHİT
ÖZKAN (Denizli) – Sayın Başkan, değerli milletvekilleri; milletimizin kaderi
bizim kaderimizdir. Milletimizin çizdiği rotada, gösterdiği hedefte bugüne
kadar çiftçimizin, köylümüzün, esnafımızın, üreticilerimizin, sanayicimizin,
ihracatçımızın sorunlarıyla ilgilenmek ve onların bütün refah taleplerini
hayata geçirmek için büyük bir mücadele gösterdik ve hamdolsun, fındık üreticilerimizin
derdi bizim derdimizdir. Bugün diğer gruplarla da görüşmelerimiz neticesinde
gelecek hafta biz de yaptığımız çalışmaları toparlayarak, tamamlayarak hep
birlikte, bütün grupların oydaşlığıyla Genel Kurulun gündemine getirmek için
talepte bulunduk ve bunu da buradan ilan ediyoruz. (AK PARTİ sıralarından
alkışlar) 
Aynı
zamanda, Genel Kurula hitap ederken de fındık üreticilerimizin müsterih
olmalarını istirham ediyorum. Bugüne kadar dertleriyle nasıl dertlenerek fındık
üretimindeki rekolteyi artırmışsak, fındık ihracatımızı artırmışsak bundan
sonra fındık üreticilerimizin derdiyle dertlenerek onların çok daha fazla katma
değer sağlayacakları bütün düzenlemeleri inşallah hayata geçirerek kararlar
alacağız. Yeniden, inşallah, gelecek hafta Meclisin gündemine getirmeyi
düşündüğümüz fındık üreticilerimizin bu sorunlarının çözümüyle ilgili Genel
Kurulumuzun yapacağı çalışmalar için başarılar diliyorum.
Teşekkür
ediyorum. 
BAŞKAN
– Sayın Akçay…
34.- Manisa Milletvekili Erkan Akçay’ın, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Türkiye
Büyük Millet Meclisinde bugüne kadar kurulan bütün Meclis araştırma
komisyonları, Mecliste grubu bulunan bütün siyasi partilerin ortak
mutabakatıyla çıktı; bu, âdeta geleneksel bir hâle de geldi. Tabii, bu arada
bütün siyasi parti gruplarının da o zaman itibarıyla, o hafta itibarıyla
gündemlerinde bulunan konuları gündeme getirmek adına da bu grup önerileri
Meclise taşındı. Şimdi, bugün de geçmişte kurulan bazı komisyonlarda
yaşadığımız tartışmaları hatırlatıyor. Öyle inanıyorum ki -değerli grup başkan
vekilinin de ifade ettiği gibi- önümüzdeki zaman dilimi içerisinde Adalet ve
Kalkınma Partisi de konuyu tekrar tezekkür etmek suretiyle ve Mecliste grubu
bulunan bütün siyasi partilerin de bir ortak mutabakatıyla bu komisyonun
kurulacağını ümit ve temenni ediyorum. Hadiseyi bu şekilde ele almakta da fayda
olduğunu düşünüyorum. 
Teşekkür
ederim. (MHP sıralarından alkışlar)
BAŞKAN
– Teşekkürler Sayın Akçay. 
Buyurun
Sayın Özkoç, yerinizden lütfen. 
ENGİN
ÖZKOÇ (Sakarya) – Efendim, tüm…
LÜTFÜ
TÜRKKAN (Kocaeli) – Sayın Başkan, 2 defa söz verdiniz, ben bir söz alamadım. 
BAŞKAN
– Sizi görmedim, sisteme girmenizde fayda var. 
ENGİN
ÖZKOÇ (Sakarya) – Ben feragat ederim.
LÜTFÜ
TÜRKKAN (Kocaeli) – Girdik efendim, sistemi de görmediniz. 
BAŞKAN
– Tamam, size vereceğim. 
ENGİN
ÖZKOÇ (Sakarya) – Efendim, ben feragat ediyorum.
Buyurun.

LÜTFÜ
TÜRKKAN (Kocaeli) – Estağfurullah…
BAŞKAN
– Lütfen… Sayın Özkoç, Türkkan’a verelim. 
ENGİN
ÖZKOÇ (Sakarya) – Evet, evet, lütfen…
BAŞKAN
– Sayın Türkkan, buyurun. 
LÜTFÜ
TÜRKKAN (Kocaeli) – Sayın Başkan, bu oylamanın sayısıyla alakalı olarak fazla
bir şey söylemek istemiyorum. Netice itibarıyla, arkadaşlarımız saymışlar ve
onlara güvenmek zorundayız. Ancak bir söze itirazım var: Türk milletinin kaderi
ile Adalet ve Kalkınma Partisinin kaderi aynı değildir. (İYİ PARTİ ve CHP
sıralarından alkışlar) Türk milleti beş bin yıllık kadim bir millettir. Türk
devleti ilelebet, ebet müddet yaşayacaktır. Siz gideceksiniz; Türk milleti
kalacak, Türk devleti yaşayacak. Bunun bilinmesini istiyorum. (İYİ PARTİ ve CHP
sıralarından alkışlar) Kendinizi Türk milletiyle aynı safta tutmayın. Siz
fânisiniz, gideceksiniz; Türk milleti yaşayacak. 
Teşekkür
ediyorum. 
RECEP
ÖZEL (Isparta) – Sen de fânisin, sen daha çok fânisin.
CAHİT
ÖZKAN (Denizli) – Sayın Başkan… Sayın Başkan…
BAŞKAN
– Sayın Özkoç, buyurun. 
ENGİN
ÖZKOÇ (Sakarya) – Efendim, tüm saygımla şunu ifade etmek istiyorum: Milletvekillerimiz
burada, Türkiye Büyük Millet Meclisinde. AK PARTİ’nin bir sözü vardı, diyordu
ki: “Meclis iradesi önemlidir, milletvekillerinin iradesi önemlidir,
milletimizin iradesi önemlidir.” Milletin iradesini milletvekilleri ve siyasi
partiler temsil ediyor.
RECEP
ÖZEL (Isparta) – Ya, toplamınız yetmiyor, ne yapalım?
ENGİN
ÖZKOÇ (Sakarya) - 4 siyasi partinin bütünü şu anda AK PARTİ’nin bütününden daha
fazladır. Madem millet iradesine saygı duyuyorsunuz, o zaman ben hiçbir ayrım
yapmadan, AK PARTİ’li milletvekillerinin vicdanına seslenerek, gerekirse burada
üç saat daha fazla çalışalım, dört saat daha fazla çalışalım, gerekirse bir
saat ara vererek çalışalım ama bu olayı bir ortak önerge hâline getirip bugün
Meclisten çıkaralım. (CHP sıralarından alkışlar) Milletimiz bize güvensin,
onların arkasında olduğumuzu görsünler. Milletin vekilleri burada, millet
iradesi burada, Meclis burada. Daha neye ihtiyacımız var efendim? (CHP
sıralarından alkışlar)
BAYRAM
ÖZÇELİK (Burdur) – Sen belirleyemezsin. 
BAŞKAN
– Teşekkürler Sayın Özkoç. 
Buyurun
Sayın Özkan, yerinizden konuşabilirsiniz. 
35.- Denizli Milletvekili Cahit Özkan’ın, AK PARTİ’nin
milletin kaderini kendi kaderi olarak gören bir siyasi davanın, bir millî
mücadelenin eseri olarak ortaya çıktığına ve fındık üreticilerinin taleplerinin
AK PARTİ’nin siyaset mücadelesinin temelini teşkil ettiğine ilişkin açıklaması
CAHİT
ÖZKAN (Denizli) – Sayın Başkan, değerli milletvekilleri; milletimizin kaderini
kendi kaderimiz olarak gördük. Bugüne kadar, bakınız, fındık üretiminden
ihracatına kadar rekoltenin miktarının nereden nereye geldiği milletimizin,
özellikle de fındık üreticilerimizin takdirindedir. 
CEMAL
ENGİNYURT (Ordu) – Başkan, rekolte Allah’ın takdiri ya…
CAHİT
ÖZKAN (Denizli) – Biz milletimizin bağrından çıkmış, onun gösterdiği rotada…
(CHP ve İYİ PARTİ sıralarından gürültüler)
LÜTFÜ
TÜRKKAN (Kocaeli) – Sen milletin kaderi ile kendi kaderini birleştirirsen, olur
mu öyle bir şey canım?
CAHİT
ÖZKAN (Denizli) – …onun gösterdiği istikamette siyaset yapan bir davanın
mensupları olarak… 
LÜTFÜ
TÜRKKAN (Kocaeli) – Ne alakası var ya, ne alakası var? Olur mu öyle bir şey ya?
CAHİT
ÖZKAN (Denizli) – Müsaade eder misiniz, müsaade eder misiniz. 
CEMAL
ENGİNYURT (Ordu) – Sayın Başkan, rekolte Allah’ın takdiri.
CAHİT
ÖZKAN (Denizli) – Bakınız… 
LÜTFÜ
TÜRKKAN (Kocaeli) – Aynen tekrar ediyorsunuz aynı şeyi. 
CAHİT
ÖZKAN (Denizli) – Müsaade eder misiniz.
LÜTFÜ
TÜRKKAN (Kocaeli) – Aynı şeyi tekrar ediyorsunuz.
CAHİT
ÖZKAN (Denizli) – Sayın Başkan…
BAŞKAN
– Genel Kurula hitap edin.
Buyurun
Sayın Özkan. 
CAHİT
ÖZKAN (Denizli) – Dün sayın hatip kürsüde konuşurken nasıl müsamaha
istemişseniz, müsteâne bir konuşma talebinde bulunmuşsanız Genel Kuruldan,
benim için de istirham ediyorum Sayın Başkan. 
BAŞKAN
– Buyurun, siz Genel Kurula hitap edin, ben diğerini düzenlerim. 
CAHİT
ÖZKAN (Denizli) – Şimdi, bizim rotamızı, çizgimizi, istikametimizi milletimiz
belirlemiştir. Milletimizin gösterdiği istikamette yol alıyoruz. AK PARTİ
milletin kaderini kendi kaderi olarak gören bir siyasi davanın, bir millî
mücadelenin eseri olarak ortaya çıkmıştır. Eğer bu mücadele bir demokrasi,
millî iradenin hâkimiyeti meselesiyse “Egemenlik kayıtsız, şartsız
milletindir.” anlayışıysa o zaman bütün tartışmalarımızı bir sabiteye
bağlayarak karar vermemiz lazım. Nedir o sabite? Yargıdır, hukuktur, İç
Tüzük’tür. 
Biraz
önce, Sayın Başkan, yapılan oylamaların işari olduğundan bahisle değerlendirme
yapıldı, teamüller çerçevesinde oylama yapıldı ve onun neticesinde de bir irade
ortaya çıktı; bu, millî iradedir. Ancak şunu söylüyoruz: Fındık
üreticilerimizle ilgili birkaç haftadan beri biz dedik ki… Getirilecekti, sonra
bu haftalara bırakıldı, biz de çalışmalarımızı tamamlayarak bütün gruplar
olarak… Her zaman istediğimiz bu uzlaşı değil mi? “Ortak anlayışla bunları çözelim.”
değil mi? 
SEYİT
TORUN (Ordu) – Şimdi kabul edelim, kabul edelim, çalışırız biz. 
CAHİT
ÖZKAN (Denizli) – İşte, gelecek hafta bunlarla ilgili biz de çalışmaları
yapalım, ondan sonra ortaya çıkıp bunları tamamlayalım dedik. Onun için,
tekraren söylüyorum: Fındık üreticileri bizim kaderimizdir, onların talepleri
bizim siyaset mücadelemizin temelini teşkil eder. 
AYLİN
CESUR (Isparta) – Niye reddediyorsun o zaman?
CAHİT
ÖZKAN (Denizli) – Evet, her fâni gibi hepimiz fâniyiz ancak milletin ülküsünü
payidar kılmak için siyaset yapan kadrolar ilelebet payidar olacaktır çünkü
egemenlik kayıtsız, şartsız milletindir. 
BAŞKAN
– Teşekkürler.
CEMAL
ENGİNYURT (Ordu) – Sayın Başkan, kayıtlara geçsin diye…
BAŞKAN
– Grup başkan vekilleri sizin adınıza söz isterse olur, öbür türlü, kontrol
etmekte zorlanırız Genel Kurul çalışmasını.
ERKAN
AKÇAY (Manisa) – Sayın Başkan, eğer izin verirseniz grubumuz adına Sayın
Enginyurt konuşacak.
BAŞKAN
– Tamam.
Buyurun.
(MHP sıralarından alkışlar)
36.- Ordu Milletvekili Cemal Enginyurt’un, AK PARTİ
Grubunun fındıkla ilgili araştırma önergesini Genel Kurul gündemine
getireceğine, kendilerinin de bu önergeyi destekleyeceğine ilişkin açıklaması
CEMAL
ENGİNYURT (Ordu) – Sayın konuşmacıya teşekkür ediyorum, AK PARTİ Hükûmetinin de
fındıkla ilgili önümüzdeki hafta, inşallah sonraki hafta, inşallah bir sonraki
hafta araştırma önergesini getireceğini söyledi, biz de destekleyeceğiz. Ama
bir cümle sarf ediyor, rekoltenin iktidarları döneminde çok çok arttığını
söylüyor, rekoltenin artışı da, olmayışı da Allah’ın takdiridir, Allah’ın işine
bari karışmasınlar. (MHP, CHP ve İYİ Parti sıralarından alkışlar)
BAŞKAN
– Teşekkürler.
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç…
ENGİN
ÖZKOÇ (Sakarya) – Efendim, sabrınıza çok teşekkür ediyorum.
BAŞKAN
– Rica ederim, buyurun. 
37.- Sakarya Milletvekili Engin Özkoç’un, MHP Grubu
fındık üreticilerinin sorunlarının araştırılmasına yönelik önergeyi tekrar
Genel Kurul gündemine getirirse bütün partileri bu önergenin arkasında durmaya
davet ettiğine ilişkin açıklaması
ENGİN
ÖZKOÇ (Sakarya) – Çok önemli bir konu. Biz Cumhuriyet Halk Partisi olarak…
Aslında hem HDP’nin hem Cumhuriyet Halk Partisinin hem İYİ PARTİ’nin ortak
önergeleri var yani ayrı ayrı önergeler verdiler ama aynı konuda birleşiyorlar.
Buradan tüm milletimize duyurmak istiyorum: Biz yarın önerge vermeyeceğiz.
Milliyetçi Hareket Partisinin değerli vekillerine ve grup başkan vekiline
sesleniyorum: Yarın biz bu konuyla ilgili önerge vermeyeceğiz çünkü bir
önergenin önüne siyaseten bir adım geçmek istemiyoruz ama yarın Milliyetçi
Hareket Partisi aynı önergeyi buraya indirirse biz, bütün milletvekillerimiz,
burada elimizi kaldırmak için hazır olacağız. (CHP sıralarından alkışlar)
Beraber bu önergeyi geçirmek için bütün partileri bu önergenin, Milliyetçi
Hareket Partisinin verdiği önergenin arkasında yarın durmaya davet ediyorum.
(CHP sıralarından alkışlar)
BAŞKAN
– Teşekkürler.
Buyurun
Sayın Akçay.
38.- Manisa Milletvekili Erkan Akçay’ın, Sakarya
Milletvekili Engin Özkoç’un yaptığı açıklamasındaki bazı ifadelerine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Sayın
Özkoç’un bahsettiği konuda, geçmiş dönemlerde de değişik siyasi partilerin aynı
konuda önerge verdiği de çok olmuştur çünkü gündemle alakalı olduğu için… Biraz
evvelki konuşmamda da ifade ettiğim üzere, siyasi parti grupları kendi
gündemlerini takip ederler genellikle ve bu, geçtiğimiz haftalarda da müzakere
edilmiş kendi grubumuz içerisinde veya diğer gruplarla da ve bildiğim
kadarıyla, Sayın Erhan Usta geçen hafta da yine bunun temasında bulundu ve
Cumhuriyet Halk Partisi grup başkan vekillerinin de bu konuda haberi var.
Dolayısıyla bu fındık mevzusu uzun süredir Milliyetçi Hareket Partisinin
gündeminde olan bir konudur ama tevafuk olmuştur, bugün aynı zamanda Cumhuriyet
Halk Partisinin de aynı konuda grup önerisi vardır. Bunlar da gayet normaldir,
yarın başka bir konuda da olabilir, geçmişte de çok oldu benzeri konular.
Güncelliğe bağlı olarak bu tür durumlar olabilir ve bunu da yadırgamamak
gerekir. Bu, birkaç haftadır zaten gündeme getirmek istediğimiz bir konudur.
Teşekkür
ederim Sayın Başkan.
BAŞKAN
– Teşekkürler Sayın Akçay.
V.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Mithat Sancar’ın,
Meclis iradesinin sağlıklı şekilde tecelli etmesinin herkesin üzerinde
hassasiyetle durduğu konu olduğuna, yapılan müzakereler sonucunda ortaya çıkan
iradeye saygı gösterilmesi gerektiğine ilişkin konuşması
BAŞKAN
– Değerli milletvekilleri, Meclisin iradesinin en sağlıklı bir şekilde tecelli
etmesi şüphesiz hepimizin üzerinde hassasiyetle durduğu bir konu, oturumu
yöneten Başkan Vekili olarak da benim ayrıca sorumluluğumdur. Bu konuda,
Divandaki arkadaşlarımla birlikte titiz bir çalışma yürüttüğümüzü ve oyların
doğru bir şekilde yansıması için elimizden geleni yaptığımızı bilmenizi
isterim. Esasen bugün şu oturum göstermiştir ki bir noktaya varmak istersek
müzakere bizim vazgeçilmez yöntemimizdir. Tereddüt duyduğumuz konularda kendi
aramızda istişarede bulunduk. Bu yeterli olmayınca siz değerli grup başkan
vekilleriyle de istişare etmek istedim, ayrıca tabii uzman arkadaşlarımızın da
desteğini aldık ve bütün bu istişarelerden ortaya çıkan sonuca göre yöntemi
belirledik. Bu belirlenen yöntemin sonucunda ortaya çıkan iradeye hepimizin saygı
göstermesi gerekiyor. O nedenle ben hepinize bu katkılarınızdan, bu düzeyli ve
verimli müzakere anlayışınızdan dolayı teşekkür etmek isterim.
Şimdi
birleşime beş dakika ara veriyorum.
Kapanma Saati: 16.46
DÖRDÜNCÜ OTURUM
Açılma Saati: 16.58
BAŞKAN: Başkan Vekili Mithat SANCAR
KÂTİP ÜYELER: Emine Sare AYDIN YILMAZ (İstanbul), Mustafa
AÇIKGÖZ (Nevşehir)
----- 0 -----
BAŞKAN
– Türkiye Büyük Millet Meclisinin 8’inci Birleşiminin Dördüncü Oturumunu
açıyorum. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 10/10/2018 tarihinde Ankara
Milletvekili Sayın Filiz Kerestecioğlu ve arkadaşları tarafından verilen
"Kadın yoksulluğunun araştırılması amacıyla” verilmiş olan Meclis
araştırması önergesinin ön görüşmelerinin, Genel Kurulun 17 Ekim 2018 Çarşamba
günkü birleşiminde yapılmasına ilişkin önerisi 
17/10/2018
Türkiye Büyük Millet Meclisi Başkanlığına
Danışma
Kurulu 17/10/2018 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Fatma
Kurtulan
 Mersin

 Grup
Başkan Vekili
Öneri:

10
Ekim 2018 tarihinde Ankara Milletvekili Sayın Filiz Kerestecioğlu ve
arkadaşları tarafından -589 sıra numaralı- kadın yoksulluğunun araştırılması
amacıyla Türkiye Büyük Millet Meclisine verilmiş olan Meclis araştırması
önergesinin diğer önergelerin önüne alınarak görüşmelerinin 17/10/2018 Çarşamba
günkü birleşiminde yapılması önerilmiştir.
BAŞKAN
– Önerinin gerekçesini açıklamak üzere öneri sahibi Halkların Demokratik
Partisi Grubu adına Ankara Milletvekili Filiz Kerestecioğlu konuşacaktır. 
Buyurun
Sayın Kerestecioğlu. (HDP sıralarından alkışlar) 
Süreniz
beş dakikadır. 
HDP
GRUBU ADINA FİLİZ KERESTECİOĞLU DEMİR (Ankara) – Sayın Başkan, değerli
milletvekilleri; şimdi yine “Kadınlar yoksul değil.” ya da “Biz gereğini
yaparız.” diyerek reddedilecek olan bir önerge üzerine maalesef konuşmaya
başlıyorum. Ama kadınlar yoksul, dünyada yoksul, Türkiye’de yoksul ve Dünya
Yoksullukla Mücadele Günü’nde konuşuyoruz bugün. Kadınlar dünyanın hatta en
yoksulları, sadece yoksul değiller. Dünyanın pek çok yerinde ortak ve yakıcı
bir sorun olarak değerlendiriliyor kadın yoksulluğu. Örneğin Türkiye’de
kadınlar taşınmaz malların sadece yüzde 8’ine sahipler, sadece 8’ine sahipler
arkadaşlar. Bu çarpıcı rakam kadınlara uygulanan şiddet ya da yoksulluk gibi
sorunlar tartışılırken çoğunlukla üzeri örtülen bir yapısal nedenden, erkek
egemenliğinden kaynaklanıyor. 
Bir
hükûmetin görevi, eğer yurttaşları arasındaki haksızlığı, eşitsizliği,
adaletsizliği sorun olarak görüyorsa en azından bunu dengeleyici politikalar
üretmektir. Türkiye’de kadınların yalnızca yüzde 30’u içinde tarım da dâhil
olmak üzere gelir elde edebilecekleri bir işte çalışabiliyorsa, yalnızca yüzde
30’u ve pek çok istihdam alanından dışlanıyorsa hükûmetin görevi ayrımcılıkla
mücadele ederek kadın istihdamını artırmaktır. Kız çocukları yalnızca belirli
mesleklere yönlendiriliyor, iş yaşamında asla hak ettikleri mertebelere
erişemiyorlarsa, erkekler hep daha çok kazanılan sektörlerde ve daha üst
kademelerde çalışıyorlarsa hükûmet bu ayrımcılığı önlemek için çalışmalıdır. 
Çocuk
ve yaşlı bakımı aslında tüm toplumun sorumluluğudur arkadaşlar. Çocuklar
toplumun bir parçası olarak büyür fakat cinsiyetçi iş bölümü nedeniyle bütün
sorumluluk kadınların üzerindeyse hükûmet bu sorumluluğu toplumsallaştıracak
önlemler almalıdır. Örneğin kreşte veya anaokulunda gündüz bakımı alan
çocukların oranı bugün yalnızca 2,8’dir, yalnızca 2,8 çünkü kreşler çok pahalı
çünkü idari olarak belediyelerde veya başka yerlerde ücretsiz kreş olanakları
sağlanmıyor. 
Değerli
milletvekilleri, kadınların büyük bir kısmı bakım sorumluluğu nedeniyle bir
işte çalışamıyorlar ya da güvencesiz, düşük ücretli işlerde çalışıyorlar. “Ev,
aile yaşamını uyumlulaştırma” dediğiniz politika, kadınların eğitim hakkından
mahrum kaldığı, evde bir yandan çocuğuna bakarken diğer yandan da parça başı
işler alıp tutkalla terlik yapıştırdığı bir çalışma düzeni olamaz. Kadın
yoksulluğu ile kadına yönelik şiddet ise birbirine açık biçimde bağlıdır. Bir
ömür ücretsiz ev emekçisi olarak çalışmış, çocuk, yaşlı bakmış, yemek yapmış,
ev temizlemiş bir kadın şiddet nedeniyle boşanmak istediğinde çoğunlukla
ekonomik güvencesizlik gibi nedenlerle çıkışsız hissediyor yani aslında devlet
tarafından, toplum tarafından şiddet gördüğü hanede kalmaya, şiddete katlanmaya
mecbur bırakılıyor. Boşanma hâlinde ise varsa çocukların bakım ve geçim yükü de
çoğunlukla kadınların omuzlarına yükleniyor ve kadın yoksulluğu daha da
ağırlaşıyor. Evet, ifade ettiğimiz gibi kadın yoksulluğu çok önemli bir sorun.
Biz bugün kadın yoksulluğunun araştırılması önergesini bir başka vesileyle
getirdik çünkü Çalışma, Aile ve Sosyal Hizmetler Bakanlığı ve Adalet Bakanlığı
birlikte bir çalıştay düzenlediler geçtiğimiz hafta ve yoksulluk nafakasının
kısıtlanması yönünde bir düzenlemenin getirilmesi amacıyla düzenlendi bu
çalıştay. Sanırsınız ki Türkiye’de kadın-erkek istihdamı ve ücretler
eşitlenmiş, bütün bu saydığımız sorunlar yok ve böyle bir çalıştayla “Acaba
yoksulluk nafakasını süreye bağlayabilir miyiz?” gibi tartışmalar. Buraya kadın
hakları alanında çalışan örgütler tırmalayarak girdiler. Benim de
kurucularından olduğum Mor Çatı gerçekten tırmalayarak bu toplantıya ancak
katılabildi. Şimdi yine de çalıştay çok önemli bir sonucun ortaya çıkmasını
sağladı. Hükûmete yakın kadın derneklerinden feminist kadınlara, farklı siyasi
görüşlere ve hayat tarzlarına sahip kadınlar ve alanda çalışan hâkim ve
avukatların çoğu nafakada süre sınırını…
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Kerestecioğlu.
FİLİZ
KERESTECİOĞLU DEMİR (Devamla) – Teşekkürler Sayın Başkanım.
…ya
tümden reddetti ya da önce kadınların güçlenmesi gerektiğini ancak ondan sonra
bu konuyu tartışabileceğimizi ifade etti. 
Değerli
arkadaşlar, olmayan veriler üzerinden yasa teklifi getiremezsiniz. Bu, ağır sonuçlara, toplumsal
sorunlara yol açar çünkü öncelikle şunu araştırmak durumundasınız: Yoksulluk
nafakasının bir toplumsal soruna yol açtığını söylemek için kaç kadın yoksulluk
nafakası alıyor? Miktarı nedir? Kaç erkek bu nedenle yoksulluk durumuna düşmüş?
Bu soruların yanıtlarının olması gerekir. Ama yapılan araştırmalar gösteriyor
ki kadınların çoğunluğu yaklaşık aylık 300 lira yoksulluk nafakası alıyor. 300
lira yoksulluk nafakası yoksulluğu kaldırmaz. Bunu süreyle sınırlamaya gerek
yoktur çünkü dava yoluyla zaten eğer kadın daha gelirli bir duruma gelmişse
nafakayı kaldırabilirsiniz. Ayrıca erkekler de nafaka alabilir, cinsiyet
sınırlaması yoktur. 
Önergemizin desteklenmesini talep ediyoruz. Kadınlar
yoksuldur. Bunu herkesin bildiğini tahmin ediyorum. 
Saygılarımla. (HDP sıralarından alkışlar)
BAŞKAN – Teşekkürler Sayın Kerestecioğlu. 
Öneri üzerinde İYİ PARTİ Grubu adına Isparta Milletvekili
Aylin Cesur konuşacaktır. 
Buyurun Sayın Cesur. (İYİ PARTİ sıralarından alkışlar)
Süreniz üç dakikadır. 
İYİ PARTİ GRUBU ADINA AYLİN CESUR (Isparta) – Sayın
Başkan, değerli milletvekilleri; Genel Kurulu saygıyla selamlıyorum. 
Büyük Atatürk’ün önderliğinde, uğrunda nice kanlar
dökülerek kurulan Türkiye Cumhuriyeti devleti ulusa dayalıdır ve ulus devlet
bağını da yeni kadının simgeleyeceği düşünülerek yola çıkılmıştır. Cumhuriyetle
gelen ve ayırt eden en önemli gösterge de kadının bir ulusal devletin yasal
olarak eşit yurttaşı kabul edilmesidir. 5 Aralık 1934’te Türk kadınına seçme ve
seçilme hakkı verilmesi de aslında bu yolda atılan en önemli adımdır. Ben de
burada Büyük Atatürk’ün kurduğu Türkiye Büyük Millet Meclisinin genel başkanı
kadın olan İYİ PARTİ’sinin bir kadın milletvekili olarak huzurunuzda olmaktan
gurur duyuyorum. 
Geçen yüzyıldaki gelişmelere rağmen yoksulluk büyümeye
devam etmiş, zengin ve fakir arasındaki fark da artmıştır. Yoksulluğun yükü
kadınların omzundadır ve sağlıklarına da sinsice zarar vermektedir. Yoksullukla
yaşayan 1,2 milyar kişinin yüzde 70’i kadınlardır. Dünyadaki 900 milyon okuma
yazma bilmeyen arasında kadınların oranı 2
kat daha fazladır ve dünyada 55 milyon kız çocuğu okula devam edememektedir. 
Çocuk
askerlerin yüzde 40’ını kızların oluşturduğu tahmin ediliyor. Kadınlar, aynı
işte çalışan erkeklerden yüzde 30-60 daha az ücret alıyor. 
Sağlık
harcamalarının Finlandiya’da kişi başına 2 bin dolar, Vietnam’da 3 dolar olduğu
dünyamızda her yıl 500 bini aşkın kadın gebelik ve doğumla ilgili nedenler
sonucu yaşamını yitiriyor ve 100 milyondan fazla AIDS’li vakanın bulunduğu
dünyada bu hastalığa yakalanan 15-25 yaş arasındaki gençlerin yüzde 60’ı da
kadınlar. O hâlde, dünyada her dakikada 1 kadın ölüyor demektir. Aynı sosyal
gruptaki erkeklere göre göreceli olarak daha yoksul olan kadınlar için bu bir
kader midir? 
Cinsiyet
eşitsizliği ve kadınların yoksulluğun getirdiği zorluklardan dolayı yaşadıkları
sıkıntılar arasındaki ilişki gerçeği bile henüz tam olarak kabul görmezken bir
de şiddete maruz kalan kadının kaderini değiştirebilmek mümkün müdür?
Türkiye’de yaşayan kadınların bu vahim tablodaki yeri nerededir?
Türk
olmasından gurur duyduğum Mükerrem Belkıs Hanım’ın “Hakk-ı insaniyelerinden
vazgeçen veyahut ‘Haklarımızın, ihtiyaçlarımızın bir kısmı verilmiyor.’ diye
hepsini bırakan hemşirelerimiz varmış! Zararı yok, ben yine vazife-i vataniye-i
insaniyemi kemal-i ifa edeceğim. Hiç kimse istemesin, yalnız başıma ben
isteyeceğim. Onu istememek insanlığıma bence bir hıyanettir.” diye ifade ettiği
sözleri aslında kadının birey olma talebinin çığlıkla ortaya konmasıdır ve
böylesi bir dile getirilişin de, hangi toplum olursa olsun, yankı bulmaması
imkânsızdır. 
Kadın
hakları Türkiye’de, taraf olduğu uluslararası Birleşmiş Milletler Kadınlara
Karşı Her Türlü Ayrımcılığın Önlenmesi ve Avrupa İnsan Hakları Sözleşmeleriyle
garanti altına alınmıştır. 10’uncu maddede “Herkes dil, ırk, renk, cinsiyet,
siyasi düşünce, felsefi inanç, din, mezhep ve benzeri sebeplerle ayrım
gözetilmeksizin kanun önünde eşittir.” diyor. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın.
AYLİN
CESUR (Devamla) – Parlamentolararası Konseyin 2002 verilerine göre, kadınların
temsili açısından dünya ortalaması yüzde 14,5; Türkiye’de ise yüzde 4 ila
5’lerdedir. 
Şiddete
son vermek, eşitlik, adalet ve barışı sağlamaya yönelik çabaları ciddiye almak
zorundayız. Sorunu sadece kadınların sorunu olarak görmemek, bana göre, çözüme
giderken en önemli hareket noktası olmalı. 
Dünyada
her yıl 500 binden fazla kadının gebelik ve doğum nedeniyle öldüğü ve
Türkiye’de de bu rakamların çok yüksek olduğu durumda bizler, kuruluşundan
bugüne çok ciddi, önemli adımlar atılmış olsa da Türkiye'de sağlık açısından ve
2000’li yıllara gelindiğinde artık 12 bin kişiye 1 hekimden, 512 kişiye 1
hekime gelinse de hâlâ kadın sağlığını ve yoksulluğunu en önemli, en çok
önemsenmesi gereken konulardan biri olarak alıyoruz. 
Bebek
ve anne ölümlerini Batı standartlarına getirmemiz gerekiyor ve ülkemizdeki
kadınımızı, erkeğimizi mal muamelesi görmekten kurtarmak, insanca yaşam
şartlarına kavuşturmak, Türkiye'de de Avrupa’daki veya Batı’daki ülkelerin
seviyesine getirmek hedefimiz olmalı.
(Mikrofon
otomatik cihaz tarafından kapatıldı) 
BAŞKAN
– Bir kereye mahsus olmak üzere bir dakika daha süre veriyorum bu öneri için.
AYLİN
CESUR (Devamla) – Teşekkür ederim.
Kadınlarda
iş gücüne katılım oranı yüzde 50’ye çıkarılmalı. Kamuda kadın yöneticilerin
oranı yüzde 30’a çıkarılmalı. Kadının emeği korunmalı, kayıt dışı çalışan
kadınları sosyal güvenlik kapsamına almalıyız. Mevsimlik tarım işçisi kadınlar
ile ev eksenli çalışan kadınların her türlü sosyal güvenceden faydalanmaları
sağlanmalı. Bakım hizmeti veren kadınlar sosyal güvenlik kapsamına alınmalı.
Kadın girişimciler için gelir vergisi oranlarında üç yıl süreyle 3 puan indirim
yapılmalı ve kadın girişimciliği teşvik edilmeli. Kadınlarda okuryazarlık oranı
beş yıl içinde yüzde 100’e çıkarılmalı, bununla ilgili tedbirler alınmalı. 
Biz
kadınlar olarak bizi özgür yapan, bize insanlık standartlarını getiren, eşit
yapan ve bu ülkenin mutluluğu için her türlü imkânı açan cumhuriyettir, bunun
kıymetini bilmek zorundayız ve biliyoruz. Kadın-erkek ayrımı yapmaksızın kısaca
“insan hakları” olarak ifade edeceğimiz haklar sahiplik gerektirir. Kadınıyla
erkeğiyle uygar, demokrat ve müreffeh bir Türkiye yaratmak için geleceğe
güvenle bakarak karşılıklı sevgi ve dayanışmayla hareket etmeye mecburuz.
Türkiye Büyük Millet Meclisinin üyeleri olan bizler, bize oy vererek buraya
gönderen halkımızı temsil ediyoruz. Bu yapılandırmaları bir an evvel hayata
geçirmeliyiz ve birlikte hareket etmemiz gerektiğinin artık farkına varmalıyız.

(Mikrofon
otomatik cihaz tarafından kapatıldı) 
AYLİN
CESUR (Devamla) - Az önce fındık olayında görüldüğü gibi, sayın milletvekilleri
hepinizi vicdanlı hareket etmeye davet ediyorum. 
Hepinizi
sevgiyle saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Cesur.
Öneri
üzerinde Milliyetçi Hareket Partisi Grubu adına İstanbul Milletvekili Arzu
Erdem konuşacaktır.
Buyurun
Sayın Erdem. (MHP sıralarından alkışlar)
Süreniz
üç dakikadır.
MHP
GRUBU ADINA ARZU ERDEM (İstanbul) – Teşekkür ederim.
Değerli
milletvekilleri, kadın yoksulluğunun araştırılması üzerine verilmiş olan grup
önerisi üzerine Milliyetçi Hareket Partisi Grubum adına söz almış
bulunmaktayım. Gazi Meclisi, bizleri ekranları başında izleyen aziz Türk
milletini saygılarımla selamlıyorum.
Değerli
milletvekilleri, evet, “siyasetüstü kavramlar” dediğimiz kavramlar hangileri,
hep birlikte bir tekrar değerlendirelim istiyorum. Kadın deyince siyasetüstü
müdür? Evet. Çocuk deyince siyasetüstü müdür? Evet. Yaşlı deyince siyasetüstü
müdür? Evet. Gözümüzün bebeği, belki gözlerine bakmaktan sakındığımız
geçlerimiz deyince siyasetüstü müdür? Evet. Evet, Milliyetçi Hareket Partisinin
şiarı olan Türk milletine hizmet etme noktasında her şeyi geride bırakma şiarı
hakikaten çok önemli, sizlere tekrar buradan bunu hatırlatmak istiyorum.
Evet,
anne deyince ne geliyor aklımıza? Beşiği sallayan anne, çocuğunu büyüten anne,
giydirip büyüten ebeveyn mi? Kadın denildiğinde aklımıza ne geliyor? Evini
çekip çeviren, eşine maddi manevi destek olan ve aynı şekilde, yine şeref,
namus timsali, ar iffet simgesi mi? Bunlar mı geliyor sadece akıllarımıza? 
Kadınlarımıza
baktığımızda neyin mahcubiyetini yaşıyoruz, bunu da bir değerlendirelim
istiyorum: Dinmeyen şiddetin mi, eksik verilen değerin mi, yine aynı şekilde
devam eden istismarlar ve cinayetlerin mi, kadınların maddi imkânsızlarının mı?
Kadına baktığımızda bu söylediklerimizin hepsi aslında vardır ve bu çığlıklar
gerçektir, bu çığlıklar acıdır. İşte, bunların tamamını değerlendirip veballe
oturduğumuz bu koltuklarda çözüm üretmek üzere hep birlikte somut adımlar
atmamız gerekiyor. Planlamayı belki doğru yapamıyoruz, belki sağlıklı
yapamıyoruz ama planlama yaparken öncelikli planlanması gereken, öncelikli
çözülmesi gereken, öncelikli olarak mutlaka değerlendirilmesi gereken ve
kanunlaştırılması gereken konular var ki bunların başında kadınlara verilmesi
gereken doğum borçlanması geliyor. Kadın milletvekillerimize sesleniyorum: Ben
Milliyetçi Hareket Partisi milletvekiliyim, Türk milletinin temsilcisi olarak
bu kürsüdeyim ve bir kadınım. Kadın olarak soruyorum size: Erkeklerimize
verilen askerlik borçlanması SGK girişinden önce mevcutken kadınlara SGK
girişinden önce doğum borçlanması verilmesi konusunda kanun teklifimiz şu an
komisyonda. Bu konuya destek vermeniz söz konusu olacak mı inşallah? Bu konuyla
ilgili Allah’ın izniyle hep birlikte, dün de söylediğim gibi, uzlaşmacı bir
tavır içerisinde el ele vererek... Çünkü “Kadınlar başımızın tacı.” diyorsak,
“Kadınlar bizim her şeyimiz.” diyorsak onları güçlendirmek, onlara yardım
vererek değil, hakikaten toplum hayatında hak ettikleri yere getirmekle
olacaktır. Hep birlikte inşallah bu sorunları çözeceğiz ve liderimizin sözüyle
kapatmak istiyorum, benim için hakikaten çok kıymetli, özellikle sizlerle de paylaşmak
istiyorum. 
(Mikrofon
otomatik cihaz tarafından kapatıldı) 
BAŞKAN
– Bir dakika ek süre veriyorum.
ARZU
ERDEM (Devamla) – Liderimiz Sayın Devlet Bahçeli Beyefendi diyor ki: “Kadın
annedir, kadın vatandır, kadın ülkedir, kadın gelecektir, kadın gelecek
nesillerin teminatıdır. Bu teminatlara sahip çıkmak bizim vebalimizdir.” Hep
birlikte sahip çıkacağımızı umuyor, saygılarımı sunuyorum.
Teşekkür
ediyorum. (MHP sıralarından alkışlar) 
BAŞKAN
– Teşekkürler Sayın Erdem.
Öneri
üzerinde dördüncü olarak Cumhuriyet Halk Partisi Grubu adına Eskişehir
Milletvekili Jale Nur Süllü konuşacaktır.
Buyurun
Sayın Süllü. (CHP sıralarından alkışlar) 
Süreniz
üç dakikadır.
CHP
GRUBU ADINA JALE NUR SÜLLÜ (Eskişehir) – Sayın Başkan, değerli Meclis üyeleri;
bugün burada keşke yoksulluğu, hele hele kadın yoksulluğunu hiç konuşmak
zorunda olmasaydık diyorum. Ancak ne yazık ki sadece bugün burada değil, her
zaman biz kadınlar olarak, kadınların yoksulluğu, sorunları üzerine çok farklı
ortamlarda konuşmak zorunda kalıyoruz ve bunun nedeni de genelde toplumda
yaşamış olduğumuz cinsiyet ayrımcılığı. 
Aslında
-kadın ve erkek- doğumumuzdaki tek farklılığımız, biyolojik yapılarımızdaki
farklılık değil mi? İki farklı cinsiyetin temsilcileri kadın ve erkeğin ne
yazık ki gelişen toplumsal koşullarla yaşam içindeki, toplum koşulları içindeki
rolleri değişiyor, şekilleniyor ve bu toplumsal koşullarla birlikte kadının
yaşadığı toplumsal sorunlar da şekilleniyor. Kadınların yaşadığı en önemli
sorunlarının, sosyoekonomik sorunlardan kaynaklandığını, kadının toplumdaki
sosyoekonomik konumundan kaynaklandığını söylemek, çözümün de yine kadının
sosyoekonomik konumunun güçlendirilmesinde yattığını söylemek yanlış
olmayacaktır.
Kadının
en önemli sorunlarından bir tanesi bu toplumda, ekonomik bağımsızlığının
olmamasıdır. Bu durum bazı koşullarda kadını istemediği evlilikleri sürdürmeye
zorlarken diğer yanda, aile içi yaşamda sürekli kendi isteklerini, kendi
yapacaklarını öteleyen anne ve eş konumuna da mahkûm etmektedir. Bunun tek
koşulu, kadının bu ekonomik açıdan güçlendirilmesinin tek koşulu iş yaşamına
katılımıdır. Kadının iş yaşamına katılımındaki engeller de yasalarla
düzenlenmelidir. Tabii, yasal düzenlemeler aslında yapılıyor gibi gösteriliyor
ama yasal düzenlemelerin uygulanabilirliği ne yazık ki sağlanamıyor çok da
fazla.
Kadının
iş yaşamına katılımındaki en önemli engellerden birini örnek verecek olursak,
nedir kadının iş yaşamına katılımındaki en büyük engellerden biri? Çocuklarını
bırakacak kurumlardan yoksunluğudur. Bu konuda çok çeşitli yasal düzenlemeler
yapılıyor ama uygulanabilirliğine baktığımızda, ne yazık ki uygulanabilirliği
yok; ne devlet bunları denetliyor ne de herhangi bir şekilde yönetmelikler
yasaları desteklemek üzere düzenleniyor.
Günümüzde
artık kadının ekonomik güçsüzlüğüyle birlikte kadın yoksulluğundan çok,
yoksulluğun kadınlaşmasından söz ediliyor, terminoloji olarak. Nerede bir
yoksulluk var ise orada kadın var ve kadının ağırlaşan sorunları var. Bugünkü
Türkiye’nin ekonomik koşullarına baktığımızda, hani şu “yok” denilen kriz var
ya, ne yazık ki bedeli vatandaşın sırtına yüklenen krizde de…
(Mikrofon
otomatik cihaz tarafından kapatıldı)
JALE
NUR SÜLLÜ (Devamla) – Bir dakika daha rica edeyim. 
BAŞKAN
– Sözlerinizi tamamlayın Sayın Süllü. 
JALE
NUR SÜLLÜ (Devamla) – …en ağır yükü kadınlar üstleniyor ne yazık ki. İşten
çıkartmalar dönüyor kadınları vuruyor, kadın kendi geçimini sürdüremiyor,
çocuklarına pay ayırmaya çalışıyor bu zorluklar içinde. Fakat, tabii ki
bunlarda, sonuçta en önemli şeyin kadının toplumsal konumunun, eğitim, iş
yaşamının her alanında güçlendirilmesi olduğunu hepimiz biliyoruz. Tabii,
dediğim gibi, yasal düzenlemeler yapılıyor, lafta kalıyor. Bu yasal
düzenlemeler yapılırken de ne yazık ki kadın, sürekli, korumacılık
söylemleriyle aile içinde anne olarak ve çocuk olarak ele alınıyor. Oysaki
kadın ayrı bir birey, bir vatandaş. Kadını bir birey, bir vatandaş olarak ele
almadıkça kadının sorunlarını çözemeyeceğimizi artık anlamış olmamız gerekiyor.
Ve lütfen, artık kadını tüm yasalarda bir birey, bir vatandaş olarak düşünmek
zorunda olduğumuzu hatırlayalım. 
Şimdi,
bakın, örnek olarak, şu anda bir arkadaşımız, bir bayan milletvekilimiz bir
öneri verdi. Ne yazık ki…
(Mikrofon
otomatik cihaz tarafından kapatıldı)
BAŞKAN
– Bu öneriye mahsus olarak bir dakika daha vermiştik Sayın Cesur’a, size de
veriyorum. 
Buyurun.

JALE
NUR SÜLLÜ (Devamla) – Teşekkür ederim anlayışınız için Sayın Başkan çünkü
kadınlar olarak her zaman bu kadar şanslı olmuyoruz dile getirmekte sorunları. 
BAŞKAN
– Haklısınız. 
JALE
NUR SÜLLÜ (Devamla) – Sayın vekilimiz “Reddedileceğini biliyorum.” dedi. Ne
yazık ki artık Parlamentoda her şey reddediliyor, biraz önce fındık örneğinde
olduğu gibi. Aslında Türkiye'nin tüm Karadeniz Bölgesi’ni etkileyen bir sorundu
ama ne yazık ki AKP’li vekil arkadaşlarımızın oylarıyla reddedildi. Şimdi yine,
toplumun yarısını oluşturan kadınlar için bir arkadaşımız, kadın vekil
arkadaşımız bir öneri getirdi. Neden korkuyoruz? Neden fındığı, kadını
araştırmaktan korkuyoruz? Neden? Çünkü gerçeklerin ortaya çıkmasından
korkuyoruz. 
Sözlerimi
bağlıyorum. Cumhuriyet Halk Partisi Grubu olarak her zaman toplumda kadının
statüsünün güçlendirilmesine yönelik çalışmalar yapan grubumuzun bu öneriye
“evet” diyerek destek vereceğini bildiriyor, kadın için, Türk toplumundaki sorunlar
için her zaman Cumhuriyet Halk Partisi olarak “evet” oyu vereceğimizi bildirmek
isteyerek Genel Kurulu saygıyla, sevgiyle selamlıyorum. (CHP sıralarından
alkışlar)
BAŞKAN
– Teşekkürler Sayın Süllü. 
Öneri
üzerinde beşinci ve son söz Adalet ve Kalkınma Partisi Grubu adına Radiye Sezer
Katırcıoğlu’na aittir. 
Buyurun
Sayın Katırcıoğlu. (AK PARTİ sıralarından alkışlar) 
Süreniz
üç dakikadır. 
AK
PARTİ GRUBU ADINA RADİYE SEZER KATIRCIOĞLU (Kocaeli) – Teşekkürler Başkanım. 
Bizler
on yedi yıl boyunca kadına yönelik sorunları siyasetüstü, sadece siyasetüstü
değil, ideolojiüstü görerek vicdani bir mesele olarak ele aldık; bu çalışmaları
bunun üzerine planladık, politikalarımızı böyle oluşturduk, yol haritamızı
bunun üzerinde kurguladık. Peki, on yedi yıl boyunca neler yaptık? Buna
geçmeden önce, Türkiye’min çok büyük hedefleri var. Bu hedeflere nasıl
ulaşacağız? Biliyoruz ki bu hedeflere ulaşmada en lokomotif güç, kadınlarımız.
(AK PARTİ sıralarından alkışlar) Biliyoruz ki 10’uncu büyük ekonomiyi kadının istihdama
katılımıyla birlikte sağlayacağız. İşte, bu çalışmalarımızı bu vizyonla, bu
inançla gerçekleştirdik.
Şöyle
bir hatırlamak gerekirse: İlk yaptığımız, Anayasa'da pozitif ayrımcılık
ilkesini getirmemiz. Arkasından, eşit işe eşit ücret kanuni düzenlememizi
yapmamız ki komisyon başkanlığımda yurt dışı temaslarımda birçok ülkede,
gelişmiş ülkede gördüğümde kadınların böyle bir kanununun olmadığına ne yazık
ki şahit oldum. 
Başka
ne sayabiliriz? Kadının istihdama katılımında eğitimin ne kadar önemli olduğunu.
Eğitim düzeyini yükseltmek adına Haydi Kızlar Okula Projesi’yle birlikte şartlı
nakit transferi ve yüzde 99’u bulan okullaşma, her ilde üniversite kurduk.
Bugün kadınların üniversiteleşme oranı erkekleri çoktan geçmiştir. Bitti mi?
Bitmedi. KOSGEB ve İŞKUR girişimcilik eğitimleri. Biz kadın kendi işinin
patronu olsun istedik ve orada da bir pozitif ayrımcılık ilkesi getirdik ki
erkeğe verilen hibenin yüzde 30’u oranında kadına daha fazla verilmesini
sağladık. Yetti mi? Yetmedi. Bir işveren, genç ve kadın istihdam edeceği zaman,
istihdam ettiği zaman prim desteğini ve diğer destekleri devlet olarak verdik.
Bu yetti mi? Yetmedi. Ne yaptık? “Çalışan kadınlarımızın sorunlarını göz ardı
edemeyiz.” dedik, iş hayatı ve aile hayatı uyumunu sağlamak adına esnek çalışma
modellerini oluşturduk, yarı zamanlı çalışma modellerini oluşturduk; süt izni,
analık izni, kreş desteği vesaire… Peki, bunlar sonucunda Türkiye'deki
rakamlara şöyle kısaca bakalım. Anlatacak çok şey var, üç dakikada on yedi yılı
anlatmak kadın politikası üzerine tahmin edersiniz ki, kabul edersiniz ki çok
az bir zaman. Bakın, son on yılda Türkiye’de 8 milyon 600 bin yeni istihdam
yaratılmış ve bunun 4 milyon 175 bini kadın yani kadınların iş gücüne katılım
oranı şu anda 33,8 ve 2023 hedefimiz yani 10’uncu büyük hedefimize ulaşmada
bizim hedeflediğimiz oran yüzde…
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Katırcıoğlu.
Buyurun.
RADİYE
SEZER KATIRCIOĞLU (Devamla) – Sayın Başkan Anayasa’mıza getirdiğimiz pozitif
ayrımcılık ilkesi kapsamında biz kadınlara kürsü konuşmalarımızda tam 3 kez ek
süre verdi. Ben bunun da altını çizmek istiyorum. 
Hedefimiz
yüzde 41’e ulaşmak ve ayrıca Ulusal İstihdam Stratejimiz var. Yani hepsi
planlı, programlı devam ediyor. Peki, bu yeter mi? Yetmez. Bakın, Kadın Erkek
Fırsat Eşitliği Komisyonu 2009 yılında bu Meclis çatısı altında kuruldu. Bir
devrim niteliğinde çalışmadır kadının sorunlarına çok daha hızlı, etkin,
spesifik çözüm bulabilmek adına. Geçtiğimiz dönemde komisyon başkanlığı yapmak
nasip oldu ve orada da -Filiz Hanım önergenin sahibi, kendisi de bilir- kadın
sorunlarına yönelik alt komisyonlar kurduk. Birisi de kırsaldaki kadınımıza
yönelikti. Kırsaldaki kadınımızın yoksulluğu, eğitimi, şiddeti, aileyle ilgili
durumları, devletin verdiği imkânlara ulaşımlarıyla ilgili sorunlarını masaya
yatırmaktı, bunlara çözüm bulmaktı ki bu rapor hazır, basılmaya hazır. Yeni
KEFEK Komisyon Başkanımız da bunu ortaya koyacak.
Bakın,
Meclis çatısı altında birçok çalışma var bu konuyla ilgili. Bu sadece bir
tanesi. 
(Mikrofon
otomatik cihaz tarafından kapatıldı) 
RADİYE
SEZER KATIRCIOĞLU (Devamla) – Sayın Başkanım, bir dakika daha…
BAŞKAN
– Bir dakika daha süre veriyorum. 
RADİYE
SEZER KATIRCIOĞLU (Devamla) – Ben inanıyorum ki çalışmalar, yapılan raporlar,
kurulan komisyonlar, alt komisyonların raporlarına bakıp oradaki hazır olan
çözüm önerilerini, tespitleri hayata geçirmemizin, zaman yönetimi ve kaynak
yönetimi noktasında çok önemli olduğunu düşünüyorum. 
Sözlerimi
bitirmeden önce bir şeye dikkatinize çekmek istiyorum, o da şudur: “Kadınsız
siyaset, kadınsız demokrasi, kadınsız yönetim sadece kadınlar için değil, bütün
toplum için eksikliktir, adaletsizliktir, haksızlıktır.” diyen bir lidere,
Cumhurbaşkanımız Recep Tayyip Erdoğan’a ilk önce kendim adına ve tüm
Türkiye'min kadınları adına teşekkür ediyorum.
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Katırcıoğlu.
Halkların
Demokratik…
FİLİZ
KERESTECİOĞLU DEMİR (Ankara) – Sayın Başkan, oylamadan önce açıklama, yerimden…
BAŞKAN
– Yerinizden… 
Buyurun.
IV.- AÇIKLAMALAR (Devam)
39.- Ankara Milletvekili Filiz Kerestecioğlu Demir’in,
tüm kadın ve erkekleri kadın yoksulluğunun araştırılması önergesine destek
vermeye davet ettiğine ilişkin açıklaması
FİLİZ
KERESTECİOĞLU DEMİR (Ankara) – Teşekkürler Sayın Başkan.
Biz
bir önerge verdik ve kadınlar yoksuldur, kadın yoksulluğunu araştıralım,
önlemek için gereken tedbirleri soruşturalım dedik. “Bu kadar yılda yapılanlar
nelerdi” değildi aslında bunun cevabı. Bunun şahidi de ben değilim zaten çünkü
aynı zamanda bu komisyonun, Kadın Erkek Fırsat Eşitliği Komisyonunun ne kadar
toplanmadığına da şahidim. Ve onun dışında, söz edilen liderin “Kadın ile
erkeğin fıtratında eşitlik yoktur.” sözlerine de şahidim. 
Ama
mesele bu değil. Yani bir şey araştırılsın diyorsak, siz “süre getirilsin
yoksulluk nafakasına” tartışmasını açıyorsanız… Yapmayın bunu. Bunu yapmadan
önce verilere bakın. Kadınlar yoksul, neden yoksul ve bunun çözümleri ne,
önlemleri ne, bunu araştıralım diyoruz. Şu anda verdiğimiz önergenin konusu da
budur. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi. 
FİLİZ
KERESTECİOĞLU DEMİR (Ankara) – Ve ben buradaki tüm kadın ve erkekleri, kadın
yoksulluğunun araştırılması önergesine destek vermeye davet ediyorum. 
Teşekkürler.
BAŞKAN
– Teşekkürler Sayın Kerestecioğlu.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 10/10/2018 tarihinde Ankara
Milletvekili Sayın Filiz Kerestecioğlu ve arkadaşları tarafından verilen
"Kadın yoksulluğunun araştırılması amacıyla” verilmiş olan Meclis
araştırması önergesinin ön görüşmelerinin, Genel Kurulun 17 Ekim 2018 Çarşamba
günkü birleşiminde yapılmasına ilişkin önerisi (Devam)
BAŞKAN
– Halkların Demokratik Partisi Grubunun önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan fındık üreticilerinin sorunlarının araştırılarak alınması
gereken önlemlerin belirlenmesi amacıyla verilmiş olan Meclis araştırması
önergesinin ön görüşmelerinin, Genel Kurulun 17 Ekim 2018 Çarşamba günkü
birleşiminde yapılmasına ilişkin önerisi
17/10/2018
Türkiye Büyük Millet Meclisi Başkanlığına
Danışma Kurulu 17/10/2018 Çarşamba günü (bugün)
toplanamadığından grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Engin
Özkoç
 Sakarya
 Grup
Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, fındık üreticilerinin
sorunlarının araştırılarak alınması gereken önlemlerin belirlenmesi amacıyla
verilen (10/83) esas numaralı Meclis Araştırması Önergesi’nin görüşmesinin
Genel Kurulun 17/10/2018 Çarşamba günlü (bugün) birleşiminde yapılması
önerilmiştir.
BAŞKAN
– Önerinin gerekçesini açıklamak üzere öneri sahibi, Cumhuriyet Halk Partisi
Grubu adına Ordu Milletvekili Mustafa Adıgüzel konuşacaktır. 
Buyurun
Sayın Adıgüzel. (CHP sıralarından alkışlar)
Süreniz
beş dakikadır. 
CHP
GRUBU ADINA MUSTAFA ADIGÜZEL (Ordu) – Sayın Başkan, sayın milletvekilleri;
fındık, İzmit’ten Artvin’e 500 bin ailenin, 8 milyon insanımızın ekonomisine
katkı yapan, yüzde 85’ini ihraç ettiğimiz, 3 milyar dolar gelir elde ettiğimiz,
dünyadaki üretiminin yüzde 70’ini bizim yaptığımız millî bir ürün.
Cumhuriyet
Halk Partisi olarak bu konudaki sorunlarla ilgili 6 maddelik çözüm önerimiz,
ayrıca Ordu’da yaptığımız bir çalıştay var ve de Ordu’dan Giresun’a bir fındık
yürüyüşü yaptık. Bunların ayrıntısına, bu konudaki diğer önerilerimizin
ayrıntısına araştırma komisyonu kurulduğunda değineceğim. Ancak fındıktaki
taban fiyatla ilgili burada birkaç şey söylemek istiyorum. 
Değerli
milletvekilleri, fındığın üreticisi Türk halkı, alıcısı ise yabancı firmalar,
çok ilginç, satıcısı da yine alıcısı olan bir İtalyan firma. Yani bu İtalyan
firma hem alıcı hem satıcı durumunda. “Bu nasıl oluyor?” derseniz… Çünkü bu
İtalyan firma, Türkiye’de ihracat yapan bütün büyük Türk firmalarını satın
alarak böyle bir şeye sebep oldu ve AKP hükûmetleri bu firmaya sadece ihracat
değil son günlerde bir de ithalat yetkisi verdi ve bu daha karmaşık, daha komik
bir hâle geldi. Bu ortamda devletin fiyatlara müdahale etmemesi, zaten örgütsüz
olan Türk köylüsünü bu firmaya köle yapmaktadır. Sadece üretici değil, fındığı
iç piyasada kullanan, alıp işleyen az sayıdaki yerli firma da bu İtalyan firma
tarafından üretim ve pazarlama konusunda kıskaca alınmış durumdadır. 
Fındık
fiyatı FİSKOBİRLİK’in faal olduğu 2006’da 5 dolardı -AKP’li hatip burada,
AKP’den önce de fındık sorunu olduğunu söylüyor, 2006’da AKP iş başındaydı-
şimdi ise 2 dolar bile değil ve 13 liraya mal edilen bir ürünü 12 liraya bu
üreticiye satmak zorunda bırakıyorsunuz ve aynı üretici aynı ilde –dikkatinizi
çekiyorum- bir markette, rafta bunu 60 liraya görüyor ve o üretici yine
havaalanındaki “free shop”da -bakın, resmi burada var, kilosu 55 euro
arkadaşlar- 12 liraya sattığı ürünü 400 lira görüyor. İnsaf… insafa davet
ediyorum. Bu bir kıyımdır, bu bir cinayettir, bu bir anayasal suçtur ve
ihanettir.
Bakın,
Türkiye Cumhuriyeti Anayasasının 45’inci maddesinin ikinci paragrafı: “Devlet,
bitkisel ve hayvansal ürünlerin değerlendirilmesi ve gerçek değerlerinin
üreticinin eline geçmesi için gereken tedbirleri alır.” Nerede bu Hükûmet?
Anayasa,
madde 167: “Devlet, piyasalarda fiilî veya anlaşma sonucu doğacak tekelleşme ve
kartelleşmeyi önler.” Nerede bu Rekabet Kurulu?
Anayasa,
madde 171: “Devlet, kooperatifçiliğin gelişmesini sağlayacak tedbirleri alır.”
Ne yaptınız FİSKOBİRLİK’e?
Buradan
yürütmenin başındaki Sayın Erdoğan’a da seslenmek istiyorum: Sayın Erdoğan,
fındık üretiminin yapıldığı bu coğrafyadan öyle ya da böyle geçmiş seçimlerde
oldukça yüksek oylar aldınız. Belediye başkanı oldunuz, Başbakan oldunuz,
Cumhurbaşkanı oldunuz. Sadece oy da almadınız, bölgenin derelerini aldınız,
ormanlarını aldınız. Yandaş firmalar dağları taşları talan etti. İnsanlarını
aldınız, insanlarını; yarıdan çoğu terk etti topraklarını. Tüketim ekonomimiz
insanlarımızı tüketti. Bütün bunların karşısında bu yöre insanı sizden tek bir
şey istiyor; emeğinin karşılığını istiyor, fazla değil. Ha, öyle saray menüsü
gibi ejder meyveli smoothie falan değil, Karadeniz insanı mısır çorbası, pancar
diblesiyle mutlu zaten. Karadeniz kendinden çalınan hakkı, çocuklarının rızkını
istiyor; fındık için en az 3 dolar karşılığı Türk lirası istiyor. 
Karadeniz
o sizin bildiğiniz Karadeniz değil artık Sayın Erdoğan, Karadeniz fındık için
isyanda. O Gülyalı ilçesinde üreticiye doğru “TMO fındık alacak, fındık
alacak.” diye yürüyüp üreticiyi bir tokatlamadığı kalan bölge milletvekiliniz
de bunun farkında, Karadeniz isyanda. O TMO her şeyi alıyor, bir fındığı
almıyor; daha üç gün önce mısır alımına karar verdi.
Sayın
milletvekilleri, biraz sonra burada bir oylama yapmayacaksınız, bir samimiyet
testi yapacaksınız. Memleketlerinizde, bölgenizde söylediğiniz, halka
verdiğiniz sözler ile burada konuştuklarınız ve tercihleriniz, verdiğiniz
oylarınız onu gösterecek. 
AKP’li
arkadaşlar diyor ki: “Bir grup önerisi biz verelim, biz de vereceğiz.” Ya “TMO
alacak.” da diyordunuz, Sayın Genel Başkanınız öyle diyordu, aha bugün alacak,
aha yarın alacak, aha bugün öneri vereceksiniz, yarın vereceksiniz. Bana buraya
gelmeden halkımız şunu söyledi: “İktidarıyla muhalefetiyle bir araya gelin, bu
sorunumuzu çözün.”
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Adıgüzel.
MUSTAFA
ADIGÜZEL (Devamla) – Bakın, iktidar da muhalefet de burada, laf değil biraz iş
üretelim, gelin fındık üreticisinin sorunlarını birlikte çözelim. Bu dört
partinin karşısında tek siz reddediyorsunuz, bunu da halkın insafına, halkın
takdirine sunuyorum. Size yetki veren halk, almasını da bilir. Ne diyor Âşık
Dertli Divani? 
“Çalışmadan
yiyenlerin, 
Derimizi
giyenlerin,
Nice
‘benim’ diyenlerin
Ne
izi ne tozu kaldı.” 
Hak
yiyenler, emekten yana olmayanlar halkın ve Hakk’ın karşısında mağlup olmaya
mecburdur. Böyle devam edip bölge insanımızın sesine kulak vermezseniz ne
iziniz ne tozunuz kalacak, biz emekten ve halktan yana olanlar ise yine buralarda
olacağız.
Yüce
Meclisi saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Adıgüzel.
Öneri
üzerinde İYİ PARTİ Grubu adına Samsun Milletvekili Bedri Yaşar konuşacaktır.
Buyurun
Sayın Yaşar. (İYİ PARTİ sıralarından alkışlar) 
Süreniz
üç dakikadır.
İYİ
PARTİ GRUBU ADINA BEDRİ YAŞAR (Samsun) – Sayın Başkan, değerli milletvekilleri;
ben de hepinizi saygıyla selamlıyorum.
Fındık
üreticilerinin sorunları konusunda Parlamentonun tamamı hemfikir; sadece
zamanlama konusunda bugün ya da yarın yapalım gibi, işte bu hafta olmazsa
önümüzdeki hafta, olmazsa ondan sonraki hafta, o da olmazsa süresi olmayan bir
zaman dilimini bu yüce Mecliste müzakere edip duruyoruz. Değerli arkadaşlar,
Meclisimizin bu kadar bol zamanı yok; ülke bu kadar sıkıntılı durumlardan
geçerken, sadece “İktidar partisi mi önce bu teklifi verdi, muhalefet mi
verdi?” gibi böyle küçük meselelere takılınmamasının lazım geldiğini
düşünüyorum. 
Aynı
zamanda, fındık üreticilerinin girdilerindeki artışlara rağmen fiyatlarında
hiçbir değişme yok. Yani beğenmediğiniz 2002 yılında fındık fiyatları yaklaşık
4 dolarlar civarındaydı, 2005-2006’da 5 dolarlar civarında, geldiğimiz 2018
yılı itibarıyla rakamlar 2,18 dolarlar civarında. Şimdi, siz “Millîyiz,
yerliyiz.” diyorsunuz ya şu fiyatları bir mukayese ettiğiniz zaman bu fiyatlar
millî ve yerliyse biz millî de değiliz, yerli de değiliz. 5 dolardan 2 dolara
gelen rakamları nasıl izah edeceksiniz?
E,
aynı şekilde, biliyorsunuz bir afet yaşandı, Karadeniz Bölgesi’nde köprüler
uçtu, fındık rekoltesinde çok ciddi düşüşler oldu. Bizim bölgemizde, Samsun
bölgesinde bütün ziraat odası başkanları feryat ediyor, bırakın fiyatların
belirlenmesini, daha neyin ne olacağını bile bilmiyor “Hasat mevsiminde
fiyatlar belli olsun, bu rakamlar 12’nci aya kalmasın. Fiyatlar belli olsun ki
belki biraz daha fındığımız para eder.” diyor. Biz, bırakın daha erken
belirlenmesini, bugüne geldik, hâlâ Türkiye'de fındık fiyatları açıklanmış
değil. 
Aynı
şekilde, hani “Hem millîyiz, hem yerliyiz.” diyorsunuz ya ama Türkiye'deki fındığı
bildiğiniz gibi Fransızlar, İtalyanlar idare ediyor. Peki, bunun neresi millî,
bunun neresi yerli? Yani dünyadaki rekoltenin yüzde 70’ini biz üreteceğiz ama
bizim fındığımızın gerek iç piyasada gerekse dış piyasada fiyatını yabancılar
belirleyecek, biz de millî ve yerli olacağız. Kusura bakmayın arkadaşlar, millî
ve yerli olmak üreticinin yanında olmaktır, onun hemen yanı başında olmak
demektir. Biliyorsunuz, bunların tamamı küçük üreticiler yani 8 milyon nüfusu
ilgilendiriyor, 300 kilogram üreten de var, 500 kilogram üreten de var.
Vatandaş bunu nasıl organize edecek? Değerli vekillerimiz diyor ki:
“Organizatör kuruluşlar oluşturalım FİSKOBİRLİK gibi, fiyatları belirleyelim.
Hiç olmazsa az da olsa vatandaş ne yapacağını, ne edeceğini bilsin.” Yani
tüccarlar fiyatları aşağı çekmek için elinden geleni yapıyor.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Yaşar. 
BEDRİ
YAŞAR (Devamla) – Tamamlıyorum Sayın Başkan. 
Ama
şunu söyleyeyim: Vatandaşın talepleri bitmiyor. Okula öğrencileri gidecek,
elektrik faturası var, su faturası var, giderleri var, kışı var, yazı var ama
bizde hâlâ fındığın ne fiyatı var ne de kendisi var. Onun için, artık madem bu
problemlerde hemfikiriz, bırakın iktidarını muhalefeti, Sayın Cumhurbaşkanımız
Meclis açılış konuşmasında dedi ki: “Gelin, hep beraber çalışalım.” Yani dört
grup bir araya geliyor, siz “Durun, bunu daha sonra yapalım.” Arkadaşlar, bunu
hiçbir şekilde izah edemezsiniz. 
Ben
ve grubumuz bu önergeye de milletin faydasına, yararına olan bu araştırma
önergesine de her zaman “evet” oyu kullanacağız. Bugün reddederseniz size de
“evet” oyu kullanacağız. Ama millet burada sizi seyrediyor, hepimizin adına
sizleri görüyor. 
Hepinizi
saygıyla selamlıyorum. 
Sağ
olun, teşekkür ederim. (İYİ PARTİ sıralarından alkışlar)
BAŞKAN
– Teşekkürler Sayın Yaşar. 
Öneri
üzerinde ikinci söz, Milliyetçi Hareket Partisi Grubu adına Ordu Milletvekili
Cemal Enginyurt’a aittir. 
Buyurun
Sayın Enginyurt. (MHP sıralarından alkışlar) 
Süreniz
üç dakikadır. 
MHP
GRUBU ADINA CEMAL ENGİNYURT (Ordu) – Sayın Başkan, değerli milletvekilleri;
Cumhuriyet Halk Partisinin vermiş olduğu fındık araştırması önergesiyle ilgili
söz almış bulunmaktayım. Hepinizi saygıyla sevgiyle selamlıyorum. 
Değerli
milletvekilleri, fındıkla ilgili olarak üç aydan bu tarafa sürekli konuşuyoruz.
Biraz evvel AK PARTİ sözcüsü arkadaşımız “AK PARTİ iktidarında fındık gereken
değeri bulmuştur.” dedi. Biz geçen sene fındık yaktık, ondan önceki senelerde
mitingler yaptık. Tabii, bunu yapmış olmamız AK PARTİ’nin az oy almasına sebep
olmadı. Şundan dolayı övünebilirsiniz ve de övünüyorsunuz: “Siz fındığı ne
kadar mesele ederseniz edin ama AK PARTİ’ye oy veriyor bu millet.”
diyebilirsiniz, diyorsunuz da. Lakin 24 Haziranda Ordulu gereken desteği
göstermedi size, yüzde 63’ten yüzde 48’e düştünüz. 
Ordulu
bir mesaj verdi, dedi ki… Sayın Cumhurbaşkanına yüzde 65 oy vererek Sayın
Cumhurbaşkanının seçilmesi noktasında hiçbir tereddüde mahal bırakmadı. Adalet
ve Kalkınma Partisi yüzde 48, Milliyetçi Hareket Partisi yüzde 17 oy aldı,
Sayın Cumhurbaşkanımız yüzde 65 oy aldı. Ben de fazlasıyla çalıştım Sayın
Cumhurbaşkanı seçilsin diye, hiçbir rahatsızlığım yok. 
Ama
lütfen bu araştırma önergesini dikkate alınız. Milliyetçi Hareket Partisinin
vermiş olduğu araştırma önergesini dikkate almadınız. Ben bir şeye çok üzüldüm,
ret çıktığında millî maç kazanmış gibi sevindiniz. Hayırdır, neye bu kadar
mutlu oldunuz? (MHP, CHP ve İYİ PARTİ sıralarından alkışlar) Ne vardı bunda?
Sayısal çoğunluğunuz zaten yeterli, istediğiniz şekilde reddedebiliyorsunuz ve
ettiniz de. Bakın, Twitter’dan, Facebook’tan yazıyorlar. Özellikle ben
fazlasıyla dikkat çekiyorum herhâlde ki “Ne oldu? Hani beraberdiniz ya,
birlikteydiniz ya.” diyorlar. Her ne kadar beraber yürümesek de yağan
yağmurlarda sizinle, 24 Haziranda Cumhurbaşkanlığı seçimleri için birlikte
yürüdük. Dolayısıyla milletin bizden beklentisi, AK PARTİ’nin Milliyetçi
Hareket Partisinin vermiş olduğu bir önergeye… Altı üstü bir araştırma
önergesi, ne fındığın fiyatını değiştireceksiniz ne de başka bir şey.
ALİ
ÖZTUNÇ (Kahramanmaraş) – Hatır bilmezler, kadir kıymet bilmiyorlar.
CEMAL
ENGİNYURT (Devamla) – Hiç olmazsa kadir kıymet bilin. (CHP sıralarından
“Bravo!” sesleri, alkışlar)
ALİ
ÖZTUNÇ (Kahramanmaraş) – Bilmezler, bilmezler, vallahi bilmezler. 
CEMAL
ENGİNYURT (Devamla) – Böyle sevinerek yaparsanız, böyle çok sevinirseniz,
vallahi bu millet size fındığın operasını oynatır, tiyatrosunu oynatır. (CHP
sıralarından alkışlar) Sizi 2019’da Cumhurbaşkanına karşı çok mahcup bir duruma
düşürür. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Enginyurt.
CEMAL
ENGİNYURT (Devamla) - Siz Sayın Cumhurbaşkanına sahip çıkmak istiyorsanız…
Milliyetçi Hareket Partisinin önergesine ret vererek büyük mutluluklar
yaşadınız, sevinç yaşadınız. Benim de pek sevdiğim söylenemez ama CHP’nin
önergesine gelin hep birlikte “evet” diyelim, destekleyelim. (CHP sıralarından
alkışlar) Çünkü bu, 8 milyon üreticiyi ilgilendiriyor; bu, hakikaten fakiri,
mağduru ilgilendiriyor. TMO mısır almaya kalkıyor, mısır satılalı iki ay oldu,
mısır kalmadı, mısır tüccarın elinde. Hiç olmazsa fındığın yüzde 70’i hâlâ
pazara inmedi; fındık üreticisine sahip çıkın, destek verin. Sonra, AK PARTİ
vekilleri, özellikle Ordulu kardeşlerim boynu bükük kalıyorlar. Gelin, bunları
boynu bükük bırakmayalım, memlekete yarın dik gitsinler. Onun için hep birlikte
“evet” diyelim. Ha, oyumun rengi de “evet” olacak, onu da ilan ediyorum.
Saygılar
sunuyorum, teşekkür ediyorum. (MHP ve CHP sıralarından alkışlar)
BAŞKAN
– Teşekkürler Sayın Enginyurt.
ENGİN
ÖZKOÇ (Sakarya) – Efendim, kayıtlara geçsin diye söylüyorum.
BAŞKAN
– Buyurun Sayın Özkoç.
ENGİN
ÖZKOÇ (Sakarya) – Biz sayın vekilimiz dâhil olmak üzere burada bulunan bütün
milletvekillerini seviyoruz. 
CEMAL
ENGİNYURT (Ordu) – Sizi seviyorum ya, CHP’ye karşı dedim yani.
ENGİN
ÖZKOÇ (Sakarya) – Siyasi partilerimizin Türkiye’de demokrasinin bir gereği
olduğunu düşünüyoruz. Biraz sonraki oylamada da ne kadar oy verdiysek o kadar
oyla bunun arkasında duracağız. Hep birlikte olduğumuzu ifade ediyoruz. 
Sağ
olun. (CHP sıralarından alkışlar)
BAŞKAN
– Teşekkürler Sayın Özkoç.
CEMAL
ENGİNYURT (Ordu) – Sen de MHP’yi sevmiyorsun, dolayısıyla birbirimizi sevelim
yani. Sen MHP’yi sevmiyorsun, ben de CHP’yi sevmiyorum, o da doğal.
BAŞKAN
– Öneri üzerinde Halkların Demokratik Partisi Grubu adına Diyarbakır
Milletvekili Adnan Selçuk Mızraklı konuşacaktır.
Buyurun
Sayın Mızraklı. (HDP sıralarından alkışlar)
Süreniz
üç dakikadır.
HDP
GRUBU ADINA ADNAN SELÇUK MIZRAKLI (Diyarbakır) – Teşekkürler Sayın Başkan.
Değerli
vekiller, şimdi, özellikle biraz önceki sevip sevmeme metaforundan hareketle
sevmenin ötesinde yaptığımız her işin, verdiğimiz her kararın onur, vicdan, hak
ve adalet üzerine olması gerektiğinden hareketle söyleyeceğim. Ben de güzel bir
Karadeniz fıkrasıyla belki bu ortamı biraz daha şenlendirerek başlamak isterdim
ama o Karadenizlilerin büyük emeği olan, büyük alın teri olan fındık konusunda
bir Diyarbakır milletvekili olarak konuşacağım. 
Takdir
edersiniz ki arkadaşlar rakamsal düzeyde birçok bilgiyi verdiler. Ben de
bunların bir kısmını, belki daha farklı bir açıdan tekrar etmekle beraber aynı
zamanda o fındığı üreten dediğimiz, o ağaçlarda çalışan, oralarda fındığı
toplayan o mevsimlik işçilerden hiç bahsedilmedi. Oraya da vurgu yapmayı
buradan bir görev olarak ifade ediyorum.
Şimdi,
arkadaşlar bu senenin başında ilk olarak fındık fiyatlarının piyasası oluşurken
14,5 lira civarında ifade ediliyor; ben notlarımdan, Düzce Ziraat Odasının
notlarından söylüyorum. Ama yıl içinde oluşan ortalama fiyatlar belli. Hatta ve
hatta o demin de ismini tekrar etmekten kaçındığım, o tekel hâline gelmiş olan
yabancı, ithalatçı ve piyasa yapıcı firmanın piyasada üreticinin emeğini nasıl
berhava ettiğinin örnekleriyle dolu. Yani 7,5 liralara kadar düşen fındık
fiyatları var. Bu firma kendi ülkesinde, İtalya’da yüzde 50 kalitedeki fındığı
20 liradan alırken bizim ülkemizde 10,5 liradan almakta. Şimdi, eğer burada
kendi üreticimizin emeğini berhava eden bu tür tutumlara nasıl kapı araladık
dersek 2014 yılında Türkiye’deki -yine ismini anmayacağım- bir firmanın yüzde
10 ortaklığını alarak piyasaya giren bu firma Rekabet Kurulunun onayıyla zaten
bu güce ve bu imkâna ulaşıyor.
Özellikle
fındık üreticileri defalarca bu piyasadaki sıkıntıları, yürüyüşleriyle
kamuoyuna medya aracılığıyla duyurdular, partilere ulaştırdılar ama ne
hikmetse, bu kadar üreticinin yanında olduğunu söyleyen iktidar ehli, Toprak
Mahsulleri Ofisiyle piyasaya girerek âdeta piyasa yapıcı bir aktör olarak bunları
bu tekellere peşkeş çeken politikaların elinden kurtaramadılar. Buradan da bunu
tekrar vurgulamak istiyorum. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Mızraklı, sözlerinizi tamamlayın. 
ADNAN
SELÇUK MIZRAKLI (Devamla) – Fındık deyince gözden kaçırdığımız, ıskaladığımız
bir durum var arkadaşlar. Her sene o mevsimde oraya giden, o fındığı toplayan
on binlerce, yüz binlerce insan var. Dere kenarlarında ya çadırlarda ya
araçlarından oluşturdukları yerlerde çoluk çocuğuyla büyük bir perişanlık
çekerek oralarda kalırlar. Zaman zaman tacizlere, zaman zaman saldırılara maruz
kalırlar. Ama onların emeğini hiç konuşmayız, onların iş güvenliklerini hiç
konuşmayız, onların çocuklarını hiç konuşmayız, anneleri babaları fındık
toplarken ne yaparlar, hiç düşünmeyiz. O yüzden de bu noktada eğer fındık
sorununu tekrar konuşuyorsak oradaki mevsimlik işçilerin de sorunlarını bir kez
daha gündeme getirerek sizlerin de bu konuda özellikle önerilerinizi
geliştirmenizi bekliyoruz. 
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Mızraklı. 
Öneri
üzerinde son söz, Adalet ve Kalkınma Partisi Grubu adına Denizli Milletvekili
Cahit Özkan’a aittir. 
Buyurun
Sayın Özkan. (AK PARTİ sıralarından alkışlar) 
Süreniz
üç dakikadır. 
AK
PARTİ GRUBU ADINA CAHİT ÖZKAN (Denizli) – Sayın Başkan, değerli
milletvekilleri; Cumhuriyet Halk Partisinin grup önerisi hakkında söz almış
bulunmaktayım. Yüce Meclisi saygıyla selamlarım. 
Hamdolsun,
AK PARTİ hükûmetleri olarak milletimizin kaderini kendi kaderimiz olarak
gördük. Milletimizin derdi derdimiz, milletimizin talebi siyaset hedefimizdir.
Onun için ta hükûmet olduğumuzdan bugüne kadar her zaman fındık
üreticilerimizle, çiftçilerimizle beraber olduk. Sadece fındık üreticilerimiz değil,
aynı zamanda kayısıdan elmaya Türkiye’nin dört bir tarafında yetişen tüm
ürünlerle ilgili çiftçilerimize destek ve teşviklerle onların refahını,
ürettiklerinden katma değerlerini artırma noktasında gayretler ortaya koyduk. 
ATİLA
SERTEL (İzmir) – Karadenizli vekilleriniz nerede?
CAHİT
ÖZKAN (Devamla) – Tabii, Denizli deyip fındıkla ne alakası var diye düşünmeyin.
Denizli’miz Rabb’imin vermiş olduğu bütün nimetlerin hedefinde olan bir şehir
olarak aynı zamanda iyi de bir fındık üreticisi. 
2017
verilerine göre, şu ana kadar dünyada 950 bin hektar fındık üretimi yapıldığı
tahmin edilmektedir. Yine hamdolsun ki bunun 700 bin hektarlık bölümü
ülkemizdedir yani dünya fındık üretiminin yüzde 75’i ülkemizde
gerçekleştirilmektedir. 
Bu
yüzyılın başında ülkemizde 550 bin hektar fındık üretimi yapılırken bugün 700
bin hektarlara ulaşılmış yani son on beş yirmi yıl içerisinde yaklaşık yüzde
27’lik bir fındık üretimi artışı gerçekleşmiştir. Aynı şekilde, yaklaşık 700
milyon dolarlardan 2,5 milyar dolarlara varan fındık ihracatımız söz konusudur.

SEYİT
TORUN (Ordu) – Son üç yıla bak Başkan, nereye düşmüş, son üç yıla bak, nereden
nereye düşmüş. 
CAHİT
ÖZKAN (Devamla) – Velhasılıkelam, fındık üreticilerimizin her zaman yanındayız.
Cumhuriyet Halk Partisinin bu grup önerisinin ya da Milliyetçi Hareket
Partisinin grup önerisinin karşısında değiliz. Sadece bu grup önerisinin
görüşülmesi için diğer gruplarla da yapmış olduğumuz görüşmeler neticesinde…
SEYİT
TORUN (Ordu) – Siz getirseydiniz Başkan. 
CAHİT
ÖZKAN (Devamla) - …önümüzdeki hafta veya önümüzdeki günlerde hep birlikte, tüm
gruplar olarak…
SEYİT
TORUN (Ordu) – Bu zamana kadar niye getirmediniz?
CAHİT
ÖZKAN (Devamla) - …bu grup önerisini Meclisimizin gündemine getirip bir
taraftan Hükûmetimiz nasıl fındık üreticilerimizin yanındaysa…
SEYİT
TORUN (Ordu) – Biz hiç görmedik. 
CAHİT
ÖZKAN (Devamla) - …özellikle Karadeniz milletvekillerimiz oradaki
çiftçilerimizin derdiyle her zaman nasıl hemhâl oluyorsa biz de aynı dertle,
Meclis olarak bütün gruplarla inşallah hemhâl olacağız ve çiftçilerimizin
-fındık üreticilerimiz başta olmak üzere- yaşadıkları üretim sorunundan mahsulü
tarladan kaldırdıkları ana kadar…
SEYİT
TORUN (Ordu) – Tarla değil, bahçe Başkan. 
CAHİT
ÖZKAN (Devamla) - …oradan ürünün işlenip ihracatına kadar geçen tüm süreçleri…
SEYİT
TORUN (Ordu) – Tarlada yetişmiyor, bahçede yetişiyor Başkan. 
CAHİT
ÖZKAN (Devamla) – …değerlendirmek suretiyle, dünya fındık üretimini âdeta
elinde bulunduran ülkemizde, inşallah fındık üreticilerimizin arzu ettiği çok
daha verimli, rekolteli, katma değerli ve ihracatlı bir fındık üretim sürecini
hayata geçirmek için hemşehrilerimizle, fındık üreticilerimizle…
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Özkan. 
Buyurun.

CAHİT
ÖZKAN (Devamla) – Fındık üretiminde çiftçilerimizin ortaya koyduğu bu başarıyla
fındık üreticilerimizin ülkemizin tarımsal üretimde gururumuz olması sürecinde
biz de desteklerimizle bütün siyasi partiler olarak yanlarında olduğumuzu
buradan tekraren deklare ediyoruz, ifade ediyoruz. İnşallah pek yakında bu grup
önerisini tüm gruplarla birlikte Meclisimizin gündemine getirip fındık
üreticilerimize bütün gücümüzle destek olacağımızı yeniden ilan ediyorum. 
Genel
Kurulu saygıyla muhabbetle selamlıyorum. (AK PARTİ sıralarından alkışlar)
BAŞKAN
– Teşekkürler Sayın Özkan. 
MUSTAFA
ADIGÜZEL (Ordu) – Sayın Başkanım… 
ÜMİT
YILMAZ (Düzce) – Sayın Başkan…
BAŞKAN
– Buyurun Sayın Adıgüzel, yerinizden… 
IV.- AÇIKLAMALAR (Devam)
40.- Ordu Milletvekili Mustafa Adıgüzel’in, Denizli
Milletvekili Cahit Özkan’ın CHP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
MUSTAFA
ADIGÜZEL (Ordu) – Sayın Başkan, değerli milletvekilleri; şimdi, AK PARTİ’li
hatip bir kere Karadenizli değil, fındık hakkında bence çok fazla bilgisi yok.
Rekoltenin ne manaya geldiğini… Rekolteyi nasıl düzeltiyorsunuz? Rekolte o
yılki toplam mahsul miktarıdır, bunun fiyatlamayla falan bir ilgisi yok.
Rekolteyi düzelteceksiniz. Biraz önce de aynı hatayı yaptınız, şimdi yine aynı
şeyi söylüyorsunuz. Rekolteyi nasıl düzelteceğinizi bir izah eder misiniz?
Karadeniz milletvekilleri yok mu acaba aranızda, onlar neden söz almıyorlar,
siz cevap veriyorsunuz?
BAŞKAN
– Teşekkürler Sayın Adıgüzel. 
HASAN
SUBAŞI (Antalya) – Sayın Başkan, ben de söz istiyorum. 
BAŞKAN
– Sayın Subaşı, size sonra vereceğim, sisteme girin. Daha önce başka bir
milletvekili arkadaşımız girdi. 
Buyurun.

41.- Düzce Milletvekili Ümit Yılmaz’ın, düşüncelerinin
ülkenin kazanması yönünde olduğuna ilişkin açıklaması
ÜMİT
YILMAZ (Düzce) – Sayın Başkan, değerli grup başkan vekilimizin söylediklerinin
birçoğuna katılıyoruz. Rekolte artmıştır, ihracat rakamları sonucunda
Türkiye’nin gelirleri artmıştır. Bu da şunu göstermektedir: Toprak Mahsulleri
Ofisi daha önceki dönemlerde alım yaparak bunları artırmıştır. Biz de kötü bir
şey demiyoruz. Toprak Mahsulleri Ofisi tekrar bu sene fiyat açıklasın ve alsın
diyoruz, biz farklı bir şey demiyoruz ki. Biz ülkemiz kazansın istiyoruz,
birtakım şirketler fındık üreticisinin sırtından geçinmesin istiyoruz. Bizim
düşüncemiz ülkemizin de kazanması yönündedir. 
Ayrıca,
sayın gurup başkan vekilimiz ifadelerinde şunu kullandı, dediler ki: “Rekolte.”
Rekoltenin artması kötü bir şey değil ki. Zaten ihraç ettiğimiz tarım
ürünlerinin 4 kaleminden 1 tanesi fındık. Daha ne istiyorsunuz?
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın.
ÜMİT
YILMAZ (Düzce) – Toprak Mahsulleri Ofisi devreye girsin, ülkemiz ihracat
kaleminden hem cari açığı kapatmış olsun. Biz de bunu istiyoruz.
Ayrıca
her seferinde üretici ötelenmek isteniyor. Bakın, fındık mahsulü Ağustosun
5’inden itibaren toplanmaya başlar ve Eylülün 15’inde en son mahsul toplanmış
olur. Bu arada insanlar çocuklarının okul parasını, odun kömür parasını
vesaireyi zaten borçlanmışlardır. Daha fazla dayanacak güçleri kalmamıştır
üreticinin, Karadenizli üretici mağdurdur. Biz kendilerinden istirham ediyoruz,
bunu bir an önce ülke gündeminden düşürelim. Toprak Mahsulleri Ofisinden
istediğimiz fiyat absürt bir fiyat değildir, 3 doların altında fiyat beklentisi
var insanların yani 15 TL olsun istiyorlar. Biz 35 lira olsun istemiyoruz ki
makul, mantıklı bir fiyat istiyoruz. (MHP sıralarından alkışlar) 
BAŞKAN
– Teşekkür ederim.
Sayın
Subaşı…
42.- Antalya Milletvekili Hasan Subaşı’nın, toptancı
hallerinin çiftçinin, üreticinin pazar yeri olduğuna ve elmaya verilen desteği
öğrenmek istediğine ilişkin açıklaması
HASAN
SUBAŞI (Antalya) – Sayın Başkan, teşekkür ediyorum.
Sayın
konuşmacı, grup başkan vekili konuşmasında tarım ürünlerinin neredeyse hepsini
saydı, elmayı da dâhil etti. Ben otuz yıldır elma ve portakal üretirim. Otuz
yıl önce yetiştirdiğim elmayı, portakalı ben 1 liraya sattığımı hatırlıyorum
fakat yirmi otuz yıl boyunca o 1 lirayı bir daha sadece bu yıl görebildim. Elmayı
bu yıl 1 liraya, 110 kuruşa üretici satmaya başladı ama girdi fiyatlarının,
gübre, mazot, ilaç ve diğer girdilerin 10 kat arttığını biliyorum. Şimdi
Hükûmetin bir de yeni projesi var. Dünyada eşi olmayan bir hal sistemiyle, bir
sürprizle, macerayla karşımıza gelecekler, yasa hazırlanıyor ve
"Komisyoncuları kaldırıyoruz.” deniyor. Zannediyorum komisyoncuları aracı
ya da tefeci zannediyorlar. Oysa ben Türkiye’nin en büyük toptancı hallerinden
birisini yapmış bir yerel yönetici olarak da konuşuyorum, toptancı halleri de
çiftçinin ve üreticinin pazar yerleridir. Şimdi, elmadan bir örnek verirken
sayın konuşmacı keşke elma örneğini hiç vermeseydi çünkü bölgemizdeki bütün
elma üreticileri bahçelerini sökmeye başladılar. Ama merak ediyorum, elmaya
nasıl destek verdiklerini de öğrenmek istiyorum doğrusu.
Teşekkür
ederim. 
BAŞKAN
– Teşekkürler Sayın Subaşı.
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan fındık üreticilerinin sorunlarının araştırılarak alınması
gereken önlemlerin belirlenmesi amacıyla verilmiş olan Meclis araştırması
önergesinin ön görüşmelerinin, Genel Kurulun 17 Ekim 2018 Çarşamba günkü birleşiminde
yapılmasına ilişkin önerisi (Devam)
BAŞKAN
- Değerli milletvekilleri, Cumhuriyet Halk Partisi Grubunun önerisini
oylarınıza sunacağım. Oylamayı elektronik cihazla yapacağım, pusula kabul
etmeyeceğim.
Oylama
için üç dakika süre veriyorum. 
(Elektronik
cihazla oylama yapıldı)
BAŞKAN
– Öneri kabul edilmemiştir.
ÖZGÜR
ÖZEL (Manisa) – Karar yeter sayısı var mı Başkanım?
BAŞKAN
– En yüksek katılımlı oturumlardan birini yaşamaktayız, 301 milletvekilinin
katıldığı bir oylama bu. Sonuçları, tabii, işari oylama olduğu için
açıklayamıyoruz ama öneri kabul edilmemiştir.
ÖZGÜR
ÖZEL (Manisa) – 151 karar yeter sayısı tutmuş durumda mı Sayın Başkanım?
BAŞKAN
– Değerli milletvekilleri, Adalet ve Kalkınma Partisi Grubunun İç Tüzük’ün
19’uncu maddesine göre verilmiş bir önerisi vardır, okutup işleme alacağım ve
oylarınıza sunacağım. 
4.- AK PARTİ Grubunun, Genel Kurulun, 17 Ekim 2018
Çarşamba ve 18 Ekim 2018 Perşembe günkü birleşimlerinde denetim konularının
görüşülmeyerek gündemin “Kanun Teklifleri ile Komisyonlardan Gelen Diğer İşler”
kısmında yer alan işlerin görüşülmesi ve bu kısımdaki 7 sıra sayılı Kanun
Teklifi’nin görüşmelerinin tamamlanmasına kadar çalışmalarını sürdürmesine; 7
sıra sayılı Kanun Teklifi’nin görüşmelerinin 17 Ekim 2018 Çarşamba günkü
birleşimde tamamlanması hâlinde Genel Kurulun 18 Ekim 2018 Perşembe günü
toplanmaması; 7 sıra sayılı Karayolları Trafik Kanunu ile Bazı Kanunlarda
Değişiklik Yapılması Hakkında Kanun Teklifi’nin İç Tüzük’ün 91’inci maddesine
göre temel kanun olarak bölümler hâlinde görüşülmesine ilişkin önerisi
17/10/2018
Türkiye Büyük Millet Meclisi Başkanlığına
Danışma
Kurulu 17/10/2018 Çarşamba günü (bugün) toplanamadığından, İç Tüzük’ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim.
 Cahit
Özkan
 Denizli
 AK
PARTİ Grup Başkan Vekili
Öneri: 

Bastırılarak
dağıtılan 7 sıra sayılı Karayolları Trafik Kanunu ile Bazı Kanunlarda
Değişiklik Yapılması Hakkında Kanun Teklifi’nin kırk sekiz saat geçmeden
gündemin “Kanun Teklifleri ile Komisyonlardan Gelen Diğer İşler” kısmının
1'inci sırasına alınması ve diğer işlerin sırasının buna göre teselsül
ettirilmesi,
Genel
Kurulun;
17
Ekim 2018 Çarşamba ve 18 Ekim 2018 Perşembe günkü birleşimlerinde denetim
konularının görüşülmeyerek gündemin “Kanun Teklifleri ile Komisyonlardan Gelen
Diğer İşler” kısmında yer alan işlerin görüşülmesi ve bu kısımdaki 7 sıra
sayılı Kanun Teklifi’nin görüşmelerinin tamamlanmasına kadar çalışmalarını
sürdürmesi;
7
sıra sayılı Kanun Teklifi’nin görüşmelerinin 17 Ekim 2018 Çarşamba günkü
(bugün) birleşimde tamamlanması hâlinde Genel Kurulun 18 Ekim 2018 Perşembe
günü toplanmaması;
7
sıra sayılı Karayolları Trafik Kanunu ile Bazı Kanunlarda Değişiklik Yapılması
Hakkında Kanun Teklifi'nin İç Tüzük’ün 91’inci maddesine göre temel kanun
olarak görüşülmesi ve bölümlerin ekteki cetveldeki şekliyle olması
önerilmiştir.





7 Sıra Sayılı
Karayolları Trafik Kanunu ile Bazı Kanunlarda Değişiklik
  Yapılması
Hakkında Kanun Teklifi (2/860)





BÖLÜMLER



BÖLÜM
  MADDELERİ



BÖLÜMDEKİ MADDE SAYISI






1. BÖLÜM



1 ila 22 nci maddeler arası (10 uncu maddeye bağlı ek madde 8 ve
  ek madde 9 dahil)



23






2. BÖLÜM




23 ila 49 uncu maddeler arası




27




TOPLAM MADDE SAYISI


50



BAŞKAN
– Öneri üzerinde söz talebi yoktur. 
Öneriyi
oylarınıza sunuyorum: Kabul edenler… Etmeyenler... Öneri kabul edilmiştir.
Birleşime
on dakika ara veriyorum.
Kapanma Saati: 18.09
BEŞİNCİ OTURUM
Açılma Saati: 18.26
BAŞKAN: Başkan Vekili Mithat SANCAR
KÂTİP ÜYELER: Emine Sare AYDIN YILMAZ (İstanbul), Şeyhmus
DİNÇEL (Mardin) 
----- 0 -----
BAŞKAN
– Türkiye Büyük Millet Meclisinin 8’inci Birleşiminin Beşinci Oturumunu
açıyorum. 
Gündemin
“Kanun Teklifleri ile Komisyonlardan Gelen Diğer İşler” kısmına geçiyoruz.
1’inci
sıraya alınan, Antalya Milletvekili Atay Uslu ve Tekirdağ Milletvekili Mustafa
Yel’in Karayolları Trafik Kanunu ile Bazı Kanunlarda Değişiklik Yapılması
Hakkında Kanun Teklifi ve İçişleri Komisyonu Raporu’nun görüşmelerine
başlayacağız.
VIII.-KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Antalya Milletvekili Atay Uslu ve Tekirdağ
Milletvekili Mustafa Yel’in Karayolları Trafik Kanunu ile Bazı Kanunlarda
Değişiklik Yapılması Hakkında Kanun Teklifi (2/860) ve İçişleri Komisyonu
Raporu (S. Sayısı: 7) (x)
BAŞKAN
– Komisyon yerinde.
Komisyon
Raporu 7 sıra sayısıyla bastırılıp dağıtılmıştır. 
Sayın
milletvekilleri, alınan karar gereğince, bu teklif İç Tüzük’ün 91’inci maddesi
kapsamında temel kanun olarak görüşülecektir. Bu nedenle teklif, tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır.
Teklifin
tümü üzerinde söz isteyen milletvekillerinin adlarını okuyorum: Gruplar adına;
İYİ PARTİ Grubu adına Kocaeli Milletvekili Lütfü Türkkan, Milliyetçi Hareket
Partisi Grubu adına Gaziantep Milletvekili Sermet Atay, Halkların Demokratik
Partisi Grubu adına Muş Milletvekili Mensur Işık, Cumhuriyet Halk Partisi Grubu
adına Bolu Milletvekili Tanju Özcan, Adalet ve Kalkınma Partisi Grubu adına Antalya
Milletvekili Atay Uslu. 
Şahıslar
adına söz alacak milletvekillerinin isimlerini okuyorum: Kahramanmaraş
Milletvekili Ali Öztunç, Tekirdağ Milletvekili Mustafa Yel.
Teklifin
tümü üzerinde ilk söz İYİ PARTİ Grubu adına Kocaeli Milletvekili Lütfü Türkkan’a
aittir.
ATİLA
SERTEL (İzmir) – Sayın Başkanım, konuşmadan önce bir dakika söz alabilir miyim
60’a göre?
BAŞKAN
– Size sonra söz vereceğim. Konuşmacı kürsüye geldi. Daha sonra vereceğim.
Buyurun
Sayın Türkkan. (İYİ PARTİ sıralarından alkışlar)
Süreniz
yirmi dakikadır.
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; Karayolları Trafik Kanunu ile Bazı Kanunlarda Değişiklik
Yapılması Hakkında Kanun Teklifi’yle ilgili İYİ PARTİ grubu adına söz aldım.
Yüce heyetinizi saygıyla selamlıyorum.
Bu
kanun bize geldiğinde grup olarak detaylı bir şekilde inceledik;
çekincelerimizi, eleştirimizi oluşturduk. Bunları İçişleri Komisyonunda da
ifade ettik. Bunların arasında en önemli maddelerden biri, Türkiye’de ikamet
etmeyen yabancılara da yabancı kimlik numarası verilecek, e-devlet üzerinden
yürütülen iş ve işlemlerde bu numaranın esas alınacak olması. 
Değerli
arkadaşlar, bugün ülkemiz Suriyeli sığınmacıların oluşturduğu büyük bir tehdit
altında bulunuyor. Ülkemizde şu anda resmî kayıtlara göre 3,6 milyon,
gayriresmî rakamlarla da 4 milyon Suriyeli yaşıyor. Türkiye’nin Suriyeli
sığınmacılar konusunda izlediği yanlış politika devam ederse bu rakamın 2040
yılında 7,5 milyona çıkacağı tahmin ediliyor. Bakın, bugün ülkemizde her 20 kişiden
1’i Suriyeli. 2023 yılında bunun 13 kişiden 1’i olacağı şeklinde bir hesaplama
da mevcut. Olayın ciddiyetini dikkatinize sunuyorum. Böyle giderse Gaziantep,
Şanlıurfa, Hatay ve Kilis’te Türk nüfus azınlıkta kalacak; Mersin ve Adana’da
ise nüfus dengesi tamamen değişecek; kendi insanımız kendi topraklarında
azınlık konumuna düşecek. Durum aslında bu kadar içler acısı. Böyle bir nüfus
yapısıyla, bu demografik yapıyla Türkiye'nin birliğini ve millî devlet yapısını
sürdürmemiz mümkün mü diye hepinize sormak istiyorum. Bana göre asla ve kata
mümkün değil. 
Bugüne
kadar Suriyeliler için ülkemizin harcadığı para resmî açıklamalara göre 35
milyar dolar arkadaşlar. Bu 35 milyar doların ne kadar önemli bir para olduğunu
anlamak için Sayın Maliye ve Hazine Bakanının -doğrudan yatırım kredisi de
değil- Çin’den alınacak mallarla ilgili Çin’den aldığı 3,6 milyar dolarlık
krediye karşılık ülkede davul zurnayla karşılandığını hatırlayın. Çin’den mal
almak için 3,6 milyar dolar kredi alınca davul zurna çalıyorsunuz, Suriyeli
sığınmacılara 36 milyar dolar para harcıyorsunuz. Bu parayı ülkemizin, kendi
insanımızın hayrına olacak işler için harcasaydık neler yapardık biliyor
musunuz. Bu 35 milyar dolarla 4 tane Marmaray -sizin maliyetinizle 4 tane, bize
göre 7 tane- 1 tane GAP, 400 tane şehir hastanesi, 7 tane boğaz köprüsü, 30 bin
adet de 16 derslikli okul inşa ederdik. Bugün doğu ve güneydoğuda okulların
durumunu biliyoruz, görüyoruz. Oradaki insanlara en azından eğitim ve sağlık
konusunda bu paraların harcanmasıyla Türkiye'nin bir başka meselesini daha
halletmek mümkün olurdu, güneydoğu meselesinde de ciddi bir mesafe alınırdı.
Ama şimdi, kendi insanımızdan esirgenen bazı şeyler Suriyelilere çok rahat bir
şekilde veriliyor. Bunu kabul etmemiz mümkün değil. Türk insanı ciddi anlamda
sıkıntı içerisindeyken, herkes boğazına kadar borca batmışken bu rakamların
hâlâ Suriyeli sığınmacılara harcanması konusunda rahatsızlığımız var. 
Bakın,
eskiden, köy kahvesinde birisine haciz geldiğinde postacı dışarıya çağırırdı
köylüyü “Bir gel, sana bir şey söyleyeceğim.” derdi. Herkes bilirdi aslında
onun bir haciz varakası getirdiğini. Köylü çaktırmadan dışarı çıkar, haciz
varakasını cebine koyduğu gibi bir ay kahveye çıkmazdı utancından, bir ay o
köylüyü göremezdiniz. Şimdi ne oluyor biliyor musunuz? Köylü kahvede okey
oynarken postacıyı görüyor “Yine haciz mi getirdin lan? At oraya bir köşeye.”
diyor. Memleket bu durumda. Köylü bunu artık o kadar kanıksamış ki her gün
kapısında bir haciz var. Yani bir haciz varakası yüzünden kahveye çıkmayacak
olsa, ömür boyu kahve yüzü görmez köylü, öyle ölür.
Bakın,
ben size bir şey söyleyeyim. Eskiden, çeki yazılan esnaf utanırdı, telefona
çıkmazdı. Borcunu ertelediği zaman muhasebecisini görüştürürdü “Ya ben
söyleyemem, sen bir söyle şu borcumuzu iteleyelim.” diye. Şimdi nasıl
yapıyorlar biliyor musunuz? Borçlu şirketler alacaklı şirketlere telefon açıyor
“Ben konkordato ilan ettim ağa, çeklerimin hepsini yaz.” diyor. İnsanlar
çaresizlikten onur ve haysiyetinden fedakârlık yapacak hâle gelmiştir. Böyle
bir durumda, hâlâ, aldığınız vergileri Deli Dumrul gibi harcamanıza müsaade
etmeyeceğiz. Türkiye’de Sayıştay raporlarının hasıraltı edildiği, harcama
kalemlerinin milletin gözünün önünden çekildiği böyle bir dönemi bir daha
yaşamamak için her türlü tedbiri almaya devam edeceğiz ve bunu da milletimize
ifşa edeceğiz, anlatmaya devam edeceğiz. 
Hep
söylüyoruz, Suriye konusunda yaptığınız hataları, dış politikayı tekrar gözden
geçirin, kendi topraklarımızda yaşayan insanlarımıza öncelik verin, yeni
tedbirler alın ve bu yeni tedbirleri de ivedilikle hayata geçirin. Bu
görüşlerimiz doğrultusunda bu teklifin 32’nci maddesinde geçen yabancı kimlik
numarası verilecek kişilerden istenecek belgelerin, yabancı kimlik numarası
geçerlilik süresinin ve kanun teklifinde bahsi geçen diğer hususların kanunla
kesin ve net olarak belirlenmesi gerektiği kanaatini taşıyoruz. 
Sayın
Başkan, değerli milletvekilleri; görüşmekte olduğumuz bu teklifte bizim İYİ
PARTİ Grubu olarak eleştirdiğimiz ve muhalefet şerhi koyduğumuz maddelerden birisi
de 1’inci madde. Bu madde, Emniyet Teşkilat Kanunu’nun ek 24’üncü maddesinin
ikinci fıkrasında yer alan “taban puanı almış olanlar arasından sınavın
yapıldığı yılın 31 Aralık tarihi itibarıyla otuz yaşından gün almayan erkek ve
kadın” ibaresinin değiştirilmesiyle ilgili. Biz İYİ PARTİ Grubu olarak sınava
girecek adayların yaş sınırı ve sınava girebilmesi için gerekli olan koşulların
kanun maddesiyle kesin ve net olarak belirlenmesi gerektiğini düşünüyoruz. Bu
durum keyfî olmaktan çıkarılmalı. Emniyet teşkilatı mensuplarının
belirlenmesinin koşulları yöneticilerin keyfiyetine bırakılmadan kanunların
öngörülebilir ve kapsayıcı olması ilkesine uygun olarak net bir şekilde kanunda
yer almalıdır. Bunun zararlarını biz 15 Temmuzda yaşadık. Birilerinin keyfiyetiyle
beraber her istediklerini verdikleri ilave başarı puanlarıyla üst derece memur
ilan ettiler, emniyet müdürü ilan ettiler ve dikkat edin, en kritik noktalara
bu keyfiyetleriyle beraber o insanları yerleştirdiler. Sonucunda 15 Temmuz
gecesini yaşadık. Bunun devam etmemesi için bunun keyfiyetten çıkartılıp kanun
maddesi hâline getirilmesi lazım. Bu konuda birilerinin keyfiyetiyle
birilerinin bazılarını kollamasına olanak veren bu maddenin oradan
kaldırılmasını talep ediyoruz. 
Bu
teklifte bizim eleştirdiğimiz maddelerden biri de güvenlik soruşturmasıyla
ilgili 29’uncu madde. Bu maddede bazı nedenlerle görevlerine son verilen kamu
personeli ile kamu görevine alınmayanların haklarının verilmesiyle ve 1402
sayılı Sıkıyönetim Kanununda Değişiklik Yapılmasına İlişkin Kanun’la ilgili
düzenleme getiriliyor. Güvenlik soruşturmasının sonuçlandırılması
hızlandırılsın diye bu teklifi getiriyorsunuz. “Acele işe şeytan karışır.” diye
bir söz var, bu işler çok aceleye gelmez. Hakka, hukuka teslim olun, bunun
zamanı da yeter. İYİ PARTİ olarak, diyorum ya “Acele işe şeytan karışır.” diye,
biz bu şeytanı buradan uzak tutun diyoruz.
Bütün
kişisel verileri serbest dolaşıma açmak kamu yönetiminde güvenlik ilkesiyle
bağdaşmaz. Eğer bunu açarsanız, daha önce gördüğümüz kumpas davalarına benzer
davaların bundan sonra gelmesi de kaçınılmaz olur. Kişilerin özel bilgilerini,
verilerini birilerine teslim ederseniz, ondan sonra bunu kontrol etmekte zorluk
yaşarsınız. Cumhuriyet başsavcılarını atlayarak, bu işle esas sorumlu olan insan
kaynaklarını, yöneticilerini atlayarak bilgi toplamak ne kadar doğru diye
sizlere sormak istiyorum. Siz alışıksınız ya “Kandırıldık.” demeye, şimdiden
diyorum, daha sonra “Kandırıldık.” demenizi engellemek için milletin vicdanının
sesi olarak, kamu yönetimi ilkelerine dayanarak bu maddeyi kanunlaştırmayı
doğru bulmuyoruz. Kişisel bilgilerin mahremiyeti sebebiyle güvenlik
soruşturması yapılan kişilerin özel bilgi ve belgeleri tek bir birim tarafından
istenmelidir. Kişiler hakkındaki özel bilgi ve belgeler ilgili kurumlardan tek
bir kamu biriminin iradesi ve yapacağı yazışmalar doğrultusunda istenerek tek
bir merkezde toplanmalıdır. Kamu personeliyle ilgili bilgi ve belgelere direkt
erişim kamu güvenliği ve kişisel bilgilerin korunması açısından bizce sakıncalıdır,
doğru da değildir. 
Sayın
Başkan, değerli milletvekilleri; bu teklifin 3’üncü maddesiyle getirilen yeni
bir düzenleme var, bu da başpolislere komiser yardımcılığı için getirilen yaş
sınırının konulmasıyla ilgili. Bizim bu konudaki düşüncemiz şudur: Yalnız
lisans mezunu olanların sınava girebilmesi yönünde yapılan düzenleme, bu tarihe
kadar “başpolis” unvanı almaya hak kazanmış olan başpolisimizin hak kaybına
neden olacaktır. Bu nedenle, yaş sınırı olmaksızın ön lisans ve lisans mezunu
olan başpolislerin yazılı sınavı kazanmalarının yeterli olacağını düşünüyoruz. 
Polis
konusu geçince bir konuda burada bilgi vermek istiyorum arkadaşlar. Sayın Meral
Akşener Cumhurbaşkanı adayıydı, şimdi de Mecliste grubu olan bir siyasi
partinin Genel Başkanı. Sayın Genel Başkana eski İçişleri Bakanı da olması
hasebiyle 4 koruma polisi verildi. Bizim defaatle yazmamıza rağmen, İçişleri
Bakanlığına müracaat etmemize rağmen koruma sayısı artırılmadı. Sayın Muharrem
İnce’ye Cumhurbaşkanı adayı olduğu dönemde 8 koruma tahsis edildi. Eski
İçişleri Bakanı olmasına rağmen, terörle mücadele etmiş bir İçişleri Bakanı
olmasına rağmen, ısrarla yazmalarımıza rağmen Sayın Meral Akşener’e tek bir
koruma daha verilmedi. 4 koruması var; 1’isi izinli, 1’isi hasta, 1’isi arabayı
kullanıyor, Genel Başkan tek korumayla geziyor. Bunu yapmanızın altında yatan
sebebi merak ediyorum. Arkadaşlar, Sayın Meral Akşener’i kurban mı vermek
istiyorsunuz? Hem vallahi hem billahi vermeyeceğiz; size yemin ediyorum,
vermeyeceğiz. Ama bu hoyratlığınızı bütün millet duysun istiyorum, onun için
söyledim. 
Sayın
Başkan, değerli milletvekilleri; Karayolları Trafik Kanunu ile Bazı Kanunlarda
Değişiklik Yapılması Hakkında Kanun Teklifi’nde dikkat çeken başka noktalar da
var. Örneğin, 3713 sayılı Terörle Mücadele Kanunu’nun 19’uncu maddesine
getirilen düzenlemede Terörle Mücadele Kanunu kapsamına giren soruşturmalarda
ihbarcı olan kişilerin suçun ortaya çıkarılmasına veya delillerin ele
geçirilmesine yardımcı olmaları durumunda ödüllendirilmesi teklif ediliyor.
Bakın, buradaki handikap nedir, biliyor musunuz? Suçun ihbarı sonrasında
verilecek olan ödül, miktarı göz önüne alındığında suistimale çok açık. İhbar
edilen kişinin suçsuzluğunun ispatı hâlinde verilen ödülün geri alınmasına
yönelik herhangi bir düzenleme de yok. Yanlış bir ihbar var. Bir suçlu
yakalıyorsunuz, ihbarcılara ödülü veriyorsunuz. İhbar yanlış çıktı, bu ödülün
geri alınması konusunda herhangi bir düzenleme yok. Bu, suistimale çok açık bir
konu, buna dikkat çekmek istiyorum. Suistimal edilmeye çok açık olan bu
düzenleme dışında, başka ne zaman -kanunla belirlenen- vatandaşlık görevinin
karşılığına 200 bin liraya kadar değer biçilmiş? Suçluyu ihbar etmek
vatandaşlık görevi zaten. Tarihimizdeki yaşanmış jurnallere bakarsanız bu
madde, Abdülhamit dönemindeki jurnal sistemine benziyor. Jurnalciler yüzünden
birçok masum insanımızın canı yandı. Geçmiş dönemde bunun -ben Ergenekon,
Balyoz kumpasları sırasında Silivri’ye gittiğimde- bu jurnalcilerin, bu
kumpasçıların mağdur ettiği insanların ne hâle geldiklerini gördüm. Kaldı ki bu
maddeye de ihtiyaç yoktur, Türk Ceza Kanunu’na göre suçu bildirmemek zaten
suçtur. Maruf olduğunuz, bilgi sahibi olduğunuz bir suçu bildirmemek Türk Ceza
Kanunu’na göre zaten suç. Bu suçu işleyenler de bir yıla kadar hapis cezasıyla cezalandırılıyorlar.

Değerli
arkadaşlar, bu kanunda olumlu bulduğumuz birçok madde de var: Örneğin,
düzenlemeyle solumak, koklamak yoluyla veya başka bir şekilde kişilerde
bağımlılık yapabilen çakmak gazının da hangi amaçla olursa olsun çocuklara
satılması veya verilmesi yasaklanıyor; bunu çok olumlu buluyorum. 
Benim
kendi memleketim Kocaeli’de de yıllardır önüne geçilemeyen, genç canların
hayatını kaybetmesine yol açan bir bela var, birçoğunuzun geldiği bölgede de
aynı sıkıntı vardır mutlaka: Bonzai belası bu. Gencecik çocuklar kıvranarak
yerlerde yatıyorlar, buna rastlıyoruz. Daha geçtiğimiz günlerde yine çok genç
yaşta bir kardeşimizi bu bela yüzünden kaybettik Kocaeli’de. Bunun kullanımı ve
denetimi konusunda da gerekli düzenlemelerin acilen yapılmasını ve bundan sonra
genç yaşta ölümlerin artık yaşanmamasını istiyoruz. 
Sayın
Başkan, değerli milletvekilleri; görüştüğümüz kanunda trafik cezaları konusunda
yeni caydırıcı tedbirler getiriliyor. Bunlar elbette ki olumlu gelişmeler ancak
özellikle büyük şehirlerde trafikte yaşanan hâlâ birçok problem var. Yol bakım
çalışmaları sabah okula gidiş saatleri sebebiyle trafikte geçirilen süreyi bir
hayli artırıyor. İş çıkış saatlerinde İstanbul’da 15 kilometrelik yolda
trafikte geçirilen süre bir buçuk saat. Kocaeli’de iş çıkışı, servis çıkışı
zamanında Kocaeli’nin merkezinden bir yerden bir yere gitmeniz bile yarım saat,
kırk beş dakikanızı alıyor. Trafik sıkışıklığı sebebiyle İstanbullunun yıllık
kaybı ise 5,5 milyar lirayı geçiyor. Diğer bir ifadeyle, yılda araç başına her
araç 5 depo yakıtı boşa yakıyor. Türkiye'nin bu kadar ekonomik sıkıntılarının
var olduğu bir dönemde bu harcanan miktar dikkat çekici. 
Trafikte
geçirilen zamanın bu kadar arttığı bir bölgede diğer bir tehlike ise konut
projelerinin artması. Konutun yanında, karma kullanımlı proje kapsamında yer
alan alışveriş merkezi, otel ve ofisler de yoğunluğu bir kat daha artırıyor.
Gerçi, bu ekonomik krizden sonra şehirlerde AVM ve rezidans hayaletleri olacak,
birçoğu yarım kaldı. Müteahhitlerinden konkordato ilan eden etti, edemeyen
kaçmaya yol arıyor, bırakmaya yol arıyor. Türkiye bir beton hayaleti ülkesi
hâline gelmeye çok yakın. İstanbul’un doğu ve batı ucunu birbirine bağlayan TEM
Otoyolu’nun yetersiz kalması, E5 kara yolunun da aynı durumda olması da bir
başka problem. TEM Otoyolu’nun sağına ve soluna bir bakın, bitmemiş projelerle
dolu. Allah oralardan daire alan, iş yeri alan, parayı ödeyen ama mülkünü
alamayan insanlara da kolaylık versin, çok zor. Adamın borcu devam edecek ama
konutunu veya iş yerini alamayacak. Çok sıkıntılı bir süreç başlayacak inşaat
sektöründe. 
Saatlerini
trafikte harcayan İstanbullular, trafiği rahatlatmak için alternatif yolların
bir an önce belirlenmesini ve gişelerde yaşanan yavaşlamanın önüne geçilmesi
için çalışmalar yapılmasını istiyorlar. İstanbul’daki seçmenlerimizin bize
ilettiği en önemli problemlerden bir tanesi Mahmutbey gişeleri. Mahmutbey
gişelerinde, o, Avcılar, Küçükçekmece, Büyükçekmece, Bağcılar ve Esenyurt’un
kullanıldığı gişelerde trafikte çok uzun kuyruklar oluşuyor. O otoyolun
parasını çıkardıysa çoktan çıkardı, kârını sağladıysa sağladı, artık o
gişelerin biraz daha batıya doğru gitmesinde fayda var; aksi hâlde,
İstanbul’daki trafik sıkışıklığı nedeniyle sarf edilen akaryakıt miktarı
ekonomiye daha büyük bir zarar getiriyor. Dünyada 50 şehirde yapılan
araştırmada trafikte dur-kalk sıralamasında İstanbul hâlâ lider durumda. Bunu
belirtmek istiyorum.
Sayın
Başkan, değerli milletvekilleri; trafik gibi birçok sosyoekonomik yönü olan
karmaşık problemlerin çözümü kendi kendine düzenleme yeteneğine göre uzun
vadeli ve kapsamlı düşünülmesini gerektiriyor. Sadece yeni yol ve metro
yapılarak bu problem çözülemez. En doğrusu, ülke genelinde teşvik edici,
kapsamlı önlemler alıp yeni politikalar geliştirmektir.
Biraz
önce Süleyman Karaman’ı gördüm -şimdi, burada- onun Genel Müdürlüğü döneminde
de hep talep olarak ilettiğim bir konu vardı; Türkiye raylı sistemde taşımaya
geçmediği sürece bu problem devam edecek, otoyollarla bu problemi çözemeyiz.
Türkiye 80 milyonu aşan nüfusuyla Avrupa’daki kendi kenttaşlarını örnek alan
bir altyapıyla raylı sisteme bir an önce geçmesi lazım ama nedense Adalet ve
Kalkınma Partisi on altı yıldır raylı sisteme hep soğuk baktı. Raylı sistem
gençliğimizde bize hep komünist sistemi hatırlatırdı, raylı sistem varsa
komünist sistem vardı ama raylı sistem, modern dünyanın ulaşımda kullandığı çok
önemli bir sistem.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Türkkan.
LÜTFÜ
TÜRKKAN (Devamla) – Şu anda bu sistemin Türkiye’de ikame edilmemesi için hiçbir
sebep yok. Sadece çalışan, memleketi düşünen, vizyonu olan yöneticilere ihtiyaç
var. Sayın Süleyman Karaman’ı Devlet Demiryolları Genel Müdürüyken çok ikaz
ettik ama bu konuda bu ikazlarımız ve taleplerimiz yeterli kalmamış. Umuyorum,
bundan sonra, milletvekiliyken bu konunun biraz farkına varıp bu taleplerimizin
burada sözcüsü olur diye düşünüyorum.
Hepinize
saygılar sunuyorum, sağ olun, var olun. (İYİ PARTİ sıralarından alkışlar)
BAŞKAN
– Teşekkürler Sayın Türkkan.
Sayın
Sertel…
IV.- AÇIKLAMALAR (Devam)
43.- İzmir Milletvekili Atila Sertel’in, İzmir Basmane
Polis Merkez Amirliğine bayrak direği ve bayrak hediye etmek istedeğini ifade
etmesi üzerine bayrak direği dikilerek bayrak çekildiğine, polislere,
öğretmenlere, sağlıkçılara, infaz koruma memurlarına, itfaiyecilere 3600 ek
göstergenin verilmesini talep ettiğine ilişkin açıklaması
ATİLA
SERTEL (İzmir) – Sayın Başkanım, teşekkür ediyorum.
Dün
burada bir konuyu gündeme getirmiştim “Basmane Emniyet Amirliğine bayrak direği
dikilmedi ve bayrak takılmıyor.” diye. Ödenek yokluğu gerekçe gösteriliyordu
uzunca bir süredir. Ben cuma günü bayrak direğini alıp, bayrağımızı alıp orada
o görevi görmek istediğimi söyleyince Mecliste, bugün öğleden sonra bayrak
direğini dikmişler, bayrağımızı çekmişler.
Şimdi
buradan öneriyorum, seçimden önce “3600 ek göstergeyi verin.” demiştik,
vereceklerine dair söz vermişlerdi. Mademki beni dinliyorlar Meclisten;
polislere, öğretmenlere, sağlıkçılara, infaz koruma memurlarına, itfaiyecilere derhâl
3600’ü de versinler.
Bayrak
direğini ben dikecektim ama arkadaşlar çabuk davranmışlar, cuma gününe
bırakmamışlar, onlara da ayrıca teşekkür ediyorum. 
Sağ
olsunlar. (CHP sıralarından alkışlar) 
BAŞKAN
– Teşekkürler Sayın Sertel. 
CAHİT
ÖZKAN (Denizli) – Sayın Başkan, bir konuda açıklama yapmak istiyorum. 
BAŞKAN
– Buyurun Sayın Özkan. 
Buyurun
yerinizden.
44.- Denizli Milletvekili Cahit Özkan’ın, Kocaeli
Milletvekili Lütfü Türkkan’ın 7 sıra sayılı Kanun Teklifi’nin tümü üzerinde İYİ
PARTİ Grubu adına yaptığı konuşmasındaki bazı ifadelerine ilişkin açıklaması
CAHİT
ÖZKAN (Denizli) – Teşekkürler Sayın Başkan. 
Sayın
Hatibin, Lütfü Türkkan Grup Başkan Vekilinin konuşması hususunda ilgili yetkili
makamlardan aldığım bir bilgiyi sizlerle paylaşmak istiyorum.
İYİ
PARTİ Genel Başkanı Sayın Meral Akşener’le ilgili daha evvel 4 koruma verilmesi
hususunda bir karar mevcuttur. Talep üzerine bu karar değiştirilmiş ve Merkez
Koruma Kurulunun kararıyla 6 korumaya çıkartılmış ve aynı zamanda evinde koruma
istememesine rağmen koruma kulübesiyle evinin korunması sağlanmaktadır. Aynı
zamanda, diğer siyasi parti genel başkanlarının da aynı korumayla korunduğunu
ifade etmek istiyorum. 
Teşekkür
ediyorum. 
BAŞKAN
– Teşekkürler Sayın Özkan. 
LÜTFÜ
TÜRKKAN (Kocaeli) – Sayın Başkan…
BAŞKAN
– Buyurun. 
45.- Kocaeli Milletvekili Lütfü Türkkan’ın, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
LÜTFÜ
TÜRKKAN (Kocaeli) – Sayın Başkan, şimdi henüz bize gelen…
BAŞKAN
– Mikrofonu açalım Sayın Türkkan. 
LÜTFÜ
TÜRKKAN (Kocaeli) – Ben buradan da konuşurum, sesim duyulur. 
Bize
gelen herhangi bir koruma yok. Sadece 2 tane çağrılı sistemde koruma tahsis
edildiği bilgisi verildi şifahen. Çağrılı sistemdeki korumayla genel başkanlar
korunmaz, bunu İçişleri yetkilileri iyi bilir. Çağrılı sistemle ilgili koruma,
çok gerektiği hâllerde telefon açılmasıyla müracaat hâlinde kendisine gelen
koruma demektir. Genel başkanların koruması öyle olmaz.
Bu,
daha bir hafta önce Sayın Süleyman Soylu’yla yaptığımız telefon görüşmesinden
sonra gelişen bir hadise. Ama biz altı aydır bu konuda ısrarla devam etmemize
rağmen bu konuda cevapsız kaldılar. İddia ediyorum, bunun altında yatan
sebepleri bilmediğim hâlde konunun çok samimi bir yaklaşım olmadığını ifade etmek
istiyorum.
Teşekkür
ederim.
BAŞKAN
– Teşekkürler.
CAHİT
ÖZKAN (Denizli) – Sayın Başkan, kayıtlara geçmesi için tekrar mikrofonu
açabilirseniz…
BAŞKAN
– Buyurun Sayın Özkan.
CAHİT
ÖZKAN (Denizli) – Teşekkür ediyorum. 
Tabii
koruma kararı çağrı üzerine veya daimî fiilî koruma şeklinde gerçekleştirilir.
Bahsettiğim, İçişleri Bakanlığının tahsis etmiş olduğu 6 koruma fiilî
korumadır. Fiilî koruma, koruma polisi hasta oldu, başka bir problemi çıktı,
fark etmez, o gün birisi hasta olmuşsa başka bir koruma tahsis edilmek
suretiyle fiilen korunmayı sağlamaktadır. Bu da 12/10/2018 tarihli Merkez
Koruma Kurulunun kararıyla sağlanmıştır ve zaten diğer siyasi parti
mensuplarıyla ilgili de aynı koruma kararı da çıkartılmıştır, verilmektedir.
Diğer açıdan, eski İçişleri Bakanlarından durumuna göre, aldığı tehdit durumuna
göre, bu konuda istihbari veriler de dikkate alınmak üzere, yine eski İçişleri
Bakanlarının da kendi talepleri de dikkate alınmak suretiyle -eskiden İçişleri
Bakanlığı yapmış olanlardan hiç koruma almayanlar da var, şu anda resmî bilgiyi
paylaşıyorum- 2 koruma, 4 koruma veya yine Sayın Akşener’e tahsis edildiği gibi
6 koruma tahsis edilen eski İçişleri Bakanları ve genel başkanlar da vardır. Bu
bilgi resmî bilgidir. 
Arz
ederim. 
BAŞKAN
– Teşekkürler. 
LÜTFÜ
TÜRKKAN (Kocaeli) – Sayın Başkanım, bakın, sayın grup başkan vekili kendisi de
ifade etti, 12/10/2018 tarihli bir karardan bahsetti. Bütün genel başkanlara 6
koruma tahsis edildiği hâlde, Sayın Meral Akşener’e daha önce müteaddit defalar
yazılı müracaat etmemize rağmen 4 koruma tahsis edilmesini manidar buluyorum.
Burada toplumun dikkatini çekmek için özellikle söylüyorum: Biz Sayın Genel
Başkanımıza gövdemizi siper etmeye hazırız, onda bir beis yok. Ama Hükûmetin bu
konudaki tavrının ortaya çıkması açısından, kamuoyunun da buna tanıklık etmesi
açısından ifade ettim. 
Teşekkür
ederim.
BAŞKAN
– Mesele açıklığa kavuşmuştur. 
Teşekkürler.
VIII.-KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Antalya Milletvekili Atay Uslu ve Tekirdağ
Milletvekili Mustafa Yel’in Karayolları Trafik Kanunu ile Bazı Kanunlarda
Değişiklik Yapılması Hakkında Kanun Teklifi (2/860) ve İçişleri Komisyonu
Raporu (S. Sayısı: 7) (Devam)
BAŞKAN
– Gruplar adına ikinci söz Milliyetçi Hareket Partisi Grubu adına Gaziantep
Milletvekili Sermet Atay’a aittir.
Buyurun
Sayın Atay. (MHP sıralarından alkışlar) 
Süreniz
yirmi dakikadır. 
MHP
GRUBU ADINA SERMET ATAY (Gaziantep) - Sayın Başkan, değerli Meclis üyeleri;
Karayolları Trafik Kanunu ile Bazı Kanunlarda Değişiklik Yapılması Hakkında
(2/860) sayılı ve 7 sıra numaralı Kanun Teklifi üzerinde MHP Grubu adına söz
almış bulunmaktayım, hepinizi saygıyla selamlıyorum.
Önümüzdeki
kanun, genel hatları itibarıyla, ülkemizin Cumhurbaşkanlığı hükûmet sistemine geçişi
dolayısıyla İçişleri Bakanlığı yetki ve görev sahasına giren bazı konularda
düzenleme yapma ve mevcut düzenlemeleri güncelleme zarureti sonucu ortaya
çıkmıştır.
Bu
kapsamda, Genelkurmaya bağlıyken İçişleri Bakanlığına bağlanan Jandarma Genel
Komutanlığı ve Sahil Güvenlik Komutanlığı Türk Silahlı Kuvvetleri bünyesinden
çıkarıldığından daha önce yararlandıkları haklardan yararlanabilmeleri için
ilgili kanunlarda gerekli değişiklikler ve atıflar yapılmıştır.
Cumhurbaşkanlığı sistemine uyum kapsamında genel kolluk mevzuatında
değişiklikler yapılmaktadır. Genel kolluk personelinin kendi arasında ve Türk
Silahlı Kuvvetlerindeki muadilleriyle eşit haklara sahip olması için gerekli
uyum değişiklikleri yapılmıştır. Jandarma Genel Komutanlığı ve Sahil Güvenlik Komutanlığı
sözleşmeli subay ve astsubaylarının özlük hakları yönünden hangi kanun hükmüne
tabi olacakları da bu kanunda düzenlenmiştir. 
Bu
kanunun 1’inci maddesiyle, 3201 sayılı Kanun’a ek (24/2) fıkrasında yer alan
polis meslek eğitim merkezlerine başvuracak adayların yaşıyla ilgili maddedeki
yaş sınırı kaldırılmış ve “taban puanı almış erkek ve kadın” denmek suretiyle
değiştirilmiştir. Bu şekilde, polis adaylığına başvuran birçok şahsın
başvurusunun önü açılmış ve geniş bir yelpazede hak kazanmanın önü açılmıştır. 
3’üncü
maddesiyle, 3201 sayılı Kanun’a geçici madde eklenerek başpolis alımı
sonlandırılmış ve mevcut başpolislerin 45 yaşından gün almamış lisans mezunu
başpolis memurları, kıdemli başpolis memurları arasında yapılacak yazılı ve
sözlü sınavlarda başarılı olanlardan polis akademisi tarafından düzenlenecek
ilk derece amirlik sınavını başarıyla bitirenler komiser yardımcılığı rütbesine
atanacaktır.
Başpolis
memurluğu kanunda aslında bir amir gibi görülmekle birlikte 3201 sayılı
Kanun’un 13’üncü maddesindeki büro memuru, ekip memuru unvanlarının karışıklığa
neden olduğu ve bunun da amir statüsünde çalışan başpolisler arasında
rahatsızlık meydana getirdiği açıktır. Bu husus İçişleri Bakanlığına
iletildiğinde İçişleri Bakanımızca son düzenlenen 705–(32068) sayılı Emniyet
Genel Müdürlüğü Genelgesi’yle 3201 sayılı Kanun’un 13’üncü maddesindeki
düzenlemeye açıklık getirilmiş, başpolis memurlarının amirlik kadrosunda
çalıştırılacağı açıkça belirtilmiş, büro memuru, ekip memuru dışındaki
unvanlarda görevlendirilmesi gerektiği hususu bir genelgeyle bildirilmiş ve bu
konudaki zihin karışıklığına son verilmiştir. Yani boşpolislerin amir
statüsünde çalışacağı bir nevi genelgeyle hüküm altına alınmıştır. 
Kanun
teklifinin 27’nci maddesinde yer alan uzman jandarmalarla ilgili bir değişiklik
yapılmıştır. 3466 sayılı Kanun’un 18’inci maddesinin birinci fıkrasında 31 olan
yaş sınırı 35’e çıkarılmış olup bunun olumlu bir gelişme olduğu düşünülmekle
birlikte, Jandarma Genel Komutanlığının İçişleri Bakanlığına bağlandığı ve
kolluk hizmeti gördüğü ve kuvvet komutanlıkları sınıfından çıkarıldığı
düşünüldüğünde de uzman jandarmaların karşılığına gelen muadil derecelerinin,
kadro derecelerinin polis memuru olduğu bir gerçektir. Polis memurlarının bir
üst rütbeye terfilerinde yaş sınırının 45 olduğu göz önüne alındığında, bu
durum uzman jandarmalar aleyhine bir durum doğurmaktadır. Uzman jandarmalar bu
sınırın 35 yaş sınırında olması sebebiyle bunun bir hakkaniyetsizlik olduğunu
düşünmektedir. Bu konudaki çalışmalarımızı milletvekili arkadaşlarımız
Milliyetçi Hareket Partisi Grubu adına Meclise vermişlerdir. 
Ayrıca,
uzman jandarmalar yine atanmadan önce diğer astsubay sınıf okulları gibi veya
uzman çavuş okulları gibi veya polislerin görmüş olduğu eğitimler gibi bir
yıllık eğitimden geçmektedir. Bu bir yıllık eğitimden geçtikten sonra diğer
sınıflarda eğitimde geçen süre hizmetten sayıldığı hâlde diğer tüm uzman
çavuşlar ve polis memurlarının da aynı şekilde eğitimde geçen süreleri
hizmetten sayıldığı hâlde bu hakkın sadece uzman jandarmalara verilmediği açık
bir gerçektir. Bu husus da uzman jandarmalar aleyhine hakkaniyetsizlik ve
eşitsizlik doğurmuştur. Bu konuda Milliyetçi Hareket Partisi olarak ilgili
kanun teklifini milletvekili arkadaşlarımızla birlikte Türkiye Büyük Millet
Meclisine sunacağız. 
Önümüzdeki
kanunun esas ana unsuru, Karayolları Trafik Kanunu’ndaki düzenlemelerdir.
Ülkemizde bir trafik terörü olduğu gerçektir. Özellikle son üç yılın trafik
kazaları incelendiğinde ülkemizde durum şu şekilde oluşmakta ve görülmektedir:
2015 yılında gerçekleşen kaza sayısı 1 milyon 313 bin 359, kaza yerinde ölen
vatandaşımızın sayısı 3.831, kaza sonrası ölen vatandaşımızın sayısı 3.699;
2015 yılı itibarıyla toplam ölü sayısı 7.530 ve yaralı sayımız 304.421’dir.
2016 yılında 1 milyon 182 bin 491 kaza meydana gelmiş; 3.493 vatandaşımız kaza
yerinde, 3.807 vatandaşımız yaralanmaları neticesinde kaza sonrası hayatını
kaybetmiş; toplam ölü sayımız 7.300 ve yaralı sayımız 303.812’dir. 2017 yılında
yani geçtiğimiz yıl 1 milyon 202 bin 716 kaza meydana gelmiş, 3.534
vatandaşımız kaza yerinde, 3.893 vatandaşımız yaralanmaları neticesinde kaza
sonrasında tedavi görmüş oldukları hastanede hayatını kaybetmiş olup toplamda
7.427 vatandaşımız hayatını kaybetmiştir; yaralı sayımız da 300.383’tür. 
Karayolları
trafik güvenliğini artırmak ve bazı yasal boşlukların doldurulması amacıyla ek
maddeler ihdas edilmiş olup, ayrıca bazı maddelerdeki ceza miktarı da trafik
düzenini sağlamak ve caydırıcı olmak maksadıyla artırılmıştır. Örneğin, bu
teklifin 16’ncı maddesinde yapılan değişiklikle hepimizin muzdarip olduğu
Karayolları Trafik Kanunu’nun 26’ncı maddesinin birinci fıkrasında kimlerin
çakar kullanabileceği açık ve net bir şekilde ortaya konmuştur. Ancak bu
hususta trafiğimizde tam olarak uygulama olduğunu söyleyemeyiz. Çünkü çakar
hakkı olmayan, çakar kullanması yasak olan bazı şahıslar, çakar kullanmak
suretiyle trafik güvenliğini tehlikeye atmaktadır. Oysa 2918 sayılı Karayolları
Trafik Kanunu’nun 71’inci maddesine göre geçiş üstünlüğüne sahip yani çakar
kullanabilecek araçlar açık ve net bir şekilde sıralanmıştır: Cankurtaran
araçları, yaralı veya acil hasta taşıyan araçlar, itfaiye, hükümlü veya sanığı
takip eden veya emniyet, asayişi korumak için acele olay yerine giden zabıta
araçları, bir trafik suçu işleyerek kaçan aracı takip eden veya trafik
güvenliğini koruma veya trafik kazasına el koyma amacıyla olay veya kaza yerine
gitmekte olan görevlilere ait araçlar, alarm sırasında sivil savunmaya ait
araçlar, korumayla görevli ve korunan araçlar. Bu araçlar görev hâlindeyken
geçiş üstünlüğü hakkına sahiptir, dolayısıyla çakar kullanabilirler. 
Bu
hak, halkın can ve mal güvenliğini tehlikeye sokmamak, duyulur ve görülür bir
şekilde geçiş üstünlüğü işaretini vermek şartıyla kullanılır. Yani her çakar
işareti olan, çakar kullanabilen her arkadaş, trafik güvenliğine uymak, trafik
yasalarına uymak zorundadır. Bu araçlar, kanun ve yönetmeliğe bağlı olan
kısıtlama ve yasaklara bağlı değildir. Geçiş üstünlüğü yukarıdaki şekilde,
dediğimiz şekilde anlatılmıştır. Zorunluluk olmadığı hâlde çakar kullanan ve
geçiş üstünlüğünü kullanan şahıslar kanunla yasaklanmıştır.
Yeni
yapılan düzenlemeyle, bu yönetmelik hükmüne aykırı hareket eden sürücülere
1.002 lira para cezası, aynı zamanda, aracı kullanan, ruhsat sahibi değilse
tescil plakasına da aynı şekilde ceza uygulanması öngörülmüştür. Bu ihlal bir
yıl içerisinde 3 defa yapılırsa işlem yapılan araç on beş gün süreyle trafikten
menedilecektir. Bu hükümle, trafik suçuna verilen ceza artırılarak caydırıcı
bir hâle getirilmiştir. 
17’nci
maddede yapılan değişiklikle 2918 sayılı Trafik Kanunu’nun 18’inci maddesi
değiştirilmek suretiyle, araçlarda modifiye yapan yani “abarth” dediğimiz egzoz
sistemini değiştirerek çok aşırı miktarda ses çıkararak insanları rahatsız eden
araçlara yaptırım getirilmiş olup bu düzenlemeyle trafik suçuna verilen ceza
1.002 Türk lirasına çıkarılmıştır. Ayrıca bu tür araçlara mevzuata uygun duruma
getirilinceye kadar trafikten men cezası verileceği de hüküm altına alınmıştır.

18’inci
maddede yapılan değişiklikle, trafiğe çıkması sakıncalı olan, trafik
güvenliğini tehdit eden “muayenesiz” veya “emniyetsiz” raporu verilen araçların
da yine aynı şekilde, 488 lira para cezasıyla cezalandıracağı hüküm altına
alınmıştır. 
19’uncu
maddede yapılan değişiklikle iki veya daha fazla şeritli yollarda kamyonların,
tırların sollama dışında ikinci, üçüncü şeride çıkmaları yasaklanmıştır.
Hepimiz kara yollarında araç kullanıyoruz. Özellikle otobanlarda araç
kullanırken gece vakti ikinci ve üçüncü şeritlerin otobüsler ve kamyonlar
tarafından işgal edildiği ve bunların trafik güvenliğini tehlikeye atacak
şekilde birbirlerini sollama yapmak suretiyle diğer araçların geçişine olanak
sağlamadığı ve bu şekilde de trafik güvenliğini tehlikeye atmak suretiyle çok
büyük can ve mal kaybının ortaya çıktığı açıktır. Bu durum da yine yasal
düzenleme altına alınmıştır. Kamyonların ikinci ve üçüncü şeride sollama
dışında çıkmaları yasaklanmış ve hüküm altına alınmıştır. 
20’nci
maddede 2918 sayılı Kanun’un 47’nci maddesine, “Kırmızı ışık ihlali yapan
sürücülerin bir yıl içerisinde 3 defa ihlal etmeleri hâlinde otuz gün süreyle
ehliyetinin alınacağı, bir yıl içerisinde ikinci kez 3 defa ihlal edenlerin
kırk beş gün, 3 veya daha fazla yani 9 kez ihlal ettiği tespit edilen
sürücülerin belgeleri altmış gün süreyle alınır.” ibaresi eklenmiştir. Aynı yıl
içerisinde 2 veya daha fazla kez bu şekilde sürücü belgesi alınan sürücülerin,
psikiyatri uzmanına gönderilmek suretiyle ehliyet almalarına imkân
sağlanmıştır. Bu şekilde ceza caydırıcı bir hâle gelmiştir. 
21’inci
maddede, hız sınırları yani radarla tespit edilen hız sınırlarından ceza alan
sürücülerin ceza miktarı artırılmış, hız sınırının yüzde 30’dan fazla bir yıl
içerisinde 5 defa ihlal edilmesi durumunda ehliyetin bir yıl süreyle geri alınacağı,
bu şahısların yine psikiyatri uzmanından rapor almayınca ehliyetinin geri
verilmeyeceği hükme bağlanmıştır. Bu ihlalle beş yıl içerisinde 2 defa geri
alınması durumunda sürücü belgelerinin iptal edileceği ve bu şahısların yeniden
sürücü kursuna giderek sürücü belgeleri almaları ve bunun da yeterli olmayıp
psikiyatri uzmanından yine “Sürücülüğe engel hâli yoktur.” şeklinde bir rapor
almaları yasal düzenlemeyle getirilmiştir. 
22’nci
maddede, 2918 sayılı Kanun’un 67’nci maddesinde halk arasındaki tabiriyle el
freni çekmek yani “spin” atmak şeklinde, arabayı olduğu yerde çevirmek
suretiyle trafik güvenliğini tehlikeye atan şahıslara çok büyük yaptırımlar
getirilmiştir. Buna göre, trafik güvenliğini tehlikeye sokan şahıslar, 5.010
lira idari para cezasıyla cezalandırılacak, altmış gün süreyle ehliyetine el
konulacak. Aynı şekilde, kullandıkları araç altmış gün trafikten menedilecek.
Bu sürücülerin psikoteknik değerlendirmeden geçirileceği psikiyatri uzmanı
muayenesinden geçtikten sonra sürücü belgesinin iade edileceği, son beş yıl
içerisinde 2 defa bu trafik suçunu işleyenlerin sürücü belgesinin iptal
edileceği ve bu şahısların iptal edilen belgelerini almaları için sürücü
kursuna giderek yeniden ehliyet almaları ve yine psikoteknik değerlendirmeden
ve psikiyatri uzmanının muayenesinden geçtikten sonra sürücü belgelerini
alacağı hükme bağlanmıştır.
24’üncü
maddede 2918 sayılı Kanun’un 73’üncü maddesinde değişiklik yapılmıştır.
Toplumun en büyük hastalıklarından biri olan seyir hâlinde, araç kullanırken sürücülerin
cep telefonu kullanmaları durumunda trafik güvenliğini tehlikeye attıkları ve
karşıdaki insanın veya kendilerinin trafik kazaları yapmaları suretiyle bunun
artık toplumsal bir yara hâline geldiği ve bu sebeple cezaların artırılması
gerektiği düşünülmüş olup bu durumda 235 lira para cezasıyla cezalandırılmasına
karar verilmiştir.
25’inci
madde de 2918 sayılı Kanun’un 74’üncü maddesiyle değiştirilmiş olup aslında bu,
Trafik Kanunu’nda devrim niteliğinde bir değişiklik meydana getirmiştir. Daha
önce Trafik Kanunu’nda araçlar öncelikli geçiş hakkına sahipken bu yasayla
önceliğin yayalara ait olduğu hükme bağlanmıştır yani yaya kaldırımına çıkan
bir yayanın yaya geçidine geçtikten sonra araçların durması zorunlu hâle
getirilmiştir. Daha önceki düzenlemede bu sorumluluk yayalara veriliyordu. Yaya
dikkatli geçmek suretiyle yayaya ayrılan yerden geçmek zorundaydı. Şimdi yaya,
yaya geçidine girdiğinde araçların mutlaka durup ona yol vermeleri gerekiyor.
Bu da Trafik Kanunu’na giren yeni ve çok olumlu bir değişiklik. 
26’ncı
maddede 2918 sayılı Kanun’un 2’nci maddesine göre, son zamanlarda çok
tartışılan korsan taksi, korsan dolmuş, Uber gibi uygulamalarda kanun hükmü
getirilmiş, bir nevi karışıklığa son verilmiştir. Bu konuda yasal düzenleme
yapılmıştır. Bu da olumlu bir gelişmedir. Bu duruma göre, araçları tescil
belgesinin dışında kullanan sürücü ve araç sahiplerine 1.002 lira para cezası
verileceği, on beş gün süreyle aracın trafikten menedileceği açıkça kanun metnine
geçirilmiş olup ayrıca 5216 sayılı Belediye Kanunu’nda yapılan değişiklikle
çalışma izni almadan faaliyet konusu güzergâh dışında yolcu taşıyanlara idari
para cezası verileceği hükme bağlanmıştır. 
28’inci
maddede yapılan değişiklikle, terörle etkin bir şekilde mücadele kapsamında
suçun ortaya çıkarılmasında veya delillerin ele geçirilmesinde yardım edenlerin
ödül kapsamına alınması amaçlanmaktadır. Ödül miktarının belirlenmesinde
şaibeye yol açmamak için bu ödülün verilmesinin İçişleri Bakanlığının
çıkaracağı açık yönetmelikle belirleneceği hükme bağlanmıştır. 
29’uncu
maddede yapılan değişiklikle güvenlik soruşturması, arşiv araştırmaları,
kamusal zarar ve kişisel hak kaybının önlenmesi ve tam bilgiye ulaşılması
amacıyla düzenleme yapılmaktadır. İlk kanun İçişleri Komisyonuna geldiğinde bu
metinden “görevli birimlerce yetkilendirilen personel” ibaresi çıkartılmak
suretiyle, “görevli birim” demek suretiyle kimin bu işlemi yapacağı açıklığa
kavuşturulmuştur, bu da olumlu bir gelişmedir. 
Mera
komisyonunda “genel kolluk temsilcisi” eklenerek meralarla ilgili tasarruflarda
asayiş yönünden daha etkin kararlar alınması amaçlanmaktadır. 
32’nci
maddede yapılan değişiklik Türkiye’de ikamet etmeyen yabancıların Türkiye’deki
işlerinin hızlı bir şekilde takip edilmesini sağlarken, bürokrasinin önüne
geçmek maksadıyla kamu kurumlarındaki iş ve işlemlerin e-devlet üzerinden
yürütülebilmesi hem bürokrasinin azaltılması hem de yabancıların daha hızlı bir
şekilde kimlik numarasını alması suretiyle olumlu bir gelişme olarak
yansımıştır.
33’üncü
maddede kanunlarımızda kaçak eşya, uyuşturucu gibi suçlarda yakalamayı bizzat
fiilen yapan memurlara ikramiye verilmektedir ancak suçun ortaya
çıkartılmasında tüm aşamalarda görevli personel, olay yeri yakalama tutanağında
ismi, imzası olmaması durumunda bu ödülden faydalanamamaktadır. Avukat olan
arkadaşlar iyi bilir, olay yeri yakalama tutanağında birçok insanın ismi olur
fakat bu insanların birçoğu olay yerinde dahi olmamıştır. Bu kanunla onun da
önüne geçilmektedir. Soruşturmanın başından beri içinde bulunan şahısların olay
yeri tutanağında imzası olmasa bile ödül alması suretiyle bu karışıklık da
giderilmiş olmaktadır diye düşünüyoruz.
Yine,
çocukların korunması amacıyla… Ekonomik durumu çok iyi olmayan çocukların son
zamanlarda çakmak gazı solumaları, bir nevi uyuşturucu etkisi yaratan bu
maddeyi solumalarının sağlığa zararlı olduğu ve bunun da yasaklanması, Bally
gibi yani uçucu madde gibi bir maddenin de engellenmesi söz konusu olmuştur; bu
da olumlu bir gelişmedir.
Genel
Kurulu saygıyla selamlıyorum, teşekkür ediyorum. (MHP sıralarından alkışlar)
BAŞKAN
– Teşekkürler Sayın Atay.
Birleşime
on dakika ara veriyorum.
Kapanma Saati: 19.13
ALTINCI OTURUM
Açılma Saati: 19.27
BAŞKAN: Başkan Vekili Mithat SANCAR
KÂTİP ÜYELER: Emine Sare AYDIN YILMAZ (İstanbul), Şeyhmus
DİNÇEL (Mardin)
----- 0 -----
BAŞKAN
– Türkiye Büyük Millet Meclisinin 8’inci Birleşiminin Altıncı Oturumunu
açıyorum. 
7
sıra sayılı Kanun Teklifi’nin görüşmelerine devam ediyoruz. 
Komisyon?
Yerinde. 
Teklifin
tümü üzerinde gruplar adına söz sırası, Halkların Demokratik Partisi Grubu
adına Muş Milletvekili Mensur Işık’a aittir. 
Buyurun
Sayın Işık. (HDP sıralarından alkışlar)
Süreniz
yirmi dakikadır. 
HDP
GRUBU ADINA MENSUR IŞIK (Muş) – Teşekkür ediyorum Başkan. 
Karayolları
Trafik Kanunu ve bazı kanun metinlerinde yapılan değişiklik teklifi üzerine
partim adına söz almış bulunmaktayım. Sayın Başkan, sizi ve Genel kurulu
saygıyla selamlıyorum. 
Sayın
Başkan, öncelikle şunu belirtmekte fayda var: İki gün sonra Muhtarlar Günü
olacak. Birkaç gün önce, hangi gerekçeyle ve nerenin muhtarı olduğunu
bilmediğimiz -çünkü listelere ulaşamıyoruz- 259 muhtar, İçişleri Bakanlığı
tarafından görevden alınmış bulunmaktadır. 
Şimdi,
biz bu durumu şöyle yorumlamaktayız: İktidar partisinin kendisinden olmayan,
kendisine yakın olmayan ya da saraydaki muhtar toplantılarına gitmeyen
muhtarları görevden almış olabileceğini düşünüyoruz. 
Şimdi,
Sayın Cumhurbaşkanı, zamanında Siirt’te yapmış olduğu konuşma nedeniyle on
aylık mahkûmiyete çarptırılmıştı. Akabinde Doğan Medya Grubu kendisi hakkında
“Siyasi hayatı bitti, Tayyip Erdoğan muhtar bile olamaz.” demişti. 
Şimdi,
muhtar, bizim açımızdan köylerde ve mahallelerde seçilen, tüzel kişiliği olan
bir kurumun başındaki ilk kişi. Ancak Sayın Cumhurbaşkanı ve sayın iktidar
-iktidar için söylüyorum- maalesef bugün itibarıyla muhtarları bile görevden
alacak kadar siyasi rakipleriyle ve muhalefetle uğraşma düzeyine düşmüştür. Biz
bu açıdan bu yaklaşımı kabul etmediğimizi bir kez daha buradan Genel Kurulda,
halkımızın huzurunda belirtmek istemekteyiz. 
Şimdi,
bunu neden önemli görüyoruz? Komisyon da burada, İçişleri Bakan Yardımcısı da
burada. Şimdi, 15 Temmuz olayı gibi bir malum olay yaşadı bu ülke, bizler hep
beraber yaşadık. Tabii ki, 15 Temmuz tarihinde bu ülkenin seçilmiş siyasi
iktidarına darbe yapılmak istendi. Tabii ki bizim açımızdan da ve demokratik
kamu açısından da bu siyasi darbe girişimi içerisinde birçok soru işareti
barındırmaktadır. Onu bir kenara bırakarak kaba hâliyle gördüğümüzde,
baktığımızda nihayetinde bu bir darbe girişimiydi, siyasi iktidara yönelik bir
darbeydi, uçaklar kullanıldı, askerler kullanıldı; helikopterler, tanklar,
toplar kullanılmıştı, seçilmiş iktidara karşı bir müdahaleydi. Biz nasıl onun
karşısında duruyorsak seçilmiş bir muhtara karşı yapılmış bu görevden alma durumunu
da bu şekilde bir darbe olarak görmekte fayda var, bunu öncelikle belirtmek
gerekiyor. 
İkincisi,
şu an görüşmekte olduğumuz torba yasa teklifini mantığı itibarıyla da çok uygun
görmediğimizi buradan belirtmek gerekmektedir çünkü torba yasanın içerisinde
birbiriyle ilgili ve ilgisiz birçok madde bulunmaktadır. Her bir maddenin yan
etki alanlarının, fizibilitesinin yapılması gerekiyor. Bu yönüyle de bu torba yasa
teklifinin de çok uygun bir yasa önerme, yasalaşma şekli olmadığını buradan
belirtmek gerekmektedir.
Sayın
Başkan, değerli milletvekilleri; yasa teklifinin 1’inci maddesi tabii ki
İçişleri Komisyonunda çıkarıldı, önümüzdeki günlerde muhtemelen Plan ve Bütçe
Komisyonuna gelip orada değerlendirilecektir ama yeri gelmişken şunu belirtmek
gerekmektedir: Biz İçişleri Komisyonunda da arkadaşlarımızla birlikte,
korucuların yaşlarının gençleştirilmesi ve onların birtakım sosyal haklarının
iyileştirilmesi babında gelen yasa teklifine de karşı çıkmıştık. Şu şekilde
karşı çıkmıştık: Biz aslında koruculuğun bir bütün olarak düşünülmesi
gerektiğini, kaldırılması gerektiğini belirtmiştik. Neden? Çünkü koruculuğun,
evvela Türkiye’de toplumlarımızın yaşamış olduğu, tarihsel, kültürel, sosyal ve
siyasal kökleri olan Kürt meselesi gibi bir sorunun çözümünde bir argüman
olarak, bir müessese olarak, bir bütün olarak kaldırılması gerektiğini
düşündüğümüz için yasa teklifinde önergemizi sunmuştuk iki gün önce itibarıyla
ancak şunu belirtmekte fayda var: Şimdi, bizim verdiğimiz önergenin yanında
AKP’li ve MHP’li komisyon üyeleri de, verilen bir aradan sonra, muhtemelen Plan
ve Bütçe Komisyonuna sevk edileceğini düşündükleri için… Onların iddiası bu ama
bizim aldığımız bilgi de şu: 400 ya da 500 korucunun görevden alındığı… Bu yasa
teklifi -korucuların gençleştirilmesi ve birtakım sosyal hakların verilmesi
hususunda- onların bu düzenlemeden yararlanmaması itibarıyla belki ileri bir
tarihe ertelendi. Bizim iddiamız biraz bu aslında. Bu gerekçeyle, bizim
önergemiz ile AKP ve MHP’nin önergesinin ortaklaşması üzerine bir durum söz
konusu oldu. Yani bizim daha önce vermiş olduğumuz bir önerge var aslında;
koruculuğun bir bütün olarak kaldırılması. Kürt meselesinin çözümü konusunda
güvenlikçi konseptin bir kenara bırakılması, sorunun, bizim Kürt meselesinin ve
yaşadığımız bu etnik sorunun, kültürel, tarihsel sorunun çözümü noktasında
onların -uygar dünyanın, Avrupa ülkelerinin, dünyadaki diğer ülkelerin-
deneyimlerinden yararlanmak açısından, Kürt meselesinin de demokratik yol ve
yöntemlerle, diyaloglarla, siyasal yollarla çözülmesi gerektiği hususunu
düşündüğümüz için bu önergeyi vermiştik. Ama maalesef CHP’li vekil
arkadaşlarımız bu olayı biraz farklı bir şekilde yansıtmak mı istediler ya da
öyle mi geldi bilmiyoruz ama şunu bir kez daha belirtmek gerekiyor: Bizlerin
HDP milletvekilleri olarak İçişleri Komisyonunda yer aldığımız o gün itibarıyla
emeklilikte yaşa takılanlar hakkında aleyhe tek bir kelimemiz, tek bir
önergemiz, tek bir cümlemiz yer almamıştır. Bilakis, emeklilikte yaşa
takılanların sorunların giderilmesi için, bütün konuşmalarımız ve önergelerimiz
buna dair olmuştur. Şimdi, diyorlar ya -söz Meclisten dışarı- kuyuya bir deli
bir taş atar, bin kişi çıkaramaz, yani maalesef bu duruma düşmüş olmaktayız.
Ben CHP’li arkadaşlarımızdan da bu durumun bu şekilde düzeltilmesini buradan
talep ediyorum. Yani sabah bir vekil arkadaşımız taksiyle Meclise gelirken bir
taksici ona soruyor: “Ne iş yapıyorsun?” “Milletvekiliyim.” diyor. Sonra “Hangi
partiden?” diye soruyor, “HDP’den.” deyince taksici hemen şöyle söylüyor:
“Yahu, siz niye bizim emeklilikte yaşa takılanların mağduriyetinin giderilmesi
aleyhine oy kullanmışsınız, neden düşürmüşsünüz?.” Böyle bir algı yaratılmış.
Ben arkadaşlarımızdan onu rica ediyorum; onu, buradan, imkânımız varken
düzeltelim. 
Şunu
da tekrardan belirtmek gerekiyor: Daha önce de bizim vekil arkadaşımız bu
hususta, emeklilikte yaşa takılanların mağduriyetlerinin giderilmesi hususunda
önerge vermişti. Bugün, CHP’li arkadaşlar önerge versinler, onların yanındayız;
bu konuda kim önerge verirse versin onların yanında olduğumuzu bir kez daha
buradan belirtmek gerekiyor. 
Yasa
teklifine gelince, tabii ki bu konuda bir kısım olumlu düzenlemeler yer
almaktadır. Biz bütününe karşı değiliz, karşı olduğumuz maddeleri zaten
Komisyonda belirtmiştik. Örneğin, olumlu yönlerinden bahsetmek gerekirse şunu
söyleyebiliriz: Yayalara öncelik hakkının tanınması önemli bir husus. Örneğin,
trafik cezalarının artırılmasını da önemli bir husus olarak görmekteyiz. Ama
şunun altını çizmek gerekiyor: Cezaların artırılması, müeyyidenin artırılması
toplumdaki birtakım düzenlemelere çoğu zaman hizmet etmeyebilir. O açıdan,
yapılması gereken eğitim, topluma eğitim vereceğiz. Küçüklükten itibaren,
ilkokuldan itibaren başlamak üzere trafik eğitimini, toplumsal yaşam eğitimini
vermek gerekiyor. Ben, siyasi iktidara bunu öneriyorum yani bunun öncelenmesi
gerektiğini düşünüyorum. 
Birkaç
madde üzerinden bir iki olaya da değinmek gerekiyor burada. Özellikle
koruculuğun kaldırılmasından bahsettik. Özellikle ihbarcılığın ödüllendirilmesi
düzenlemesi, güvenlik soruşturmalarıyla ilgili düzenleme, aynı şekilde,
meralarla ilgili kolluk kuvvetlerinin de yetkilendirilmesi. Şimdi, şunu
söylemek gerekiyor: İhbarcılığın ödüllendirilmesi yani muhbirliğin
yaygınlaştırılması… Bir kez, düzenlemede, suçun ortaya çıkarılmasına veya
delillerin ele geçirilmesine yardım edenlerin de ödül kapsamına alınmasının
sağlandığı ve terörle mücadeleye katkının ödüllendirilmesinde ödülün idarenin
takdirine bağlı hâle getirilmesinin amaçlandığı ifade edilmiştir. Terörle
mücadele adı altında ödüllü muhbirliğin kapsamı genişletilmekte, toplum
ihbarcılık üzerinden kutuplaştırılmaya çalışılmaktadır yani bu durum, başlı
başına, aslında sağlıklı bir toplumu bozan bir yaklaşımdır, bunu söylemek
gerekiyor. Yani hiçbir ihbarcı bence makbul bir insan değildir. Toplum
içerisinde hiçbirimizin, arkadaşını ihbar eden kişiyi ya da komşusunu ihbar
eden kişiyi makbul bir insan, sağlıklı bir insan olarak görmediğini belirtmek
gerekmektedir.
Ben
yirmi yıl avukatlık yaptım. Avukatlık sürecinde birkaç benzer olaya da tanık
oldum, onu yeri gelmişken şurada belirtmek gerekmektedir. Şimdi, kişi korucu.
Kişi, başka bir kişiyi ihbar ediyor. Korucu olduğu için güvenlik güçleriyle
ilişkileri iyi. İhbar etmesi üzerine kişi tutuklanıyor. Daha sonra aynı korucu,
ihbar ettiği kişinin ailesiyle irtibata geçerek -hani ihbar ettiği kişi
gözaltındayken- onun cezaevinden ya da işte gözaltı merkezinden kurtarılması
için ailesinden para almaktadır. Dolayısıyla bu ihbarcılık, muhbirlik bizim
açımızdan hiçbir şekilde uygun bir yasa teklifi değildir. Bu, toplumsal
sorunların çözümüne katkı sunacak bir yaklaşım, bir yasa önerisi de değildir,
bunu da belirtmek gerekmektedir.
Yine,
güvenlik soruşturmalarıyla ilgili düzenlemeye dair birkaç hususa değinmek
gerekmektedir. Kamu kurum ve kuruluşlarının gizlilik dereceli birimleri ile
Genelkurmay Başkanlığı, Millî Savunma Bakanlığı, Jandarma, Emniyet, Sahil
Güvenlik ve istihbarat birimlerinde çalışacak kişilerin alımında güvenlik
soruşturması ve arşiv araştırması yapmakla görevli birimlerce yetkilendirilen
personelin, bakanlıklar ile kamu kurum ve kuruluşlarının arşivlerinden ve
elektronik bilgi işlem merkezlerinden bilgi ve belge almaya, cumhuriyet
savcılıkları ve mahkemelerce yapılan soruşturma ve kovuşturma sonuçlarını
almaya yetkili olacağı öngörülmüştür.
Bir
kez şunu çok net bir şekilde belirtmek gerekmektedir: Biz birkaç sene önce bu
cemaat yapılanması ve AKP’lilerin özellikle “FETÖ” dediği örgütle ciddi bir
sıkıntı yaşandı, yaşadık.
Şimdi,
biz bunun, bu tür yaklaşımların, cemaatin yapmış olduğu gibi devletin
içerisinde bir kadrolaşmaya sebep olacağını düşünüyoruz. Bu açıdan, bu önerinin
de yasa teklifinden çıkarılmasını uygun görmüştük, Komisyonda zaten bunu biz
belirtmiştik.
Aynı
şekilde, çatışmalı bölgelerde yer alan görevlilerin harcırahının artırılması…
Bir kez daha şunu belirtmek gerekmektedir: Türkiye Cumhuriyeti ve Türkiye
halkları, bizler, hep beraber, yaklaşık olarak cumhuriyetin kuruluşundan bugüne
kadar Kürt meselesi gibi çok ciddi, tarihsel, köklü bir sorunla karşı karşıyayız.
Bu sorunun çözülmesi, çatışmalı bölgelerde görev alan asker, polis vesair
görevlilerin o çatışmalı bölgeye gitmesini özendirerek onların orada daha rahat
bir şekilde görev almalarını sağlayacak bir şekilde harcırahının
artırılmasıyla, paranın artırılmasıyla mümkün değildir. Bunu yirmi beş yıllık,
otuz yıllık süreç içerisinde bizim anlamamız gerekmektedir artık. Bunu çok net
bir şekilde belirtmek gerekmektedir. Çünkü birkaç sene önce Sayın Meclis
Başkanımız Binali Yıldırım’ın Ulaştırma Bakanı iken Van’ı ziyareti sırasında
yaptığı bir açıklama var… Yani biraz önce dedik ya otuz yıldır bizim ülkemizin,
bizim halklarımızın yaşamış olduğu Kürt meselesi gibi köklü bir sorun var ve bu
sorun içerisinde bizler toplum olarak maddi manevi olarak çok ciddi kayıplar
vermiş bulunmaktayız. Dolayısıyla bizim buradan bir ders almamız gerekmektedir,
bir deneyim sahibi olmamız gerekmektedir. Yani yaptın, yaptın, yaptın, yaptın;
olmadı, yanlış mı oldu? O zaman düşünüp önüne bakacaksın, dünyaya bakacaksın,
Avrupa’ya bakacaksın yani bizim gibi Kürt meselesi gibi köklü sorunları yaşayan
ülkelerin deneyimlerinden yararlanılması gerekmektedir. Sayın Meclis Başkanımız
Binali Yıldırım Bey şunu demişti: “Terörün maliyeti 1 trilyon dolar, terör
enerjimizin bir kısmını boşa harcamamıza neden oldu, yirmi beş yıl geçti
aradan, 40 bin insanımızı kaybettik, 300 milyar dolarımız uçtu gitti, terörün
bize maliyeti dolaylı yollardan 1 trilyon dolardır. Biz bu kaynakları terörle
mücadele için harcamamış olsaydık acaba ne yapabilirdik? Bakın, bu parayla 15
bin adet 25 derslik okul, 9 bin adet tam teşekküllü, 400 yataklı eğitim
hastanesi, 200 adet boğaz köprüsü, 120 adet Atatürk Barajı ve 450 bin kilometre
bölünmüş yol yapabilirdik. Binlerce gencimiz öldü, şehitler verdik, gazilerimiz
oldu. Biz, bu anlamsız mücadele sona ersin istiyoruz. Bu yol çıkmaz yoldur.”
Hangi yol? Silahlı yöntemle bir sorunu çözme yolu, şiddetle bir sorunu çözme
yolu, öldürmekle, kanla, gözyaşıyla bir sorunu çözme yolu. Diyor ki: “Çıkmaz
yoldur.” Biz de onu diyoruz. 
Özellikle,
demin belirttiğim gibi, çatışmalı bölgelerde harcırahların artırılması, sorunun
çözümü için ihbarcılığın ödüllendirilmesi, muhbirliğin yaygınlaştırılması, aynı
şekilde, meralarla ilgili düzenlemede Mera Komisyonuna güvenlik kuvvetlerinden
bir kişinin alınması hususu, bu şekilde, biz, Kürt meselesi gibi köklü bir
sorunu çözmekten daha uzaklaşırız, güvenlikçi konseptin daha tam merkezine
oturmuş oluruz. Şimdi, meralara dair de bir iki hususu belirtmek istiyorum
aslında. 
Değerli
Başkanım, sayın milletvekilleri; yasakçı anlayışla, özellikle bizim bölgede,
Kürt coğrafyasında birçok mera, yayla yasaklanmış bulunmaktadır. Şimdi, 2005
ile 2016 yılları arasında, bizim bölgede, bahsettiğimiz bölgemizde küçükbaş
hayvancılık üretimi çok yaygındı. Biz, o dönemlerde, mesela, özellikle
Avrupa’ya, daha doğrusu Orta Doğu ülkelerine ve birçok yere canlı hayvan
ticareti yapmaktaydık ama bugün küçükbaş üretimi, yetiştiriciliği çok ciddi
anlamda azalmıştır; özellikle bu yasakçı anlayıştan dolayı, meraların
yasaklanması, yasak bölge ilan edilmesi vesaire sebeplerden dolayı, küçükbaş
hayvancılık sayı itibarıyla çok ciddi anlamda azalmıştır. Bu böyle olduğu zaman
ne oluyor? Biz, ta gidip Amerika Kıtası’ndan angus denilen ne idiği belirsiz
hayvanlar getirmekteyiz ve ülkemizin et ihtiyacı bu şekilde karşılanmaya
çalışılmaktadır. Bu anlayıştan dolayı, biz, özellikle meraların ya da birtakım
bölgelerin yasaklanması yaklaşımının da bir kenara bırakılması gerektiğini
buradan bir kez daha belirtmek istiyoruz.
Sayın
Başkan, değerli milletvekilleri; ben, birkaç gün önce Varto’da yaşanan bir
olayı, burada, halkın huzurunda, Türkiye halklarının huzurunda ve Genel Kurulun
huzurunda bir kez daha belirtmek istemekteyim. Komisyonda bahsettik.
Sayın
Başkan, değerli milletvekilleri; hepimizin önünde telefonlar bulunmakta.
Google’dan şöyle bir “Varto olayı, son dakika, çatışma” diye aradığımızda şöyle
bir şeyle karşı karşıya geleceğiz: Bir buçuk iki dakikalık bir video var orada.
O videoda zırhlı araçtan çekilen görüntüler var. Bir aracın içerisinde 5 kişi.
4 kişi muhtemelen PKK’li, örgüt üyesi; diğerinin de sivil olduğu çok açık ve
net bir şekilde ortada. 
Şimdi,
öncelikle şunu belirtmek gerekmektedir: Yaşam hakkı kutsaldır; kim olursa
olsun, ister eli silahlı PKK’li olsun, isterse olmasın, hiç fark etmez.
Öncelikle devletin yapması gereken, o kişileri de sağ yakalama imkânı varsa,
PKK’liyse ve silahlıysa o kişileri sağ yakalaması gerekmektedir. Gerekli
uyarıları yapacak ve sağ yakalanması açısından gerekli tedbirleri aldıktan
sonra, yakaladıktan sonra yargının karşısına çıkarılması gerekmektedir. Ama
maalesef araba orada iken direkt taranıyor bu insanlar ve o insanlar orada
yaşamını yitiriyor, ölüyor. 
Değerli
milletvekilleri, aracın içerisinde sivil bir insan var, görüntülerde belli,
videoda belli. Herkes buradan hemen izleyebilir onu. Sivil insan araçtan çıkıp
ellerini kaldırarak zırhlı araca doğru geliyor. O sivil insanın adı Yusuf Ok,
Vartolu, 4 çocuk babası; inşaat işi yapmakta, sıva işi yapmakta olan bir kişi.
Zırhlı aracın yanına gelen bu kişi… Hatta şöyle bir durum da var: Aracın
içerisindeki güvenlik güçleri kendi aralarında konuşuyor. Muhtemelen araç
komutanı olan kişi diyor ki: “Aman ateş etme ona, elini kaldırdı, buraya doğru
geliyor, araca doğru geliyor.” Ama görüntü kesildikten sonra, değerli
milletvekilleri, o kişinin de öldürüldüğünü, hatta vücudunda, yüzünde belirli
morlukların olduğunu, darp izinin olduğunu, bizim o kişinin ailesinden
aldığımız bilgiler doğrultusunda bunun bu şekilde olduğunu net bir şekilde
ifade edebilirim. Ve vücudunda onlarca kurşun izi… Hukuk devletine yakışmayan
bir durum. Eğer siyasi iktidar “Hayır, PKK’yle ilişkiye geçen her kişi ölümü
hak ediyor.” diyorsa ayrı bir durum. O zaman hukuk devleti olmayacağız, mevcut
Anayasa’yı değiştireceğiz ya da işte Orta Doğu’daki herhangi bir ülkeye ya da
“üçüncü dünya ülkesi” deniyor ya, üçüncü dünya ülkesi falan, oraya doğru
gidiyorsak ayrı bir durumdur ama olay münferit bir olay. Güvenlik güçlerinin
yapmış olduğu bir hata, yanlışlık, yargısız infaz ise -ki öyledir- yani o güvenlik
güçlerinin yaptığı münferit bir olay olarak değerlendiriliyorsa yapılması
gereken olay çok net ve açık; kişiler hakkında derhâl soruşturmanın
başlatılması gerekiyor ve o yargısız infazı yapan kişilerin tutuklanması
gerekmektedir.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Işık.
MENSUR
IŞIK (Devamla) – Tamam Başkanım.
BAŞKAN
– Buyurun.
MENSUR
IŞIK (Devamla) – Gerçi Komisyonda İçişleri Bakan Yardımcısının vermiş olduğu
bilgi, gerekli tahkikatın başlatıldığı, müfettişlerin görevlendirildiği, adli
ve idari soruşturmanın başlatıldığı yönündedir. 
Şunu
çok net bir şekilde söylemek gerekmektedir: Değerli milletvekilleri, bu şekilde
yapılan soruşturmalar maalesef sonuçsuz kalmaktadır. Ülkemizin imajı açısından,
toplumun devlete güveni açısından, Kürtlerin devlete güveni açısından, muhalif
kesimlerin devlete, siyasi iktidara güveni açısından, en azından bu olay bizim
açımızdan belki bir sembol olay olabilir. Biz bu olayın takipçisi olacağız
Sayın Başkan, değerli milletvekilleri çünkü hiçbir insan, hiçbir şekilde ölümü
hak etmez, öldürülemez yani. O insan suç işlemişse, iddia buysa yargılanır,
Türk Ceza Kanunu anlamında cezası neyse o verilir ama ölüm asla olmaz, olmaması
gerekir. 
Ben
bu duygu ve düşüncelerle bir kez daha hepinizi saygıyla, sevgiyle selamlıyorum.
(HDP sıralarından alkışlar)
BAŞKAN
– Teşekkürler Sayın Işık.
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
CAHİT
ÖZKAN (Denizli) – Özellikle güvenlik güçlerinin yargısız infaz yaptığına ilişkin
hususta bir açıklama yapmak istiyorum efendim.
BAŞKAN
– Yerinizden buyurun Sayın Özkan.
IV.- AÇIKLAMALAR (Devam)
46.- Denizli Milletvekili Cahit Özkan’ın, Muş
Milletvekili Mensur Işık’ın 7 sıra sayılı Kanun Teklifi’nin tümü üzerinde HDP
Grubu adına yaptığı konuşmasındaki bazı ifadelerine ilişkin açıklaması
CAHİT
ÖZKAN (Denizli) – Türkiye Cumhuriyeti devleti demokratik bir hukuk devletidir.
Avrupa Konseyi üyesi ve 1987’den bu yana da Avrupa İnsan Hakları Sözleşmesi’nin
yargı yetkisini kabul etmiş bir ülkeyiz, devletiz. Vatandaşlarının tüm hak ve
özgürlüklerine karşı âdeta kendisi güvence teşkil eden yasal ve anayasal
kurumlara sahiptir. O noktada yaşam hakkı başta olmak üzere inanç hürriyeti ve
bütün temel hak ve özgürlükler -Avrupa İnsan Hakları Sözleşmesi’nde kabul
ettiğimiz tüm temel hak ve özgürlükler- taraf ülke olarak devlet güvencesi,
koruması altındadır. Eğer devletin bir hukuksuzluğu söz konusu olsa zaten
mahkemelerimiz var; olmadı, Anayasa Mahkemesinin bireysel müracaat yolu var; o
da olmadı, Avrupa İnsan Hakları Mahkemesinin, biliyorsunuz, 1990’lı yıllarda
idari pratik hâlini aldığı gerekçesiyle iç hukuk yollarına bile müracaat
etmeden davaları doğrudan görme süreçlerini de yaşamıştık. Eğer iddia edildiği
gibi bir hukuksuzluk varsa zaten mahkemelerimiz bağımsız ve tarafsız bir
şekilde bunun kararını veriyor; olmadı, Anayasa Mahkememiz. Hadi hiçbirisini
kabul etmiyorsunuz, o zaman Avrupa İnsan Hakları Mahkemesi 1990’lı yıllarda
bile hiçbir iç hukuk yolu tüketilmeden müracaatları kabul ederken bugün benzer
iddialarla ilgili “Türkiye'nin iç hukuk yollarına gidin, orada iç hukuk
yollarını tüketin, ondan sonra bize gelin.” diyor. Yani Avrupa İnsan Hakları
Mahkemesi bu noktada Türk mahkemelerinin hem bağımsız ve tarafsız yargılama
yaptığını kabul etmektedir hem de bu tür iddiaların Türkiye’de gerçekleşmediği
yönünde veya idari pratik hâlini almadığı yönünde bir kanaati vardır. Bu
noktada devletimiz hiçbir şekilde vatandaşlarının hak ve özgürlüklerini… 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Özkan. 
CAHİT
ÖZKAN (Denizli) – Türkiye Cumhuriyeti devleti, vatandaşlarının hak ve
özgürlüklerinin anayasal güvencesi olarak bizzat bu güvencenin gereğini yerine
getirmektedir. 
Diğer
taraftan uluslararası mekanizmalar da Türkiye Cumhuriyeti devletinin hukuk
devleti olduğunu kabul etmekte, iç hukuk yollarının tüketilmesini de bu tür
iddiaların ciddiyeti açısından zorunlu görmektedir. 
Teşekkür
ederim. 
BAŞKAN
– Teşekkürler. 
FATMA
KURTULAN (Mersin) – Sayın Başkan…
BAŞKAN
– Sayın Kurtulan, size de söz vereceğim. 
Buyurun.

47.- Mersin Milletvekili Fatma Kurtulan’ın, yargısız
infazın ülkede ne yazık ki çok uygulanan bir durum olduğuna ilişkin açıklaması
FATMA
KURTULAN (Mersin) – Teşekkürler Sayın Başkan. 
Yani
iki gündür AKP’nin sayın grup başkan vekili bizi düzeltmekle, bizim
konuştuklarımıza kendince bir ayar vermekle meşgul. 
Yargısız
infaz, ülkemizde ne yazık ki çok uygulanan bir durum. Sadece bize olmamış, çok
çok bu durumlar var ve yakın zamanda da Muş’ta buna tanıklık ettik, hepimiz gördük,
canlı canlı izledik bunu, videolara çekildi. Canlı yakalama imkânı varken
insanların infaz edildiğini gördük. Yani en azından HDP’nin olduğu bir yerde
AKP’lilerin “bağımsız yargı” “hukuk devleti” vesaire laflarını etmemelerini
öneriyoruz. Yani çok yakın bir zamanda, daha iki üç gün önce Rahip Brunson
olayından sonra AKP’nin “yargı” denildiğinde başını biraz önüne eğmesi lazım,
söz söylememesi lazım, susması lazım. Bunu yapması en doğrusudur, Türkiye için
en iyisidir, en uygunudur. Bunu arkadaşlarımıza öneriyorum.
Teşekkürler
Başkanım. 
BAŞKAN
– Teşekkürler. 
CAHİT
ÖZKAN (Denizli) – Sayın Başkan…
BAŞKAN
– Size söz vereceğim ama Sayın Özkoç’un söz talebi vardı.
Buyurun
Sayın Özkoç. 
ENGİN
ÖZKOÇ (Sakarya) – Müsaade ederseniz, hatip kendi konuşması esnasında Cumhuriyet
Halk Partisiyle ilgili bazı sözler sarf etmiştir, açığa kavuşması açısından Ali
Öztunç arkadaşımız konuşacak.
BAŞKAN
– Tamam.
Buyurun.

48.- Kahramanmaraş Milletvekili Ali Öztunç’un, Muş
Milletvekili Mensur Işık’ın 7 sıra sayılı Kanun Teklifi’nin tümü üzerinde HDP
Grubu adına yaptığı konuşmasındaki bazı ifadelerine ilişkin açıklaması
ALİ
ÖZTUNÇ (Kahramanmaraş) – Değerli Başkan “Emeklilikte yaşa takılanlar konusunda
Cumhuriyet Halk Partisi olarak bizim verdiğimiz önergeyi HDP reddetti.” diye bir
söylemimiz olmadı, İçişleri Komisyonu üyesi hiçbir milletvekilimizin böyle bir
söylemi olmadı, böyle bir şey söylemedik. Zaten böyle bir önerge de oylanmadı,
emeklilikte yaşa takılanlara ilişkin önerge de oylanmadı. 
Bizim
söylediğimiz şudur, tutanaklara geçmesi açısından söylüyorum: “Emeklilikte yaşa
takılanlarla ilgili Cumhuriyet Halk Partisi olarak bizim verdiğimiz önerge AKP,
MHP ve HDP’li vekillerin ayrı ayrı verdikleri ama benzerlik nedeniyle
birleştirilen önergeleri ve oylarıyla gündeme alınmadı.” dedik yani gündeme
alınmadı. Yoksa emeklilikte yaşa takılanlarla ilgili önerge oylanmamıştır,
böyle bir söylemimiz de olmamıştır.
Tutanaklara
geçmesi açısından bilgilendirmek istedim Sayın Başkanım. 
BAŞKAN
– Teşekkürler.
Buyurun
Sayın Özkan.
49.- Denizli Milletvekili Cahit Özkan’ın, Avrupa İnsan
Hakları Mahkemesi Türkiye Cumhuriyeti devletinin yaşam hakkından ifade ve inanç
özgürlüklerine, toplantı ve gösteri yürüyüşlerinden demokratik, modern hak ve
özgürlüklere sahip çıktığını ve güvence altına aldığını kabul ediyorsa bizlerin
de kabul etmesi gerektiğine ilişkin açıklaması
CAHİT
ÖZKAN (Denizli) – Teşekkürler Başkan.
Benim
vurgulamak istediğim mesele, Türkiye Cumhuriyeti devleti eğer bir suçla ve
suçluyla mücadele ediyorsa, öncelik, suçun delili olan, hakkında suç itham
edilen kişilere canlı bir şekilde ulaşmaktır. Bu sadece ülkemiz sınırları
içerisinde değil, aynı zamanda Cerablus, Afrin, bugünlerde İdlib ve Menbic’e,
Fırat’ın doğusundan ta Kandil’e kadar terör örgütünün temizleneceği tüm
bölgelerde de Silahlı Kuvvetlerimizin vermiş olduğu mücadelede bütün dünya
tanık olmuştur ki Mehmetçik’imiz orada zor şartlar altında dahi hiçbir şekilde
terör örgütü mensuplarını doğrudan infaz ederek değil, mümkünse önce canlı
olarak ele geçirmek istemiştir. Hatta o kadar ki bazı terör örgütü mensupları
ÖSO kuvvetleri tarafından yakalandığında “Beni Mehmetçik’e emanet edin.”
diyerek âdeta Türk Silahlı Kuvvetleri mensuplarına teslim edildiği takdirde
yaşam haklarının güvence altında olacağını bütün dünyaya duyurmuşlardır. Onun
için, burada sayın hatibin pek çok konuşması oldu, diyeceğimiz bir şey yok,
tabii ki konuşulabilir ama benim sadece vurgulamak istediğim mesele, bir şahsi
iddiamız, grubumuzun yaklaşımının olmasından öte, bir vakıadır. Hani yargımızı,
AK PARTİ’yi, ifadelerimizi kabul etmeyebilirsiniz, yargımızın ilk derece
mahkemelerini kabul etmeyebilirsiniz, yüksek yargıyı, istinaf ve Yargıtay
aşamalarını kabul etmeyebilirsiniz, hadi Anayasa Mahkemesini de reddettiniz, e
bir de Konsey, Avrupa İnsan Hakları Mahkemesi var, orası her hâlde bütün Kıta
Avrupası’nda, bütün dünyada kabul görmüş ve tarafsız, bağımsız yargılama yapmak
suretiyle insan hak ve özgürlüklerinin güvencesi olduğunu kabul ettirmiş bir
mekanizmadır.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Özkan.
CAHİT
ÖZKAN (Denizli) – Avrupa İnsan Hakları Mahkemesi dahi, bugün bizim
bahsettiğimiz şekilde, Türkiye’de, yaşam hakkından ifade ve inanç
özgürlüklerine kadar, toplantı ve gösteri yürüyüşlerinden demokratik modern hak
ve özgürlüklere kadar, Türkiye Cumhuriyeti devletinin, saygılı olmanın ötesinde
sahip çıktığını ve güvence altına aldığını kabul ediyorsa, eh, vatandaş olarak
da bizim bunu kabul etmemiz gerekir diye düşüyorum.
Teşekkür
ediyorum.
MENSUR
IŞIK (Muş) – Başkanım, bir şey söyleyebilir miyim.
BAŞKAN
– Sayın Işık, buyurun.
50.- Muş Milletvekili Mensur Işık’ın, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
MENSUR
IŞIK (Muş) – Teşekkür ederim Başkanım.
Şimdi,
tabii, bizim burada hiç böyle -yani hatip, AKP yetkilisi çok üzerine alınması
ama- edebiyata ihtiyacımız yok Başkanım. Maddi vaka çok net bir şekilde
ortadadır, görüntüleri açarsınız bakarsınız, çok net bir şekilde. 
Bir
kez şunu söylemek gerekiyor: Savcının derhâl soruşturma başlatması gerekir.
Savcının kendisinin orada görevlendirilen kolluk güçleri hakkında, o asker
hakkında derhâl soruşturma başlatıp Yusuf Ok’un ne şekilde öldürüldüğünü
açıklığa kavuşturması gerekmektedir. Yani yapılan şu Sayın Başkanım, Muş Valisinin
yapmış olduğu açıklama şu: “5 terörist ölü olarak ele geçirildi.” Aslında 4
PKK’li var, biri de sivil. O sivil de direkt aynı şekilde değerlendirilmiştir
ve öyle kayda girmiştir. Bu açıdan şunu görmek lazım, net bir şekilde ortada:
Yani siyasi iktidarın yereldeki ayağı olan vali... Artık yereldeki ayağı
diyoruz, mülki idare amiri falan, devletin valisi falan değil, AKP’nin il
başkanı olarak zaman zaman karşımıza çıkmaktadır seçim çalışmalarında. Ben
sadece bugünkü Sayın Valiyi kastetmiyorum, önceki valiler çok daha ateşli bir
şekilde çalışıyorlardı AKP il başkanı gibi. Dolayısıyla durum ortadadır, çok
nettir. AKP, siyasi iktidar eğer “Biz yargısız infazlara karşıyız, geçmişte de
oldu.” diyorsa ve geçmişte olanlara karşı bir duruşu vardıysa... Ki bunu birkaç
sene önce çok net bir şekilde dile getiriyordu. Bugün de Varto ilçemizde olan
yargısız bir infazdır, açık bir infazdır, çok net bir şekilde ortadadır. Yani
biz bunu hiçbir şekilde ne siyasi iktidarı ne de kolluk güçlerinden herhangi
bir kişiyi zan altında bırakmak amacıyla söylemiyoruz.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Işık. 
MENSUR
IŞIK (Muş) – Biz hukuk devleti iddiasında olan bir devletiz; bu, Anayasa’yla
sabit. Bunun sadece ve sadece yazılı bir şekilde kalmaması açısından bu
soruşturma bizim açımızdan bir semboldür, bir milattır, bir örnektir. Bunun
gereğinin mutlaka ve mutlaka yapılması gerekmektedir. Aksi hâlde, işte iç hukuk
yolları, savcıymış, mahkemeymiş, istinafmış, Yargıtaymış, Anayasa Mahkemesi,
Avrupa İnsan Haklarıymış; bunların hepsi işin boş kısımları Sayın Hatibim,
Sayın Başkanım. O açıdan yani biz reel olarak bir adım istiyoruz, gereğinin
yapılması gerekiyor. Biz bunun mutlaka ve mutlaka takipçisi olacağız. 
Teşekkür
ediyorum Başkanım. 
BAŞKAN
– Teşekkürler, sağ olun. 
Sisteme
giren bazı milletvekillerine yerlerinden söz vereceğim. 
Sayın
Taşdoğan…
YAŞAR
TÜZÜN (Bilecik) – Başkanım, konuşmalar bitmedi ama daha. 
51.- Gaziantep Milletvekili Ali Muhittin Taşdoğan’ın,
Muş Milletvekili Mensur Işık’ın 7 sıra sayılı Kanun Teklifi’nin tümü üzerinde
HDP Grubu adına yaptığı konuşmasındaki bazı ifadelerine ilişkin açıklaması
ALİ
MUHİTTİN TAŞDOĞAN (Gaziantep) – Sayın Başkan, kıymetli milletvekilleri; hatip,
konuşmasında –kayıtlara geçmesini istiyorum- “Kürt coğrafyası” ifadesini
kullandı. Hiçbir coğrafya kitabında böyle bir tanım yoktur. Coğrafya bilgisini
de arkasından… “Van’dan bir olay anlatacağım.” dedi, Varto’dan bir olay
anlattı. Varto, Muş’un ilçesidir, coğrafya bilgisi bu kadardır. 
Burası
Türk coğrafyasıdır. Burayı, benim dedem, Fransızlara karşı on bir ay aç susuz
kalarak, zerdali çekirdeğinden un yaparak vatan etmiştir. Daha gerisi de
vardır; şanlı tarih, şanlı Türk tarihi bunun verileriyle doludur. Burası Türk
coğrafyasıdır, başka bir tanıma da ihtiyacı yoktur. 
Teşekkür
ederim. (MHP, AK PARTİ ve İYİ PARTİ sıralarından alkışlar) 
VIII.-KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Antalya Milletvekili Atay Uslu ve Tekirdağ
Milletvekili Mustafa Yel’in Karayolları Trafik Kanunu ile Bazı Kanunlarda
Değişiklik Yapılması Hakkında Kanun Teklifi (2/860) ve İçişleri Komisyonu
Raporu (S. Sayısı: 7) (Devam)
BAŞKAN
– Gruplar adına konuşmalara kaldığımız yerden devam ediyoruz. 
Söz
sırası, Cumhuriyet Halk Partisi Grubu adına Bolu Milletvekili Tanju Özcan’a
aittir. 
Buyurun
Sayın Özcan. (CHP sıralarından alkışlar)
Süreniz
yirmi dakikadır. 
CHP
GRUBU ADINA TANJU ÖZCAN (Bolu) – Teşekkür ediyorum Sayın Başkan. 
Genel
Kurulu saygıyla selamlıyorum. 
Tabii,
bu yasa teklifiyle ilgili düşüncelerime geçmeden, Ramazan Bey oradan bir şey
söyleyince aklıma geldi. Nisanın sonunda, en son konuşmamda “26’ncı Dönemin son
konuşmasını yapıyorum.” demiştim. Oradan bazı AK PARTİ milletvekilleri bıyık
altından gülmüştü, laf atmıştı “Sen bir daha gelemezsin.” falan. Şimdi o
arkadaşlarımı burada göremiyorum ama muhtemelen, ekran başında koltuklarına
oturarak beni izliyorlardır; izninizle onlara da bir selam göndermek istiyorum.

İSMAİL
TAMER (Kayseri) – O selamı bana da ver. 
TANJU
ÖZCAN (Devamla) – Peki.
Evet,
yasa teklifinin geneli üzerinde grubum adına söz almış bulunmaktayım. 
Karşı
oy yazımızda da belirttiğimiz gibi, bu aslında bir yasa teklifi olarak geldi
ama -Komisyonda da izah ettik- bu eski alışkanlıklar maalesef, AK PARTİ
açısından devam ediyor. Nasıl devam ediyor? Onlar teklif vermeye alışkın
olmadıkları için, hep tasarılar üzerinden çalıştıkları için, bugüne kadar
savundukları hususlar hükûmet tasarısı olarak geldiği için bu teklifi de tasarı
gibi hazırlamışlar. Nasıl hazırlamışlar? 2 değerli milletvekilimizin imzası var
bunda ama tasarıyı hazırlayan gene Hükûmet, teklifi hazırlayan Hükûmet.
Hükûmete sormadan hiçbir konuda fikir dahi beyan etmiyorlar. Hatta tartışmalar
öyle bir gergin başladı ki milletvekillerimiz, teklif sahibi milletvekillerimiz
itirazlara çok sert tepkiler verdiler. Neden verdiler? Altında imzaları olan
teklif, aslında Hükûmet tarafından ve onun bürokratları tarafından hazırlandığı
için kendileri de konuya vâkıf olmadıklarından. 
Biz
şunu söylüyoruz: “Sistem değişti.” diyorsunuz, sistemi değiştirdiniz, biz
istemesek de yaptık bunu ama bari değiştirdiğiniz sistemi özümseyin, anlamaya
çalışın. Artık bu yeni sistemde, kanun yapma tekeli Türkiye Büyük Millet
Meclisine ait. Artık Hükûmet size tasarı dayatamaz “Teklif adı altında verin.”
diye. Bunu komisyonda söyledik, burada da ifade etmek istiyoruz. Hükûmet de
artık bu eski alışkanlığından vazgeçsin. 
Yine,
şunu söyledik: Geçmişte hep oldu bu, torba tasarılar getirdiler ve her
seferinde de dediler ki: “Bu son torba tasarı.” Şimdi arkadaşlar, torba
tasarıların ülkemize kattığı hiçbir şey yok. Torba teklif hâlinde getirdiniz
bunu da imza sahipleri olarak. Ya, 21 değişik kanunda değişiklik yapıyor, 21
değişik kanun. Sadece adı “Karayolları Trafik Kanunu ve Bazı Kanunlarda Değişiklik
Yapılması…” Yani “Karayolları” kısmı işin süsü olarak kalmış. Karayolları
Trafik Kanunu dışında 20 kanunda daha değişiklik yapıyor. Doğal olarak,
baktığınızda, bundan önceki torba tasarılar nasıl bu ülkeye fayda getirmediyse,
hukuk sisteminde karışıklığa yol açmaktan başka bir işe yaramadıysa bugün gene,
bu tür teklifler de aynı sıkıntılara yol açacak.
Ya,
düşünebiliyor musunuz, bunun içinde şey var, Karayolları Trafik Kanunu’nun
içinde mera komisyonuna kolluk gücü atanması meselesi var, değil mi? Her şey
var; bir tek EYT’lerle ilgili, emeklilikte yaşa takılanlarla ilgili konuya
geldiğimizde -birazdan açacağım onu- “Komisyonumuzun görev alanına girmiyor.”
denildi. Her şey var, Mera Kanunu var ama emeklilikte yaşa takılanlarla ilgili
meseleyi gündeme getirdiğimizde “Yok.” 
Şimdi,
biz samimi bir şekilde yapıcı muhalefet yapalım dedik. Madem sistem değişti,
madem milletvekilleri olarak artık yasaları biz yapacağız, dedik ki bakın,
burada büyük bir karmaşa var, gelin, şunu alt komisyona havale edelim, biz de
orada katkılarımızı sunalım -bu ilk deneyim oluyor, Plan ve Bütçe
Komisyonundaki kanun dışında- gelin, adam gibi bir kanun yapalım. Türkiye Büyük
Millet Meclisi üyeleri olarak, milletvekilleri olarak bunun altına imzamızı
atalım. Bürokratların dayatmasıyla, yol göstermesiyle yapmayalım, kendi
aklımızla ve bilgi birikimimizle ortaya koyalım dedik, alt komisyon talebimiz
de reddedildi. 
Yasa
teklifinin 1’inci maddesi vardı, şimdi o yok. Neden olduğunu ayrıntılı olarak
anlatacağım ama biz emeklilikte yaşa takılanlarla ilgili düzenlemeyi bu maddeye
ilave ettiğimiz için öğleden sonra önerge verdiler, AK PARTİ ve MHP. Ha, HDP de
bir önerge verdi, HDP bence siyaseten tuzağa düştü. Başka bir gerekçeyle verdi
ama geri çekme önergeleri birleştirilerek oylandığı için HDP, MHP ve AKP sanki
ortak bir önerge vermiş algısı çıktı. Arkadaşımız biraz önce onunla ilgili
değerlendirmelerini yaptı.
ERKAN
AKÇAY (Manisa) – O algıyı sen oluşturmaya çalışıyorsun. 
TANJU
ÖZCAN (Devamla) – Benim bu konuyla ilgili, konuşmamın sonunda, devamında daha
fazla söyleyeceklerim de var. 
Yine
bu yasa teklifinin 4’üncü maddesinde başpolis unvanının kaldırılıp 45 yaşını
aşmamış, lisans mezunu başpolis veya kıdemli polislere komiser yardımcısı
olabilme imkânı getirilmiş. Tamam, buna bir itirazımız yok, komiser yardımcısı
olabilsinler. Ayrıca şunu sorduk: Başpolislik düzenlemesi de devriiktidarınızda
geldi, başpolislik gelince sanki Türkiye’de suçla ve terörle mücadele konusunda
çok büyük aşama kaydedeceğiz diye anlatıldı. Getiren sizsiniz, başpolisliğin
kaldırılmasını teklif eden sizsiniz ve Komisyonda da bunun sebebini bize
ayrıntılı olarak anlatamadılar. Hadi başpolisliği kaldırıyorsunuz -şu anki
başpolisler devam etmek kaydıyla- oraya 45 yaş ve lisans mezunu olma şartı
getiriyorsunuz; arkadaşlar, şu anda herhâlde FETÖ iltisakı sebebiyle ihraç
edilenlerin dışında 8 bin civarında başpolis var. Siz lisans şartını ve 45 yaş
şartını getirdiğinizde, zannediyorum, 1.700-1.800’ü bundan faydalanıyor,
diğerleri faydalanamıyor. Burada önergemiz de var, o maddede, gelin, bunu
kaldıralım, 45 yaşı kaldıralım, lisans mezunu olmayı kaldıralım. Bu 45
yaşındaki polis memuru göreve başladığında lisans mezunu olma şartı
getirmemişsiniz, şimdi niye getiriyorsunuz? Mesleğini yaparken kaçı lisans
mezunu olabilmiştir? Ayrıca, bir şey daha söyleyeceğim, kızacaksınız ama yani
biz, bu ülkenin Cumhurbaşkanı adayının, Sayın Cumhurbaşkanının lisans mezunu
olup olmadığını sorguladığımızda bize en ağır tepkileri veriyorsunuz. Hatta bir
hatibin şu sözünü hiç unutmam: “Kardeşim, illa üniversite mezunu olmak zorunda
mı Cumhurbaşkanı?” Komiser yardımcılığına geçiş yapıyor. O sözü söyleyene
hatırlatıyorum. Böyle bir düzenlemenin ne alakası var?
Yine,
bakın, çok enteresan hükümler var. Yasa teklifinin 20’nci maddesinde önerge
verdik. Hani şu, 65 yaşını dolduranlar ticari araç kullanamıyorlar. Türkiye’de
yaş uzadı, ortalama ömür uzadı, dedik ki: “65 yaşını dolduran her yıl -heyet
raporu almak kaydıyla- sağlam raporu alırsa aracını kullanmaya, evine ekmek
götürmeye devam etsin.” İtiraz ettiler, karşı çıktılar, bürokratlar “Hayır,
olmaz.” dedi, niye olmayacağını bile bize izah edemediler. Bakın, orada da
anlattık, Türkiye’de 65 yaşın üstünde Cumhurbaşkanları olmuş, Başbakanlar
olmuş, attıkları imzalarla bu ülkeyi yönetmişler. Şimdi, bakın yani öyle bir
noktaya geldik ki Sayın Cumhurbaşkanımız 65 yaşına giriyor -Allah uzun ömür
versin- siz bu düzenlemeye karşı çıkarak diyorsunuz ki: “Sayın Cumhurbaşkanının
yaşıtları ticari araç kullanamaz.” Sayın Cumhurbaşkanı ülkeyi yönetiyor, o
sadece ticari araç kullanıyor. Bir de işin başka bir yönü daha var. 75
yaşındaki büyüğümüz, 85 yaşındaki büyüğümüz hususi aracıyla trafiğe çıkabiliyor
ama maalesef, 65 yaşına geldi diye ticari araç kullanmasını engelliyorsunuz ne
kadar sağlam olursa olsun. Bu konuyu yeniden gündeme getireceğiz, bir daha
düşünmenizi biz ısrarla öneriyoruz.
Yine,
bu yasa teklifinde anlamadığımız bir 31’inci madde var. Mera komisyonuna kolluk
gücü sokuyoruz. Ya, mera komisyonu zaten valiliğin başkanlığında, başkanının
vali olduğu bir komisyon. Zaten, meralarla ilgili, yaylalarla ilgili bir
sıkıntı olduğunda valinin talimatıyla kolluk gücü orada hazır oluyor. Kolluk
gücü temsilcisi niye bu Komisyona dâhil ediliyor, akla mantığa uygun şekilde
kimse izahat getiremedi, hatta bu teklifi hazırlayan bürokratlar da getiremedi,
biz bunun cevabını burada bekliyoruz. 
Yine,
bu teklifte ne var? Hakkâri ilinde Derecik beldesinin ilçe yapılması. Biz buna
“tamam” dedik. Hiç itiraz etmedik ama devamında dedik ki: “Tokat’ta,
Adıyaman’da, Niğde’de ilçe yapılması elzem olan…”
ALİ
ÖZTUNÇ (Kahramanmaraş) – Maraş’ta. 
TANJU
ÖZCAN (Devamla) – Maraş’ta. “…yerleşim bölgelerimiz var.” dedik, mantıklı
şekilde anlattık. Hatta Sayın Kahramanmaraş Milletvekilimiz yaptığı konuşmada
“Kahramanmaraş Milletvekili olan İçişleri Komisyonu Başkanımızın bu talepleri
görmezlikten geleceğini düşünmediğini.” söyledi. Ama Sayın Başkanın ret oyu
için elini kaldırmasıyla bütün AK PARTİ’li üyeler aynı yönde karar aldı. 
Evet,
şu EYT konusuyla ilgili, biliyorsunuz, bir şark kurnazlığı yapıldı. 1’inci
maddede, bizim önerimiz üzerine, emeklilikte yaşa takılanlarla ilgili “Gelin,
şu geçici 78’inci maddeyi çıkartalım, oylayalım, Genel Kurulda da bunu kabul
edelim, emeklilikte yaşa takılanların problemini ortadan kaldıralım.” dedik ama
maddeyi geri çektikleri için oylama yapamadık. Bu sefer ne yaptık? Yeni madde
ihdası olarak getirdik Komisyona bunu. Ne yaptı Komisyon Başkanımız? “Bizi
ilgilendirmez.” dedi, İç Tüzük 87’yi de gerekçe göstererek bunun oylanmasını da
engelledi.
Bakın
arkadaşlar, emeklilikte yaşa takılanlarla ilgili problemi ne kadar biliyorsunuz
bilmiyorum ama bu konuda mağdur olan insanlar var. Bu insanlar sizden bir şey
istemiyor, özel bir ricaları yok, af gibi falan da değil, bu insanlar hak
ettiklerini istiyor. Siz ne yapmışsınız devlet olarak, 1999’a kadar kural
neymiş, 1999’un sonuna kadar? “5 bin iş günü primini yatırırsan; kadınlarda
yirmi, erkeklerde yirmi beş yıl çalışırsan seni emekli ederim.” demişsin. Kural
bu.
Şimdi,
Sevgili Alpay Özalan futbolcu, şöyle düşünün, empati yapın: Bir futbolcu futbol
maçına, müsabakaya çıkarken -hakemler de öyle- maçın doksan dakika olduğunu
biliyor ama maçın altmışıncı dakikasında federasyon bir karar alıp “Bu futbol
maçını yüz yirmi dakikaya çıkartıyoruz.” derse işte, bu durum aynı buna benzer.
Bakın,
empati yapmanız için söylüyorum. Milletvekillerinde bir kural var değil mi?
Emekliliğe hak kazanan milletvekili, iki yıl da fiilen milletvekilliği yapmak
kaydıyla emekli milletvekili oluyor. Peki, şimdi, emekli olmayan çok sayıda
arkadaşımız var AK PARTİ Grubunda da bizlerde de. İki yıllık süreyi doldurmak
üzereyken buradan bir kanun çıkartsak “Canım, emekliliğe hak kazansan bile
milletvekili emeklisi olabilmek için iki yıllık şartı altı yıla çıkartıyoruz.”
desek ya kardeşim, sen ne hissedersin? Açık olarak soruyorum. İşte emeklilikte
yaşa takılanlar da bunu hissediyor. Kandırılmış. Devlete güvenmiş, devlet
koymuş bu kuralı. Ciddi bir devlet koyduğu kuralı değiştiremez. Bugün ne oldu?
56 yaş, 58 yaş. Geçtiğimiz yıl sigorta sistemine giren kişi 56 yaşında emekli
olacağını düşünüyor; peki, onun emekli olmasına birkaç yıl kala “Türkiye’de
ortalama ömür uzadı kardeşim.” deyip 66 yaşa çıkartmayacağının ne garantisi
var. Çıkartsa bu insanlar ne hisseder? O yüzden emeklilikte yaşa takılanların
durumu açık bir mağduriyet, ciddi bir devlete yakışmaz ve bu durumun
düzeltilmesi gerekir. 
Vallahi
ben, dün AKP Grubunun tamamını izledim, Sayın Cumhurbaşkanını ve çok üzüldüm.
Sayın Cumhurbaşkanı öyle bir dil kullandı ki “Bir de dernek kurmuşlar. Bir de
bir hanımefendiyi dernek başkanı seçmişler.” diyor. Öyle ağır bir üslup ki
sanki terör örgütü liderinden bahsediyor, yöneticisinden bahsediyor. Dernek
kurmanın nesi yanlış? Mağdur olan insanlar bir araya gelir, bir dernek
kurarlar, haklarını arayabilmek için örgütlenirler. Ama Sayın Cumhurbaşkanının
söylemlerine bakıyorsun, en alt sınırdan anlatıyor yani 38 yaşında bir kadının
emekli olması yani 18 yaşında sigortalı olacak da 38’de emekli olacak;
Türkiye’de de çok örneği yoktur. Ama Sayın Cumhurbaşkanı kendisinin kaç yaşında
emekli olduğunu da söylemek zorunda. Sayın Cumhurbaşkanı 45 yaşını doldurduğu
gün emekli oldu bu ülkede. Sayın Cumhurbaşkanının yaşına bakılırsa on sekiz, on
dokuz yıldır da emekli maaşı almaya devam ediyor. Bu yasa çıkmadan hemen önce
emekli olmuş Sayın Cumhurbaşkanı. Şimdi, sen kendine sağlanan hakkı bugün niye
başkalarından esirgiyorsun? 
Sayın
Cumhurbaşkanımız ne diyor? “Para yok, para.” diyor. “Para yok.” diyor. 26
milyar liraya… Verdiği rakamlar doğru değil. Bir, 6,7 milyon insanı
ilgilendirmiyor bu. İki, “26 milyar lira yıllık bütçeye yükü var.” demesi de
yanlış. Velev ki doğru, bu kadar insanın, aileleriyle birlikte milyonlarca
insanın hakkı için yıllık 26 milyar lira ayıracaksın. “Para mı var?” diyorsun. 
Peki,
bir şey soracağım, hani az önce İYİ PARTİ sözcüsü de söyledi bunu. “Geçen yıl
Suriyeliler için 30 milyar dolar para harcadık.” diyordu. Bu, herhâlde bu yıl
35 milyar dolar olmuştur. Yani kabaca 200 milyar lirayı Suriyeliler için
harcıyorsun da 26 milyar lirayı emeklilikte yaşa takılan milyonlarca insan için
harcayamıyor musun? Saray yapmak için para buluyorsun, Suriyeliler için para
buluyorsun, uçaklar almak için para buluyorsun, zırhlı araçlar almak için para
buluyorsun, emeklilikte yaşa takılanlara gelince bunlara neredeyse hakkını aradıkları
için hakaret edeceksin. Biz bunu kabul etmiyoruz. 
Bir
de şunu da bilsin vatandaşımız: Burada bir yasa kabul edildi, 2000 yılından
önce emekli olanların intibakıyla ilgili bir yasa. Sayın Cumhurbaşkanı bu
yasadan da yararlanmış bir emekli. Bunu da hatırlatmak istiyorum. Kendisi de bu
yasadan yararlandı.
Gerçi
o 2000 yılındaki intibak yasasıyla ilgili şunu söylemek lazım: O zaman
söylemiştim burada. Ya dedim ki değerli emekli büyüklerim, bu AKP’nin sizinle
bir sorunu var, bir sorunu var. Onu niye getirmek zorunda kaldı? Biz intibak,
intibak, intibak… “Madem 2000 öncesinde emekli olanların intibakını yapalım.”
dediler. O zaman 2000 öncesinde emekli olan 1 milyon 200 bin kişi vardı. Bu
yasa çıktı burada, yürürlüğü bir sonraki yıla bırakıldı. Soru sorduk, bir bakan
ne cevap verdi biliyor musunuz? Ya dedik ki zaten bu adamlar mağdur, zaten 1
milyon 200 bin kişiyi kapsıyor, zaten 2000 öncesi olanları kapsıyor sadece.
Peki, uygulamasını niye bir yıl sonraya bırakıyorsunuz? Sayın Bakan ne cevap
verdi biliyor musunuz? “Onlar yaşlı emekliler. Zaten bu 1 milyon 200 binin
yüzde 10’unun da önümüzdeki bir yıl içerisinde, yasa yürürlüğe girmeden
hayatını kaybedeceğini düşünüyoruz.” dedi. “Yani sistemdeki yükü azaltmaya
çalışıyoruz.” dedi. İşte, emeklilerimiz bunu bilsin. Bunların hepsi tutanakta
var. AKP hiçbir zaman emekli yanlısı olmadı, emekliden yana olmadı. Ha, yemi
emekliden yedi, yumurtayı zengine yumurtladı, yandaşa yumurtladı. Bir
atasözüdür bu. O yüzden ben emeklilikte yaşa takılan vatandaşlarımızın bu tartışmaları
yakından izlemesini, Sayın Erdoğan’ın sözlerini asla unutmamasını istirham
ediyorum. 
Tabii,
burada diğer siyasi partilerimize söyleyecek bir sözümüz de var. Şimdi, Sayın
Bahçeli’den bir açıklama gelmesi lazım. Dün, emeklilikte yaşa takılanların konusunu
gündeme getiren herkese ayar vermeye kalktı. Şimdi, Milliyetçi Hareket
Partisinin çok Değerli Genel Başkanının bir yasa teklifi var, doğru mu? Arzu
Erdem Hanımefendi’nin bu konuyla ilgili… Bizim Komisyonda verdiğimiz önerinin
bire bir aynısı. 
ERKAN
AKÇAY (Manisa) – Var, var. Hepimizin var, benim de var. 
BAKİ
ŞİMŞEK (Mersin) – MHP kendi açıklamasını yapar, sen kendi grubuna bak konuş. 
TANJU
ÖZCAN (Devamla) – Tamam, tamam. 
BAKİ
ŞİMŞEK (Mersin) – Sen Kemal Kılıçdaroğlu’na seslen oradan, Sayın Genel Başkanına
seslen. MHP’nin Genel Başkanına seslenme, sen kendi Genel Başkanına seslen. 
TANJU
ÖZCAN (Devamla) – Yok, sataşmak için söylemiyorum. 
İYİ
PARTİ’nin keza aynı mahiyette bir önerisi var. HDP’nin de seçim beyannamesinde
bu husus var. Cumhuriyet Halk Partisinin Niğde Milletvekili Ömer Fethi Gürer de
bizim bu konudaki taahhüdümüzü yasa teklifi hâline getirdi. Yani bütün siyasi
partiler söz verdik, sizin de bir sürü temsilciniz Anadolu’da emeklilikte yaşa
takılanlarla ilgili sözler verdi, “Çözeceğiz bunu.” dedi. Görüntüleri var,
basına düşmüş haberler var, bunu canlı olarak dinleyenler var “Merak etmeyin
sizin sorununuzu çözeceğiz.” diye. Şimdi hiç kaçacak bir yeri yok kimsenin. Bu
sorunu çözeceğiz. Bu sorunu çözmek zorundayız. Bu sorunu çözmezsek o, emeklilikte
yaşa takılanlar devlete güvenini yitirecekler. Yani sen Suriyelileri
getiriyorsun, 200 milyar lirayı veriyorsun, 30-35 milyar doları ama kendi
emekliliği hak etmiş olanına, emekli maaşı almayı hak etmiş olanına
vermiyorsun, “Yaşı büyütüyorum.” diyorsun. Yok böyle yağma. Bu tamamen bir
hukuksuzluk. 
Tabii,
aslında söylememiz gereken çok şey var da… Bir de şu Brunson meselesi var, beni
çok rahatsız ediyor, iki dakika içerisinde… Hani Trafik Kanunu’nu konuşuyoruz
ya, siz öyle şeyler yapıyorsunuz ki bazen akan trafikte vitesi geriye
alıyorsunuz. Ya, Sayın Cumhurbaşkanı demedi mi daha bir süre önce: “Bu fakir
görevde olduğu sürece papaz gidemez bir yere.” Demedi mi? 1 Ekimde burada konuşma
yaptı, “Bu papazın terör örgütleriyle karanlık ilişkileri var.” dedi, “(AK
PARTİ sıralarından alkışlar)” tutanaklara bakın. Sonra ne oldu? Yahu,
Amerikalılar onun tahliye olacağını biliyorlardı, uçağını hazırlamışlar hatta
Trump’la randevusunu bile hazırlamışlar, Oval Ofis’te kaçta kabul edileceği
bile belli. Ve Sayın Cumhurbaşkanı bir anda ağız değiştirdi, “Türk yargısı
bağımsızdır.” diyordu, dün ne dedi grup çıkışında? “Türk yargısı vermesi
gerektiği kararı verdi.” dedi. 
RAMAZAN
CAN (Kırıkkale) – Kanunla ilgili de bir şeyler söyle.
TANJU
ÖZCAN (Devamla) – Ne olmuş? Gizli tanıklar değişmiş, mahkeme heyeti değişmiş.
Bakın, Sayın Erdoğan daha önce bu papaza “casus” derken gizli tanık beyanlarına
göre bunu söylüyordu. Şimdi, aklıma şu geliyor: FETÖ kandırmış, PKK kandırmış,
artık gizli tanıklar da kandırıyor eğer Brunson suçsuzsa. 
RAMAZAN
CAN (Kırıkkale) – Tanju Bey, kanunla ilgili görüşünüz ne?
TANJU
ÖZCAN (Devamla) – Şimdi, bakın, “Al papazı, ver papazı.” diyordu, papaz gitti,
ellerimiz bomboş kaldı değil mi? Ne aldınız karşılığında, FETÖ’yü alabildiniz
mi Amerika’dan? (CHP sıralarından alkışlar) Alabildiniz mi? Papaz kaçtı,
papazkaçtı oynadınız, papaz kaçtı. Bir de konsolos da kaçtı. Sadece papaz
kaçmadı, Suudi Başkonsolos da kaçtı bu ülkeden; açık bir şekilde cinayetin
sorumlusu, uçağa bindi ve kaçtı. Bu konuda girişimde dahi bulunamadınız. 
Bir
de ne diyorlar? İnönü’ye “Amerikancı” diyorlar. Ne için diyorlar? Bize her
türlü yakıştırmayı yapıyorlar ya…
(Mikrofon
otomatik cihaz tarafından kapatıldı) 
TANJU
ÖZCAN (Devamla) – Sayın Başkan, şunu tamamlamama müsaade eder misiniz?
BAŞKAN
– Tabii ki bir dakika süre ekleyelim. 
TANJU
ÖZCAN (Devamla) – Bakın, şu fotoğraf var ya, hani Sayın İnönü’nün elinde
Amerikan Bayrağı ve Türk Bayrağı var, Türk Bayrağı’nı karartmışlar. Bunu taşıdı
diye, bunu salladı diye İnönü’ye “Amerikancı” diyor. Peki, elinde Amerikan
Bayrağı olana “Amerikancı” deniyorsa boynunda Yahudi Üstün Hizmet Cesaret
Madalyası olana ne diyeceğiz? (CHP ve İYİ PARTİ sıralarından alkışlar)
“İsrailci” mi diyelim, “siyonistçi” mi diyelim, ne diyelim? Çok ucuz polemiklere
giriyorsunuz. 
İş
Bankasına çökmeye kalkıyorsunuz. Kamu bankalarını batırdınız, İş Bankasına
çökmeye çalışıyorsunuz. Şunu hatırlatmak istiyorum sadece, sürem bitiyor: İş
Bankasındaki hisseler Cumhuriyet Halk Partisinin değil, bu ülkenin kurucusu
Mustafa Kemal Atatürk’ün hisseleridir, emaneten Cumhuriyet Halk Partisine
bırakılmıştır. Zaten size bırakılmış olsaydı şimdiye kadar kim bilir kime o
hisseleri, o hisselerin değerini peşkeş olarak çekerdiniz. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Özcan.
CAHİT
ÖZKAN (Denizli) – Sayın Başkan…
BAŞKAN
– Sayın Özkan…
CAHİT
ÖZKAN (Denizli) – Hatip kürsüden grubumuza doğrudan sataşmıştır, onun için
sataşmadan söz istiyorum.
BAŞKAN
– Gerekçeyi söylemeniz gerekiyor Sayın Özkan.
CAHİT
ÖZKAN (Denizli) – Sayın Cumhurbaşkanımızın söylemlerini ifade ederek “AK PARTİ
Grubundan alkışlar yükseldi bu hitaba.” diyerek grubumuza sataşmıştır.
BAŞKAN
– Buyurun, iki dakika süre veriyorum.
IX.- SATAŞMALARA İLİŞKİN KONUŞMALAR
1.- Denizli Milletvekili Cahit Özkan’ın, Bolu
Milletvekili Tanju Özcan’ın 7 sıra sayılı Kanun Teklifi’nin tümü üzerinde CHP
Grubu adına yaptığı konuşmasında AK PARTİ Grubuna sataşması nedeniyle konuşması
CAHİT
ÖZKAN (Denizli) – Sayın Başkan, değerli milletvekilleri; hatip kürsüye çıkarken
AK PARTİ Grubuna hitaben “Nisanda bana ‘Milletvekili seçilemezsin.’ diyordunuz
ya, bakın nasıl çıktım.” diyerek burada bizim grubumuza sataştı. (CHP
sıralarından gürültüler)
ALİ
ÖZTUNÇ (Kahramanmaraş) – Şuna cevap ver, şuna. 
CAHİT
ÖZKAN (Devamla) – Şimdi de gündem dışı konuşarak âdeta Sayın Cumhurbaşkanımıza
hitaben yaptığı konuşmayla -zaten konuyla alakası yoktu- nasıl milletvekili
seçilmişse bundan sonra da Cumhurbaşkanı adayı olup -ki çokça aday çıkan da bir
grubu temsilen çıktı, konuşmayı yaptı- acaba seçimlerin varlığını mı düşündü
diye şaşkınlığa düştüm, taaccübe düştüm. 
Şimdi,
seçim bitti, artık Cumhurbaşkanımız seçilmiş Cumhurbaşkanı olarak görevindedir
ama altını çizerek söylüyorum: Suriyeli meseleleri üzerinden, gündem dışı getirdiğiniz
tüm meseleler üzerinden yaptığınız sataşma milletimizin kalbinde ve vicdanında
makes bulmamaktadır. Tavsiyemiz odur ki: Nasıl bugün dünyanın dört bir
tarafında Türk varlığı söz konusuysa -Almanya’da, Avrupa’da 5 milyon- nasıl
onlar ülkemizin sıkıntılı dönemlerinde gidip oralarda iş, aş, ekmek buluyor ve
bir şekilde yaşamını sürdürüyorlarsa bugün de ensar olarak bizler üzerimize
düşeni yapıyoruz. Suriyelilerin Türkiye'de çalıştığından ve ihracatımıza
yaptığı katkılar vesilesiyle akıl onların çalışmasını emrediyor. [İYİ PARTİ
sıralarından “Ooo!” sesleri, alkışlar (!)] 
ALİ
ÖZTUNÇ (Kahramanmaraş) – Yahu ne alakası var? Yapma ya, Allah aşkına yapma ya!
CAHİT
ÖZKAN (Devamla) – Kalp, ensar olan medeniyetimizden aldığımız ilhamla üzerimize
düşenlerin yerine getirilmesini…
ALİ
ÖZTUNÇ (Kahramanmaraş) – Yahu siz nerede yaşıyorsunuz? Denizli’de öyle mi
oluyor, Denizli’de? Gel, Maraş’a gel.
CAHİT
ÖZKAN (Devamla) – Celp neyi emrediyor, celp? Bakınız, şu anda Denizli’de maden
işlerinde, mermer ocaklarında çalışan Suriyeliler var. Şu anda, yaptığınız bu
konuşmayla sadece uluslararası hukukta, ulusal hukukumuzda var olan nefret
suçunu körüklemekten başka bir iş yapmadınız.
Milletimizin,
80 milyonun kalbinde makes bulacak söylem ve eylemlerle milletimizin desteğini
aramanızı tavsiye eder, yüce Meclisi saygıyla selamlarım. (AK PARTİ
sıralarından alkışlar)
BAŞKAN
– Teşekkürler Sayın Özkan. 
TANJU
ÖZCAN (Bolu) – Sayın Başkan…
BAŞKAN
– Evet, Sayın Özcan…
TANJU
ÖZCAN (Bolu) – Sayın Başkan, hatip konuşmasında benim Suriyelilerle ilgili
sözlerimi nefret suçunu körüklemek olarak nitelendirmek suretiyle sataşmada
bulunmuştur. Söz istiyorum. 
BAŞKAN
– Buyurun. (CHP sıralarından alkışlar)
İki
dakika süre veriyorum. 
2.- Bolu Milletvekili Tanju Özcan’ın, Denizli
Milletvekili Cahit Özkan’ın sataşma nedeniyle yaptığı konuşması sırasında
şahsına sataşması nedeniyle konuşması
TANJU
ÖZCAN (Bolu) – Şimdi, Sayın Başkan, zaten Suriyelilerin bu ülkenin ekonomisine
katkıda bulunduğunu ilk söyleyen herhâlde sizsiniz, önce onu söyleyeyim. Şimdi,
Sayın Cumhurbaşkanı, partinizin Genel Başkanı “Suriyelilerin bize yükü 30
milyar dolar.” diyor geçen -bu sefer de 30-40 arası bir şeydir- siz de
diyorsunuz ki: “Ekonomimize büyük katkılar, ihracatımıza büyük katkılar
yapıyor.” Şimdi, bunun neresini ciddiye alalım veya ne yapalım, bilemiyorum.
İnşallah, bir veriniz vardır da çıkar burada söylersiniz. 
İkincisi,
Suriyeliler sonuç itibarıyla insandır ve biz insanların canından olmasını asla
istemeyiz; bizim siyasi anlayışımızda, insani anlayışımızda buna yer yok. Bizim
söylediğimiz farklı bir şey. Konu neydi? EYT’yle ilgili tek kelime laf söyledin
mi burada? Emeklilikte yaşa takılanların sorunlarıyla ilgili bir sürü şey
söyledim, niye çözmüyorsunuz dedim. Dün Sayın Cumhurbaşkanı “Emeklilikte yaşa
takılanların sorununu çözersek yıllık, bütçeye yükü 26 milyar liraya mal
oluyor.” dedi. Ben de dedim ki: Kendi beyanları 30-35 milyar dolar yani kabaca,
kurdan hesaplarsanız, 200 milyar lira, senin Suriye’deki ateşe benzin dökmek
suretiyle getirttiğin Suriyelilere ödediğin para. Suriyelilere para buluyorsun,
hakkını kazanmış olan kendi vatandaşına para bulamıyorsun. Benim söylediğim bu
yoksa Suriyelilerle ilgili olumsuz bir şey söylemedim, bıraksaydık Suriyeliler
ölseydi falan demedim. Bunları zaten söylemem, benim anlayışımda da yer almaz.
Ama ben hangi niyetle bunu söyledim, nefret suçu işlemekle itham edildim. 
Tekrar
ediyorum: Suriyelilere para buluyorsan, bulabiliyorsan, uçağa para
bulabiliyorsan, saraylara para bulabiliyorsan, bulacaksın kardeşim emeklilere
de para. (CHP sıralarından alkışlar) 
BAŞKAN
– Teşekkürler Sayın Özcan. 
CAHİT
ÖZKAN (Denizli) – Sayın Başkan yani açıkça sataştı, siz de tanık oldunuz. Kısa
bir söz istiyorum.
BAŞKAN
– Sayın Özkan…
CAHİT
ÖZKAN (Denizli) – Çok kısa, sataşmadan…
BAŞKAN
– Hayır, eğer sürekli sataşmayla devam edecek olursak…
CAHİT
ÖZKAN (Denizli) – Sataşmadan, kısa bir açıklama…
BAŞKAN
– Yeni bir sataşmaya mahal vermeden, yerinizden bir dakika süre vereyim,
açıklamanızı yapın.
IV.- AÇIKLAMALAR (Devam)
52.- Denizli Milletvekili Cahit Özkan’ın, “emeklilikte
yaşa takılanlar” diye bir kavramın dünyanın hiçbir yerinde olmadığına ilişkin
açıklaması
CAHİT
ÖZKAN (Denizli) – Teselsül mantıkta batıldır, bunu çok fazla uzatmak
istemiyorum. Ama şunun altını çizelim, “emeklilikte yaşa takılanlar” diye bir
kavram dünyanın hiçbir yerinde yok. Emeklilikte prime takılanlar, emeklilikte
işe takılanlar, “İşe girseydim emekli olurdum.” gibi ifadeler… Bakınız, biz
gelişmiş ülkeler gibi olacaksak… 
Sayın
Cumhurbaşkanımızın ifadesi de odur, 26 milyar ancak toplamda da 750 milyar TL
gibi -yeni paradan bahsediyorum, sıfırsız para- bir maliyetten bahsediyoruz.
BAKİ
ŞİMŞEK (Mersin) – O hesap yanlış, kim yapmışsa yanlış o hesap. O hesabı yapan
matematik bilmiyor kim yapmışsa.
CAHİT
ÖZKAN (Denizli) – 38, 40, 42, 43 yaşlarında bir gencimizi tam da işi öğrendiği,
tecrübe sahibi olduğu ve ülkemizin kalkınmasına hizmet edeceği dönemde emekliye
sevk edip uzun zaman boyunca iş hayatından uzak kalmasına neden olmak,
sorumluluk içerisinde olan bir anlayışın yapması gereken bir hadise değildir.
(Mikrofon
otomatik cihaz tarafından kapatıldı)
BAKİ
ŞİMŞEK (Mersin) – 38 yaşında kim emekli oluyor ya, bunu bir açıklayabilir
misiniz ya? 38 yaşında kim emekli oluyor?
CAHİT
ÖZKAN (Denizli) – Onun için ben şunu ifade etmek istiyorum son cümle olarak.
BAŞKAN
– Açalım mikrofonu. Bitirin lütfen.
CAHİT
ÖZKAN (Denizli) – Cumhuriyet Halk Partisi bugün hükûmet etme sorumluluğunu
sırtına alsa bu sorumluluğu yerine getiremez, bu EYT’yi getiremezsin, böyle bir
kavram yok.
ÖMER
FETHİ GÜRER (Niğde) – Getirir, getirir.
CAHİT
ÖZKAN (Denizli) – Bir tane de ben buldum, bakın “Emeklilikte prime takılanlar.”
Niye prim ödüyoruz? O da var.
TANJU
ÖZCAN (Bolu) – Ya, magazinleştiriyorsunuz konuyu.
Magazinleştiriyor
Sayın Başkan, böyle şey olur mu? Milyonlarca insan bu konuda dertli.
CAHİT
ÖZKAN (Denizli) – Onun için bu yaklaşım gelişmiş ülkelerde var olan bir hadise
değildir.
ALİ
ÖZTUNÇ (Kahramanmaraş) – Meydanlarda niye söz verdiniz o zaman? Meydanlarda
emeklilikte yaşa takılanlara niye söz verdiniz Sayın Başkan, niye söz verdiniz
meydanlarda, niye? Onu söyleyin.
CAHİT
ÖZKAN (Denizli) – Almanya’nın, kalkınmasına, Fransa’nın, İngiltere’nin
kalkınmasına bakıyorsak biz de çalışan Türkiye, çalışan gençlik istiyoruz.
Gençliğimiz çalışmak istiyor ve inşallah onların da önünü açacağız.
Sağ
olun.
BAŞKAN
– Teşekkürler.
Sayın
Özkoç…
ENGİN
ÖZKOÇ (Sakarya) – Efendim, “Cumhuriyet Halk Partisi iktidara gelse bu ülkeyi
yönetemez.” diyerek Cumhuriyet Halk Partisine açık sataşmada bulunmuştur.
BAŞKAN
– Yerinizden söz versem Sayın Özkoç…
ENGİN
ÖZKOÇ (Sakarya) – Müsaade ederseniz, Grup Başkan Vekili olarak oradan
konuşayım.
BAŞKAN
– Buyurun. (CHP sıralarından alkışlar) 
IX.- SATAŞMALARA İLİŞKİN KONUŞMALAR (Devam)
3.- Sakarya Milletvekili Engin Özkoç’un, Denizli
Milletvekili Cahit Özkan’ın yaptığı açıklamasında Cumhuriyet Halk Partisine
sataşması nedeniyle konuşması
ENGİN
ÖZKOÇ (Sakarya) – Bırakın Türkiye Cumhuriyeti’nin kurucu siyasi partisi
Cumhuriyet Halk Partisini, burada gördüğünüz bütün muhalefet partileri iktidara
gelse bu ülkeyi sizden daha iyi yönetirler. (CHP sıralarından alkışlar) En
azından vicdanlarıyla yönetirler, en azından emperyalizmin bir numarası Amerika
Birleşik Devletleri’nin emriyle hareket etmezler, Türkiye Cumhuriyeti’nin
onurlu vatandaşları olarak bu ülkeyi yönetirler. Eğer şurada gördüğünüz
muhalefet partilerinden herhangi bir tanesi iktidara gelirse… 
İSMAİL
TAMER (Kayseri) – Hayal, hayal gör sen!
ENGİN
ÖZKOÇ (Devamla) - …cinayetler işlenip Orta Doğu’nun kara kitaplarının kapandığı
Türkiye olma durumuna Türkiye’yi düşürmezler. Vatandaşlarını yoksullaştırıp… Bu
siyasi partilerden herhangi bir tanesinin vekili Cumhurbaşkanı olsaydı Katar’a
tenezzül edip de milleti yoksulluktan kırılırken o uçağa binme tenezzülünü
göstermezdi. (CHP ve İYİ PARTİ sıralarından alkışlar) Bu siyasi partilerin
herhangi bir tanesi içinde eğer Cumhurbaşkanı olsaydı Atatürk’e dil uzatmaz,
Atatürk’ü Türkiye Cumhuriyeti’nin kurucusu olarak görür ama laik Türkiye
Cumhuriyeti’nin hiçbir emperyalist ülkeye boyun eğmeyeceğini her yerde gösterirdi.
Bunlardan hiçbir tanesi siz olmak istemiyor, sizin de bir an önce Türkiye'nin
başından gitmenizi istiyorlar. (CHP ve İYİ PARTİ sıralarından alkışlar)
BAŞKAN
– Teşekkürler Sayın Özkoç.
ALİ
ÖZTUNÇ (Kahramanmaraş) – Cevap veremediler gördüğünüz gibi.
MUSTAFA
YEL (Tekirdağ) – Cevabı millet verdi, bizim vermemize gerek yok.
BAŞKAN
– Sayın Akçay, söz isteğiniz var.
Buyurun.
IV.- AÇIKLAMALAR (Devam)
53.- Manisa Milletvekili Erkan Akçay’ın, emeklilikte
yaşa takılanlar konusunun siyasi polemik konusu olmaktan çıkarılması
gerektiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Şimdi,
Milliyetçi Hareket Partisinin de gerek seçim beyannamesinde yer alan seçim
taahhüdü gerekse de bu konuda geçmiş dönemlerde de ve bu dönemde de kanun tekliflerimiz
bulunmakta. Şimdi, kanun tekliflerinin burada bu süre içerisinde ayrıntısını
anlatacak değilim fakat bu kanun teklifi tamamen bir sorumluluk içerisinde, hak
ve adalet ve nefaset hissiyle hazırlanmış bir kanun teklifidir. Özellikle son
aylarda kamuoyunda çok fazla speküle edildi, polemik konusu, hatta demagoji
konusu yapılmaya başlandı. Bu emeklilikte yaşa takılanlar konusunu böyle siyasi
polemik konusu olmaktan çıkarıp bunun düzenleme etki analizinin de en iyi
şekilde…
(Mikrofon
otomatik cihaz tarafından kapatıldı)
ERKAN
AKÇAY (Manisa) – Tamamlıyorum Sayın Başkan.
BAŞKAN
– Tabii, tamamlayın Sayın Akçay.
ERKAN
AKÇAY (Manisa) – Milletvekillerinin verdiği kanun tekliflerini de baz almak
suretiyle bu teklifler üzerinden düzenleme etki analizi yaparak bunların
getirisi, götürüsü, yükü vesaire tartışmalarını da çok açık bir şekilde ortaya
koymak gerekir ve bu çalışmalar yapıldıktan sonra makul bir uzlaşının da
sağlanacağı kanaatindeyiz. Kamuoyunda veya zaman zaman polemik konusu yapılan
afaki birtakım harcamayı da kapsamayacağını düşünüyoruz, en azından kendi kanun
teklifimiz bakımından. Yaklaşık 700 bin kişiyi kapsayacağını, ilk etapta da
200-250 bin kişinin bu haktan yararlanacağını, bunun da maliyetinin…
(Mikrofon
otomatik cihaz tarafından kapatıldı)
ERKAN
AKÇAY (Manisa) – Tekrar tamamlıyorum Sayın Başkan.
BAŞKAN
– Tamamlayın lütfen Sayın Akçay.
ERKAN
AKÇAY (Manisa) – Teşekkür ederim Sayın Başkan.
Yani
neticede bunların müzakere edilerek, tartışılarak, uzlaşılarak, ortak
mutabakatla bu önemli toplumsal beklentinin karşılanabileceğini düşünüyoruz. 
Teşekkür
ederim.
BAŞKAN
– Teşekkürler.
VIII.-KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Antalya Milletvekili Atay Uslu ve Tekirdağ
Milletvekili Mustafa Yel’in Karayolları Trafik Kanunu ile Bazı Kanunlarda
Değişiklik Yapılması Hakkında Kanun Teklifi (2/860) ve İçişleri Komisyonu
Raporu (S. Sayısı: 7) (Devam)
BAŞKAN
– Gruplar adına son söz, Adalet ve Kalkınma Partisi Grubu adına Antalya
Milletvekili Atay Uslu’ya aittir. (AK PARTİ sıralarından alkışlar)
Buyurun
Sayın Uslu, süreniz yirmi dakikadır.
AK
PARTİ GRUBU ADINA ATAY USLU (Antalya) – Teşekkür ederim Sayın Başkan.
Sayın
Başkan, değerli milletvekilleri; Karayolları Trafik Kanunu ve Bazı Kanunlarda
Değişiklik Yapılması Hakkında Kanun Teklifi üzerine grubumuz adına söz almış
bulunmaktayım. Heyetinizi saygıyla selamlıyorum. 
Konuya,
kanuna girmeden önce göçle, Suriye meselesiyle ilgili birkaç kelime söylemek
istiyorum. Bu konuya hakikaten sevgi diliyle yaklaşmamız gerektiğini, ensarlık,
muhacirlik, misafirlik, merhamet anlayışıyla yaklaşmamız gerektiğini
düşünüyorum. CHP Grubundan bazı arkadaşlar ifadede bulundular. Geçen yıl CHP
bir rapor hazırladı, Veli Ağbaba, Zeynep Altıok, Mustafa Balbay, Nurettin
Demir, Selina Doğan, devam edip gidiyor. Bu rapor zannediyorum Sayın
Kılıçdaroğlu’nun da ön sözüyle yayınlandı. Bu raporu okumanızı tavsiye
ediyorum. Bizim de çok istifade ettiğimiz bir rapor. Bu raporda diyor ki:
“Suriyeliler konusu siyasi malzeme yapılmamalı.” Bu raporda diyor ki:
“Suriyelilere daha fazla insani yardım yapılmalı.” Bu raporda diyor ki:
“Suriyelilerin iş gücü piyasasına erişimi hızlandırılmalı.” Ve hatta daha ileri
gidiyor, bizden de ileri gidiyor, “Suriyelilere mülteci statüsü verin.” diyor.
Mülteci statüsü vermek -geçici koruma statüsüyle Suriyeliler şu anda
Türkiye’de- şu demek: Beş yıl kaldıktan sonra -dünyanın her yerinde olur,
uluslararası hukukta öyledir- vatandaş yapın demektir. Aslında bu rapor şu
andaki uyguladığımız noktadan daha ileride. Bu konuyu siyasi malzeme
yapmayalım. Bu raporu hazırlayan arkadaşlar, bildiğim kadarıyla, konuyu enine
boyuna tartışmışlar ve buraya yazmışlar. Ben bu raporun CHP ve bir kısım
arkadaş tarafından da tekrar okunması gerektiği düşünüyorum. Bu raporu okuyarak
fikirlerimizi söylememiz gerekiyor. 
YAŞAR
TÜZÜN (Bilecik) – Biz raporun arkasındayız. 
ATAY
USLU (Devamla) – Değerli milletvekilleri, konumuza gelelim. Bir kanun teklifi
görüşüyoruz. Genel kolluk personelinin disiplin düzenlemeleri var, yetki ve
özlük hakları var, trafik güvenliğini artırıcı tedbirler var, uyuşturucuyla
mücadele konusunda tedbirler var, çocukların korunmasına yönelik tedbirler var,
yeni bir ilçe kurulması var, yabancıların iş ve işlemleri var, Nüfus Hizmetleri
Kanunu’yla ilgili düzenlemeler var. Toplam 49 maddeden oluşuyor. Tekirdağ
Milletvekilimiz Mustafa Yel’le beraber bu teklifi hazırladık, Meclis
Başkanlığımıza sunduk. Ardından Komisyonda teklifimiz görüşüldü ve yaklaşık on
üç saatlik bir görüşme oldu, şimdi de Genel Kurulun huzuruna geldi. 
Gerek
değişen ihtiyaçlar gerek Cumhurbaşkanlığı hükûmet sistemine geçiş dolayısıyla
İçişleri Bakanlığının yetki, görev sahasına giren bazı konularda uyum
düzenlemelerinin yapılması zaruri hâle geldi. Biz de bu zarurete istinaden bu
düzenlemeyi, bu teklifi getirdik. Teklifteki bütün maddeler neredeyse, İçişleri
Bakanlığını doğrudan ya da dolaylı şekilde ilgilendirmektedir. Bu anlamda konu
aslında İçişleri Bakanlığının görevleri üzerine odaklanmış durumdadır. 
Kanun
düzenleyici, teklif edici olarak teklif ettiğimiz konularda amacımız, hedefimiz
konusunda da kısa bilgi vermek istiyorum: Mustafa Yel Milletvekilimizle beraber
hazırladık. Mustafa Yel Milletvekilimiz yirmi üç yıllık mülki idare tecrübesine
sahip. Ben, yine, İçişleri Bakanlığı bünyesinde farklı görevlerde kaymakam,
vali yardımcısı, daire başkanı olarak on üç yıl kadar çalıştım. 
Bu
minvalde, teklifimizin içeriğinde sahada gördüğümüz, bizzat tecrübe ettiğimiz
aksaklıkların giderilmesiyle ilgili düzenlemeler var. Yine bu teklifin
içerisinde, milletvekili olarak sahada karşılaştığımız taleplere cevap verme
amacıyla yaptığımız çalışmalar var. Üçüncü olarak -çokça eleştiriliyor “Bu
teklifler yürütmeden geliyor.” vesaire diye- evet, teklifi hazırlama süreci
içerisinde yürütme organıyla birlikte çalıştık, yürütme organından gelen
ihtiyaçları, talepleri değerlendirdik; bu talepleri, ihtiyaçları ve teklifi
ortaya koyarken yürütme organıyla beraber mali açıdan, idari açıdan bir etki
analizi yaptık. 
Değerli
arkadaşlar, güçlerin ayrılığı, güçlerin kopması anlamına gelmiyor. Güçler
beraber çalışacaklar ve netice itibarıyla biz de bu teklifi beraberce
huzurlarınıza getirdik. 
Bu
teklifin hazırlanma sürecinde, Komisyon öncesi süreçte Mustafa Yel Vekilimizle
beraber yaklaşık on günden fazla bir mutfak çalışması yaptık; ilgili kamu
kurumlarıyla görüştük, taraflarla istişare ettik, uzmanlardan destek aldık ve
teklif ortaya çıktı. Teklife Komisyon aşamasında da değişik partilerden
milletvekilleri katkı sundu, şimdi Genel Kurulumuzda. 
Sayın
Başkan, değerli milletvekilleri; ben bu teklifin bir kısmını çok önemsiyorum,
bu da trafik kurallarıyla ilgili, Karayolları Trafik Kanunu’yla ilgili
düzenlemeler. Teklifi isimlendirirken biz teklifin başına “Karayolları Trafik
Kanunu ile Bazı Kanunlar…” yazdık, bu kanundan özellikle bahsettik çünkü bu
kanundaki ve bu bölümdeki esas hedefimiz trafik kazalarını azaltmak, can ve mal
kayıplarını minimize etmektir. Hedefimiz burada sürücüleri cezalandırmak değil,
sürücüleri kurtarmak, sürücülerin daha fazla hata yapmasını engellemektir.
Maalesef,
trafik kazaları nedeniyle bugün Türkiye’de her gün ortalama 20’den fazla kişi
hayatını kaybediyor, yılda 7.400 kişi hayatını kaybediyor. Bu ne demek biliyor
musunuz arkadaşlar? Şuna dikkat çekmek istiyorum: Her hafta Türkiye’de bir
yolcu uçağı düşüyor ve yolcuların tamamı hayatını kaybediyor. Hava yollarıyla
ilgili bu senaryo gerçekleşmiş olsaydı bu kabul edilebilir bir durum olur
muydu? Hatta böyle bir senaryo gerçek olsaydı hiç kimse uçağa binmezdi. Bu
kabul edilemez senaryo, değerli arkadaşlarım, kara yollarında gerçekleşiyor ve
her hafta 150 vatandaşımız hayatını kaybediyor. Bu istatistik, senaryodan uzak
bir veridir. Dolayısıyla biz bu kısmı onun için önemsiyoruz. Her gün 20
vatandaşımızın hayatını kaybettiği trafik kazaları bir terördür, trafikte de
bir terör vardır. Terörle ilgili atmamız gereken, hep birlikte çalışmamız
gereken mutlaka adımlar vardır. İşte, bu teklif de bunu ifade ediyor. 
Son
yıllarda ölümlü kazalarda yüzde 35 oranında azalma var ama hâlâ can kaybı
rakamlarımız Avrupa’nın 4 katı oranında bir riske sahip. Bunu düşürmemiz
gerekiyor. Biz son dönemlerde hava, deniz, demir yolları ulaşımlarında çok
büyük mesafeler katettik ama ülkemizde hâlâ tabii ki büyük oranda kara yolları
ulaşımı devam etmektedir. Trafiğe kayıtlı araç sayımız yaklaşık olarak 23
milyon arkadaşlar. Her yıl 1 milyondan fazla araç trafiğe çıkıyor ve trafik
kazaları sonunda büyük can ve mal kayıpları ortaya çıkıyor. 1,2 milyon trafik
kazası meydana geliyor. Bu kazalarda yaklaşık olarak 250 bin kişi yaralanıyor
ve bu 250 binin de 50 bini sakatlanıyor, engelli hâle geliyor, istihdam
piyasasının dışına düşüyor ve bunun maddi, manevi bir şekilde farklı boyutları
da var. Trafik kazalarının yüzde 98 sebebi de, arkadaşlar, insanlar. Yüzde 90’ı
sürücülerden kaynaklanıyor, yüzde 8,5-9’u bir şekilde insanlardan, yayalardan
ve yolculardan kaynaklanıyor, yüzde 1’i yol kusurlarından kaynaklanıyor.
Aslında trafikte araçlar kaza yapmıyor, insanlar kaza yapıyor; aslında trafikte
araçlar çarpışmıyor, insanlar çarpışıyor. Şimdi, böyle vahim bir durum varken
mutlaka bir düzenleme yapmak gerekiyordu.
Son
yıllarda -biraz önce de ifade ettim- bölünmüş yollar yaptık. On beş yılda 20
bin kilometre bölünmüş yol yaptık Cumhurbaşkanımızın himayelerinde. Bu, önemli
ölçüde trafik kazalarını azalttı. Artık çarpışmalı kazalar Türkiye’de azaldı,
yüzde 70 oranında azaldı bölünmüş yollardan dolayı. Hatalı sollamalarla ilgili
sürekli haberler duyardık, kaza haberleri duyardık, daha az hatalı sollama
haberleri duyuyoruz, artık hatalı sollama yapsak da yollar affedici hâle geldi.
Ancak hatalı sollamanın yanında hız hatası, hızdan kaynaklanan trafik kazaları
hâlâ devam ediyor arkadaşlar. Şu anda kaybettiğimiz insanların yüzde 50’sini
aşırı hızdan kaybediyoruz. Uzmanlar diyor ki: “Aşırı hız felakettir.” 30
kilometre hızla giden bir aracın çarpma şiddeti 1’inci kattan düşmeye eşitken,
110 kilometre hızla giden bir aracın ortaya çıkardığı şiddet 15’inci kattan
düşmeye eşit. Yani saatte 110 kilometre hızla giderken çarpışmak, kaza yapmak
15’inci kattan atlamaya eşit. Bir insan normalde 15’inci kattan atlar mı? Ama
gaz pedalına sonuna kadar ve sonunu düşünmeden basıyoruz ve bu durumlar ortaya
çıkıyor. Hız arttıkça risk artıyor. 70 kilometre hızla giden bir araçtaki ölüm
riski ile 140 kilometre hızla giden bir araçtaki ölüm riski 20 kat farklı. Hız
2’ye katlanıyor, 70’ten 140’a çıkıyor ama risk 20 kat artıyor arkadaşlar.
Dolayısıyla, biz de dedik ki: Hızla ilgili düzenlemeler yapalım. 
Ben,
şimdi, birkaç bilgi vereyim. Hız sınırını aşmak tabii Türkiye’deki en büyük
ihlal. Bunu seyir hâlindeyken cep telefonuyla konuşma, alkollü araç kullanma,
emniyet kemerini takmama, kırmızı ışık, şerit ihlali takip ediyor. Ben de bu
konularda “Neler yapmalıyız, hangi fikirler olmalıdır?” noktasında sizinle de
birkaç fikir paylaşmak istiyorum. Biraz önce de söyledim, kazaların yüzde 98’i
insanlardan kaynaklanıyor. Trafik kültürü trafik eğitimiyle ancak
gerçekleşebilir. Çare olarak, birincisi, eğitim ve bilinçlendirme. Bu konuda
Türkiye farklı araçları kullanıyor. Şunu ifade edeyim: Eğitim anlayışı araç
kullanma yaşına gelen bireylerin eğitimiyle sınırlı olmamalıdır. Ailede eğitim,
okulda eğitim, okul sonrası eğitim, kışlada, iş yerinde, medyada, sosyal
medyada, hayatın her alanında eğitim olmalıdır. Bu minvalde, Hükûmetimiz farklı
kampanyalar, farklı çalışmalar yapıyor. Okullarda trafik dersleri veriyoruz.
Radyo ve televizyonlarda trafik eğitimleri var. Çocuk trafik eğitim bahçeleri
var. İçişleri Bakanlığımız çok anlamlı kampanyalar yapıyor. Mesela, geçen, son
bayramda İçişleri Bakanımız Süleyman Soylu “Bu bayramda ben de trafik
polisiyim, hatalı sürücüye kırmızı düdük.” sloganıyla bir kampanya başlattı,
çok da başarılı oldu, özellikle çocuklar üzerinde çok etkili oldu. 
Trafikte
yaşanan sorunun temelinde eğitim var. Bu anlamda, eğitim konusunda adımlar
atılması gerektiğini düşünüyorum. İnşallah, biz de İçişleri Komisyonu olarak
şimdi bir yasal düzenleme yaptık. Eğitim konusunda da neler yapabiliriz,
bununla ilgili bir alt komisyon kurarız, diğer partilere mensup milletvekili
arkadaşlarla da çalışırız. 
Birinci
çare eğitim, ikincisi denetim. Öyle bir denetim yapalım ki sürücü yolda hatayı
yaptığı anda bunu muhakkak yakalayalım. Bu, yalnızca elemanla olmaz,
teknolojiyi kullanmamız lazım. Evet, artık kent güvenlik sistemleri, elektronik
denetleme sistemleri var. Birbirleriyle entegre, birbirleriyle görüntü alıp
verebiliyor ve bu konuda da önemli mesafeler elde ettik. 
Yine,
İçişleri Bakanlığının Yüz Günlük Eylem Planı’nda trafik kazalarının yüzde 2
azaltılması ve trafikteki ölümlerin en az yüzde 2 azaltılmasıyla ilgili
çalışmalar var. Denetim çok önemli arkadaşlar. Bir denetim örneği vereceğim:
İçişleri Bakanlığımız 13 Ekim 2018’de -geçen hafta- saat 22.00-01.00 arasında
üç saatlik bir denetim yapıyor ve bu denetim sonunda 107 bin araca bakılıyor.
1.600 sürücünün belgesi geri alınıyor arkadaşlar, 2.500 araç trafikten
çekiliyor ve 9.500 araç sürücüsüne ceza yazılıyor. Demek ki hâlâ trafik
kurallarına uymadan ciddi bir şekilde trafiğe çıkış söz konusu. Bu konuda denetleme
faaliyetleri yapılıyor. 
Eğitim,
denetim, üçüncüsü de yasal düzenlemeler. Bugün de yasal düzenlemeleri
yapıyoruz. Arkadaşlar, bizim hedefimiz sürücüleri cezalandırmak değil,
sürücüleri kurtarmak. Bu konuda teklifimizin içinde çok güzel maddeler var, Karayollarına
yeni yetki veriyoruz. Hurda araçlarla trafiğe çıkılması konusu var, buna ciddi
yaptırım getiriyoruz, her yıl 100 bin civarında araç hurdaya ayrılıyor, bu
araçların büyük bir kısmının trafikte olduğunu tespit ettik. Uzmanlarla
konuştuk, buna caydırıcı bir ceza getiriyoruz. Öbür taraftan, zaten hurda
desteği vererek bu araçların trafik dışına çıkmasıyla ilgili farklı
tedbirlerimiz de vardı. Çakar ve sirenle ilgili düzenlemelerimiz var. Abartılı
egzozla ilgili düzenlemelerimiz var. Artık çok ses çıkaran egzozlar bundan
sonra 1.002 lira para cezasıyla cezalandırılacak. Muayenesiz veya emniyetsiz
araçlarla trafiğe çıkma konusunda düzenlemelerimiz var. Makas ve şerit ihlali,
yani sürekli şerit değiştirme, bu konuda da ciddi bir para cezası öngördük. Emniyet
şeridini ihlal konusunda da bir düzenlememiz var.
Kırmızı
ışık ihlalleri ölüme sebep olan en büyük nedenlerden bir tanesi, bu konuda da
düzenleme yaptık. Kırmızı ışık, hız ve alkol bu düzenlemeyle neredeyse aynı
statüye geldi arkadaşlar. Bu üçünü ihlal edenlerin ehliyetleri bir şekilde geri
alınıyor artık çünkü en çok kazaya sebep olan durumdu. Alkolle ilgili ehliyet
alma daha önceden geçerliydi, şimdi bu düzenlemeyle hız ve kırmızı ışık
konusunda ihlaller yapanların da ehliyetlerini geri alıyoruz. Hız sınırlarını
aşma -hız konusunu biraz önce teknik olarak ifade ettim- konusunda da üç kademe
getiriyoruz: Yüzde 50 ve üstü aşanlara 2.002 lira para cezası geliyor, ayrıca
bir yılda 5 kez tekerrüründe bir yıl süreyle sürücü belgelerine el konuyor. 
Spin,
el freni çekme ve el freni çekerek tabii ki, aniden aracın yönünü başka noktaya
çevirme, buna da ciddi bir ceza var 5 bin lira civarında. Bunlar kamuoyunun çok
rahatsız olduğu hususlardı, bunları özellikle düzenledik.
Yaya
geçitleri… Burada tam anlamıyla bir mantık, mantalite, paradigma değişikliği
yaptık. Artık yayaların sorumluluğu yok, bundan sonra yaya geçidine yaklaşan
araçların sorumluluğu var. 23’üncü maddeyi kaldırdık, 25’inci maddeyle bunu
düzenledik. Artık sürücüler yaya geçitlerine yaklaştıkları anda yavaşlamak
zorunda, yaya adımını attıysa durmak zorunda. Bununla ilgili para cezaları
öngördük.
Tabii,
buradan ben yasama organının bir mensubu olarak kamu kurumlarına, belediyelere
de bir çağrıda bulunmak istiyorum: Burada ciddi bir düzenleme yapıyoruz. Yaya
geçitlerindeki tabelalandırma ve işaretleme düzenlemelerini yeniden gözden
geçirmemiz gerekiyor, belediyelerimiz, ilgili kurumlarımız bunu da yapmalıdır.
Cep
telefonu, evet, çok önemli. Cep telefonu kullanıcılarına para cezası getirdik.
Cep telefonu da tepki süresini artırıyor ve kazalara sebep oluyor. Burada şuna
dikkat çekeyim: Cep telefonuyla konuşmak değil, cep telefonu kullanmaya ceza
getirdik. Yani sosyal medyaya bakıyor bazen şoförler direksiyonun başında, ona
da ceza getirdik; yalnızca kulağa götürenlere değil, cep telefonuyla
ilgilenenler bu anlamda cezalandırılacak.
Korsan
taşımacılık konusunda da çalışmalarımız ve düzenlemelerimiz oldu, biraz önce
arkadaşlarımız ifade etti. 
Bu
kanun teklifinin içinde farklı hususlar var; polis eğitim merkezlerine
başvuracak adayların yaşı var, başpolislik alımı sonlandırılıyor, belli
nitelikte olanlar komiser yardımcısı olabilecek. Terörle etkin mücadele
amacıyla, suçluları ve delilleri ortaya çıkaranların ödüllendirilmesi var.
Uyuşturucuyla etkin mücadele amacıyla burada mesela ciddi bir çalışma yaptık;
yine, ödül sistemini değiştirdik, suçluyu yakalayan ya da suçlunun delillerini
ortaya çıkaran güvenlik görevlisinden bu konuya planlama katkısı koyan mülki
idare amirine kadar tüm görevlilerin ödüllendirilmesi sistemini getirdik. 
Yine,
mera komisyonuyla ilgili düzenlemeler yaptık. Biraz önce Tanju Bey “Bu izah
edilmedi.” dedi ama biz Komisyonda izah etmiştik, o ara Tanju Bey dışarı
çıkmıştı. Buradaki hedefimiz, meralarla ilgili asayiş olaylarında önleyici kolluk
hizmetlerini daha etkin yapabilmek için kolluk kuvvetlerinin de orada
bulunmasını istedik. 
Yabancılar
ve Uluslararası Koruma Kanunu ve Nüfus Hizmetleri Kanunu’yla ilgili de
düzenlemeler yaptık. Nüfus Hizmetleri Kanunu’yla ilgili yaptığımız düzenlemenin
temel mantığı şudur arkadaşlar: Biz zaten Türkiye’de ikamet eden yabancılara
yabancı kimlik numarası veriyoruz; şimdi, ikamet etmeyen yabancılara da
veriyoruz bu düzenlemeyle. Sebebi şu: Türkiye’de yatırım yapmak istiyor, şirket
kurmak istiyor ama Türkiye’ye gelmiyor, vekâlet veriyor avukatı aracılığıyla,
gönderiyor. Bu kişi Türkiye’ye gelmediği için, yabancı kimlik numarası olmadığı
için tapudaki işlemleri veya sicildeki işlemleri veya bankalardaki işlemleri
olmayabiliyor çünkü mesela banka yabancı kimlik numarası istiyor. Diyelim ki
yabancı kimlik numarası olmadan da işlemleri devam etsin ama bir Çin’den ya da
bir Arap coğrafyasından gelen kişilerin isimlerini “translate” ederken,
çevirirken isim hataları, noktalama hataları oluyor. Bazen “Tiajing” diye
çeviriyoruz bazen “Tijen” diye çeviriyoruz; bu da onların işlemlerini
yavaşlatıyor. Şimdi, ne yapıyoruz? Onlara yabancı kimlik numarası veriyoruz,
yabancı kimlik numaralarıyla onlar e-devlet üzerinden artık yatırım işlerini,
Türkiye’de kuracakları firmaların işlerini daha kolay takip etsin istiyoruz. Bu
anlamda tabii ki bu konu Nüfus Hizmetleri Kanunu’nu ve Yabancılar ve
Uluslararası Koruma Kanunu’nu ilgilendiriyor; yine İçişleri bünyesinde.
Yine,
Samsat ve Kâhta ilçelerinde bir deprem meydana gelmişti, Komisyonda Muğla’nın
Ula ilçesini de ekledik, buradaki afetzedelere yardım etmek amacıyla bir
düzenleme yaptık. Hakkâri’ye bağlı Derecik adıyla bir ilçe kurduk. Bu bölgede
kaçakçılıkla mücadele, güvenlik ve asayiş hizmetleri, düzensiz göçle mücadele
anlamında bu ilçe gerekliydi, bu düzenlemeyi de yaptık.
Sayın
milletvekilleri, teklifimizin ülkemiz ve milletimiz için hayırlı olmasını
diliyorum. Trafik kazalarının, iletişim kazalarının yaşanmadığı güzel günler
diliyorum. 
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Uslu. 
ENGİN
ÖZKOÇ (Sakarya) – Sayın Başkan…
BAŞKAN
– Buyurun Sayın Özkoç. 
ENGİN
ÖZKOÇ (Sakarya) – Efendim, sayın hatip, Cumhuriyet Halk Partisi
milletvekillerinin hazırladığı raporları, Cumhuriyet Halk Partisi grup başkan
vekilleri ve hatiplerin okumadığını ve bilgisi olmadan burada konuştuklarını
ifade ederek sataşmada bulunmuştur. Bu konuda söz istiyorum.
BAŞKAN
– Açıklama yapmak ister misiniz yerinizden, yoksa kürsüden mi?
ENGİN
ÖZKOÇ (Sakarya) – Mümkünse kürsüden, bir başka konuya da atıfta bulunacağım
için.
BAŞKAN
– Buyurun. (CHP sıralarından alkışlar)
İki
dakika süre veriyorum.
IX.- SATAŞMALARA İLİŞKİN KONUŞMALAR (Devam)
4.- Sakarya Milletvekili Engin Özkoç’un, Antalya
Milletvekili Atay Uslu’nun 7 sıra sayılı Kanun Teklifi’nin tümü üzerinde AK
PARTİ Grubu adına yaptığı konuşması sırasında CHP Grubuna sataşması nedeniyle
konuşması
ENGİN
ÖZKOÇ (Sakarya) – Öncelikle sayın hatibe teşekkür ediyorum nezaketinden dolayı
yani böyle tartışırsak Türkiye Büyük Millet Meclisinde hiçbir sorun yok,
otururuz, her konuyu konuşuruz.
Elbette,
arkadaşlarımız çok ciddi bir rapor hazırladılar, bizim de bilgimiz dâhilinde
oldu ve okuduk hepsini.
Söz
konusu olan şu arkadaşlar: Ben Abhazım, Türkiye Cumhuriyeti’nin vatandaşıyım.
Yüz elli yıl önce benim atalarım bir soykırıma uğradılar, benim bu güzelim
ülkemin insanları ve benim bu güzelim ülke ellerini, avuçlarını açtığı için,
Türkiye Büyük Millet Meclisinden konuşan bir milletvekili olarak hitap
ediyorum. Kurban olayım ülkeme, Türkiye'ye ve bayrağına. (CHP ve AK PARTİ
sıralarından alkışlar)
Bunun
acısını çeken bir insan olarak, bu ülkenin bize sağladığı imkânları bilen bir
insan olarak, Suriyelileri elbette anlıyoruz, çektikleri acıları Cumhuriyet
Halk Partisi olarak biliyoruz ve görüyoruz. Göç ettikten sonra ve bu olaylar
yaşandıktan sonra, onların haklarının, hukuklarının çiğnenmeden, gerçekten
Türkiye Cumhuriyeti’nin bu konuda nasıl bir ülke olduğunu dünyaya gösterecek
şekilde, onları tekrar yaşama döndürmek için hep beraber elimizden geleni
yapmalıyız arkadaşlar ama Türkiye Cumhuriyeti’nin devletini yöneten
hükûmetlerin ciddi hareket etmeleri gerekiyor. Diğer Avrupa ülkeleri göçmen
konusunda diyorlar ki: “Hayır, biz bu göçmenleri kim gelirse gelsin kabul
ederiz anlayışıyla hareket etmiyoruz. O yüzden Türkiye bu göçmenleri tutsun,
biz onlara para vereceğiz, onlar sıkıntısını çeksin, biz kendi ülkemizin
sınırlarında, bizim ülkemizin dengelerini bozan herhangi bir şeye gelmeyiz.”
diyorlar. Biz bu oyuna gelmemeliyiz, kendimiz dikkat etmeliyiz devlet olarak,
Hükûmet olarak…
(Mikrofon
otomatik cihaz tarafından kapatıldı) 
ENGİN
ÖZKOÇ (Devamla) – Çok özür dilerim. Bağlayabilir miyim?
BAŞKAN
– Buyurun, tamamlayın. 
ENGİN
ÖZKOÇ (Devamla) – Devlet olarak, Hükûmet olarak dikkat etmeliyiz ve biz
sınırlarımızda olan her savaşın bedelini ödeyen bir ülke konumuna düşmemeliyiz.
Bizim söylediğimiz bu. Onun haricinde, Türkiye’de yaşanacak olan en ufak bir
insan hakkı ihlaliyle ilgili, Cumhuriyet Halk Partisi daima onun karşısında
olacaktır, devletinin ve milletinin yanında olacaktır. (CHP sıralarından
alkışlar)
BAŞKAN
– Teşekkürler Sayın Özkoç.
Birleşime
otuz dakika ara veriyorum.
Kapanma Saati: 20.56
YEDİNCİ OTURUM
Açılma Saati: 21.37
BAŞKAN: Başkan Vekili Mithat SANCAR
KÂTİP ÜYELER: Emine Sare AYDIN YILMAZ (İstanbul),
Mustafa AÇIKGÖZ (Nevşehir)
----- 0 -----
BAŞKAN
– Türkiye Büyük Millet Meclisinin 8’inci Birleşiminin Yedinci Oturumunu
açıyorum. 
7
sıra sayılı Kanun Teklifi’nin görüşmelerine devam ediyoruz.
VIII.-KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Antalya Milletvekili Atay Uslu ve Tekirdağ
Milletvekili Mustafa Yel’in Karayolları Trafik Kanunu ile Bazı Kanunlarda
Değişiklik Yapılması Hakkında Kanun Teklifi (2/860) ve İçişleri Komisyonu
Raporu (S. Sayısı: 7) (Devam)
BAŞKAN
– Komisyon yerinde. 
Teklifin
tümü üzerinde gruplar adına konuşmalar tamamlanmıştı.
Şimdi
şahıslar adına konuşmalara geçiyoruz.
Şahıslar
adına ilk söz, Kahramanmaraş Milletvekili Ali Öztunç’a aittir.
Buyurun
Sayın Öztunç. (CHP sıralarından alkışlar)
Süreniz
on dakikadır.
ALİ
ÖZTUNÇ (Kahramanmaraş) – Sayın Başkan, Genel Kurulu ve sizi saygıyla
selamlıyorum.
Tabii,
gönül isterdi ki ara vermeden önce konuşabilelim. Şimdi çok da bir kalabalık da
yok, milletvekillerimiz de dışarıdalar ama birkaç kelime edeceğiz. 
Efendim,
öncelikle, bu teklife baktığımız zaman, bu teklif torba kanun. Yine ne
bulunmuşsa içine atılmış; Kara Kuvvetleri var, Jandarma Genel Komutanlığıyla
ilgili maddeler var, Emniyetle ilgili var, Karayollarıyla ilgili var. Bir
anlamda bir torba kanun olmuş, bir çorbaya dönmüş. Biz isterdik ki burada
emeklilikte yaşa takılanlarla ilgili maddeler de olsun, emeklilikte yaşa
takılanların mağduriyetlerinin giderilmesi de gerçekleşsin. O da bu çorbanın
belki de şekeri olurdu ama maalesef bunu iktidar partisi kabul etmedi. Üstelik
meydanlarda emeklilikte yaşa takılanlara ciddi sözler verildiği hâlde bugün
bunlar gelmedi. 
Teklifte
bazı maddeler var, gerçekten olması gereken maddeler. Nedir bunlar? Trafik
cezalarına ilişkin olanlar. Bunlar gerçekten tüm dünyada, tüm medeni ülkelerde
bu kadar ağır şartlarda olan maddeler ama burada bugüne kadar niye yapılmadı
bu? Bunu sorguluyorum. On altı yıldır Hükûmetsiniz, on altı yıldır
iktidardasınız, on altı yıldır trafik kazalarının önüne geçmek için bu
maddeleri getirmiyorsunuz, bugün getiriyorsunuz. Niye biliyor musunuz, aslında
biraz da ekonomik krizden dolayı yapıyorsunuz. Ekonomik krizden kaynaklı olarak
bu maddeleri bugün getiriyorsunuz. Her ne kadar “Kriz mriz yok.” deseniz de
krizle mücadele programlarını her hafta açıklamayı da biliyorsunuz. Bu krizi
aşmak için önce bedelli askerliği getirdiniz, ardından imar affını getirdiniz,
şimdi de trafik cezalarıyla vatandaşın cebine göz dikiyorsunuz. Vatandaşın
cebindeki paraları nasıl alırız, onun derdine düşmüşsünüz. Neden? Çünkü kasa
bomboş, kasayı boşalttınız. Peki, niye boşaldı bu kasa? Maalesef ülkede
hırsızlık var mı? Var. Yolsuzluk var mı? Var. İsraf var mı? Var. Faizcilere
para kaptırmak, faizcilere para vermek var mı? Var. 
Bakın,
845 milyon lira olan Cumhurbaşkanlığı bütçesi yüzde 233 artırılarak 2 milyar
819 milyon liraya çıkarıldı. On altı yıl önce dünyada kendi kendine yetebilen
bir Türkiye Cumhuriyeti vardı, bugün Erdoğan’ın masraflarına yetemeyen bir
ülkedeyiz neredeyse. Erdoğan’ın masrafları o kadar yüksek ki, sarayın
masrafları o kadar yüksek ki krizin sebeplerinden biri de bu oluyor.
AKP
Hükûmeti on altı sene boyunca 687 milyar lira faiz ödemiş. Kime mi? Faiz
lobilerine. Hani Sayın Cumhurbaşkanının her fırsatta üzerine gittiği “Sizi
mahvederim.” dediği faiz lobileri var ya, o faiz lobilerine bugüne kadar
AKP’nin ödediği para 687 milyar lira. Bu ne perhiz bu ne lahana turşusu! 
Teklifte
bazı uyum yasaları var yani yeni sisteme yönelik uyum yasaları var ama öyle bir
madde var ki 28’inci madde, muhbirliği âdeta özendiriyor. Evet, yine dünyanın
her ülkesinde bu tip yasalar vardır, bu tip uygulamalar vardır ama Türkiye’de
sizin siciliniz birazcık karışık, kabarık olduğu için biz size güvenmiyoruz
değerli milletvekilleri. Çünkü Türkiye’de “gizli tanık” diye bir müessese
çıkardınız, gizli tanıklar da öyle felaketlere yol açtı ki Türkiye’de,
hatırlayın Ergenekon, Balyoz dönemlerini. “Ergenekon davaları” diye çıkarılan
davalarda nereye kazma kürek vurulsa içinden bomba çıkıyordu, silah çıkıyordu,
tabanca, top, tüfek her şey çıkıyordu. “İşte deliller de ortada.” deniyordu.
Hemen o muhbirler gizli tanık oluyordu, gizli tanıklar gidip anlatıyorlardı.
Hepsinin yalan olduğu yıllar sonra ortaya çıktı ama Türk Silahlı Kuvvetlerinin
subayları hapislerde çürüdü, Ali Tatar gibi albaylar da intihar etmek zorunda
kaldı. 
Yine
gizli tanıklar… FETÖ olaylarını hatırlıyorsunuz, Fetullahçılardan oluşan gizli
tanıkların Türkiye’ye neler yaşattığını herhâlde hepimiz biliyoruzdur. Yıllar
önce bu kürsüden -Allah rahmet eylesin- rahmetli Kamer Genç Fetullah Gülen’le
ilgili sizleri uyardığında üzerine yürümüştünüz, ondan sonra Kamer Genç’in
dediği her şey bir bir ortaya çıktı. 
Şimdi,
o dönem “Bakın, Fetullahçılar devleti kuşatıyor.” dediğimizde bize saldırıyordunuz.
Bugün bir daha uyarıyoruz, dikkat edin Fetullahçılar değil de başkaları devleti
kuşatmasınlar, dikkat edin başka tarikatlar, başka cemaatler Hükûmeti, devleti
ele geçirmeye çalışmasınlar. 
Gizli
tanık olayı en son rahip olayında, papaz olayında oldu mu? Oldu. Çıktı, gizli
tanığın biri bir şeyler söyledi. Arkasından o gizli tanık söylediklerini geri
çekti “Hâkim yanlış anlamış. Ben yanlış duymuşum, yanlış bilgi vermişim” dedi.
Ama papaz olayındaki o gizli tanığa hâkimi yanıltmaktan herhangi bir dava
açılmadı. Niye? Çünkü Amerika’yla anlaşmıştınız. Bunu da herkes biliyor. Gizlik
tanık müessesesi ve bu muhbirlik müessesesi, Türkiye’yi beyaz Toroslar dönemine
çevirme müessesesidir. Açık söylüyorum, beyaz Toros dönemine Türkiye’yi
çevirir. Değerli arkadaşlar, JİTEM’i hatırlayın, “Yeşil” kod adlı Mahmut
Yıldırım’ı hatırlayın, Yüksekova çetesini hatırlayın. Bunları Türkiye'nin
başına tekrar bela etmeyin diye öneririz.
29’uncu
madde, 1402 no.lu Sıkıyönetim Kanunu’nda değişiklik diye gelmiş. Yahu, Sıkıyönetim
Kanunu kalmadı ki, öyle bir kanun yok. Aklınız başınızda değil. 1402 no.lu
Sıkıyönetim Kanunu yok, Sıkıyönetim Kanunu’nda değişiklik diye teklif
getiriyorsunuz. Aklınız karışık, ne yaptığınızı bence bilmiyorsunuz.
Değerli
milletvekilleri, Komisyona gelen teklifin 1’inci maddesi emeklilikte yaşa
takılanlarla ilgiliydi. Biz Cumhuriyet Halk Partisi olarak bu yurttaşlarımızın
sorunlarının çözülmesi için önerge verdik. Bir anda panikledi AKP, Hükûmet
kanadı bir anda panikledi, “Ne yaparız?” dediler. Verilen arada birtakım Ali
Cengiz oyunları, gizli kapı diplomasisi yürüttüler, hemen geri çektiler.
Emeklilikte yaşa takılanların sorunları çözülmesin diye köy korucularının
sorunlarını çözmek için çok önemsedikleri, “çok önemli” dedikleri maddeyi geri
çektiler. E, hani önemliydi, niye geri çekiyorsunuz o zaman? 
Bakın,
Sayın Cumhurbaşkanının AKP’nin seçim beyannamesini açıkladığı toplantıdaki
birkaç cümlesini söylemek istiyorum. Sayın Erdoğan söylüyor “Değerli
kardeşlerim, önemli bir konuya geliyorum. Burayı hassas dinleyelim. Polis,
öğretmen, hemşire, din görevlilerimize bir müjde vermek istiyorum. Diğer
idarecilerimizin emeklilik ek göstergelerini 3600’e çıkaracağız.” diyor.
Emniyetle ilgili çok sayıda düzenleme var, çok sayıda madde var, polislerin
3600 ek gösterge maddesi bunun içerisinde neden yok? Seçimlerde meydanlarda
polislerin bu talebine her defasında Sayın Cumhurbaşkanı olsun, bütün
hatipleriniz, konuşmacılarınız olsun polislere “Merak etmeyin, biz sizin
sorununuzu halledeceğiz.” dediniz. İşte, şimdi, geldi ama bu polislerin bu
sorununa ilişkin herhangi bir teklifiniz yok.
Gelelim
Maraş’a, Kahramanmaraş’a. Değerli milletvekilleri, bizim Maraş’ta geçmişte
beldeler vardı, belediyeler beldeye hizmet ediyorlardı, Büyükşehir Yasası
gelince beldeler kapatıldı. Mesela “Narlı” diye bir beldemiz vardı, Narlı
beldesinde belediye yolları yapardı, su sıkıntısı olunca onu çözerdi, ne sorun
varsa çözmeye çalışırdı. Büyükşehir Yasası’yla birlikte bu belediye elinden
alındı ve Narlı mahalleye çevrildi. Biz de dedik ki: Gelin bu Narlı’yı ilçe
yapalım. “Olmaz.” dediniz, “CHP’ye oy çıkıyor, bize çıkmıyor.” dediniz. Peki,
kardeşim, Düzbağ var, Helete, Düzbağ’da da AK PARTİ’ye oy çıkıyor hem de kamyon
kamyon, yüzde 90 oy size çıkıyor, gelin Düzbağ’ı ilçe yapalım. “Hayır.” Ilıca’yı
ilçe yapalım. “Hayır.” Niye yapmıyorsunuz? Komisyonda da söyledim, Komisyon
Başkanımız Kahramanmaraş Milletvekili Sayın Celalettin Güvenç Bey “ret” oyu
verdi, Ilıca, Düzbağ ve Narlı’nın ilçe olmasına “ret” oyu verdi. Ben Genel
Kurulda bulunan AK PARTİ’li Kahramanmaraş milletvekillerine sesleniyorum: Sayın
Güvenç “ret” oyu verdi, önergeyi tekrarlayacağız, bari siz, Ilıca’nın,
Narlı’nın ve Düzbağ’ın ilçe olmasına “kabul” oyu verin. Eğer vermezseniz o
ilçelere, o köylere, o mahallelere verdiğiniz söz geçersiz olacak çünkü bu
Düzbağ’ın suyunu Antep’e taşıdılar. Antep’e taşırken de buraya söz verdiler,
“Biz sizi ilçe yapacağız.” dediler. Kim? AK PARTİ’liler ama bu sözlerinde de
maalesef durmuyorlar. 
Bir
başka konu, Elbistan’da şeker fabrikası özelleştirildi, şeker fabrikası
satıldı. Dendi ki: “Merak etmeyin, hiçbir işçinin sıkıntısı olmayacak.” İşçiler
işten atıldı, dediler ki: “Anlaşma daha önce nasıl geçerliyse çiftçi için
aynısı uygulanacak.” Şimdi, çiftçi, şeker pancarını veriyor karşılığında küspe
alıyordu hayvancılık yapmak için, küspeden para almaya başladılar, haraç almaya
başladı özel firma. E, niye özelleştirdiniz kardeşim? Eğer bu çiftçi
düşmanlığını yapacaksanız siz burayı niye özelleştirdiniz? 
(Mikrofon
otomatik cihaz tarafından kapatıldı) 
ALİ
ÖZTUNÇ (Devamla) – Sayın Başkanım, birkaç cümle daha söyleyeceğim. 
BAŞKAN
– Tabii, buyurun. 
Bir
dakika daha süre veriyorum. 
ALİ
ÖZTUNÇ (Devamla) – Ve en son, Nurhak ilçesi bölgede TEOG sınavlarında
1’inciydi. Sebepsiz yere, hiç alakası yokken sadece EĞİTİM SEN’e üyeler diye
öğretmenler ihraç edildi, o ilçe TEOG’da sonuncu olmaya başladı. Yazıktır,
günahtır, o hocalara yazıktır, hiçbirisinin bir suçu yok. Hadi hocaları
düşünmüyorsunuz, bari öğrencileri düşünün. Bu kadar eğitimden, bu kadar
bilimden korkmayın. Pazarcık, Narlı ve Elbistan’daki EĞİTİM SEN’li
öğretmenlerimizin haklarını savunmaya devam edeceğiz. 
Ve
son olarak da her kürsüye çıktığımda söyleyeceğim: 160 bin nüfuslu Elbistan’ın
il olması lazım sayın milletvekilleri. 160 bin nüfuslu Elbistan il olmayı hak
ediyor. Elbistan’ın il olması için AK PARTİ Maraş milletvekillerinden ve
özellikle Mahir Ünal’dan artık destek istiyoruz. Verdiğiniz sözleri tutun ve
Elbistan’ı hep beraber il yapalım diyorum. 
Saygılar
sunuyorum efendim. (CHP sıralarından alkışlar)
BAŞKAN
– Teşekkürler Sayın Öztunç. 
Şahıslar
adına ikinci konuşma Tekirdağ Milletvekili Mustafa Yel’e aittir. 
Buyurun
Sayın Yel. (AK PARTİ sıralarından alkışlar)
Süreniz
on dakikadır. 
MUSTAFA
YEL (Tekirdağ) – Sayın Başkan, değerli milletvekilleri; hepinizi saygılarımla
selamlıyorum ve çalışmamızın, kanun teklifimizin ülkemize, milletimize hayırlar
getirmesini özellikle niyaz ediyorum. 
Değerli
arkadaşlar, şunu ifade etmek istiyorum: Karayolları Trafik Kanunu ile Bazı
Kanunlarda Değişiklik Yapılması Hakkında Kanun Teklifi’ni hazırlarken… Ben 7
Haziran 2015 tarihinden beri milletvekiliyim ve inşallah, bundan sonra da bu
milletvekilliğimiz süresince geçtiğimiz dönemdeki milletvekillerine göre çok
daha etkin, verimli bir milletvekilliği yapılacağını gösteren bir uygulamayla
16 Nisan 2017 referandumu sayesinde… Bizler o dönem ne diyorduk? İşte,
Cumhurbaşkanlığı hükûmet sistemine geçersek yasama, yargı ve yürütme, hepsi
ayrı ayrı güçlenecek ve bunun sonucunda da güzel ülkem daha güçlü olacak, lider
ülke konumuna gelecek diyorduk. İşte burada da ilk defa, bizler, Antalya
Milletvekili kardeşim Sayın Atay Uslu’yla birlikte, hepimizin milletvekili
olarak sahada dolaşırken pratik hayatımızda karşılaştığımız sorunlarla ilgili
bize gelen konular konusunda, İçişleri Bakanlığını ilgilendiren konular
konusunda bir teklif hazırladık ve bu teklif sayesindedir ki umuyorum
önümüzdeki dönemde çok sayıda vatandaşımızın hayatını kaybettiği, malını
kaybettiği başta trafik kazalarının azalması olmak üzere…
Bunun
dışında, pek çok alanda yaptığımız düzenlemeyle pratik hayatımızda çok daha iyi
günler yaşayacağız ve millet olarak da her alanda kalkındığımız gibi bu
hususlarda da inşallah, milletimiz bizlerden daha çok istifade etmiş
olacaklardır. Çünkü bizler milletvekilleri olarak milletin sesiyiz. 
Bakın,
on iki gün sonra 95’inci kuruluş yıl dönümünü kutlayacağımız cumhuriyetimizin
en köklü kurumu olan Türkiye Büyük Millet Meclisinin gitgide güçlendiğini ve
daha kurumsal hâle geldiğini Cumhurbaşkanlığı hükûmet sistemiyle beraber yaşıyoruz.
Cumhurbaşkanlığı hükûmet sistemi sadece yürütmenin değil, başta Parlamentomuz
olmak üzere yargımızın da çok daha güçlü olduğu ve hep beraber güçlenerek
yolumuza devam edeceğimizi gösterdiği… 24 Haziran 2018 seçimlerinden sonra da
çok hızlı bir şekilde yol alarak milletimize istikamet verme ve bu anlamda
ilerleme yolunda devam ediyoruz. 
Bizler
parti olarak 2023 yılı, 2053 yılı ve 2071 yılı vizyonları olan ve bunu
milletimize en iyi şekilde de ifade ederek milletimize hizmetkâr olma yolunda
hızlı bir şekilde yol alıyoruz. 
Benden
önceki bazı arkadaşlarımızın, hatiplerin kendilerince ifade ettiği sorunlarla
ilgili olarak da bizler, bu sorunların tamamına hâkimiz ve milletimizin
geleceğinin daha iyi şekilde şekillenebilmesi için de gerekli gayretleri, girişimleri
başta Cumhurbaşkanımız Sayın Recep Tayyip Erdoğan önderliğinde büyük bir irade
göstererek yolumuza emin adımlarla yürümeye devam edeceğiz. Bu konuda hiç kimse
bize istikamet vermeye kalkmasın. Daha birkaç ay öncesinde milletimizin güçlü
sesiyle, güçlü iradesiyle iktidara getirdiği AK PARTİ “Yaparsa AK PARTİ yapar”
sloganına devam edecek ve inşallah, bundan böyle de güçlü bir şekilde ülkemiz
yoluna devam edecektir. 
LÜTFÜ
TÜRKKAN (Kocaeli) – Biz de farklı demiyoruz, yaparsa AK PARTİ yapar, her şeyi
ama. 
MUSTAFA
YEL (Devamla) – Bu duygu ve düşüncelerle değerli arkadaşlarım, inşallah,
önümüzdeki süreçte…
TANJU
ÖZCAN (Bolu) – Kim size istikamet vermeye kalkıyor?
MUSTAFA
YEL (Devamla) – …tüm milletvekillerimizin de yeni dönemde çok daha iyi şekilde,
verimli çalışacağını gösterir bir uygulama içerisine gireceğini…
ALİ
ÖZTUNÇ (Kahramanmaraş) – Papaz ne oldu, papaz? Papazı ne yaptınız, papazı?
LÜTFÜ
TÜRKKAN (Kocaeli) – Her şeyi AK PARTİ yapar; yolsuzluk da yapar, adam kayırma
da yapar, ihale de satar.
MUSTAFA
YEL (Devamla) – …buradan tüm milletimize ifade ediyor, hepinizi sevgi ve
saygıyla selamlıyorum, sağ olun, var olun. (AK PARTİ sıralarından alkışlar)
ALİ
ÖZTUNÇ (Kahramanmaraş) – Papaz nerede, papaz? Papazın sünnet olduğu doğru mu?
BAŞKAN
– Teşekkürler Sayın Yel. 
LÜTFÜ
TÜRKKAN (Kocaeli) – Aynı yerde birleştik. Yolsuzluğu da AK PARTİ yapar diyorum,
siz de kabul ediyorsunuz. 
TANJU
ÖZCAN (Bolu) – Efendim, kim istikamet vermeye kalkıyormuş, onu açıklamadı. 
ALİ
ÖZTUNÇ (Kahramanmaraş) – Sayın Başkanım, papazı merak ettik, papazı.
BAŞKAN
– Teklifin tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
Şimdi,
birinci bölümün görüşmelerine başlıyoruz.
Birinci
bölüm, 10’uncu maddeye bağlı ek madde 8 ve ek madde 9 dâhil 1 ila 22’nci
maddeleri kapsamaktadır. 
Birinci
bölüm üzerinde söz isteyen milletvekillerinin isimlerini okuyorum: Gruplar
adına; İYİ PARTİ Grubu adına Adana Milletvekili İsmail Koncuk, Milliyetçi
Hareket Partisi Grubu adına Düzce Milletvekili Ümit Yılmaz, Halkların
Demokratik Partisi Grubu adına İstanbul Milletvekili Hakkı Saruhan Oluç,
Cumhuriyet Halk Partisi Grubu adına Bilecik Milletvekili Yaşar Tüzün. 
Şahıslar
adına söz alan değerli milletvekillerinin de isimleri şöyle: İstanbul
Milletvekili Erkan Baş, Kilis Milletvekili Mustafa Hilmi Dülger.
Şimdi,
gruplar adına ilk konuşmayı yapmak üzere Adana Milletvekili İsmail Koncuk’a söz
veriyorum. 
Buyurun
Sayın Koncuk. (İYİ PARTİ sıralarından alkışlar)
Süreniz
on dakikadır.
İYİ
PARTİ GRUBU ADINA İSMAİL KONCUK (Adana) – Yüce Meclisi saygıyla selamlıyorum.
“Yarın
için tapum yok, Hak’tan gayri kapım yok/Hamurum mayalandı ve benim acelem var.”
diyerek Hakk’a yürüyen Bahaettin Karakoç’u rahmetle anıyoruz. Mekânı cennet olsun
inşallah.
Değerli
milletvekilleri, İYİ PARTİ Grubu adına 7 sıra sayılı Kanun Teklifi’yle ilgili
görüşlerimizi ifade etmek üzere huzurlarınızdayım.
Türkiye
Büyük Millet Meclisinde de görev yapan polislerimiz var. Daha önce bu
polislerimiz bu kutsal mekânda, demokrasinin mabedi olan bu mekânda görev
yaptıkları için 3-5 kuruş fazla ücret alıyorlardı, daha önceki Meclis
Başkanımız –sağ olsun- Cemil Çiçek Bey bunu fazla gördü herhâlde, onu kesti,
umut ediyorum, Sayın Başkanımız Binali Yıldırım bu problemi çözer. Zannederim
600 civarında polis memuru arkadaşımız Türkiye Büyük Millet Meclisi bünyesinde
görev yapıyor ve bu arkadaşlarımız diğer personelin faydalandığı imkânlardan
faydalanamıyor, mesela, yemek konusunda faydalanamıyor. Buranın güvenliğini
sağlayan, bizlerin güvenliğini sağlayan bu polis arkadaşlarımızı buranın
personeli kadar yemek imkânından faydalandırmak herhâlde yanlış olmasa gerek.
Tabii,
burada emniyet teşkilatının problemlerini gündeme getirdik. İçişleri Komisyonu
en azından polislerimize, aslında çok daha önce verilen 3600 ek gösterge sözünü
İçişleri Komisyonu marifetiyle, diğer memurlarımıza da elbette bunu vermekle
ilgili sözleriniz var, inşallah, bütün memurlarımızın bu köhnemiş… Aslında 657
sayılı Devlet Memurları Kanunu zaman zaman tartışılır bu ülkede, mesela
köhnemiş bir kanun olduğu söylenir. Aslında birçok maddesi yenilenmiştir ama en
köhneyen yeri ek gösterge rakamlarıdır. Her ne hikmetse hiç kimsenin aklına,
iktidar partisi milletvekillerimizin de aklına bu köhnemiş ek gösterge rakamlarını
Türkiye’nin ekonomik gerçeklerine uygun hâle getirmek gelmez. İsterdi ki gönül,
3600 ek gösterge konusu, polislerimiz bakımından, bu kanun içerisinde olsun ve
bu gösterge sözünü bu polislerimize vererek bu sözü tutmaya başlamış olsaydınız
ama burayı da es geçtiniz maalesef. 
Değerli
milletvekilleri, polislerimizin çalışma şartları çok kötü, on iki saatten fazla
çalışıyor polislerimiz. İzin hakları var ama izin haklarını kullanabilmeleri
bile neredeyse mümkün değil, amirlerinin iki dudağı arasında. Dolayısıyla,
polislerimizin çalışma şartlarının iyileştirilmesi konusunda da bu kanunlar
içerisinde birkaç madde keşke yer alsaydı ama yer almadı.
Sürekli
bedel ödettik polislerimize. Şu anda polislerimiz diken üzerinde. Bu “FETÖ
mücadelesi” adı altında yapılan, aslında FETÖ mücadelesini bana göre
sulandıran, gerçek FETÖ’cülerin, belki de kripto FETÖ’cülerin özellikle
ortalığı karıştırmak amacıyla attıkları adımlar sebebiyle birçok yanlış adımlar
atıldı ve şu anda Emniyet teşkilatımız, polislerimiz âdeta diken üzerinde.
Geçen bir tanesiyle konuştum, diyor ki: “Emekliliğim geldiği anda bir dakika
durmam çünkü yarın başıma ne geleceğinden emin olamıyorum.” Böylesine bir polis
teşkilatı vücuda getirdik, el birliğiyle maalesef bu yapıldı, tabii siyasal
iktidarın bunda büyük hatası var.
Bu
hâletiruhiye içerisinde polis teşkilatımızın verimli hizmet üretmesini beklemek
hayaldir. Onun için İçişleri Bakanından istirham ediyorum, sizlerden istirham
ediyorum, Emniyet teşkilatını rahatlatacak adımları lütfen atın çünkü bu
anlayışla, bu psikoloji içerisinde görev yapmak zorunda bırakılan polislerle
hakkıyla emniyet işlerini düzenlememiz mümkün görünmüyor. 
Bazı
maddelerini benden önce konuşan hatipler teferruatıyla anlattı. Mesela
başpolislerin komiser yardımcısı olması konusundaki madde. Gerçekten bu madde
düzeltilebilir mutlaka burada, ortak akılla düzeltilebilir ama o arada, burada
gündeme gelmeyen bir husus var, onu ben gündeme getireceğim. O da şu:
“Yazılı/sözlü” diyor. Yani buradan anladığımız şudur: Yazılıyla mı komiser
yardımcısı olacak yoksa sözlüyle mi -yani mülakat bir anlamda- mülakatla mı
komiser yardımcısı olacak? O tamamen yönetmelikle ya da amirlerin takdirine
kalmış bir durum. 
Değerli
milletvekilleri, mülakat konusu maalesef kamuyu perperişan etti, perişan etti.
Bu mülakat sebebiyle bütün kamu şu anda diken üzerinde. Liyakat bitti.
Kabiliyetin, bilginin, donanımın hiçbir önemi kalmadı. Artık herkes torpil
arıyor. Öğretmen mi olacaksınız, torpil arıyor bütün velilerimiz, anne
babalarımız. Beni arayan bir sürü insan var. Bir muhalefet partisinin
milletvekillerini dahi arayan bu kadar insan varsa sayın milletvekillerimizin,
iktidar partisinin milletvekillerinin ne kadar arandığını varın siz tahayyül
edin. Dolayısıyla bu “mülakat” denilen ucube sistemin kamunun her alanında
kaldırılması lazım. Öğretmen atamasından tutun şef atamasına kadar, yönetici,
müdür, müdür yardımcısı atamasına kadar tüm alana hâkim oldu mülakat sistemi.
Neyi getirdi biliyor musunuz? Ne kadar beceriksiz insan varsa şu anda kamuda
idareci yapıldı. Ben yıllarca sendika başkanlığı yaptım. Tanıyanlar bilir. Bir
gecede çıkarılan bir mevzuatla, kanunla, bir kanun maddesiyle -Ben TÜRK
EĞİTİM-SEN Genel Başkanlığı yaptım- benim sendikamın üyesi olan tam 8.500 okul
müdürü müdürlükten alındı ve mülakat sistemi getirildi. Bunların tekrar müdür
olması mümkün olmadı. Tek suçları TÜRK EĞİTİM-SEN üyesi olmalarıydı. Tek
suçları Türk milliyetçisi olmalarıydı, ülkücü olmalarıydı.
Hayat
hakkı tanınmadı 8.500 okul müdürüne. En az 15 bin müdür yardımcımız görevlerinden
alındı. Dolayısıyla böyle bir sistemin kamuya huzur vermesi mümkün değil.
Liyakati önceleyen bir sistemi mutlaka bulmak zorundayız. 
Herhâlde
zamanım daralıyor. Aslında söyleyecek çok sözüm var.
Bu
sözleşmeli öğretmenlik sistemini mutlaka ortadan kaldırmak zorundayız. Aile
bütünlüğü sağlanamayan öğretmenlerimiz şu anda verimli görev yapamıyor.
Bekârlar evlenemiyor, evliler birleşemiyor. Böyle bir öğretmenden anladığımız
anlamda verim beklemenin mümkün olmadığını bilmemiz lazım. 
Sayın
eski Millî Eğitim Bakanımız İsmet Bey de burada, gözümün içine bakıyor. Sayın
Bakanıma da çok söyledim ama…
(Mikrofon
otomatik cihaz tarafından kapatıldı) 
İSMAİL
KONCUK (Devamla) – Bir dakika alabilirsem…
BAŞKAN
– Buyurun, tamamlayın.
İSMAİL
KONCUK (Devamla) – Yeni Millî Eğitim Bakanı Ziya Selçuk zannederim 23 Ekim
tarihinde bir vizyon programı açıklayacak. Umarım orada bu “sözleşmeli
öğretmenlik” “sözleşmelilik” kavramını tamamen ortadan kaldıracak adımları
atar. 
Bunu
daha geniş zamanda -bu öğretmenlik meselesini, sözleşmeli memurluk meselesini-
daha teferruatlı konuşabiliriz. Ama burada inşallah sağlam adımları hep
birlikte atarız, bunun sevabına da hep birlikte nail oluruz diyorum. 
Hepinizi
saygıyla selamlıyorum. Hayırlı uğurlu olsun. (İYİ PARTİ sıralarından alkışlar) 
BAŞKAN
– Teşekkürler Sayın Koncuk. 
Milliyetçi
Hareket Partisi Grubu adına Düzce Milletvekili Ümit Yılmaz konuşacaktır. 
Buyurun
Sayın Yılmaz. (MHP sıralarından alkışlar) 
Süreniz
on dakikadır. 
MHP
GRUBU ADINA ÜMİT YILMAZ (Düzce) – Sayın Başkan, değerli milletvekilleri;
(2/860) sayılı Karayolları Trafik Kanunu ve Bazı Kanunlarda Değişiklik
Yapılması Hakkında Kanun Teklifi’nin birinci bölümü üzerine MHP Grubu adına söz
almış bulunmaktayım. 
Kanun
teklifiyle alakalı konuşmama başlamadan önce, iki gün evvel Yığılca ilçemizde
trafik kazasına müdahaleye giden Jandarma trafikteki askerlerimizin kendileri
de trafik kazası geçirmiş ve 4 askerimiz maalesef yaralanmıştır. Buradan
kendilerine, ailelerine ve yüce Türk milletine geçmiş olsun dileklerimi
sunuyorum. 
Değerli
milletvekilleri, kara yolları trafik güvenliğinin artırılması için gerekli
düzenlemeler yapılarak ülkemizde yaşanan trafik terörünün önüne geçebilmek için
(2/860) sayılı Teklif’te bazı düzenlemeler yapılmıştır. Her yıl ortalama 7 bin
civarında insanımız maalesef trafik terörüne kurban gitmektedir. Ayrıca,
meydana gelen bu kazalarda ülkemiz milyarlarca liralık maddi kayıp
yaşamaktadır. Meydana gelen kaza sayısı ve can kaybı Avrupa Birliği ve gelişmiş
ülkelerin çok üzerindedir. 
Bu
trafik teröründe can ve mal kayıplarının önüne geçmenin tek yolunun bu kanun
düzenlemesi olmadığını tabii ki sizler de bizler de çok iyi biliyoruz. Trafik
kazalarından dolayı yaşanan can ve mal kayıplarının azalmasını sağlayacak en
büyük etkenin toplumsal bilinçlenme ve eğitim olduğunun hepimiz farkındayız.
Bir yandan toplumsal bilinçlenme sağlanmaya ve eğitim verilmeye devam ederken
diğer yandan da biz milletvekilleri olarak mevcut kanunları ihtiyaca göre
düzenlemeli ve ilgili kanunlara halkın daha kolay ve güvenli bir şekilde ulaşım
sağlaması için şekillendirmeliyiz. Ayrıca, bunların yanı sıra tüm gelişmiş
ülkelerde olduğu gibi raylı sisteme yani hızlı trenle yolcu ve yük
taşımacılığına daha fazla önem verilmelidir. 
Değerli
milletvekilleri, trafik terörünün neticesinde her gün hayatını kaybeden
ortalama 20 insanımızın ve milyonlarca liralık maddi kaybımızın ülkemiz
açısından açıklanacak bir tarafı yoktur. Ülkemizde trafik kazalarında hayatını
kaybedenlerin çoğunluğunu 15-29 yaşları arasındaki gençlerimiz oluşturmaktadır.
Bu gençlerimiz hayatlarını kaybetmeselerdi belki insanlığa çok büyük faydası
olacak buluşlar yapacak, ülkemizi muasır medeniyetlerin daha da üzerinde bir
yere taşıyacaklardı. 
Değerli
milletvekilleri, özellikle son yıllarda kara yolu alanında yapılan başarılı uygulamaları
takdirle karşılıyoruz. Ancak on altı yıllık Adalet ve Kalkınma Partisi
iktidarında demir yolu sistemine başarılı katkılar yapılmışsa da
cumhuriyetimizin ilk dönemlerinde verilen önem ve katkı maalesef yeteri kadar
verilememiştir. Yanlış planlamalar neticesinde yapılan hızlı tren hatları
ekonomik olmamış ve ülke ekonomisine gerektiği kadar katkı sağlamak şöyle
dursun, yük getirmiştir. Mevcutta çalışan ve Ankara, Eskişehir, Sakarya ve
İstanbul’dan geçen yüksek hızlı tren hattı bu mesafeyi dört saati aşkın zamanda
katetmekte, bu da cazibesini düşürmektedir. Ayrıca, mevcut güzergâh 710 milyon
euroya mal olmuş; 2.500 gidiş, 2.500 dönüş yolcu kapasitesiyle en iyi şartlarda
otuz altı yılda kendisini amorti edecek olduğundan oldukça verimsiz planlanmıştır.

Cumhurbaşkanlığı
hükûmet sistemine geçişle birlikte kurum ve bakanlıklar arasındaki irtibatın
daha sağlıklı ve hızlı olarak yapılması amaçlanmış, bu sayede bürokratik
oligarşi azaltılarak milletimize hizmetin daha hızlı ulaşması amaçlanmıştır. Bu
durumda iktidarın yapması gereken, Ulaştırma ve Altyapı Bakanlığının ilgili
kurum ve bakanlıklarla koordineli olarak trafik yoğunluğu planını doğru çıkarıp
fizibilite çalışmalarına önem vermesidir.
Değerli
milletvekilleri, seçim bölgem olan Düzce ili, daha önceki konuşmamda da
belirttiğim gibi, ulaşım sorunlarının ve dolayısıyla da trafik kazalarının had
safhada yaşandığı bir ildir. Zira, Düzce 2 ana kentin tam ortasında yer alan,
ayrıca Batı Karadeniz’in illerinden Zonguldak ve ilçelerine bağlantı noktasında
olmasına rağmen çevre yollarının tamamlanmadığı bir ilimizdir. Düzce ilimizin
nüfusu 380 bindir. Buna istinaden 2018 yılında ilimizde 785 yaralanmalı kaza
meydana gelmiş, bu kazalarda 1.364 vatandaşımız yaralanmış, 799 maddi hasarlı
kaza oluşmuş ve toplamda 1.602 kaza meydana gelmiştir.
Trafiğin
çok yoğun olduğu İstanbul-Ankara arası bir an önce 2 şehir arasında otobana
paralel olarak yapılacak yüksek hızlı tren hattıyla birleştirilmeli ve bu hat
Ankara-Kızılcahamam-Gerede-Bolu-Düzce-Hendek-Sakarya-İzmit-Gebze ve İstanbul
olarak belirlenmelidir. Ulaştırma ve Altyapı Bakanlığının fizibilitesini yapmış
olduğu güzergâh, Ankara-Mudurnu-Sakarya ve İstanbul’dan geçen eski projenin
kopyalayapıştırla planlanan güzergâhıdır. Bu güzergâhın, Düzce Üniversitesi
Teknoloji Fakültesinin yaptığı çalışmalar neticesinde Kuzey Anadolu fay
hattının üzerinden geçtiği belirlenmiştir. Ayrıca bu güzergâhta yapılacak bir
yüksek hızlı tren kendisini otuz yılda amorti edeceği için maalesef verimli
değildir. Bizim yapılmasını istediğimiz güzergâh, bölgesel çıkarlarla
baktığımız bir güzergâh değildir. Yüksek hızlı trenin geçmesini istediğimiz
güzergâh, ülkenin en yoğun trafik akışının olduğu otoyolu rahatlatacak, ayrıca
ülke ekonomisine büyük katkı sağlayacaktır. 
SÜLEYMAN
KARAMAN (Erzincan) – Fizibil değil orası, fizibil değil. 
ÜMİT
YILMAZ (Devamla) – Geçmesini istediğimiz güzergâhla ilgili ciddi çalışmalar
Düzce Üniversitemizin Teknoloji Fakültesi tarafından yapılmıştır. Bu yapılan
çalışmalar neticesinde yüksek hızlı tren, öngörülen güzergâhtan geçerse kendini
dokuz yıl gibi kısa bir sürede amorti edecek ve verimliliği planlanan hattan
katbekat üstün olacaktır.
Bizim
istediğimiz, Ulaştırma ve Altyapı Bakanlığının bizim ve üniversitemizin sesine
kulak vermesi ve doğru değerlendirme yapmasıdır. Bu onayladığımız yasayla belki
trafik terörüne tam anlamıyla dur diyemeyiz ama en azından yavaşlatmak adına bu
kanuna biz destek veriyoruz. 
Değerli
milletvekilleri, (2/860) sayılı Kanun Teklifi’yle, 16 Nisan 2017 tarihinde
yapılan referandum ve 24 Haziran 2018 tarihinde yapılan milletvekilliği ve
Cumhurbaşkanlığı seçimiyle hayata geçen Cumhurbaşkanlığı hükûmet sistemine
geçişle 24 Temmuz 2016 tarihinde Millî Savunma Bakanlığından İçişleri
Bakanlığına geçen Jandarma teşkilatı ve Sahil Güvenlik Komutanlığı personelinin
özlük haklarında yaşanabilecek kayıpların önüne geçilmeye çalışılmaktadır. Biz
Milliyetçi Hareket Partisi Grubu olarak, kahraman jandarmalarımızın terörle
mücadeledeki yerini ve önemini biliyoruz. Her ne kadar Millî Savunma Bakanlığı
bünyesinden İçişleri Bakanlığına geçmiş olsalar da onlar bizim için kahraman
Türk askerleridir ve hep öyle de kalacaklardır. 
Ayrıca,
son yıllarda ülkemizde yaşanan gelişmeler neticesinde sayıları 4 milyona
yaklaşan mülteciler, insan kaçakçılığı, sahillerimizin korunmasında her gün
önemi gittikçe artan Sahil Güvenlik Komutanlığının önemini artırmaktadır. Her
iki komutanlığımızın da özlük haklarında yaşanacak kayıplar bizim görmezden
gelebileceğimiz konular değildir. 
İki
bin yılı aşkın devlet geleneği bulunan Türk milletinin içinde ordunun yeri ve
önemi tartışmasız en üst seviyededir. Eski tarihlerden itibaren ordunun yanında
asayişi sağlamak için çeşitli şekillerde teşkilatlar kurulmuşsa da modern
anlamda Jandarma teşkilatının kuruluşu 1839 yılı kabul edilmektedir. Kurulduğu
tarihten itibaren kahramanca mücadele gösteren Jandarma teşkilatımız son otuz
beş kırk yıl içinde terörle mücadelede yadsınamaz bir öneme sahiptir. Özellikle
otuz beş kırk yıl içinde çok fazla şehit veren Jandarma teşkilatı PKK, PYD, YPG
yanında FETÖ, El Kaide, IŞİD ve benzeri tüm terör örgütleriyle mücadelesine ilk
günkü azim ve kararlılıkla devam etmektedir, yüce Türk milletinden aldığı güçle
de mücadelesine her zaman devam edecektir. Ülkemizin her köşesinden binlerce
Türk genci Jandarma teşkilatına katılmak için alımların açılmasını
beklemektedir. Bazı odakların ifade ettiği gibi, Jandarma teşkilatı ve TSK
personel bulamamakta değildir, aksine siyasilere, teşkilata girebilmek için ve
yeni alımlar yapılması için her gün bir sürü başvuru yapılmaktadır.
Değerli
milletvekilleri, bizler Milliyetçi Hareket Partililer olarak “ordu millet”
anlayışıyla Jandarma teşkilatımızın ve Sahil Güvenlik teşkilatının her zaman
yanındayız ve yanında olmaya da devam edeceğimizi bilmenizi istiyoruz. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Yılmaz.
ÜMİT
YILMAZ (Devamla) – Teröre karşı vermiş oldukları bu şanlı mücadele karşısında
bu kardeşlerimiz için ne yapsak azdır. 
Bu
vesileyle (2/860) sayılı Yasa Teklifi’ne özlük haklarındaki kayıpların
engellenmesi için destek veriyoruz.
Değerli
milletvekilleri, (2/860) sayılı Kanun Teklifi’ndeki 28’inci maddenin Komisyonda
görüşülmesinde bazı arkadaşlarımız karşı çıktılar. Burada işlenişine iştirak
etmemek koşuluyla suçun ortaya çıkarılması veya delillerin ele geçirilmesi ya
da suçluların yakalanmasına yardımcı olanlara ödül verilmesi görüşülmüştür.
Tabii ki bu, yukarıda sayılanlar vatandaşlık görevidir ve tüm vatandaşlarımız
bunu yapmakla mükelleftir ancak bunu yapan vatandaşlarımıza ödül vermek ve
teşvik etmek toplumda olan adam sendeciliğin bir nebze de olsa önüne
geçecektir. Bu sayede belki de toplumsal katliam yapmayı planlayan bir terörist
derdest edilerek büyük kayıpların önüne geçilecektir.
Sözlerimden
anlaşılacağı üzere bu maddeyi de desteklediğimizi bilmenizi istiyorum.
Hepinizi
saygıyla selamlıyorum. (MHP sıralarından alkışlar)
BAŞKAN
– Teşekkürler Sayın Yılmaz.
Söz
sırası Halkların Demokratik Partisi Grubu adına İstanbul Milletvekili Hakkı
Saruhan Oluç’a aittir.
Buyurun
Sayın Oluç. (HDP sıralarından alkışlar)
Süreniz
on dakikadır.
HDP
GRUBU ADINA HAKKI SARUHAN OLUÇ (İstanbul) – Sayın Başkan, değerli vekiller;
hepinizi saygıyla selamlıyorum.
Torba
teklife baktığımız zaman, hazırlamış olan vekiller burada kendi yaptıkları
çalışmayı -elbette ki bir emek sarf etmişlerdir, onu göz ardı etmiyoruz- bir
alan çalışmasının sonucu olarak aktardılar ama yani alana baktığımız zaman
sahil güvenlikten trafik cezalarına, muhbirlikten güvenlik politikalarına kadar
geniş bir alanı kapsayan bu çalışmayı aslında vekillerin kendi başlarına yapmış
olmaları pek söz konusu değil, çok belli ki yürütmenin ve bürokrasinin
taleplerinin hâkim kılındığı bir torba teklifle karşı karşıyayız. Bu demek
değil ki yürütme ve bürokrasi her zaman yanlış şeyler söyler, elbette ki doğru
maddeler de vardır bu teklifin içinde ve onlara ilişkin bir itirazımız yoktur.
Ama -lütfen- buradaki bütün çalışmaları da göz önünde bulundurarak bu dönem
açısından baktığımızda, yasamanın yürütme üzerindeki ya da yürütme karşısındaki
güçler ayrılığını nasıl da kıskançça koruduğunu ve geliştirdiğini iddia etmek
çok mümkün değildir sanıyorum. Hani bunu bir kez daha söylemiş olalım,
kayıtlara geçsin: Yürütmenin ve bürokrasinin hâkimiyeti çok açık olarak yasama
üzerinde sürmektedir.
Şimdi,
trafik meselesi çok önemli. Burada konuşan çeşitli hatipler gerçekten verileri
de ortaya koydular, Türkiye'nin ağır bir sorunu, TÜİK verileri de bunu
gösteriyor, bugün de o söylendi. 2017’de 1 milyon 20 bin civarında trafik
kazası olmuş, ölen yurttaş sayımız 7.427 kişi olmuş, 300 binin üzerinde yaralı
var; bunlar çok ağır sonuçlar, gerçekten çok ağır sonuçlar. Üstelik de kaza
sayılarına ve ölüm sayılarına baktığımız zaman, son beş yılın sayılarına
baktığımız zaman bir dalgalanma görüyoruz ama bir azalma değil, eğride yukarıya
doğru bir gidiş görünüyor.
Şimdi,
bu trafik kazaları meselesi elbette ki önemli bir sorun fakat yani şunu
konuşmak gerekiyor: Bakın, bütün uluslararası anlaşmalar, bütün uluslararası
veriler, belgeler, araştırmalar gösterir ki trafik meselesi ile eğitim
meselesinin ve demokrasi meselesinin bir korelasyonu, bir ilişkisi vardır.
Bütün araştırmalarda -yazılara da bakın, akademik çalışmalara da bakın- bunu
görürsünüz. Şimdi, bakıyorsunuz OECD ülkeleri arasında Türkiye, trafik kazaları
ve ölüm açısından hepsinden çok daha yüksek yani oransal olarak da sayısal
olarak da hatta Japonya ve Kore’den de daha yüksek bir orana ve sayıya sahip.
Peki yani OECD ülkelerinde trafik cezaları çok yüksek de onun için mi bu
kazalar olmuyor? Bizdeki trafik cezaları çok düşük de o yüzden mi bu kadar çok
kaza oluyor? Böyle değil tabii.
Şimdi,
mutlaka ama mutlaka işin eğitim yanıyla ilgili çok ciddi önlemler almaya
ihtiyaç var. Şimdi eğer bir toplumda demokrasi kültürü yeterince gelişmemişse,
bireylerin diğer bireylere karşı saygılı davranması, topluma karşı sorumlu ve
saygılı davranması gelişmemişse, o zaman eğitim de bu alanda bu gelişmeyi
sağlayamıyorsa -ki Türkiye’nin durumu budur- o zaman trafik kazalarıyla bu
eğitim ve demokrasi korelasyonunu doğru kuramamış olursunuz. Şimdi, dolayısıyla
buraya bakmak lazım. 
Yani
bakın, hani biraz esprili olsun diye söyleyeyim size: “Spin” atma ve bu gaza
basarak sonra el frenini çekme yoluyla arabayı döndürme meselesi var
biliyorsunuz bir seferlik yapılan, bunun cezası artırılıyor. Bunu yapanlar var
ama bu “spin” atma meselesinde iktidarın en son attığı “spin” bütün topluma iyi
bir örnek mi oldu sizce? Yani rahip Brunson “spin”i yani öyle bir el frenini
çektiniz ve araba etrafında döndü ki herkes şaşırdı kaldı. Peki makas atma?
Makas atmada da bir örneğiniz var, son dönemde yine olmuş olan, iktidar
açısından baktığımızda McKinsey meselesi. Makas atma biliyorsunuz daha uzun
süreli bir şey, bir seferde yapmıyorsunuz onu, böyle giderken makas atarak
gidiyorsunuz. Niye McKinsey örneğini veriyorum? Ortada dolaşan bazı belgeler
var, McKinsey’le ilişkinin Şubat 2017’den beri olduğunu gösteriyor. Yani makas
ata ata bugüne kadar iktidar gelmiş. McKinsey yeni çıktı ortaya, değil mi?
Şimdi, eğer bu ülkede iktidar demokratik kültürü geliştirecek adımları
atmıyorsa, toplumdaki gerginliği, kutuplaşmayı, çatışmayı azaltıcı adımlar
atmıyorsa, hep beraber, iktidarıyla muhalefetiyle bu adımları atmıyorsak o
zaman -trafikteki terörden söz ediyor çeşitli konuşmacılar- o trafikteki
terörün azalmasını bekleyemezsiniz. Siz toplumda ne kadar büyük çatışma,
gerginlik, kutuplaşma yaratıyorsanız onun gündelik yansımasını trafikte
görürsünüz. Hepiniz yaşıyorsunuz, araba kullananlar da var aranızda, herkes her
gün bunları yaşıyor. Demek ki cezaların artırılması sorunun çözümü değildir.
Sorunun çözümü açısından demokrasiyi, eğitimi ön plana çıkarmanız gerekir. Yani
üzülerek söyleyeyim bunu: İnşallah bu attığımız adım iyi bir sonuç doğurur,
hakikaten gelecek yıl kazalar ve ölüm oranlarında ciddi bir düşüş yaşanır ama
bir sene sonra eğer bunun sonuç doğurmadığını görürsek o zaman tekrardan bu
kürsüye geleceğiz, hep birlikte bu konuyu tartışacağız. 
İkinci
konu: Şimdi, bugün çıkın, siz de mutlaka rast gelmişsinizdir, herkes rast
gelmiştir; üç dört gündür halk arasında dolaştığınızda, taksiye bindiğinizde,
şoförlerle konuştuğunuzda herkes ne diyor: “Niye bu trafik cezaları meselesi
var?” Türkiye’de -biliyorsunuz- ilk defa değildir bu, hep böyle konuşulur,
“İktidarın bütçede açığı vardır, trafik cezaları kapatmanın en kolay yoludur.”
derler. Şimdi ona başvuruyoruz çünkü Türkiye’de bir kriz var, siz “Kriz yok.”
diyorsunuz ama Türkiye’de bir kriz var ve bu krizin sonuçları enflasyon
rakamlarıyla, işsizlik rakamlarıyla, kur artışıyla, faiz oranlarıyla, bunların
hepsiyle çok açık olarak görünüyor bu krizin sonuçları. Parayı bulmak için ve
bu krizin sonuçlarını azaltmak için her türlü yola başvuruyorsunuz iktidar
olarak, işte geçen haftalarda çıktı ortaya İşsizlik Fonu’na yönelik
müdahaleniz. İşsizlik Fonu’nun yasasında ve yönetmeliğinde olmamasına rağmen
İşsizlik Fonu’nun kaynaklarını 11 milyar Türk lirasından fazla Halkbank,
Vakıfbank ve Eximbanka aktardığınız biliniyor, tahvil satışları… En son
Cumhurbaşkanlığı Genel Sekreteri Sayın Kalın da bunu teyit etti “Evet, yaptık.”
dedi. Bunu da konuşacağız daha önümüzdeki günlerde. Nasıl oluyor da İşsizlik
Fonu yasasına ve yönetmeliğine aykırı olarak bu tür işler yapılıyor? Çünkü kamu
bankalarını peşkeş çektiniz krediler yoluyla. Şimdi o çekilen peşkeşleri nasıl
karşılayacaksınız? Bunlarla karşılayacaksınız. Hani, bunların hepsi bittiğinde
İş Bankası kalacak. 
Şimdi,
dolayısıyla, bakın, bütün bu ufak, palyatif önlemlerle bu krizi atlatmak mümkün
değildir. Dolayısıyla, bütün bu meseleleri enine boyuna tartışmak gerekir ama
henüz o düzeye ne yazık ki gelinemedi, sanıyorum önümüzdeki aylarda gelinecek. 
Şimdi,
bu yapılmış olan alan çalışmasında -daha sonra tekrar bu konuya döneceğim ama
bir noktaya da tekrardan değinmek istiyorum, belki günün ilerleyen saatlerinde
burada herkes bulunmamış olacak- bir madde de muhbirlikle ilgili olan madde.
Muhbirlik maddesi… Değerli arkadaşlar, gerçekten bir toplumun
muhbirleştirilmesi, o toplumun içindeki demokratik kültürün son nüvelerinin de
ortadan kaldırılması demektir. 
Burada
çeşitli konuşmacılar bu muhbirlik sonucunda nelere yol açıldığını söylediler
çeşitli dönemlerde, onları tekrar etmeyeceğim. Bir tek konuya döneceğim, bu
muhbirlik meselesini ve gizli tanıklık meselesini mutlaka ama mutlaka bir kez
daha gözden geçirmeniz gerekiyor. 
Bakın,
gizli tanık meselesi sadece bu rahip Brunson davasında patlamadı. Ben şimdi
size çok kısa bir hatırlatma yapmak istiyorum: Burada yıllarca sizinle
birlikte, buradaki birçok arkadaşımızla birlikte çalışmış olan, burada emek
sarf etmiş olan bir kişiden söz edeceğim. Bizim önceki dönem Eş Genel
Başkanımız Selahattin Demirtaş şu anda cezaevinde, Edirne Cezaevinde,
biliyorsunuz, hukuksuz yere orada tutuluyor. Sayın Selahattin Demirtaş’ın ana
davasında bir gizli tanık var “Mercek” kod adlı. Bu “Mercek” kod adlı gizli tanık
daha evvelden de başka davalarda görülmüş.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Oluç. 
HAKKI
SARUHAN OLUÇ (Devamla) – Toparlıyorum. 
Son
duruşmada mahkeme heyeti -çünkü avukatlar bu “Mercek” kod adlı gizli tanığın
çıkıp bulunmasını ve getirilmesini istiyorlardı- “‘Mercek’ kod adlı bir gizli
tanığa ait evrakın bulunmadığını tespit ettik.” dedi. Ya, o “Mercek” kod adlı
gizli tanık nedeniyle Selahattin Demirtaş’ın davası açıldı, oradaki yalan,
iftiralar yüzünden o dava açıldı. Selahattin Demirtaş neredeyse iki senedir
cezaevinde duruyor, rehin tutuluyor ve bu gizli tanık anlayışı, bu muhbir
vatandaş anlayışı Türkiye’yi her geçen gün demokratik siyasetten biraz daha
uzaklaştırıyor. 
Şimdi,
bu teklifte muhbirlere ve gizli tanıklara özel teşvik veriliyor. Bu, büyük bir
yanlıştır ve bunun vebali çok ağır olacaktır. Bunu da bir kez daha vurgulamış
olalım. 
Teşekkür
ederim. (HDP sıralarından alkışlar)
BAŞKAN
– Teşekkürler Sayın Oluç. 
Söz
sırası, Cumhuriyet Halk Partisi Grubu adına Bilecik Milletvekili Sayın Yaşar
Tüzün’e aittir. 
Buyurun
Sayın Tüzün. (CHP sıralarından alkışlar)
Süreniz
on dakikadır. 
CHP
GRUBU ADINA YAŞAR TÜZÜN (Bilecik) – Sayın Başkanım, sayın milletvekili
arkadaşlarım; görüşmekte olduğumuz kanun teklifiyle ilgili Cumhuriyet Halk
Partisi Grubu adına söz almış bulunuyorum. Hepinizi saygıyla selamlıyorum. 
Sevgili
arkadaşlar, pazartesi günü yaklaşık on altı saat İçişleri Komisyonunda bu
teklifi görüştük, değerlendirdik. Gerçekten teklifin daha iyi olabilmesi için,
toplumun yararına dönüşebilmesi için değişik önergelerimiz ve önerilerimiz
oldu. Komisyon Başkanımızın da ve teklif sahibi milletvekili arkadaşlarımızın
da hatırlayacağı üzere, bu teklif toplumun genel sorunlarını çözsün, temel
sorunlarını çözsün anlayışıyla hareket ettik ama maalesef her zaman olduğu
gibi, Genel Kurulda, Mecliste olduğu gibi Komisyonda da bizim önerilerimiz
dikkate alınmadı. 
Sevgili
arkadaşlar, milletvekillerimiz geneli üzerinde şahısları adına, grupları adına
konuşmalar yaptılar. Ama şunu bilmenizi istiyorum ki bu teklif 21 ana konuyu
ilgilendiren, 21 kanunu ilgilendiren bir teklif hâlinde. Öncelikle, teklifi
torba kanuna çeviriyorsunuz, yetmemiş gibi bir de temel kanuna çeviriyorsunuz.
Bu, doğru bir yöntem değildir. Bu Mecliste değişik kademelerde görev yapmış bir
arkadaşınız olarak bunu âdet hâline, gelenek hâline getirmeniz, öncelikle yüce
Meclisin parlamenterlerine, siz değerli milletvekillerine yapılacak en büyük
saygısızlıktır. Gruplarınız adına konuşamasanız bile sizin şahıslarınız adına
söz talepleriniz olacaktır. İşte, temel kanun olarak getirilen teklifler
veyahut torba kanun olarak sunulan tekliflerde milletvekillerinin bu yasal
hakkı ellerinden alınmış oluyor. Öncelikle, birinci parti konumundaki Adalet ve
Kalkınma Partisinin üyesi olan milletvekili arkadaşlarımızın buna karşı çıkması
gerekir diyorum. 
Biz
Komisyonda önerilerimizi gerçekten iyi niyetli bir şekilde yaparken bu teklifin
aynı zamanda bir alt komisyona sunulması, alt komisyonda daha da
olgunlaştırılması, toplumumuzun, insanlarımızın beklentilerini yerine getirecek
şekilde bir çalışma yapılsın önerimizi sunduk ama çoğunluk partisi milletvekili
arkadaşlarımız bu önerimizi reddettiler.
Değerli
arkadaşlar, öncelikle, sunulan teklif bir torba kanundur. Bu torba kanun,
içerisinde 21 konuyu yakinen ilgilendirmektedir ama bu ilgili konuların
dışındaki önemli konularda da biz grup olarak, Cumhuriyet Halk Partisi Grubu
milletvekilleri olarak önerimizi sunduğumuzda bırakın önerilerimizin dikkate
alınmasını, aynı zamanda bu teklifin en önemli maddesi olan -yani 1’inci madde-
korucuları erken emekliliğe yönlendirecek maddeyi bizim düşüncelerimizden sonra
tekliften geri çektiniz. Bu, hiç şık olmadı. Bu, hiç etik olmadı. Yeni dönem
Parlamentosuna, yeni sisteme uygun bir hâle getirilmesi gereken teklifler
üzerinde maalesef milletvekilleri olarak bizlerin burada söylemiş oldukları,
burada konuşmuş oldukları, burada ifade ettikleri sözcüklerin muhatabı bugün
burada yoktur. 
Evet,
biz, başından beri Cumhurbaşkanlığı hükûmet sisteminin yanlış olduğunu, karşı
olduğumuzu belirttik. Anayasa değişikliği oldu, referandum oldu, 24 Haziranda
seçimler oldu. Halkımız bu yönüyle tercih etti ama biz o yanlışın hâlâ yanlış
olduğunu, bugün, burada, salonda olmayan bakanın, icraatın başında olan,
yürütmenin başında olan bir kişinin yasama üyesine hesap veremeyeceği bir
Meclisin doğru işler yapamayacağını… “Milletin ve toplumun isteklerini yerine
getiremeyecek bir Meclis konumuna düşürmeyin.” dedik ama geldiğimiz noktada
maalesef bu tabloyla karşı karşıyayız. Burada, şimdi 25-30 bakan olması
gerekirken boş sıralarda, boş masalarda sadece milletvekilleri olarak bizler
oturuyoruz. 
Sevgili
arkadaşlar, bu teklifin can alıcı maddesi 1’inci maddeydi. Koruculuk sisteminde
olan insanlarımızın doğal olarak emeklilik yaşının düşürülmesiyle ilgili 1’inci
maddeye biz geçici bir madde eklenmesini istedik. Neydi? Gerçekten, burası çok
önemli. Sizler, konuşmalarınızda veya savunmalarınızda iktidar partisi
milletvekilleri olarak emeklinin yaşı söz konusu olunca Avrupalı oluyorsunuz
ama emeklinin maaşı söz konusu olunca maalesef Afrikalı oluyorsunuz. Bir
tarafta Avrupalısınız, bir tarafta Afrikalısınız. Bunu içtenlikle söylüyorum
yani emekliliğin yaşı geldiğinde diyorsunuz ki: “Avrupa kriterlerine uymuyor.”
Burada Avrupalıyız ama maaşına geldiği zaman tam da Afrikalı oluyorsunuz,
asgari ücretin ne şekilde olduğunu benden daha iyi biliyorsunuz.
Sevgili
arkadaşlar, bu emeklilikte yaşa takılanlar Türkiye'nin tam gerçek gündemi.
Bunun siyasi manipülasyon, siyasi parti tarafı yoktur. Bu arkadaşlarımız
gerçekten mağdurdur. Prim gününü doldurmuşlardır, emeklilik hakkını elde
etmişlerdir ama yaşı beklemektedirler.
Seçim
döneminde 4 muhalefet partisinden arkadaşlar, partilerinin temsilcileri, sizler
meydanlarda bu sözü verdiniz. “Vermedik.” diyemezsiniz? Her tarafa geldiğinizde
bütçeyi, parayı bulurken bu arkadaşlarımıza bütçe yetersizliğinden bahsetmeniz,
gerçekten bir kul hakkı yemeniz anlamına geliyor. Bu konuda kul hakkı
yiyorsunuz. Bu emeklilikte yaşa takılanlar artık “emeklilikte AKP’ye
takılanlar” durumuna geldi. Gerçekten size takıldılar. Siz bu pakete, bu,
emeklilikte yaşa takılan vatandaşlarımıza biraz daha duyarlı davranıp biraz
daha onların sorununu çözecek bir girişimde bulunursanız bizler Meclisteki
diğer partilerle birlikte bu sorunu rahat bir şekilde çözmüş oluruz.
Sayın
Başkanım, değerli milletvekili arkadaşlarım; tabii, emeklilikte yaşa takılanlar
“Biz erken emekli olalım.” arayışı ve anlayışı içerisinde değillerdir. Vatandaş
şunu söylüyor: Maç başladıktan sonra kural değişmez. Maç 90 dakika başlamış,
siz 60’ıncı dakikada kural değiştiriyorsunuz, maçın oynanma süresini 120
dakikaya çıkardınız. Yani vatandaş 19 yaşında, 20 yaşında, 25 yaşında işe
girmiş, yirmi beş yıllık takvimini hesaplamış, “Ben, 50 yaşında emekli
olacağım, 50 yaşında alacağım emeklilik ikramiyesiyle çocuğuma, çocuklarıma
düğün yapacağım, kendime ev alacağım, otomobil alacağım.” demiş ama siz
demişsiniz ki: “Tamam, kardeşim, 50 yaşına geldin ama 58 yaşına kadar
bekleyeceksin.” Ve sekiz yıl vatandaşımızı bir şekilde açlığa, işsizliğe,
yoksulluğa ve maaşsızlığa sevk ediyorsunuz. Bu, doğru bir yöntem değil, bunu
anlayışla karşılamanız gerekiyor. Siyaseten bu teklif görüşülürken bizim geçici
madde olarak ilave etmek istediğimizi anladığınızda Komisyonda ara verildi ve
Komisyon Başkanımızın vermiş olduğu aradan sonra hemen önerge geldi “1’inci
maddeyi tekliften çekiyoruz.” diye. Milliyetçi Hareket Partisi milletvekili
arkadaşımız da Komisyon Başkan Vekili, onun imzasıyla birlikte bu madde geri çekildi.

Ne
oldu peki, kim kazandı? Gerçekten içtenlikle soruyorum, kim kazandı? Bu
mağdurların mağduriyeti şiddetli bir şekilde artmaya devam etti, görsel ve
yazılı basında bu, konuşulmaya devam etti, artık onlar dedi ki: “Emeklilikte
yaşa takılanlar değiliz, biz emeklilikte AKP’ye takılanlarız.” 
Bunun
çözümünü bu yüce Meclis bulabilir, bunun anahtarı söz konusudur, 4 muhalefet
partisinin temsilcileri ve yetkilileri zaten bu teklifi verdiler; gelin bunu en
kısa zamanda gündeme getirelim, Plan ve Bütçe Komisyonunda görüşülüp yüce
Meclisimize sevk edilsin, bu kanunu çıkartalım diyor, Genel Kurulu saygıyla
selamlıyorum. (CHP sıralarından alkışlar) 
BAŞKAN
– Teşekkürler Sayın Tüzün.
Şimdi
de şahıslar adına konuşmalara geçiyoruz. 
İlk
konuşmacı, İstanbul Milletvekili Erkan Baş.
Buyurun
Sayın Baş. (HDP sıralarından alkışlar) 
Süreniz
beş dakikadır. 
ERKAN
BAŞ (İstanbul) – Teşekkür ediyorum Sayın Başkan.
Şimdi,
değerli arkadaşlar, yine önümüzde bir kanun teklifi var, onun üzerine
konuşuyoruz. Ben de hepiniz gibi kanun teklifini elime alınca önce bakmaya
çalışıyorum, sonuçta buraya ciddi bir görevle geldik. Tabii, kim ne için geldi
bilmiyorum ama ben kendi adıma seçim döneminde bu ülkenin işçilerine,
emekçilerine, yoksullarına söz vermiş bir arkadaşınızım. Dedik ki: “Biz o
Parlamentoya gideceğiz, sizin sesiniz olacağız, sizin sözünüzü o Parlamentoya
taşıyacağız, o Parlamentoda size karşı, sizi hedef alan yasalar çıktığında
elimizden geldiğince bunun karşısında durmaya çalışacağız, hani karşısında
duramıyorsak da tarih önünde bunları mahkûm etmeye, bunların adını koymaya
çalışacağız.” 
Şimdi,
arkadaşlar, bu teklifi de elime alınca aynı şeyi yaptım. Yani bu teklif,
Türkiye'deki milyonlarca işçi için, emekçi için, yoksul için ne ifade ediyor?
Bakın, açık söyleyeyim, hiçbir şey ifade etmiyor. Şaşırtıcı bir şey mi? Değil.
Ya, bu Parlamentoda zaten işçiler, emekçiler adına pek bir şey yapılmıyor, tam
tersi yapılıyor hep, her türlü yasa önerisi patronların, zenginlerin çıkarları
için uygulanıyor. 
Tabii,
siz bundan mutlu olabilirsiniz, belki bazı arkadaşlarımız “Ben patronlar için
bu Parlamentodayım, onları zengin etmek için buradayım.” diye düşünüyor
olabilirler ama açık bir şey söyleyeceğim, baştan söyleyeceğim bunu, Türkiyeli
emekçiler, işçiler, yoksullar da bu Parlamentoyu izliyorlar ve bunları
unutmayacaklar. 
Bakın,
biz burada kanun tartışıyoruz, bu ülkede gencecik bir öğretmen kardeşimiz,
cebinde 10 lira parasıyla ve bir mektupla canına kıyıyor. Niye canına kıyıyor?
Atanamadığı için, işsiz olduğu için canına kıyıyor. Biz neyi tartışıyoruz? Ben,
biliyorsunuz yeniyim bu Parlamentoda, geldiğim günden beri önüme gelen toplam
yasalara bakıyorum, hepsinde aynı şey var arkadaşlar. Alelacele, panikle
önümüze gelen yasalara bakıyorum. Ne gelmiş önümüze? Bedelli askerlik gelmiş,
Kalkınma Bankası gelmiş, kumar yasası gelmiş, bu trafik cezası gelmiş. Hepsinin
mantığı aynı; Meclis hiçbir şey yapmıyor, “para, para, para” diye bağırıyor.
Yani memleketi götürdünüz uçurumun kenarına bıraktınız, yıkımın eşiğine
getirdiniz ekonomik krizle, ondan sonra “Vatandaşın parasını nasıl alacağız da
bu ekonomik krizden kurtulacağız?” diye burada sabahlara kadar çalışıyoruz.
Keşke daha çok çalışsak da memleketin yoksullarına, halkına bir faydamız olsa,
çalışmaktan şikâyetimiz yok ama patronlar için çalışmaya isyan ettiğimizi açık
açık söyleyeceğim.
Şimdi,
bakın, Trafik Yasası tartışıyoruz. Bir kere buradan gelen parayla ekonomik kriz
falan çözülmez de işin mantığını anlamanız için söylüyorum. Trafikte insanların
hayatını kaybetmemesini istiyorsak, bir kere otomotiv patronlarına hizmet
etmekten vazgeçeceğiz. Yani siz, dünyanın en mantıksız ulaşım biçimini sadece
patronlar daha fazla para kazansın diye insanların önüne getirirseniz, kentleri
sadece ve sadece betonlarla yığarsanız, trafik kazaları olacak ve insanlar
ölecek arkadaşlar. Patronlar kâr etsin diye trafikte insanlarımız ölüyor bizim.
Bunları konuşmamız gerekirken cezayla, sopayla insanları eğitmeye çalışıyoruz.
Olacak şey değil. Bunu burada açıklıkla ifade etmek istiyorum.
Şimdi,
arkadaşlar, aslında bir tek faydası oldu bu kanun teklifinin gelmesinin. Ne
oldu? Emeklilikte yaşa takılanları da tartışma şansımız oldu. 
Şimdi,
ben, tabii, o komisyon toplantısında yoktum. Dışarıdan izledim ve halkımızın
büyük bir talebi var emeklilikte yaşa takılanlar diye, onu izliyoruz, onun sesi
olmaya da çalışıyoruz. Tartışmaları izledik, sonra Cumhurbaşkanı çıktı bir
konuşma yaptı. Ne dedi Cumhurbaşkanı? “Ekonomik bir kurtuluş savaşı veriyoruz.”
Buradan yola çıkarak da diyor ki: “Biz ekonomide bir kurtuluş savaşı verirken
böyle büyük bir yükü ülkemizin, milletimizin sırtına bindirmeye hakkımız var
mı?” 
Bakın,
samimiyetle söylüyorum. Dün gece saat on bir buçukta bu haberi okudum. Aklıma
geldi ya, şeytan dürttü deyin siz; acaba bu beyefendi ne zaman emekli olmuş
diye Google’a yazdım. Bir baktım ki 46 yaşında emekli olmuş. Ya arkadaşlar,
elinizi vicdanınıza koyun. Bakın, biz diyoruz ki: Cumhurbaşkanı 46 yaşında
emekli oldu mu? Herkesi 46 yaşında emekli yapalım. Niye bundan kaçınıyorsunuz?
Şimdi meselemiz şurada: Bakın, çok basit bir denklem vardır. Yönetenleri
zenginleşen toplumlar fakirleşir. Yönetenleri zenginleşen toplumlar acı çeker.
Şimdi, siz zenginleşiyorsunuz ve zenginleştikçe halkımız acı çekiyor. Neymiş?
Avrupa’da 38 yaşında emekli olan var mıymış? Arkadaşlar, 2 milyon çocuk işçi
var bu ülkede. Çocuğu 15 yaşında, 14 yaşında atölyede çalıştırırken
konuşmuyoruz ama emekliliğe geldiğinde konuşuyoruz. Bu ülkede ortalama yaşam
süresi, resmî rakamlara göre, 75 deniyor ama hepimiz biliyoruz ki…
(Mikrofon
otomatik cihaz tarafından kapatıldı) 
BAŞKAN
– Buyurun, bir dakika süre veriyorum. 
ERKAN
BAŞ (Devamla) – Teşekkür ediyorum, bu çok önemli bir konu. 
Şimdi,
ortalama yaşam süresi 75 ama işçiler, emekçiler, alın teriyle yaşayanlar kaç
yıl yaşıyor diye baktığımızda ortalama 67’ye düşüyor arkadaşlar. Siz ne
diyorsunuz insanlara? Siz insanlara diyorsunuz ki: “65 yaşına kadar bekle.” Ya,
bu kardeşim, iki yıl sonra muhtemelen ölecek, vefat edecek, aramızdan
ayrılacak, kırk yıl çalıştı, çalışırken de öldü. Sizin iktidarınız döneminde
insanlar çalışırken ölüyor, çalışamadığı için ölüyor. Bir de emekli etmeden
önce “Mezarda emekli olacaksınız.” diyorsunuz. Ondan sonra da “Biz ne yaparsak
halkımız için yapıyoruz.” diyorsunuz.
Tekrar
uyarıyorum sizi arkadaşlar, net: Yöneticileri zenginleşen toplumlar fakirleşir.
Siz zenginleştikçe halk fakirleşiyor. Elinizi vicdanınıza koymaya çağırıyorum. 
Teşekkür
ediyorum. (HDP sıralarından alkışlar)
BAŞKAN
– Teşekkürler Sayın Baş.
Şahıslar
adına ikinci söz, Kilis Milletvekili Mustafa Hilmi Dülger’e aittir.
Buyurun
Sayın Dülger. (AK PARTİ sıralarından alkışlar)
Süreniz
beş dakikadır.
MUSTAFA
HİLMİ DÜLGER (Kilis) – Sayın Başkan, değerli milletvekilleri; Karayolları
Trafik Kanunu ile Bazı Kanunlarda Değişiklik Yapılması Hakkında Kanun Teklifi
üzerinde şahsım adına söz almış bulunmaktayım. Bu vesileyle Gazi Meclisi
saygıyla selamlıyorum.
Değerli
milletvekilleri, günümüzün değişen şartları ve ihtiyaçları dolayısıyla İçişleri
Bakanlığımızın yetki ve görev sahasına giren bazı konularda düzenleme yapma ve
mevcut düzenlemeleri güncelleme zarureti doğduğu aşikârdır. Bundan dolayı bugün
getirilen düzenlemeyle bunların en önemlilerinden bir tanesi de karayolları
trafik güvenliğini artırıcı düzenlemelerdir. 
Değerli
arkadaşlar, aslında bugün hayatımızın her alanına giren teknoloji ve onun
ürünlerinin, kullanımdan kaynaklanan tedbirsizlik, dikkatsizlik ve amacı
dışında kullanımla hem hayatımızın hem toplumun güvenliğinin ve esenliğinin
tehlikeye düşürüldüğü, böylece teknolojik araçların insan ve toplum hayatını da
tehdit eder hâle gelebildiği aşikârdır. İşte bu cümleden olmak üzere bugün ne
acıdır ki aslında işimizi kolaylaştıran trafik araçlarının hatalı ve kusurlu
kullanımı sonucu Türkiye’de her gün trafik kazalarında 20’den fazla
vatandaşımızı kaybediyoruz. Ne acıdır ki bu sayı geçen yıl 7.400 kişi civarında
idi. Az önce değerli milletvekili arkadaşım Atay Uslu kardeşimin de belirttiği
gibi haftada, bir yolcu uçağının yolcu sayısına denk bir sayıyı biz bugün ne
acıdır ki kanıksamış bir vaziyette duygusuz ve de herhangi bir tepki vermeden
sessizce seyreder hâle gelmiş bulunmaktayız. 
Değerli
milletvekilleri, trafik kazalarına baktığımız zaman, kazaların yüzde 98’inin
insan hatasından, yüzde 1’inin yol hatasından veya yolcu hatasından
kaynaklandığını görmekteyiz. Yüzde 98’inin de yüzde 90’ı sürücü hatalarından,
sürücü kusurlarından meydana gelmektedir. Dolayısıyla bu trafik terörünün
durdurulmasının gerekliliği, hayati bir durum olarak karşımıza çıkmaktadır.
İşte, bu nedenle, görüşmelerine başladığımız bu kanunla kara yollarında trafik
güvenliğini artırıcı birçok tedbir ve yaptırımın getirildiğini memnuniyetle
müşahede etmekteyiz. 
Değerli
milletvekilleri, Karayolları Trafik Kanunu’nda yapılacak bu değişikliklerle
kara yolları trafik güvenliğini artırmak için Karayolları Genel Müdürlüğü
görevlilerine de artık yeni yetki ve görevler verilmektedir. 
Değerli
milletvekilleri, getirilen düzenlemeyle kırmızı ışık kuralının ihlallerine
ilişkin yaptırımlar her ne kadar yetersiz ise de bu bir farkındalık oluşturmak
adına şimdilik bu düzenlemeyle bir çığır açılmakta, “Kurallar uyulmak içindir,
çiğnenmek için değildir.” ilkesini ihlal edenlerin kural sınırları içerisinde
araç kullanımının sağlanması amaçlanmaktadır. Ayrıca, “Trafik medeniyettir.”
anlayışına uygun bir düzenleme olduğunu gördüğümü belirtmek istiyor ve bununla
da uygulamada semeresini göreceğimizi umuyorum. 
Sayın
Başkan, değerli milletvekilleri; getirilen düzenlemeyle ayrıca yeni bir anlayış
getirilmekte, buna göre “Öncelik insandır.” ilkesi hâkim kılınmaktadır. Bu
nedenle, artık trafikte önceliğin yayalara ait olduğu ilkesinden hareketle
kanunda belirlenen alanlarda ilk geçiş hakkı yayalara verilmekte, trafikte
yayaların haklarına riayet etmeyenlerin sorumluluğu da artırılmaktadır. 
Getirilen
diğer bir düzenlemeyle bugün ciddi bir sorun olan seyir hâlindeyken cep
telefonu, araç telefonu ve benzeri araçların kullanımının önüne geçilmesi de
amaçlanmaktadır. 
Ayrıca,
hurdaya çıkmış araçların trafikten menedilmesinde de bu düzenlemeyle ciddi bir
yol alınacağı da hepimizce malumdur. 
Sayın
Başkan, değerli milletvekilleri; kara yolları trafik güvenliğini, denetim ve
caydırıcılığı artırmak için yapılan bu düzenlemelerin hayırlı olmasını diliyor,
yüce Meclisimizi saygıyla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Dülger.
Aysu
Bankoğlu Vekilimizin bir söz talebi vardır.
Yerinizden
bir dakika süreyle söz veriyorum, buyurun. 
IV.- AÇIKLAMALAR (Devam)
54.- Bartın Milletvekili Aysu Bankoğlu’nun, HEMA
Elektrik Üretim Anonim Şirketine bağlı DENFA taşeron şirketinde çalışan 40
işçinin yaklaşık yüz on gündür ödenmeyen maaşlarının süratle ödenmesini işçiler
adına talep ettiğine ilişkin açıklaması
AYSU
BANKOĞLU (Bartın) – Teşekkürler Sayın Başkan.
HEMA
Elektrik Üretim Anonim Şirketine bağlı DENFA taşeron şirketinde çalışan 40
emekçi kardeşimizin yaklaşık yüz on gündür maaşları ödenmiyor. Üstelik yer
altında çalışan işçiler olarak, hukuken en az 2 asgari ücret tutarında maaş
almaları gereken bu arkadaşlarımın çalışmaları da ancak tek asgari ücret
üzerinden kabul edilmiştir. Ancak buna rağmen kendileri mağdur durumdalar ve an
itibarıyla da 2 madenci kardeşimiz, Hüseyin ve Vedat arkadaşlarımız yaklaşık 60
metre yükseklikte eylem yapmaktalar.
Bu
arkadaşlarım adına buradan bir kez daha çağrı yapıyorum: Söz konusu şirketin
“Ödeme yapılacak.” vaatlerini artık duymak istemiyoruz. İşçilerin alın teri
olan maaşlarının süratle ödenmesini talep ediyoruz.
Ben
de süreç sonuçlanana kadar işçilerin sesini duyuracağımı yüce Genel Kurul
huzurunda bir kez daha bildiriyorum.
Teşekkür
ediyorum. 
BAŞKAN
– Teşekkürler.
Birleşime
beş dakika ara veriyorum. 
Kapanma Saati: 22.52
SEKİZİNCİ OTURUM
Açılma Saati: 23.05
BAŞKAN: Başkan Vekili Mithat SANCAR
KÂTİP ÜYELER: Emine Sare AYDIN YILMAZ (İstanbul),
Mustafa AÇIKGÖZ (Nevşehir)
----- 0 -----
BAŞKAN
– Türkiye Büyük Millet Meclisinin 8’inci Birleşiminin Sekizinci Oturumunu
açıyorum. 
7
sıra sayılı Kanun Teklifi’nin görüşmelerine devam ediyoruz.
VIII.-KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Antalya Milletvekili Atay Uslu ve Tekirdağ
Milletvekili Mustafa Yel’in Karayolları Trafik Kanunu ile Bazı Kanunlarda
Değişiklik Yapılması Hakkında Kanun Teklifi (2/860) ve İçişleri Komisyonu
Raporu (S. Sayısı: 7) (Devam)
BAŞKAN
– Komisyon yerinde. 
Teklifin
birinci bölümü üzerinde konuşmalar tamamlanmıştı.
Şimdi
bölüm üzerinde on beş dakika süreyle soru-cevap işlemine geçiyoruz.
Sayın
Girgin’in yerine Sayın Sütlü…
SALİHA
SERA KADIGİL SÜTLÜ (İstanbul) – Sayın Başkan, devletimizin boşalan kasasını
nasıl dolduracağımızı tartıştığımız bugün, aslında Dünya Yoksullukla Mücadele
Günü. Bugün içinde yaşadığımız ülkede 4 kişilik bir ailenin açlık sınırı 2 bin
liraya dayanmış durumda, yoksulluk sınırı 6 bin lirayı geçti, işsizlik 6
milyon, çalışanların, çalışabilecek bir iş bulabilecek kadar şanslı olanların
ise yüzde 70 kadarı borçlu. Sadece geçen yıl 233 kişi geçim zorluğu nedeniyle
intihar etti. Son üç yılda intihar eden insanlarımızın birçoğu 20 ila 24 yaş
arasında. 
Biz
bugün bir öğretmenimizi kaybettik; ismi Ersin Turhan, sadece 32 yaşındaydı.
İntihar ederken şöyle bir not bıraktı Ersin öğretmen: “Sabah beni bir ağaçta
asılı bulacaklar, önce yalandan ağlayıp sonra unutacak herkes.” Ersin öğretmen
atanamadığı için intihar eden, geçim sıkıntısı nedeniyle intihar eden bir
arkadaşımızdı, cebinden 10 TL çıktı. Bugün sarayda oturanların devlete maliyeti
ise 1,8 milyon TL.
(Mikrofon
otomatik cihaz tarafından kapatıldı) 
BAŞKAN
– Sayın Gürer…
ÖMER
FETHİ GÜRER (Niğde) – Teşekkürler Sayın Başkan.
Niğde
ili merkez Yeşilgölcük beldesi 1972 yılında belediye olmuştur. Hititlere kadar
uzanan tarihi zengin bir bölgedir. Niğde-Nevşehir yolu üzerinde, Niğde’ye 35
kilometre uzaklıktadır. 5.500 nüfusu, acil servisi, lisesi ve belediyesi
bulunan beldenin ilçe olması için belediye meclisi kararı alınmıştır. İl
milletvekili olarak bu konuda kanun teklifi vermiştim. O Komisyona gelmedi ama
Komisyonda Cumhuriyet Halk Partisi komisyon üyeleri Yeşilgölcük’ün ilçe olması
için önerge verdiler, Adalet ve Kalkınma Partisi milletvekillerinin oylarıyla bu
önerge reddedildi. Yeşilgölcük’ün ilçe olmasını neden Komisyon benimsemedi,
neden reddedildi, bu soruya yanıt istiyorum. 
Teşekkür
ederim. 
BAŞKAN
– Sayın Gaytancıoğlu...
OKAN
GAYTANCIOĞLU (Edirne) – Teşekkür ederim Sayın Başkan. 
Saros
Körfezi kendi kendini temizleyen bir körfez. Bu özelliğiyle, değil Türkiye'nin,
dünyanın önde gelen körfezlerinden bir tanesi. Dalmak için gelenler ayrı, tatil
yapmak için gelenler ayrı. Şimdi, bu körfeze nasıl ulaşıyoruz? Enez ve Keşan
yolunu kullanarak ulaşıyoruz. Yazın bu yol o kadar kalabalık oluyor ki. Bu
yolun projesi ne zaman tamamlanacak, bu yol ne zaman tamamlanacak? Bu yolda çok
ciddi ölümlü kazalar oluyor. Yazın nüfus en az 10 kat artıyor. Ulaştırma
Komisyonumuzdan bu yolla ilgili bir cevap bekliyor Enez halkımız, Keşan
halkımız. İnanın belde çok zor durumda, ilçe çok zor durumda, tatilciler çok
zor durumda. Tanıtım istiyoruz, Türkiye'nin tanıtılmasını istiyoruz, Saros’un
tanıtılmasını istiyoruz. Kara yolları İstanbul...
(Mikrofon
otomatik cihaz tarafından kapatıldı) 
BAŞKAN
– Sayın Sümer...
ORHAN
SÜMER (Adana) – Teşekkür ederim Sayın Başkan.
Adana
şehir merkezi ile Karataş ilçemiz arasında ulaşımı sağlayan, Havutlu,
Doğankent, Solaklı Mahallerimizin de içinden geçen kara yolunda son dönemde çok
ciddi trafik kazaları yaşanmaktadır. Son dört ay içinde bu yolda meydana gelen
kazalarda 6 vatandaşımız hayatını kaybetmiştir. Son olarak 2 Ekim tarihinde
beton mikseri altında kalan bir genç kardeşimiz feci şekilde can vermiştir.
Kazaların önüne geçilebilmesi için başta alt ve üst geçit olmak üzere trafik
ışıklarının artırılıp hız kontrolüne yönelik uygulamaların sıklaştırılması bir
zorunluluktur. Bu konuda hazırladığım yazılı soru önergeme yanıt alamadığım
için Ulaştırma ve Altyapı Bakanına bir kez daha sormak istiyorum: Kara yolunda
can ve mal kayıplarının önüne geçmek için ne zaman önlem almayı düşünüyorsunuz?

BAŞKAN
– Sayın Arslan...
KAZIM
ARSLAN (Denizli) – Adalet Bakanına soruyorum:
1)
7 sıra sayılı Karayolları Trafik Kanunu ile Bazı Kanunlarda Değişiklik
Yapılması Hakkında Kanun Teklifi’ni görüşmekteyiz. Yine tam anlamıyla bir torba
yasayı görüşüyoruz. İktidarınız döneminde hep aynı yöntemlerle kanunlarda
değişiklik yaptınız, ülkemizin hukuk düzenini altüst ettiniz. Bu yaptığınız
düzenlemeler kanun tekniğine ve düzenlemelerine uygun değildir. Sürekli bu
şekilde yapılan düzenlemeler mevzuatlarda karışıklık yaratmakta, takibini
zorlaştırdığı gibi, uygulamalarda da birçok haksızlığa ve hukuksuzluğa yol
açmaktadır. Adalet Bakanlığı olarak bu tür torba yasaların yapılmasına ne zaman
son vereceksiniz?
2)
Savunma hakkını kullanan ve savunma görevini yapan birçok avukat haksız yere
tutukludur. Siz de çok iyi biliyorsunuz ki savunma hakkı kutsaldır. Bu hakkı
yok eden bir uygulama kanuni değildir, hukuki de değildir. Bu tür mağduriyetlerin
giderilmesi için ne tür tedbirler almayı düşünüyorsunuz?
Teşekkür
ederim.
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Başkan, Hükûmet kabul etse de etmese de emeklilikte yaşa takılanlar Türkiye'nin
gündemindedir. Bu sorun çözülmeden bunu hiç kimse Türkiye'nin gündeminden
çıkartamayacaktır. Kamuoyunda dolaşan bilgilerin çoğu yanlıştır. Sayın
Cumhurbaşkanı yanlış bilgilendirilmektedir. Şu anda 38 yaşında bir emeklilik
yoktur. Emeklilik yaşı erkeklerde 65, kadınlarda 60’tır. Özellikle kanser
hastaları, şeker hastaları, diyaliz hastaları vardır. Sizlere soruyorum ben: 64
yaşında bir insanı özel sektörde kim çalıştırır değerli milletvekilleri? 64
yaşında bir insana kim iş verir? Onun için öncelikle bütün gruplar uzlaşarak
-emeklilikte yaşa takılanlar, emeklilik konusu ayrıca tartışılabilir,
konuşulabilir- bunların mutlaka sağlıktan faydalanması sağlanmalıdır, sağlık
hizmetlerinden bunlar mutlaka faydalanabilmelidir. Hizmet süresini dolduran
emekliler sağlıktan faydalanmalıdır. 
(Mikrofon
otomatik cihaz tarafından kapatıldı) 
BAKİ
ŞİMŞEK (Mersin) - Ayrıca, yıllık maliyeti 26 milyar olacağı söylenen yaklaşık
700 bin veya 1 milyon emeklinin nasıl oluyor da toplam maliyeti 750 milyar
oluyor? Burada bir hesap hatası yok mu? Otuz yıl mı bunlar bu parayı alacaklar?
Bunun tekrar gözden geçirilmesini ve Sayın Cumhurbaşkanının doğru
bilgilendirilmesini talep ediyorum. 
BAŞKAN
– Sayın Enginyurt…
CEMAL
ENGİNYURT (Ordu) – Sayın Başkan, 4447 sayılı Yasa’yla emeklilikte yaşa takılanların
hakları gasbedilmiştir. Şu anda, emeklilikte yaşa takılanların beklentisi bir
lütuf değil, gasbolan bir hakkın teslimidir. Türkiye Cumhuriyeti tarihinde ilk
defa hukuk geriye doğru işlemiştir. Dolayısıyla 1987 yılından bu tarafa
sigortalı olup bugün, otuz bir yılını tamamlamış, yaklaşık 47-48 yaşına gelmiş
bir insana siz “43 yaşında emekli olmayı hak etmiyor.” diyemezsiniz.
Dolayısıyla bu bir hak lütfu değil, gasbedilen bir hakkın iadesidir. Türkiye
Büyük Millet Meclisi olarak bu hakların emeklilikte yaşa takılanlara iade
edilmesi bizim görevimizdir diyor, saygılar sunuyorum. 
BAŞKAN
– Sayın Barut…
AYHAN
BARUT (Adana) – Sayın Başkan, İçişleri Bakanına soruyorum: Muhtarlarımız, en
küçük yerleşim birimleri olan köylerimizde, mahallelerimizde bir siyasi parti
bağlantısı olmadan doğrudan halkın oylarıyla seçilen ve yurttaşlarımız ile
devlet kurumları arasında köprü görevi yürüten önemli bir makamdadır. Seçimle
işbaşına gelen muhtarlarımızın gerek bütçe gerekse hizmet binası tahsisi ve
diğer ihtiyaçları bakımından desteklenmesi gerekmektedir. Bu nedenle
muhtarlarımızın güçlendirilmesi için muhtarlıklarımıza tüzel kişilik vermeyi ve
ödenek tahsis etmeyi planlıyor musunuz? Belediye meclisinde kendi köyü,
mahallesiyle ilgili bir karar alınırken o muhtarın meclis toplantısına
katılarak oy kullanma hakkına sahip olması gerekmez mi? Saygıdeğer
muhtarlarımızın özlük ve sosyal haklarını iyileştirmek, yetkilerini artırmak
için ne gibi çalışmalarınız vardır? 
Teşekkür
ederim. 
BAŞKAN
– Teşekkürler.
Şimdi
de sorulara cevap vermek üzere sözü İçişleri Komisyonu Başkanı Kahramanmaraş
Milletvekili Celalettin Güvenç’e veriyorum. 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Sayın Başkan, çok
teşekkür ediyorum. 
Biz
de Komisyon olarak bütün Meclisi saygıyla selamlıyoruz. 
Önümüzdeki
kanunun görüşmeleri devam ediyor, Tüzük gereği Hükûmet burada olmadığı için
Komisyon olarak yeni dönemde bizler bunlara, sorulara cevap vereceğiz. Ancak
gördüğüm kadarıyla sorular daha çok bakanlara yöneltildi ve biz sorulan soruları
ilgili bakanlıklara mutlaka ileteceğiz ve oradan aldığımız cevapları sizlere
sunacağız. 
TANJU
ÖZCAN (Bolu) – Sayın Başkan, Bakan Yardımcımız var yanınızda. 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Sayın Bakan Yardımcımız
da gerekli notları aldı Tanju Bey. O da gerekli…
LÜTFÜ
TÜRKKAN (Kocaeli) – İşte, sistemin sakatlığı burada ortaya çıkıyor, yeni
sistemin sakatlığı bu. 
TANJU
ÖZCAN (Bolu) – Tatmin edici cevaplar verebilirdiniz. 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Şimdi, bir tartışma açmak
istemem ama aslında soru-cevapta, kanunun metniyle ilgili, kanunun
görüşmeleriyle direkt ilgili olan, yasayı iyileştirmeye yönelik sorular olması
düşünülerek vazedilmiş maddeler var Tüzük’te. 
LÜTFÜ
TÜRKKAN (Kocaeli) – Ona da cevap veremeyeceksiniz, “Bakana iletelim.”
diyeceksiniz. 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Ancak kanunla ilgili çok
bir soru gelmedi açıkçası. Ha, ben buna da saygı duyuyorum, bir şey demiyorum
buna ama maalesef, kanun koyucunun arzuladığı soru-cevap şekli bu değil. İşte,
Adana’daki yol…
LÜTFÜ
TÜRKKAN (Kocaeli) – Ona da cevap veremeyecek durumdasınız ama.
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Nasıl?
LÜTFÜ
TÜRKKAN (Kocaeli) – Yani onunla ilgili de soru sorulsa “Onu da Bakana
ileteceğiz.” diyeceksiniz. 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Bakın, şunu samimiyetle
ifade etmek isterim: Siz tabii, bu yasanın altyapısını bilmediğiniz için öyle
söylüyorsunuz. Bu yasa talebi gerek tabandan, vatandaşlarımızdan gerek İçişleri
Bakanlığından gelen…
LÜTFÜ
TÜRKKAN (Kocaeli) – Ben yasadan bahsetmiyorum Sayın Başkan, sistemden
bahsediyorum. 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Sistem şu: Yeni dönemde
bu sistem, göreceksiniz ki Parlamentonun itibarını, işlevini artıracak bir
model. Neden? 
ALİ
ÖZTUNÇ (Kahramanmaraş) – Yok öyle bir şey, yok öyle bir şey. 
LÜTFÜ
TÜRKKAN (Kocaeli) – “Bakana ileteceğiz.” diye bir sistem olmaz. 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – İzin verirseniz
konuşacağım. Biz dinledik sizleri. Sayın Başkan, biz dinledik.
BAŞKAN
– Sayın Türkkan, karşılıklı konuşmaya dönüşmesin, Sayın Komisyon Başkanını
dinleyelim lütfen.
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Biz dinledik arkadaşlar.
BAŞKAN
– Buyurun Sayın Güvenç, siz devam edin.
TANJU
ÖZCAN (Bolu) – Ama siz de şu ana kadar kanunla ilgili hiçbir şey söylemediniz. 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Siz kanunla ilgili bir şey
sormadığınız için…
ÖMER
FETHİ GÜRER (Niğde) – Sorduk, sorduk Sayın Başkan.
ALİ
ÖZTUNÇ (Kahramanmaraş) – Burada o kadar konuştuk Sayın Başkanım.
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Kanunla ilgili bir şey
sorulmadı. (CHP sıralarından gürültüler)
BAŞKAN
– Değerli milletvekilleri, açıklama yapmasına izin verelim.
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Sayın Ali Öztunç’un
sordukları kanunla ilgili değil. Sayın Ali Öztunç Maraş’ta yerel politika
yapmaya çalışıyor, hafta sonu ziyaretlerinde benimle polemik yapmaya çalışıyor.
Ama madem ısrarla soruyorsunuz, Sayın Ali Öztunç Maraş’ta benimle uğraşamaz.
Helete’de, Narlı’da, Ilıca’da Sayın Ali Öztunç benimle uğraşamaz. Heleteli de,
Narlılı da, Ilıcalı da AK PARTİ’nin yaptıklarını çok iyi bilir, Celalettin
Güvenç’in ve AK PARTİ milletvekillerinin nasıl çalıştıklarını çok iyi bilir.
(AK PARTİ sıralarından alkışlar)
BAŞKAN
– Sayın Güvenç…
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Bakın, ısrarla söylediğiniz
için söylüyorum. 
Artı,
bir şey daha söyleyeceğim, bakın…
ENGİN
ÖZKOÇ (Sakarya) – Sayın Başkan, usul hakkında söz almak istiyorum. 
BAŞKAN
– Söz vereceğim. 
İLHAMİ
ÖZCAN AYGUN (Tekirdağ) – Sorulara cevap verin lütfen.
OKAN
GAYTANCIOĞLU (Edirne) – Sorulara cevap vereceğine siyaset yapıyor. 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Bakın, soru sormadınız.
BAŞKAN
– Sayın Güvenç, sorulara verebileceğiniz kadar Komisyon adına cevap verin.
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Şimdi, bakın… (CHP
sıralarından gürültüler)
BAŞKAN
– Lütfen, izin verelim Sayın Güvenç cevap versin.
ENGİN
ÖZKOÇ (Sakarya) – Sayın Başkan…
BAŞKAN
- Size söz vereceğim Sayın Özkoç, sonra.
Lütfen
arkadaşlar, izin verelim.
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Şimdi, bakın,
Komisyonumuza sadece Maraş’ta 3 ilçe kurulmasıyla ilgili bir teklif gelmedi…
TANJU
ÖZCAN (Bolu) – Nasıl gelmedi?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – …Komisyonumuza, aynı
zamanda, Tokat ilinde 2 ilçe, Niğde ilinde de Yeşilgölcük ilçesi kurulması diye
teklif geldi. Şimdi soruyorum bütün Meclise: Komisyonun gerekli fizibilite
çalışmalarını yapmadan, bununla ilgili araştırmaları yapmadan orada verilen
önergeleri kabul edip yapması ülke gerçeklerine ne kadar uygun olur? Bir ilçe
kurmanın bu devlete, bu ülkeye maliyeti nedir? “Efendim, teklif edilen
ilçelerin nüfusu, coğrafi konumu ilçe olmaya uygun.” 
ÖMER
FETHİ GÜRER (Niğde) – Hepsi uygun.
BAŞKAN
– Sayın Gürer, bir izin verin lütfen.
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Bakın, çok açık ve net
konuşmak lazım, Türkiye’de bunun gibi belki 100 tane daha belde çıkar. Bunların
ilçe olması için Hükûmetin, Bakanlığın ciddi çalışıp, fizibilite raporlarını
hazırlayıp bunları bizlere sunması lazım. 
Ben
şimdi çok açık bir soru soruyorum: Maraş’ın 3 ilçesini kabul etseydik de
Niğde’ninkini kabul etmeseydik ne olacaktı? 
ÖMER
FETHİ GÜRER (Niğde) – Kabul etmediniz, kabul etmediniz.
ALİ
ÖZTUNÇ (Kahramanmaraş) – Yerel siyaseti sen yapıyorsun şu anda, şu anda sen
yapıyorsun. Seçmene selam… Kurtarmaya çalışıyorsun kendini.
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Tokat’ınkini kabul
etmeseydik, Maraş’ınkini kabul etseydik kim, ne diyecekti? Böyle bir anlayış
olabilir mi?
BAŞKAN
– Sayın Güvenç…
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Böyle bir siyaset
olabilir mi? Böyle bir hukuk olabilir mi? Böyle bir şey olamaz.
ALİ
ÖZTUNÇ (Kahramanmaraş) – Kendini kurtarmaya çalışıyorsun. Gidemeyeceğini
biliyorsun oraya bir daha. Birazdan cevabını vereceğim sana, birazdan cevabını
vereceğim.
BAŞKAN
– Sayın Güvenç, lütfen Genel Kurula hitap edin. Yani karşılıklı konuşmaya
girerseniz…
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Sorduğunuz sorulardan
Ulaştırma Bakanlığıyla ilgili konuları Sayın Ulaştırma Bakanımıza ileterek
alacağımız cevapları sizlere sunacağız.
Torba
yasayla ilgili bir şey söylendi. Tüzük hükümlerine göre burada yasama
çalışmaları yapılıyor. Kanunların denetimi Anayasa Mahkemesi tarafından
yapılmaktadır, yargı yolu açıktır, dün olduğu gibi bugün de bu aynı şekilde
işleyecektir.
Teşekkür
ediyorum, saygı sunuyorum.
BAŞKAN
– Teşekkürler Sayın Güvenç…
ALİ
ÖZTUNÇ (Kahramanmaraş) – Sayın Başkan…
ERKAN
AKÇAY (Manisa) – Sayın Başkan…
BAŞKAN
- Sayın Özkoç söz istedi, bekleyin Sayın Öztunç. 
ENGİN
ÖZKOÇ (Sakarya) – Bana mı verdiniz? 
BAŞKAN
– Evet, size verdim. 
Sayın
Özkoç, yerinizden, buyurun.
CEMAL
ENGİNYURT (Ordu) – Sayın Başkan, grup başkan vekilimizi de görün. 
BAŞKAN
– Tamam. 
IV.- AÇIKLAMALAR (Devam)
55.- Sakarya Milletvekili Engin Özkoç’un, herkesin
Meclisin adabına uygun hareket etmek zorunda olduğuna ilişkin açıklaması
ENGİN
ÖZKOÇ (Sakarya) – Sayın Başkan, ilk önce Grup Başkan Vekili olarak şunu ifade
etmek zorundayım: Meclisin bir adabı var. Meclisin adabına uygun hepimiz
hareket etmek zorundayız. Konuşmacılar ve komisyon başkanları, grup başkan
vekilleri, hatipler Meclis İçtüzüğü’nün bize emrettiği şekilde davranmak
zorundadır. Sadece kendi bölgeme selam göndereceğim diye, basit bir politik
anlayışla bir Komisyon Başkanı Türkiye Büyük Millet Meclisinde hitap edemez.
(CHP sıralarından alkışlar) Bu şekilde bir hitap tarzı, devlet yönetim tarzına
da yakışmayan bir tarzdır. Kendisi Komisyonla ilgili sorulan sorular varsa
sorulara cevap verir; eğer bakanlarla ilgili sorular varsa en son söylediği
gibi “İlgili bakana ileteceğiz, ilgili bakan bu konuda size yazılı olarak
bunların cevabını verir.” der. Eğer kendisi bugüne kadar hâlâ öğrenemediyse,
oturduğu Komisyon Başkanlığı makamını, koltuğunu bir daha irdeleyip, orada
oturup, oturmama konusunda kendisini bir daha kontrol altına almalıdır. 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Hayır, hayır, buna cevap
vereceğim, ben cevap vereceğim, öyle şey yok. 
ENGİN
ÖZKOÇ (Sakarya) – Saygılar sunuyorum. 
Sayın
Ali Öztunç’u direkt hedef aldığı için sataşmadan söz vermenizi talep ediyorum. 
BAŞKAN
– Söz vereceğim.
Sayın
Aykaç’ın söz talebi var. 
BAKİ
ŞİMŞEK (Mersin) – Akçay, Erkan Akçay. 
BAŞKAN
– Akçay, özür dilerim.
Sonra
Sayın Öztunç’a söz vereceğim. 
ENGİN
ÖZKOÇ (Sakarya) – Peki, teşekkür ederim. 
56.- Manisa Milletvekili Erkan Akçay’ın, hem
komisyonların güçlendirilmesi hem de yürütülen müzakerelerin sağlıklı olması
bakımından komisyon başkanlıklarını fizibilite çalışmaları yapabilecek konuma
getirmekte fayda olduğuna ilişkin açıklaması
ERKAN
AKÇAY (Manisa) – Teşekkür ederim.
Sayın
Başkan, Erkan Akçay. 
BAŞKAN
– Özür dilerim Sayın Akçay. 
ERKAN
AKÇAY (Manisa) – Estağfurullah, estağfurullah. 
Sayın
Başkan, değerli milletvekilleri; şimdi, İç Tüzük’ümüzün bir 41’inci maddesi
var. Bu İç Tüzük 41’inci maddede “Komisyonlar bütün bakanlıklarla doğrudan
doğruya yazışabilirler ve kendilerine havale edilen işlerin sonuçlandırılması
için gerekli bilgileri bakanlıklardan isteyebilirler.” diyor, eskiden beri
devam eden bir hüküm bu. Ayrıca, tabii yeni sisteme uyumlandırma kapsamında ve
önümüzde yapacağımız bir İç Tüzük değişikliğinde de, bu en son yaptığımız İç
Tüzük değişikliğindeki konuşmamızda ve Anayasa Komisyonunda yaptığım konuşmada
da dile getirdiğim üzere, bu 41’inci maddeye bir fıkra ilavesiyle bize, biraz
evvel Sayın Komisyon Başkanının ifade ettiği, komisyonların bu “fizibilite”
dedikleri …
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlıyorum Sayın Başkan.
BAŞKAN
– Buyurun.
ERKAN
AKÇAY (Manisa) – …düzenleyici etki analizi çalışmasını yapabilme imkânının da
tanınması gerekir ve önümüzdeki İç Tüzük değişikliklerinde, çalışmalarında
mutlaka bunu bu İç Tüzük’e dercetmemiz gerekir. 
Bu
tartışmalar aynı zamanda şunu da ortaya koyuyor: Biraz da deneyerek, görerek,
tartışarak bu kanaatlere varacağımız anlaşılıyor. Ben, Milliyetçi Hareket
Partisi olarak bu konudaki görüşümüzü burada tekraren hatırlatmakta fayda
gördüm. Hem komisyonların güçlendirilmesi bakımından hem de burada yürütülen
müzakerelerin sağlıklı yürümesi bakımından da komisyon başkanlıklarını bu
çalışmaları yapabilecek bir konuma getirmekte fayda var. 
Teşekkür
ederim.
BAŞKAN
– Sayın Öztunç, buyurun. 
İki
dakika, sataşmadan söz veriyorum size. 
IX.- SATAŞMALARA İLİŞKİN KONUŞMALAR (Devam)
5.- Kahramanmaraş Milletvekili Ali Öztunç’un, İçişleri
Komisyonu Başkanı Celalettin Güvenç’in 7 sıra sayılı Kanun Teklifi’nin birinci
bölümü üzerinde yapılan soru-cevap işlemi sırasında şahsına sataşması nedeniyle
konuşması
ALİ
ÖZTUNÇ (Kahramanmaraş) – Sayın Başkan, teşekkür ediyorum. 
Arkadaşlar,
Komisyona soru soruldu, Komisyon Başkanı döndü, bana cevap verdi, sanki herkes
Maraş’ı konuşmuş gibi. “Yerel siyaset yapıyorsun.” diyor. Bütün cevabı boyunca
sadece Maraş’ı konuştu. “Benimle Maraş’ta uğraşamazsın.” diyor. Sizinle
Maraş’ta uğraşmak derdim yok Sayın Başkan, hiç öyle bir derdim yok benim. Ben,
Maraş’ta yeni 3 tane ilçe kurulsun diyorum. Komisyonda önerge verdim, siz de
ret oyu verdiniz ama gol oldu, bitti; uğraşsanız da o gol çıkmaz artık. VAR’a
başvursanız bile çıkmaz. Hakemi çağırın, VAR’a baksın, yine mümkün değil, o gol
olmuştur. (CHP sıralarından alkışlar) 
Konuştukça
da batıyorsunuz. “Heleteli, Narlılı, Ilıcalı benim ne yaptığımı bilir, sen de
bilirsin.” diyorsunuz. Evet, sizin neler yaptığınızı biliyorum. Siz hiçbir şey
yapmadınız Celalettin Bey, hiçbir şey yapmadınız. (CHP sıralarından alkışlar) 
“Sadece
Maraş için değil, Tokat için de verildi, Niğde için de verildi.” diyorsunuz.
47’nci madde… Genel Kurulda önerge verdik. Sadece Maraş için, Ilıca için, Narlı
için, Düzbağ için önerge verdik. Tek Maraş için. Hadi varsa yüreğiniz orada
“evet” oyu verin de göreyim ben sizi.
“Benimle
Maraş’ta yarışamazsın.” diyor Sayın Başkan. Sayın Başkanım, ben tek başımayım,
tek bir milletvekiliyim, CHP’nin tek milletvekili var Maraş’ta. Sizin gibi
Tayyip Bey’in eteğine de yapışarak milletvekili olmadım ben Sayın Başkan. (CHP
sıralarından alkışlar) Kendimiz gittik, milletvekili olduk, geldik. 
6’nız
bir araya gelin, ben tek başıma olacağım. Sizinle her türlü mücadeleye hazırım.
Var mısınız? Varsa, bekliyorum.
İki:
Sayın Başkan, şehit Ahmet İmalı –siz de cenazesine katıldınız, Maraşlı
şehidimiz- 1 Temmuzda şehit oldu. Bakın, karısının yazdığını size okuyacağım
şimdi. Kuzey Irak’ta şaşırtma mevzisinde nöbet tutarken arkadaşının terörist
sanıp ateş etmesiyle vuruldu. Helikopterle karakola götürüldü. İki üç saat
bekletildikten sonra GATA’ya gitti ve en son şehit oldu. 1 Temmuzda cenazesi
Maraş’ta kaldırıldı. Bütün milletvekilleri, AK PARTİ’den hepsi oradaydı. Eşi
diyor ki: “Aradan üç ay geçti. 3 yaşındaki çocuğumla… Aile ve Sosyal
Politikalar Bakanlığından hiçbir görevli aramadı, hiç kimse bana bilgi
vermedi.”
(Mikrofon
otomatik cihaz tarafından kapatıldı) 
ALİ
ÖZTUNÇ (Devamla) – “60 bin lira ödeme yapıldı ama yetkili makamlara müracaat
ettim ‘Senin eşin şehit sayılmıyor.’ dediler. Maaş da bağlamadılar. Şehit
haklarını da bana vermediler.”
İLHAMİ
ÖZCAN AYGUN (Tekirdağ) – 15 Temmuz şehitlerine bağlandı ama. 
ALİ
ÖZTUNÇ (Devamla) - İşte, siz var ya, şehitler üzerinden siyaset yapanlar var
ya, sizin şehide saygınız da bu kadar! (CHP sıralarından alkışlar) 
BAŞKAN
– Sayın Güvenç, söz talebiniz var. Size de iki dakika söz vereceğim ama… 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Teşekkür ediyorum.
BAŞKAN
– Lütfen Sayın Güvenç, biraz bekleyin…
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Amacım asla Genel Kurulu
germek değil.
BAŞKAN
– Sayın Güvenç… Sayın Güvenç, bir dakika…
TANJU
ÖZCAN (Bolu) – Efendim, Sayın Komisyon Başkanına söz verdiniz mi?
BAŞKAN
- Lütfen, siz de öyle başladınız, karşılıklı bir konuşmaya dönüşmemesine gayret
edin. Komisyonu temsil ediyorsunuz, Genel Kurula hitap edin. 
Buyurun.
İki
dakika süre veriyorum.
6.- İçişleri Komisyonu Başkanı Celalettin Güvenç’in,
Kahramanmaraş Milletvekili Ali Öztunç’un sataşma nedeniyle yaptığı konuşmasında
şahsına sataşması nedeniyle konuşması
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Sayın Başkan, değerli
milletvekilleri; elbette Genel Kurulun adabını, çalışma düzenini biliyoruz. Ama
siz Komisyon toplantısı devam ederken, toplantı sırasında bile sosyal medyadan
“Ben Kahramanmaraş’ta 3 ilçe istedim. Milletvekili Celalettin Güvenç ‘hayır’
diyor.” diye yayın yaparsanız… 
ALİ
ÖZTUNÇ (Kahramanmaraş) – Yok öyle bir şey, öyle bir şey yok.
İÇİŞLERİ
KOMİSYONU BAŞKANI CELALETTİN GÜVENÇ (Devamla) – Siz burada, kürsüde
konuşursanız, arkasından ben daha konuşurken “Ben soru sordum, niye cevap
vermiyorsunuz?” diye laf atarsanız -tutanakları getirtelim- sonuçta Komisyon
Başkanı da olsanız cevap verme gereği duyarsınız. 
BAŞKAN
– Yine karşılıklı olmasın lütfen.
İÇİŞLERİ
KOMİSYONU BAŞKANI CELALETTİN GÜVENÇ (Devamla) – Ben tekrar ediyorum. 
ALİ
ÖZTUNÇ (Kahramanmaraş) – Sorulara cevap vermediniz, Maraş’ı anlattınız. Yerel
siyaset yapıyorsunuz. 
BAŞKAN
– Sayın Öztunç, lütfen karşılıklı olmasın. 
İÇİŞLERİ
KOMİSYONU BAŞKANI CELALETTİN GÜVENÇ (Devamla) – Ben Genel Kurulun ve halkımızın
dikkatine sunuyorum. İçişleri Komisyonuna bu yasa görüşülürken sadece Maraş’ta
3 yeni ilçe teklifi getirilmemiştir; Tokat’ta 2 ilçe, Niğde’de de 1 ilçe –sayın
milletvekilinin söylediği gibi- teklifi getirilmiştir ama komisyon, bu konuda
gerekli araştırmaları yapmadığı için, bütün bu yerlerin de ilçe olmaya layık
olduğunu düşünmemize karşın gerekli altyapı hazırlıkları yapılmadığı için
reddetmiştir. Siz bunun üzerinden, çok açık bir şekilde “Komisyon Başkanı
Maraşlı.” diye seçmenin önüne atmaya çalışırsanız Komisyon Başkanının da takdir
edin ki, lütfen, cevap verme hakkı doğar. Benim yapmaya çalıştığım odur ve
söylediklerimin de arkasındayım. 
Genel
Kurula teşekkür ediyorum. İlgili bakanlara sorulan soruları elbette ileteceğiz,
aldığımız cevapları da sizlere arz edeceğiz.
Teşekkür
ediyorum. 
BAŞKAN
– Teşekkürler Sayın Güvenç. 
ALİ
ÖZTUNÇ (Kahramanmaraş) – Sayın Başkan, tutanaklara geçmesi için efendim.
BAŞKAN
– Sayın Öztunç, artık bu tartışmayı burada bıraksak. 
ALİ
ÖZTUNÇ (Kahramanmaraş) – Tutanaklara geçmesi için efendim, sadece bir cümle. 
BAŞKAN
– Çok kısa, lütfen. 
ALİ
ÖZTUNÇ (Kahramanmaraş) – Komisyonda 3 ilde yeni ilçeler kurulması için
önergeler vardı, doğrudur. 
EMRULLAH
İŞLER (Ankara) – Sayın Başkan, böyle bir usul yok. 
ALİ
ÖZTUNÇ (Kahramanmaraş) – Genel Kurulda 47’nci maddede sadece Kahramanmaraş’ta 3
ilçe kurulması için önerge var, orada Sayın Başkanın oyunun rengine bakacağız
efendim. 
RECEP
ÖZEL (Isparta) – Bak bakalım, bak. 
BAŞKAN
– Teşekkürler Sayın Öztunç. 
VIII.-KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Antalya Milletvekili Atay Uslu ve Tekirdağ
Milletvekili Mustafa Yel’in Karayolları Trafik Kanunu ile Bazı Kanunlarda
Değişiklik Yapılması Hakkında Kanun Teklifi (2/860) ve İçişleri Komisyonu
Raporu (S. Sayısı: 7) (Devam)
BAŞKAN
– Sisteme giren, soru sormak isteyen değerli milletvekilleri var. Biraz önce on
beş dakika süreyle sınırlamıştık, o nedenle kendilerine söz verilememişti.
Şimdi, sisteme giren diğer milletvekillerine de sırayla söz vereceğim. Eğer
gerekli görürse Komisyona da cevap için bir süre tanıyacağım.
Sayın
Şahin…
SUZAN
ŞAHİN (Hatay) – Sayın Başkan, değerli üyeler; Hatay dünya barış şehridir,
Hatay’ı kalbinizden çıkarmamalısınız. Hatay’da aşk bir davadır, kardeşlik
davadır, barış davadır, özgürlük davadır ve Hataylılar davaları uğruna gözlerini
kırpmadan ölürler. Bu vesileyle Gezi olaylarındaki demokrasi şehitlerimizi
saygıyla anıyorum. 
1,5
milyon nüfuslu bu güzel şehrimiz 600 bin Suriyeli mülteciyi barındırmaktadır.
İki mutsuz toplum hâline geldik. Yan yana duruyoruz, ekmeğimizi aşımızı
paylaşıyoruz ancak bu paylaşım iki tarafa da yetmez oldu. Bizler barış dokumuzu
korumak istiyoruz ve buradan barışa katkı sunmanız için çağrıda bulunuyoruz.
Hatay tüm renkleri, dilleri, dinleri kucaklayarak gökkuşağı gibi kalsın
istiyoruz. 
(Mikrofon
otomatik cihaz tarafından kapatıldı) 
BAŞKAN
– Sayın Osmanağaoğlu…
TAMER
OSMANAĞAOĞLU (İzmir) – Sayın Başkan, Emniyet Genel Müdürlüğü bünyesinde
yaklaşık 10 bin başpolis görev yapmaktadır. 10 Nisan 2011 tarihinden itibaren
verilmeye başlanan başpolisler bazı durumlarda amir, bazı durumlarda memur
olmaktadırlar. Yetki ve sorumluluk konusunda kargaşa ve kaos vardır.
Başpolislerimizin sorunları çoktur. Örneğin, şark tayinine tabi olurken amir
konumunda değerlendirilip bir komiser yardımcısı gibi çalıştırılırken lojman ve
diğer sosyal meselelerde polis memurlarıyla birlikte değerlendiriliyor.
Başpolisler amir statüsünde değerlendirilerek devrelerinden beş yıl önce ikinci
şark görevine gidiyor ama tazminat alamıyorlar. Başpolislerin maaş ve özlük
haklarından kaynaklanan bu ayrımın giderilmesi için yapılan çalışmalar
nelerdir?
Teşekkür
ederim.
BAŞKAN
– Sayın Ceylan…
ÖZGÜR
CEYLAN (Çanakkale) – Teşekkür ederim Sayın Başkan. 
Çanakkale
ilinde elma yetiştiriciliğinin önemi oldukça büyük olup il genelinde çok yaygın
olarak elma bahçeleri mevcuttur. Çanakkale, TÜİK’in verilerine göre Türkiye
genelinde 6’ncı büyük elma yetiştiricisi ildir. Son dönemde iktidarın
uygulamalarıyla kanıksanan bir durum hâline gelmiş olsa da bu yıl da elma
üreticileri ürünlerini maliyetlerinin altında bir fiyatla satmak zorunda
kalmışlardır. Son altı yıldır durum aynıdır, fiyat artmamaktadır.
Çanakkale
yöresinde 2017-2018 yılı için elma üreticilerine mazot, gübre, organik tarım
uygulamaları, sertifikalı fidan, fide kullanım desteği, AR-GE, ÇATAK, tarım
sigortası gibi desteklerden ne kadar ödeme yapılmıştır? Özel sektörden
devşirme, tarımdan uzak birine emanet edilen Tarım Bakanlığının elma
üreticilerinin yaşadığı mağduriyeti ortadan kaldıracak bir eylem planı var
mıdır? Elma üreticilerinin ürün bazlı destek uygulamasına geçirilmesini
düşünüyor musunuz?
(Mikrofon
otomatik cihaz tarafından kapatıldı) 
BAŞKAN
– Sayın Ataş…
DURSUN
ATAŞ (Kayseri) – Sayın Başkan, değerli milletvekilleri; bugün 17 Ekim
Astsubaylar Günü ve bütün astsubaylarımızın, görevde ve emekli olmuşların bu
Astsubaylar Günü’nü kutluyorum öncelikle. 
Ordumuzun
belkemiği olan, omurgası olan astsubaylarımızın birçok sorunu var diğer uzman
çavuşlarda olduğu gibi ve yıllarca astsubaylarımıza sözler verilmiştir. 2015
seçimlerinden önce dönemin Başbakanı ve Sayın Cumhurbaşkanımız tarafından
-temel sorunları olan 2 sorunun birincisi- ön lisans mezunu astsubaylarımızın
göreve başladığında 9’un 2’sinden başlamaları için kanun düzenlemesi yapılması
gerektiği söylenmiş ve bunun sözü verilmiştir. Diğer taraftan, kıdemli
başçavuşlara verilecek makam tazminatlarının sözünü vermişlerdir ve bugüne
kadar gerçekleşmemiştir. Ve yine astsubaylarımıza sosyal tesislerden, her zaman
gündeme…
(Mikrofon
otomatik cihaz tarafından kapatıldı) 
BAŞKAN
– Sayın Özen…
ZEYNEL
ÖZEN (İstanbul) – Sağlık Bakanına soruyorum. Hükûmet “Kriz yok.” diyor, zavallı
pazarcıların etiketlerini kontrol ederek enflasyonu düşüreceğini zannediyor.
Daha
önemlisi de Sağlık Bakanlığı 81 ile bir genelge gönderiyor: Tıp fakültesi
öğrencileri, sağlık okulu öğrencileri şimdiye kadar yemeklerini
alabiliyorlardı, yemeklerini yiyebiliyorlardı; yemekleri kesilmiştir. Yani
Sayın Cumhurbaşkanımız dedi ki: “Biz, hepimiz aynı gemideyiz.” Yoksulların,
işsizlerin gemicikleri yok, onun için aynı gemide değiliz. Bu krizin sorumlusu
da yoksul halkımız değil. Eğer ödenecek bir bedel varsa o gemileri olanlar bu
bedeli ödemeli ve bu soruyu Sağlık Bakanına soruyorum: Neden böyle bir şeye
başvuruldu?
Teşekkür
ederim. 
BAŞKAN
– Teşekkürler Sayın Özen. 
Sayın
Güvenç, teklife yönelik bir soru göremedim.
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Maalesef.
BAŞKAN
– Dolayısıyla eğer isterseniz gene süre veririm size, yoksa…
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Yok, teşekkür ediyorum,
soru yok çünkü.
BAŞKAN
– Tamam, teşekkürler Sayın Güvenç. 
Böylece
bölüm üzerindeki görüşmeleri tamamlamış olduk. 
Şimdi,
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
1’inci
madde üzerinde üç önerge vardır, önergeleri aykırılık sırasına göre işleme
alacağım. 
Türkiye Büyük Millet Meclisi
Başkanlığına
Görüşülmekte
olan (2/860) esas numaralı Karayolları Trafik Kanunu ile Bazı Kanunlarda
Değişiklik Yapılması Hakkında Kanun Teklifi’nin 1’inci maddesinin teklif
metninden çıkarılmasını arz ve teklif ederim. 
 Lütfü Türkkan Yasin
Öztürk Behiç Çelik
 Kocaeli Denizli Mersin
 Aylin Cesur Mehmet Metanet
Çulhaoğlu
 Isparta Adana
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkan. 
BAŞKAN
– Önerge üzerinde Denizli Milletvekili Yasin Öztürk’ün söz talebi vardır. 
Buyurun
Sayın Öztürk. (İYİ PARTİ sıralarından alkışlar) 
YASİN
ÖZTÜRK (Denizli) – “Ol.” deyince olduranın 99 adıyla…
Sayın
Başkan, değerli milletvekilleri; Türkiye'de güven ve istikrar ortamının, halkın
refah ve huzurunun en büyük güvencesi Türk polis teşkilatıdır. 10 Nisan
1845’ten bu yana, millî birlik ve bütünlüğümüzün korunması, halkın can ve mal
güvenliğinin sağlanması gibi son derece ulvi bir görevi deruhte eden polisimiz
milletimizin gönlünde hak ettiği yeri almıştır. Bugün ülkemiz gündeminin ilk
sıralarında yerini muhafaza etmekte olan terörle mücadeleden uyuşturucu
kaçakçılığı ve trafik terörüne kadar son derece komplike ve zor görevleri gece
gündüz demeden canı pahasına fedakârca ifa eden polisimizin makine teçhizat,
eğitim ve benzeri ihtiyaçlarının karşılanması öncelikle ve ivedilikle
olmalıdır. Ama günümüz itibarıyla polisimizin en vazgeçilmez ihtiyacının moral
ve motivasyon olduğu kanaatindeyim. 
Diğer
taraftan, bugün 300 bine yakın fiilî kadrosuyla her kesimin ittifakla
yaklaşması gereken odur ki polis, anayasal demokratik rejimin bekçisi, halkın
can ve mal emniyetinin teminatıdır. Devlet geleneğimizde var olan, okula,
camiye ve kışlaya siyasetin sokulmaması ilkesi karakol için de geçerlidir. Bu
itibarla, polisimiz mutlaka siyasetin dışında tutulmalıdır. Türk polis
teşkilatıyla ilgili aksaklıklar varsa yapılacak düzenlemelerle kırmadan dökmeden
hayata geçirilmelidir. 
İYİ
PARTİ olarak polislerin ek göstergelerinin 3600’e çıkarılması ve
tazminatlarının artırılması gerektiğini düşünüyoruz. AK PARTİ’nin seçim
beyannamesinde Emniyet mensuplarıyla ilgili, ek göstergelerinin 3600’e çıkacağı
vaadi vardı. Düzenleme gelmeden emekli olup hem düşük emeklilik ikramiyesi
almak istemeyen hem de emekli olduktan sonra gelecek düzenlemenin dışında
kalarak düşük emekli maaşı almak istemeyen Emniyet mensupları Hükûmetin
harekete geçmesini beklemektedirler. Ama anlaşılan odur ki AK PARTİ topluma
verdiği sözü tutma konusundaki samimiyetsizliğini bir kez daha ortaya
koymuştur. 
Polislik,
yapılan iş gereğince düzensiz, uzun ve yoğun çalışma temposu gerektiren bir
meslektir. Emeklilik haklarını kazanıncaya değin yüksek tempoda ve ağır mesai
şartlarında yaşamsal tehlikenin varlığını sürekli hissettiren polislik mesleği,
zaman içerisinde hizmetin kalitesini ve çalışanın performansını etkilemektedir.
Polislerimiz ekonomik olarak kısıtlı şartlardan dolayı yoğun strese maruz
kalmaktadır. Polislerimiz içinde, bulunduğu çalışma şartlarından dolayı ruhsal,
bedensel sorunlar ile özel ve sosyal haklarında olumsuzluklar yaşayanlar olduğu
gibi, intihar vakalarının görüldüğü, ruh sağlığı nedeniyle tedavi gören
polislerin olduğu bilinmektedir. Emniyet teşkilatı mensuplarının çalışma ve
dinlenme saatleri, şekilleri, izinleri ve ücretlendirmeyle ilgili yeni bir
yasal düzenleme yapılması gerekmektedir. 12/24 esasına göre çalışanların
haftalık çalışma saati elli yedi saattir. Rutin olarak belirlenen vardiyaların
yanında maç, konser, miting gibi durumlarda ortaya çıkan planlı veya plansız ek
görevler oldukça fazla sıkıntı oluşturmaktadır. Polislerimizin dinlenme
saatlerine bakılmaksızın yapılan bu uygulamada herhangi bir ek ücret olmadığı gibi
aile ve sosyal yaşamla ilgili önceden planlama yapamamaları, plan yapılmış olsa
bile bu planları iptal etmek durumunda kalmaları, dinlenmeye ve ailelerine
yeterince vakit ayıramamaları sıkıntı oluşturmaktadır. Bu konuda 8/24 çalışma
saati modeli en uygun model olacaktır. 
Kanunun
1’inci maddesinde sınava girecek adayların yaş sınırları ve sınava
girebilmeleri için gerekli olan koşulların kanun maddesiyle kesin ve net olarak
belirlenmesi gerekmektedir. Yaş sınırını kanundan çıkartarak yönetmeliklerle şekilden
şekle değiştirilmesinin önünü açmamalıyız. Yöneticilerin keyfiyetine
bırakılmadan, kanunların öngörülebilir ve kapsayıcı olması ilkesine uygun
olarak, net bir şekilde kanunda yer alması gerektiği kanaatindeyiz.
Milletimizin huzur ve güveni için hayatlarını ortaya koyan polislerimizin özlük
haklarının her zaman takipçisi olacağımızı İYİ PARTİ milletvekilleri olarak bir
kez daha vurgulamak isteriz. 
Bu
arada AK PARTİ Grup Başkan Vekili Denizli Milletvekili Sayın Cahit Özkan
Suriyelilerin ekonomiye katkısı iddiasında bulunurken Denizli’deki
Suriyelilerin mermer sektöründe çalıştığından bahsetti. Eksik söyledi, ben
tamamlayayım: Suriyeliler Denizli’de sadece mermerde değil, tekstil ve tarımda
da çalışmaktadır. Genç işsizliğin yüzde 20’lere vardığı bugünlerde neredeyse
hepsinin çalışma izni olmadan kayıt dışı çalıştıklarını da söylemeliydi.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Öztürk.
YASİN
ÖZTÜRK (Devamla) - Sözlerime son verirken bütün polis teşkilatı mensubu
şehitlerimizi rahmetle, malul ve gazilerimizi şükranla yâd ederim.
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir.
Madde
üzerindeki diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 7 sıra sayılı Karayolları Trafik Kanunu ile Bazı Kanunlarda Değişiklik
Yapılması Hakkında Kanun Teklifi’nin 1’inci maddesinde geçen “erkek ve kadın”
ibaresinin “erkek ile kadın” olarak değiştirilmesini arz ve teklif ederiz.
17/10/2018
 Nazır
Cihangir İslam Ali Öztunç Ahmet
Kaya
 İstanbul Kahramanmaraş Trabzon
 Orhan
Sümer Deniz Yavuzyılmaz Abdurrahman Tutdere
 Adana Zonguldak Adıyaman
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkan.
BAŞKAN
– Önerge üzerinde İstanbul Milletvekili Nazır Cihangir İslam’ın söz talebi
vardır. 
Buyurun
Sayın İslam. (CHP sıralarından alkışlar)
Süreniz
beş dakikadır. 
NAZIR
CİHANGİR İSLAM (İstanbul) – Sayın Başkan, bu dönemdeki görevinizin hayırlı
olmasını diliyorum.
BAŞKAN
– Teşekkür ediyorum.
NAZIR
CİHANGİR İSLAM (Devamla) – Sayın CHP Grubuna da bu söz hakkı için teşekkür
ediyorum.
Aslında,
rahmetli Aliya İzzetbegoviç olsaydı sizin yüzünüze çok fazla bakmazdı. Neden
bakmazdı biliyor musunuz? İnsanların ifade özgürlüğünü kısıtladığınız için
bakmazdı, insanların söz hakkını aldığınız için bakmazdı ve basın özgürlüğü
konusunda da yüzünüze bakmazdı.
Daha
dün, Değerli Milletvekilimiz Sayın Refik Özen rahmetli İzzetbegoviç hakkında
konuştu, ancak birtakım ifadeler gerçeklikle örtüşmüyordu ve eksikti, onları
düzeltmek ihtiyacı hissettim. “Doğu ve Batı Arasında İslam” ve “Özgürlüğe
Kaçışım”; okuyan var mı bunları içinizde? Yok mu? Ee siz İzzetbegoviç hakkında
nasıl konuşuyorsunuz? Ya bunları okumadıysanız siz İzzetbegoviç hakkında nasıl
konuşuyorsunuz? 
SÜLEYMAN
KARAMAN (Erzincan) – İyi konuşuyoruz.
NAZIR
CİHANGİR İSLAM (Devamla) – Bakın, Sayın Özen şöyle diyor rahmetli Aliya’dan aktararak
veya ondan birtakım çıkarımlarda bulunarak: “İslami düzenin sağlanması için
kontrolsüz ve aşırı güç kullanımıyla İslam’ı lekelemeye kimsenin hakkı olmadığı
düşüncesiyle düşmanlarından nefret etmeme, adalet sahibi ve affedici olma
yolunu seçmiştir.” Bu özelliklerden hiçbiri sizde yok ki! (AK PARTİ
sıralarından gürültüler) “Amaca giden her yol mubahtır felsefesini
reddetmiştir.” Bunun tam tersi, sizde olduğu gibi var. 
Çok
değerli arkadaşlarım, bakın, bundan sonra size İzzetbegoviç’ten birkaç cümle okuyacağım
ve bu kürsüyü terk edeceğim ama dinleyin, bu hepiniz için geçerli. 
“İktidar
insanları şımartır, bu şaşmaz bir kuraldır.” İktidara gelenlere sesleniyor
rahmetli Aliya: “İktidara gelirseniz kibirli olmayın, kendinizi beğenmişlik
etmeyin. Size ait olmayan şeyleri almayın. Güçsüzlere yardım edin ve ahlak
kurallarına uyun.”
CEMİL
YAMAN (Kocaeli) – Tam da bizi anlatmış. 
NAZIR
CİHANGİR İSLAM (Devamla) – “Unutmayın ki sonsuz iktidar yoktur ve herkes er geç
milletin ve Allah’ın önünde hesap verecektir.” Burada bir şeye dikkatinizi
çekerim, “Size ait olmayan şeyleri almayın.” diyor, “Başkasının şeylerini
almayın.” demiyor, bakınız. Başkasının şeylerini almamayı da kapsayan ama ondan
daha fazla bir şey yani “Yolda bulduğunuzu da almayın.” diyor, “Kamu malını da
almayın.” diyor, “İnsanların ortak alanlarını da yağmalamayın.” diyor ama bu
özellikleri ben ne yazık ki sizde de göremiyorum. 
HASAN
ÇİLEZ (Amasya) – Sayın Cihangir, beni tanıyor musun?
NAZIR
CİHANGİR İSLAM (Devamla) – Rahmetli İzzetbegoviç’in bütün insanlara bir
seslenişini daha burada size, hepinize hatırlatmayı borç sayıyorum.
HASAN
ÇİLEZ (Amasya) – Sayın Cihangir, bu ithamlarda bulunurken beni tanıyor musun,
bana bunu söyle lütfen. 
NAZIR
CİHANGİR İSLAM (Devamla) – “Allah, hayvanlardan farklı olarak…”
HASAN
ÇİLEZ (Amasya) – Çıkıyorsun orada konuşuyorsun, beni tanıyor musun da
konuşuyorsun?
BAŞKAN
– Lütfen… Lütfen… İzin verin konuşsun. 
NAZIR
CİHANGİR İSLAM (Devamla) – “…bizi dik yürür bir şekilde yarattı.” 
HASAN
ÇİLEZ (Amasya) – Sayın Cihangir, lütfen cevap ver.
BAŞKAN
– Sayın Milletvekili, lütfen… 
HASAN
ÇİLEZ (Amasya) – Sayın Başkan, lütfen…
RAMAZAN
CAN (Kırıkkale) – Başkan, Genel Kurula hitap etsin. 
HASAN
ÇİLEZ (Amasya) – Beni tanıyor mu, buna cevap versin.
NAZIR
CİHANGİR İSLAM (Devamla) – “Allah, hayvanlardan farklı olarak bizi dik yürür
bir şekilde yarattı.” 
BAŞKAN
– Sayın İslam, Genel Kurula hitap edin. 
NAZIR
CİHANGİR İSLAM (Devamla) – Burası Genel Kurul değil mi Sayın Başkan?
BAŞKAN
– Bütün Genel Kurula hitap edin Sayın İslam. 
RAMAZAN
CAN (Kırıkkale) – Bize dönmesin.
HASAN
ÇİLEZ (Amasya) – Sayın Cihangir, dik dur, dik! Nereye söylediğini biliyor
herkes.
BAŞKAN
– Siz lütfen karışmayın. 
NAZIR
CİHANGİR İSLAM (Devamla) – “Allah hayvanlardan farklı olarak bizi dik yürür
şekilde yarattı.”
HASAN
ÇİLEZ (Amasya) – Sana soruyorum: Beni tanıyor musun da itham ediyorsun?
BAŞKAN
– Konuşmacıyı bölmeyin lütfen. 
RAMAZAN
CAN (Kırıkkale) – O da bize dönmesin.
NAZIR
CİHANGİR İSLAM (Devamla) – “Çoğu insan bu imtiyazı kullanmaz, hayatlarının
çoğunda eğilirler hatta sürünürler. İnsan böyle mi yapmalı? Allah’ın bu büyük
nimetini, dik yürümeyi reddetmek nankörlük değil mi? Söylenebilecek her sözün
söylendiğine eminim ama hepsinin duyulduğundan emin değilim.” diyor Aliya. 
Saygılarımı
sunuyorum efendim, sağ olun. (CHP, HDP ve İYİ PARTİ sıralarından alkışlar)
BAŞKAN
– Teşekkürler Sayın İslam. 
İLYAS
ŞEKER (Kocaeli) – Hangi konuda önerge vermiştiniz acaba? Önergenizin içeriği
neydi?
NAZIR
CİHANGİR İSLAM (İstanbul) – İzzetbegoviç.
İLYAS
ŞEKER (Kocaeli) – Neydi, önergenizin içeriği neydi?
NAZIR
CİHANGİR İSLAM (İstanbul) – İzzetbegoviç, İzzetbegoviç.
İLYAS
ŞEKER (Kocaeli) – Verdiğin önergeyi bile bilmiyorsun ya, içeriğini bile
bilmiyorsun.
HASAN
ÇİLEZ (Amasya) – Kendine güldürüyorsun, yazıklar olsun! 
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir. 
1’inci
madde üzerinde bir önerge daha vardır, okutup işleme koyacağım.
Türkiye Büyük Millet Meclisi
Başkanlığına
Görüşülmekte olan (7) sıra sayılı Karayolları Trafik
Kanunu ile Bazı Kanunlarda Değişiklik Yapılması Hakkında Kanun Teklifi’nin
1’inci maddesinde yer alan “ibaresi” kelimesinin “ifadesi” şeklinde
değiştirilmesini arz ve teklif ederiz. 
 Sermet Atay Cemal
Enginyurt Ahmet Özyürek 
 Gaziantep Ordu Sivas
 Yaşar Karadağ  Memet Bülent
Karataş Ümit Yılmaz
 Iğdır İstanbul Düzce
 Metin Nurullah Sazak 
 Eskişehir 
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkan. 
BAŞKAN
– Önerge üzerinde Ordu Milletvekili Cemal Enginyurt’un söz talebi vardır. 
Buyurun
Sayın Enginyurt. (MHP sıralarından alkışlar)
Süreniz
beş dakikadır. 
CEMAL
ENGİNYURT (Ordu) – 7 sıra sayılı Kanun Teklifi’yle ilgili olarak söz almış
bulunmaktayım. Hepinizi saygılarımla selamlıyorum. 
Cihangir
İslam güzel bir ortam yarattı aslında, kızmayın; bizi güldürdü, güzel sözler
söyledi. Dolayısıyla neşeli olmakta fayda var. 
Bu
kanun teklifi görüşülürken özellikle bir konuya değinmek istiyorum. Servis
taşıyıcılarının haklarında çıkarılan bir genelgeden bahsetmek istiyorum.
Türkiye’de 200 bin servis taşıyıcısı bulunmakta ve ekmeklerini bundan
kazanmaktalar. Lakin öyle bir genelgeyle… Öyle bir yönetmelik çıkarılmış ki
bize yakışır bir yönetmelik. Örneğin, servis taşıyıcılarına 22 yaşını geçmek
şartıyla, lise mezunu hostes bulundurmaları şartını getirmişiz. Çok güzel.
Bütün servis taşıyıcıları, yüzde 95’i şoförlerin ilkokul mezunu, biz “22
yaşında, lise mezunu olsun.” demişiz. Bunu konuşacağımı söylediğimde bir
Kayserili servis taşıyıcısı aradı “Ağabey, bunlar hostes mi arıyor, TÜBİTAK’a
eğitimci mi arıyorlar?” dedi. (MHP sıralarından alkışlar)
Şimdi,
22 yaşında, lise mezunu, askerliğini yapmış olma şartı… E, bayan ne yapacak,
hanımefendiler ne olacak? 18 yaşını bitirmiş bir hanımefendinin çalışma hakkı yok
mu? Dolayısıyla birincisi, çıkış yolu itibarıyla sakat bir mantık. Altı üstü 10
metre götürecek, eliyle tutacak, bunun için lise mezunu diyoruz ama 200 bin
servis taşıyıcısının birçoğunun yanındaki hostesler genelde eşleri, bu işi
birlikte yapıyorlar. Çünkü mazot 3,4 lirayken ihale almışlar, maşallah mazot
şimdi 6 lirayı geçmiş dolayısıyla külliyen zarardalar. O sebeple, diyorlar ki:
“Eşlerimiz yanımızda, ortaokul mezunu veya ilkokul mezunu. Bizden istenen bu
şart çok ağır kaçıyor.” Bunun değiştirilmesini teklif ediyorlar. İnşallah, bizi
dinleyenler bunu değiştirirler diye düşünüyorum.
İkinci
olarak, yine, özellikle minibüs sahiplerine, 2008 model olan araçlarını
yenilemek istediklerinde “2017 yılından aşağı olmaz, yoksa ruhsat vermeyiz.”
diyoruz. Bu nasıl bir anlayış, bu nasıl bir mantık? O zaman şöyle yapalım: “T”
plaka sahiplerine ÖTV’siz araç alma imkânı verdik, gelin o zaman, hep birlikte
servis taşıyıcılarına ve minibüs kullanıcılarına da ÖTV’siz araç alma imkânı,
hakkı tanıyalım madem 2017 diyorsak. Dolayısıyla bu insanların servis
araçlarını ve minibüslerini yenileme hakkını ellerinden almamış olalım, onlara
sıfır araç imkânı sağlayalım.
Yine,
servis taşıyıcılarının en önemli sıkıntılarından bir tanesi de şu: Zaten trafik
polisleri bunları yeterince denetliyor ama okul müdürleri, okuldaki veliler,
öğretmenler âdeta sokakta zabıta gibi, trafik polisi gibi servisleri
durduruyorlar “Emniyet kemerin var mı? Çocuklar ne durumda?” diye soruyorlar.
Arkadaş, sürekli taciz edilen bir insanın psikolojisinin bozukluğu neticesinde
bundan sağlıklı bir hizmet de bekleyemeyiz. O sebeple, devletin polisine
güvenmek durumundayız, devletin polisi de zaten gereğini yapıyor.
Bir
önemli konu da yine, araçların içerisindeki her koltuğa sensör koydurmak gibi
bir genelge hazırlanıyor, çıkarılmaya çalışılıyor. Her koltuğa sensör koymak
yerine, araçlara binerken çocukların parmak izini tanıyıcı bir özellik koyarsak
böylece her çocuğun araca bindiği, her çocuğun araçtan inip inmediği
belirlenmiş olur. 
Maksat
zorluk çıkarmak olmamalı, maksat insanımızın geleceğini daha da güzel hâle
getirmek olmalı diyorum. Dolayısıyla burada, İçişleri Bakanlığı yetkilileri,
Karayolları, trafikle ilgili bütün düzenlemeyle ilgili yetkililer buradalar,
bunu not alır da servis taşıyıcıları ve minibüsçülerle ilgili genelgeyi… 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Enginyurt. 
CEMAL
ENGİNYURT (Devamla) -… yeniden gözden geçirir ve bu insanlara kolaylık tanırsak
hakikaten ekmeklerini kazanma noktasında, psikolojilerinin düzgün olması
noktasında büyük bir hassasiyet gösterilmiş olur diyor, hepinize saygılarımı
sunuyorum. (MHP sıralarından alkışlar) 
BAŞKAN
– Teşekkürler Sayın Enginyurt. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
1’inci
maddeyi oylarınıza sunuyorum: Kabul edenler… Etmeyenler… 1’inci madde kabul
edilmiştir. 
2’nci
madde üzerinde bir adet önerge vardır, okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 7 sıra sayılı Karayolları Trafik Kanunu ile Bazı Kanunlarda Değişiklik
Yapılması Hakkında Kanun Teklifi’nin 2’nci maddesinin tekliften çıkarılmasını
arz ve teklif ederiz. 17/10/2018
 Tanju
Özcan Ali Öztunç Çetin Arık
 Bolu Kahramanmaraş Kayseri

 Ayhan
Barut Haşim Teoman Sancar Süleyman Bülbül
 Adana 
Denizli Aydın 
 Ömer
Fethi Gürer 
 Niğde
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkan. 
BAŞKAN
– Önerge üzerinde Niğde Milletvekili Ömer Fethi Gürer konuşacaktır. 
Buyurun
Sayın Gürer. (CHP sıralarından alkışlar)
Süreniz
beş dakikadır. 
ÖMER
FETHİ GÜRER (Niğde) – Sayın Başkan, değerli milletvekilleri; bu torba yasalarla
ilgili, hükûmet varken, bakan varken Cumhuriyet Halk Partisi olarak bunun
yanlışlığını ifade ediyorduk. “Sistem değişti, bundan sonra milletvekilleri
kanun teklifi verecek.” dediler ama nedense milletvekilleri de torba yasayla
Meclisin önüne gelmeye başladı. İşin garibi de yalnızca 1’inci partinin
milletvekillerinin kanun teklifleri buraya iniyor, diğer kanun teklifleri
buraya hâlâ gelmedi, gelmiyor.
Şimdi,
kanun teklifini veren milletvekili arkadaşımız geldi, “Halkın taleplerini
buraya yansıttık, bizden istenenleri biz buraya koyduk.” dedi. Şimdi, çok merak
ediyorum, Mustafa Bey burada değil herhâlde, kanun teklifinde bulunan Tekirdağ
Milletvekilimiz?
MUSTAFA
YEL (Tekirdağ) – Buradayım.
ÖMER
FETHİ GÜRER (Devamla) – Madde 47 diyor ki… “Emniyet personeli disiplin
amirlerinin ceza yetkilerinin gösterildiği çizelgeye Teftiş Kurulu Başkanı,
Özel Harekât Başkanı, Özel Güvenlik Denetleme Başkanı eklenmeli.” diye hangi
vatandaş gelip de bu talepte bulundu, açıkçası bunu merak ediyorum.
Keza
madde 3’te de -üzerinde birkaç söz edeceğim- polis memurluğundan başpolis ve
kıdemli başpolis memurluğuna geçişi düzenleyen maddenin kaldırılmasını hangi
başpolis talep etti, hangi yurttaşımız talep etti? Biraz samimi olalım. Bu,
İçişleri Bakanlığı tarafından hazırlanıyor, size veriliyor, siz buraya
getiriyorsunuz.
Bakın,
ben kanun teklifleri verdim, CHP'li arkadaşlarımız verdi. Bize de halktan ne
geliyor, biliyor musunuz: Emeklilikte yaşa takılanlar, 3600 ek göstergede
verilen sözler, stajyer ve çıraklar -sosyal güvenlik kapsamına işe başladıkları
gün alınmaları taşeron işçilerden kadroya giremeyenler, çocuk işçilik, geçim
sıkıntısı çeken kesimlerin sorunları, kadınlarla ilgili düzenlemeler, elektrik
faturalarında TRT payının kaldırılması, silah ruhsatıyla ilgili düzenleme,
hayvan haklarıyla ilgili düzenleme, intibak yasasıyla ilgili düzenleme, şehit aileleriyle,
gazilerle ilgili düzenlemelerde kanun teklifleri verdik ama Meclise bunlar
gelmiyor. Halkın gündemi demek ki başpolislik kalksın mı kalkmasın mı, gündem
bu.
Bakınız,
arkadaş, siz bu yasayı 2010 yılında getiriyorsunuz. Başpolislikle ilgili ihtiyaca
dair dönemin Bakanı Atalay diyor ki: “Motivasyonu artırıcı, 10 kişiye 1
yönetici, özel timlerde görev yapacak başlarında bir arkadaşları olsun, polis
merkezlerinde ihtiyaç var.” 2010’da getiren sizsiniz, sekiz yıl sonra bunu
kaldıran sizsiniz. Buradaki arkadaşları sözlü sınava tabi tutacaksınız.
Polisler üzerinde sözlü sınavı uygulamaya koyduğunuz zaman amaçladığınız sizden
olan-sizden olmayan ayrımı. Niye yazılı sınavla yetinmiyorsunuz? Bunların
komiser yardımcısı olması için önünü açıp bu arkadaşlarımıza hakkını niye
vermiyorsunuz? Yarın onlar bugüne kadar amirlik yaptığı arkadaşlarının yanında
memur olarak tekrar nasıl çalışacaklar, nasıl motive olacaklar? Zaten Emniyet
mensuplarının 3600 ek göstergelerini çıkarmadınız, teşkilatın özlük haklarıyla
ilgili iyileştirme yapmadınız, onların çalışma koşullarını iyileştirmediniz;
bunlarla ilgili düzenlemeler yapmak yerine kalktınız var olan, mevcuttaki
sistemi, kendi getirdiğinizi kendiniz kaldırıyorsunuz.
Değerli
arkadaşlar, bu kanun torba olduğu için içinde çok şey var, zaman kısıtlı ama
birkaç konuya daha değinmek istiyorum. Trafik kurallarına uymayanlarla ilgili
ceza maddeleri var yani vatandaş yanlış yaptıkça “Para öde.” diyorsunuz. Doğru,
trafikle ilgili düzenlemeler mantıklı. Sayın Bakan Yardımcısı trafikle ilgili
yollara koyulan maketler için sorduğum soruya “500 yere kondu, yerel yönetimler
de bu konuda parasal destek sağladı.” dediler ve bu maketler kazaları yüzde 17
önlemiş. O zaman, maketin bu kadar etkili olduğu yerde eğitimi geliştirsek yani
ille ceza yazarak insanları bir yerde zorunlu hâlde mağduriyete itmenin ne
âlemi var? Hurda araç için 2 bin lira ceza yazıyorsunuz, hurda aracın kendisi 2
bin lira. Bir dönem sonra, seçime doğru geleceksiniz “hurda araç için yazılan
cezaların affı kanun teklifi” diye teklif getireceksiniz. Arkadaş, zaten o
aracın değeri 2 bin lira etmez, adamcağız mecbur, mağdur; o anlamda, trafiğe
çıkmasını engelleyin, niye onunla ilgili önlem almıyorsunuz? 
Bunun
yanında eğitimi geliştirmenin yollarını aramak şart. Bakınız, uyuşturucu yaşı
10 yaşına kadar indi, bununla ilgili getirilecek bütün kanun teklifleri,
önerileri ve önlemlerinde biz sizinle beraberiz. Bu ülkenin en büyük
sorunlarından biri uyuşturucu. Ahlak ülkede çökme noktasına erdi. Sizin
döneminizde fuhuş arttı, uyuşturucu arttı; buna benzer olumsuzluklar bu ülkenin
başına bela oldu. Kalkması, yok olması için verilecek her mücadelede Cumhuriyet
Halk Partisi olarak biz varız diyorum. 
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Gürer. 
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

Maddeyi
oylarınıza sunuyorum: Kabul edenler... Etmeyenler... 2’nci madde kabul
edilmiştir.
3’üncü
madde üzerinde bir adet önerge vardır, okutup işleme alacağım.
Türkiye Büyük Millet Meclisi Başkanlığına
Görüşülmekte
olan Karayolları Trafik Kanunu ile Bazı Kanunlarda Değişiklik Yapılması
Hakkında Kanun Teklifi’nin 3’üncü maddesiyle 3201 sayılı Kanun’a eklenen geçici
29’uncu maddenin aşağıdaki şekilde değiştirilmesini arz ve teklif ederiz.
 Mehmet
Metanet Çulhaoğlu Orhan Çakırlar Aylin Cesur
 Adana Edirne Isparta
 Lütfü
Türkkan Behiç Çelik
 Kocaeli Mersin
MADDE
3- 3201 sayılı Kanuna aşağıdaki geçici madde eklenmiştir.
"GEÇİCİ
MADDE 29- Bu maddenin yürürlüğe girdiği tarihten itibaren önlisans ve lisans
mezunu başpolis memurları ve kıdemli başpolis memurları arasında yapılacak
yazılı sınavda başarılı olanlardan, Polis Akademisi Başkanlığınca düzenlenecek
ilk derece amirlik eğitimini başarıyla bitirenler Komiser Yardımcılığı
rütbesine atanır. Adaylarda aranacak diğer nitelikler, sınavlara ve ilk derece
amirlik eğitimine ilişkin usul ve esaslar Bakanlıkça düzenlenir.”
BAŞKAN
- Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) –Katılmıyoruz Sayın Başkan.
BAŞKAN
– Önerge üzerinde Adana Milletvekili Mehmet Metanet Çulhaoğlu’nun konuşması
olacaktır.
Buyurun
Sayın Çulhaoğlu. (İYİ PARTİ sıralarından alkışlar)
Süreniz
beş dakikadır.
MEHMET
METANET ÇULHAOĞLU (Adana) – Sayın Başkan, değerli milletvekilleri; görüşülmekte
olan 7 sıra sayılı Karayolları Trafik Kanunu ile Bazı Kanunlarda Değişiklik
Yapılması Hakkında Kanun Teklifi’nin 3’üncü maddesine eklenen geçici 29’uncu
madde üzerinde İYİ PARTİ Grubumuz adına söz almış bulunmaktayım. Yüce
heyetinizi saygılarımla selamlarım.
Sayın
milletvekilleri, AK PARTİ’nin, kanunlaşması için bugün Genel Kurula getirdiği
bu kanunun 3’üncü maddesi gelen şekliyle geçerse 15 Temmuz darbesinde göğsünü
kurşunlara siper eden vatandaşımızın güvenliği, toplumun asayişi ve huzuru için
gece gündüz demeden görev yapan 8 bin başpolisimizden sadece 1.891’i komiser
yardımcısı olacak, kalan 6.109 başpolisimiz maalesef mağdur olacaktır. Bu
başpolisleri şark görevine gönderirken “Hadi aslanlarım, siz tim komutanı olabilirsiniz,
amir olabilirsiniz.” diyoruz ve daha sonra bunların maalesef komiser yardımcısı
olamayacaklarını da ifade ediyoruz. AKP’nin hükûmet olduğu dönemde başpolis
yapılan 8 bin civarında emniyet mensubundan, getirilen yasayla lisans mezunu
olan, 45 yaşından gün almamış, yazılı ve sözlü sınavda başarı kazananlar
komiser yardımcısı olabilecektir. Bu da başpolislerimizin mağduriyetine neden
olacaktır. 
Biz
İYİ PARTİ Grubu olarak verdiğimiz bu önergemizle hiçbir başpolisimizin mağdur
edilmemesi için kanun teklifinin 3’üncü maddesindeki yaş tahdidinin, mülakat
şartının kaldırılmasını, lisans mezunu olanlara ön lisans mezunu olanların da
eklenmesini teklif ediyoruz. Önergemiz doğrultusunda düzenleme yapılması,
yaşanması kuvvetle muhtemel sözlü sınavda adam kayırmanın önüne geçilmesi için
gereklidir. Yazılı sınavda da aldıkları puanla komiser yardımcılığı kadrolarına
atanmalarının önü açılacaktır ve tüm başpolislerimiz bu haktan yararlanma
imkânı bulacaktır. 
Önergemize
olumlu oy vermenizi bekliyoruz. Başpolislerimiz bizleri izliyor. Hangi grubun
nasıl, olumlu mu, olumsuz mu oy kullanacaklarını merakla bekliyorlar değerli
arkadaşlar. 
Değerli
milletvekilleri, ben 27’nci Dönemin başlangıcında yaptığım bir konuşmada
muhalefetiyle, iktidarıyla ortak aklın tesis edilerek bir çalışma sisteminin
kurulmasını dilemiştim ve bugün geldiğimiz noktada biz İYİ PARTİ
milletvekilleri olarak bugüne kadar 21 tane kanun teklifi verdik. Emeklilikte
yaşa takılanların durumlarının olumlu yönde düzeltilmesi için kanun teklifi
verdik, 3600 ek göstergeyle ilgili kanun teklifi verdik; yine, askerlikte geçen
sürelerin Sosyal Güvenlik Kurumu bünyesinde değerlendirilmesi için kanun
teklifi verdik. 9 tane araştırma önergesi verdik. “Bizim çoğunluğumuz var.”
dediniz, hiçbir tanesi gündeme alınmadı. Yine, bugüne kadar 255 milletvekili
arkadaşımız soru önergesi verdiler, bu da değerlendirilmedi. Bugüne kadar henüz
bir cevap da alamadık. 
Değerli
arkadaşlar, ülkemizde artan hayat pahalılığı insanların ruh ve beden sağlığını
olumsuz etkilemektedir. Bugün toplumun tüm kesimleri zor durumdadır ve ortak
akıl maalesef bugün bu Mecliste hâlâ benimsenmemiş durumdadır.
Ben
Adana Milletvekili olarak bizim Adanalı çiftçilerimizin de burada sorunlarından
bahsetmek isterim. Özellikle narenciye üreticilerimizin… Bugüne kadar hem Adana
ilimizde hem Hatay hem Mersin, Antalya, İzmir gibi illerimizde toplam 4,7
milyon ton üretim yapılmakta, 4 milyar dolarlık ihracat yapılmakta ve 5 milyon
kişiye de iş imkânı sağlanmakta. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Çulhaoğlu.
MEHMET
METANET ÇULHAOĞLU (Devamla) – Bu sektörün destekleme için ton başına 150 lira
istekleri var, maalesef bugüne kadar hâlâ değerlendirilmiş değil.
Yine,
üreticilerimizin, ihracatçılarımızın Uzak Doğu pazarlarına rahat gidebilmesi
için ton başına 50 dolar istekleri var, bu da değerlendirilmedi. Sertifikalı
tohum ücretleri bugüne kadar hâlâ ödenmedi. Adanalı çiftçinin 4,9 milyon Türk
liralık sertifikalı tohum destek ücretlerinin ödenmesini beklediğini de buradan
ifade etmek isterim. 
17
Ekim, Dünya Astsubaylar Günü olarak kutlanmaktadır. Özveriyle vatan savunması
için mücadele eden astsubaylarımızın gününü kutluyorum. 
Yine
17 Ekim, Saimbeyli ilçemizin kurtuluş günüdür. Doksan sekiz yıl önce 1920’de
düşman işgaline uğrayan Saimbeyli’miz, Saimbeylili kahraman insanların
mücadelesi sonunda Kurtuluş Savaşı’nda düşman işgalinden kurtarılmıştır.
Onların torunlarını da buradan kutluyorum, bayramlarını da kutluyorum. 
Yüce
Meclisi saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Etmeyenler… Madde kabul edilmiştir. 
4’üncü
madde üzerinde üç önerge vardır. önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 7 sıra sayılı Kanun Teklifi’nin 4’üncü maddesinin kanun teklifinden
çıkarılmasını arz ve teklif ederiz. 
 Adnan
Selçuk Mızraklı Kemal Peköz Hasan Özgüneş
 Diyarbakır Adana Şırnak
 Abdullah
Koç Ömer Öcalan
 Ağrı Şanlıurfa
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan. 
BAŞKAN
– Önerge üzerinde Diyarbakır Milletvekili Adnan Selçuk Mızraklı konuşacaktır. 
Buyurun
Sayın Mızraklı. (HDP sıralarından alkışlar) 
Süreniz
beş dakikadır. 
ADNAN
SELÇUK MIZRAKLI (Diyarbakır) – Teşekkürler Sayın Başkan. 
Genel
Kurulu saygıyla selamlıyorum. 
Saat
12’yi geçti, yavaş yavaş artık ayın 18’indeyiz. 
Konunun
içeriğini biliyorsunuz, 4’üncü maddeye ilişkin söyleyecek çok fazla söz yok.
Esasında daha çok belli kademedeki kişilere dönük olarak harcırahları tarif
eden bir madde. Fakat bütün içinde yaşadığımız iklime baktığımız zaman, hani,
Meclisin de gündemini işgal eden böyle bir durumda söylenecek çok şey var.
Tarihi
yokladım, geçmişte neler oldu yani bu ülkede bu kadar sıkıntı yaşanırken,
ekonomik olarak darboğazda olduğumuz söylenirken -bugün de Sayın Meclis
Başkanımız buna ilişkin yine bir ifadede bulunmuştu- acaba… Hani, böyle, insan
tarihe de gönderme yapıyor; Lale Devri’nde de yaşamıyoruz, 21’inci yüzyılda,
daha gelişmiş demokrasilerin ve hükûmet etme biçimlerinin olduğu bir dönemdeyiz
ama beraberinde de özellikle “devlet itibarı” adı altında, çok bilinçsizce, çok
haddi aşan harcamaların olduğunu görüyoruz.
2005
yılında dönemin Başbakanı Sayın Erdoğan, Başbakanlık Müsteşarı da Sayın Ömer
Dinçer. Ömer Dinçer, 104 kamu kuruluşuna gizli bir yazı göndererek “Seyahat
giderleriniz artıyor, tasarruf genelgesine riayet edin.” uyarısı yapıyor.
Yapılan harcamaların toplamı o dönemde 122 milyon dolardı. Tabii şimdi şatafat
arttı. Malum -hepimizin bildiği, biraz önce Genel Kurulda arkadaşlarımızın da
ifade ettiği- sarayın harcamalarına ilişkin Sayıştay raporlarını biliyoruz,
günde 1,8 milyon lira; aylık harcamaya baktığınız zaman 33.500 asgari
ücretlinin bir aylık geliri. Yani uçurumlar artıyor. Özellikle yoksulun
derdinden kimse anlamazken acaba, hani, bu makamlardaki kişiler nasıl seyahat
edecek, “business class”ı, “first class”ı nasıl kullanacak, onun burada
tartışmasını yapıyoruz. 
Arkadaşlar,
daha geçen sene, hani bu bütçeyi, daha doğrusu bütçe gelirlerinin içinde önemli
bir kalemi teşkil eden, toplam vergi gelirlerinin yüzde 70’ine tekabül eden,
sabit gelirlerden elde edilen vergileri konuşuyorduk. Oranlar değiştirilmişti,
hepiniz çok iyi biliyorsunuz, ikişer puan artırılmıştı. Dolayısıyla onlara
gelince bu kadar mahir olurken, bunu harcarken de hakikaten yine demin
söylediğim vicdan, hak ve adalet üzerine davranmak zorundayız. Yani ihtişamı
esas alan ve o çerçevede yaptığımız işler bizi daha sonra çok acıtır.
Şimdi,
arkadaşlar, birçok arkadaşımız bir sürü şeyi belirtti, belki sözümü elimden
aldılar diyeceğim. Evet, pazartesi itibarıyla bir öğretmen, nohut yetiştirmeye
çalışan, inşaatlarda çalışan Ersin Turhan, 32 yaşında, cebinde 10 lirayla
intihar etti. Bu ve buna benzer bir sürü örneklemeler yapabiliriz. Dün Ebuleyla
Tuz’u söylemiştim şarbon vesilesiyle, bugün bunu konuşuyoruz. Bir insan ismi,
bir yaşam, bir hayat, bir değer. Yani “Hiç mi bunda günahımız yok?” diye
kendimizi sorgulamamız gerekir. Bütün bu şaşaaları konuşurken Merkez Bankasının
döviz rezervinden tutun da bugün Albayrak’ın açıklamış olduğu “Ya, biz
uluslararası piyasalara çıktık, 2 milyarlık eurobond satışı gerçekleştirdik
yüzde 7,5’la…” Şimdi, biz yüzde 7,5’un uluslararası finansal piyasalarda nelere
tekabül ettiğini biliriz; 2023 vadeli olarak yüzde 7,5’la… Şimdi, bütün
bunların üzerine gelmişiz, işte 2 kademedeki kişinin, gerekiyorsa da eşlerinin
nasıl seyahat edeceklerini ve hangi statüde kabul edilmeleri gerektiğini
konuşuyoruz.
Bugün
Dünya Yoksullukla Mücadele Günü arkadaşlar. Ben altı yıl boyunca Diyarbakır’da
Sarmaşık Derneğinin Başkanlığını yaptım. Sarmaşık Yoksullukla Mücadele ve
Sürdürülebilir Kalkınma Derneği, dünyada eşi benzeri olmayan bir sivil toplum
dayanışması ve yerel yönetimlerin beraber çalışması, yürütmesi olan, yine
bunlar tarafından denetlenen bir yoksullukla mücadele örneğiydi. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Mızraklı.
ADNAN
SELÇUK MIZRAKLI (Devamla) – Binlerce katılımcısı vardı. Emekçiler, öğretmenler,
işçiler, hekimler, mühendisler ve aynı zamanda ticaret odası, baro ve benzeri
sivil kurumlar; partinizden de milletvekilliği yapmış olan kişiler de
kurucusuydu. Ama 2016’nın sonunda bir gece, kanun hükmünde kararnameyle
kapatıldı. Bu dernek öyle bir dernekti ki Kalkınma Bakanlığından “Gelin, bu
modeli anlatın.” denilmiş ve İçişleri Bakanlığının başmüfettişleri tarafından -başmüfettişin
kontrolünün ne manaya geldiğini içinizdeki Mülkiyeliler çok iyi bilirler-
defalarca kontrol edilmiş ve aklanmış, tertemiz olduğu belli bir dernekti.
Bugün Sarmaşık’ın ulaşmış olduğu 30 binin üzerinde nüfus Sarmaşık’tan yoksun.
Ha, o zaman biz eğer, vicdanlarla karar verecek olursak bugün güç sahiplerine
bu kadar itibar ödenekleri çıkartırken daha çok yoksula yaslanan arayışların
içine girmemiz daha doğru ve onurlu olur. 
Teşekkür
ediyorum. 
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Mızraklı. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Madde
üzerinde bir önerge daha vardır, onu da okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 7 sıra sayılı Karayolları Trafik Kanunu ile Bazı Kanunlarda Değişiklik
Yapılması Hakkında Kanun Teklifi'nin 4’üncü madde metninde geçen "Emniyet
Genel Müdürü, Sahil Güvenlik Komutanı" ibaresindeki virgül yerine
"ve" ibaresinin eklenmesini arz ve teklif ederiz.
 Tanju Özcan Ali Öztunç Çetin
Arık
 Bolu Kahramanmaraş Kayseri
 Ayhan Barut Haşim Teoman
Sancar Süleyman Bülbül
 Adana Denizli Aydın
 Erkan Aydın
 Bursa
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde Bursa Milletvekili Erkan Aydın konuşacaktır. 
Buyurun
Sayın Aydın. (CHP sıralarından alkışlar)
Süreniz
beş dakikadır. 
ERKAN
AYDIN (Bursa) – Teşekkür ederim Sayın Başkan.
7
sıra sayılı, kamuoyunda “trafik kanunu” diye geçen teklifin 4’üncü maddesi
üzerine söz almış bulunmaktayım. Hepinizi saygı ve sevgiyle selamlıyorum. 
Şimdi,
bu kanun nereden geldi? Memleketin o kadar sorunu varken, vatandaşın gündemi
çok farklıyken birdenbire, hemen İçişleri Komisyonuna geldi, hızla da Genel
Kurula geldi ve niye geldi? Baktığımızda, aslında sebebi çok kolay anlaşılıyor.
Küpte para bitti, kasa tamtakır kuru bakır. Yaklaşık iki yıldır yaptığımız
gibi, hemen, alelacele düşünülüp bazı maddelerinde cezalar artırılarak, bazı
yeni maddeler konularak gene vatandaşın sırtından, yapılan israfın,
harcamaların karşılanması öngörülüyor. 5.010 liraya kadar cezalar var yani
aslında harç bitti, yapı paydos. 
Geçen
dönemde burada -daha çok değil, geçen sene- suların satılmasını onaylayan
kanunları geçirdiniz, bildiğiniz su. Sulama birliklerinin özelleştirilmesine
onay verdiniz. Ormanların satılmasını öngören kanunu geçirdiniz. Bir tek ne
kaldı? Soluduğumuz hava kaldı satılmayan. Bugün de trafik vergileri dediğimiz
konuyla geldiniz, burada onları geçiriyorsunuz. Varlık Fonu’nu kurdunuz,
Türkiye'nin en müstesna kurumlarını içine attınız. İpotek göstererek gittiniz,
dışarılardan aldınız paraları, kredileri. Önümüze nasıl bir fatura gelecek, hep
birlikte göreceğiz, henüz bilmiyoruz. Şeker fabrikalarını sattınız. Otoyolları,
köprüleri bu sene bütçesiyle özelleştirme kapsamına alıyorsunuz. Sebep ne?
Sebep, şurada başlıklar altında sıralayalım. Oysa 2017 referandumunda ne
demiştiniz? “Başkanlık gelecek, faizler düşecek.” Ne oldu bugün faiz? Yüzde 35.
“Başkanlık gelecek, enflasyon düşecek.” Ne oldu enflasyon? Yüzde 25, dış basına
göre yüzde 35. “İşsizlik bitecek.” İşsizlik yüzde 20’lerde. “Dolar düşecek.” Şu
anda 6,5-7; 6’ya doğru gidiyor. “Fiyatlar ucuzlayacak.” Elektriğe yüzde 44,
doğal gaza yüzde 80 zam. Aslında baktığımız zaman, burada Hükûmetimiz gerçekten
Nobel Ödülü’nü hak ediyor. Faizi düşürmek yerine 2 katına çıkaran Sayın Hazine
Bakanına o konuda bir Nobel gerekiyor. Enflasyon hedefini 2018 için yüzde 5
açıklayıp şu anda yüzde 20 olan enflasyon için Merkez Bankası ayrı bir Nobel,
gene 2018 dolar kurunu 1,97 olarak açıklayan, bugün 5,5-6’larda devreden
Hükûmet de aslında ayrı bir Nobel Ödülü’nü hak ediyor; baktığımız zaman bu. 
Şu
anki Cumhurbaşkanı, dönemin Başbakanı ne diyordu sekiz yıl önce: “Bunlara
ağzına kadar dolu bir hazine verin, iki günde tüketirler.” Ama geldiğimiz
noktada, on altı yılda hazineyi tükettiniz. Hani, bugünlerde çok saldırdığınız
İnönü var ya, İnönü ne diyordu, dönemin Başbakanı o zaman? “Bize Osmanlı
Devletinden tek gram altın kalmadı.” diyordu ama aynı İnönü, 1950’de iktidarı
devrederken hazinede 127 ton altın bırakmıştı. Sağ olsun, Menderes de geldi,
dört yılda onları yedi, tüketti, bitirdi ve IMF’den ilk parayı da o aldı; geçen
grup toplantısında söylemiştiniz. 
Şimdi,
sizden sonra ne olacak, biliyor musunuz? Sizden sonra gelen hükûmet de
“AKP’den, AKP Hükümetinden bize hiçbir şey kalmadı.” diyecekler; maalesef
gidişat bu. 
Ha,
ne yapmak lazım? Sadece eleştiriyle bunlar olmuyor, öneri de söylemek lazım.
Ben size söyleyeyim: Önce şu saray sevdasından bir vazgeçin. Yıllık 3 milyar
tasarruf -ki bu görülen, Sayıştay raporlarında çıkan, bir de görünmeyeni var
ama- en az 3 milyar elde; 15 tane VIP uçağını satın, 5 milyar gene elde; 100
bin makam aracını gönderin, 25 milyar elde; temsil ağırlama giderlerini
kaldırın, 1 milyar; TRT’ye aldığınız 300 tane aracı gönderin, 300 milyon;
Suriyelileri zaten anlattılar, ona bir daha girmeyelim. 
Sonuç,
eğer gerçeği ve geleceği konuşacaksak, özgür ve bağımsız bir Türkiye’den
bahsedeceksek yerli ve millî, gerçekten yerli ve millî bir hükûmet, ülke
yaratacaksak o zaman millî üretime gideceğiz. Satıp savıp, elde ne varsa ipotek
gösterip, dışarıdan yüksek faizle borçlanıp bunu da başarı diye göstermek
yerine millî üretimi, kendi kaynaklarımızı kullanma mecburiyetine geri
döneceğiz. Millî seferberlik ilan edeceğiz, başka şansımız yok. Esnafa,
yeniçeri cezaları gibi, döver gibi vergiler, cezalar getireceğimize onların
sırtındaki yükleri azaltacağız…
(Mikrofon
otomatik cihaz tarafından kapatıldı) 
ERKAN
AYDIN (Devamla) – Toparlıyorum Sayın Başkan.
BAŞKAN
– Tabii, buyurun Sayın Aydın. 
ERKAN
AYDIN (Devamla) – …kredi faizlerini düşüreceğiz, onların borçlarını
erteleyebilecek ve çözüm üretebilecek yeni öneriler getireceğiz; hasılı,
tasarruf edeceğiz. Ama “İtibardan tasarruf olmaz.” diyerek de bu vatandaşı
aldatmayacağız. Aslında, siz de hazineyi boşalttınız, bu yasalarla da faturayı
halka ödetmeye çalışıyorsunuz ama eminim ki halkımız da bu gerçeği gördü,
görmeye devam ediyor. Biz de bu gerçekleri ortaya çıkararak en yakın zamanda
-ki yerel seçimlerde- bu faturayı, asıl ödemesi gerekenlerin ödemesi
gerektiğini de anlatacağız diyorum.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Aydın.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
4’üncü
madde üzerinde bir önerge daha vardır, onu da okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 7 sıra sayılı Kanun Teklifi’nin 4’üncü maddesinde yer alan “Emniyet Genel
Müdürü” ibaresinden sonra gelmek üzere “ve” ibaresinin eklenmesini arz ve
teklif ederiz. 
 İzzet
Ulvi Yönter Metin Nurullah Sazak Ümit Yılmaz
 İstanbul Eskişehir Düzce
 Sermet
Atay Memet Bülent Karataş
 Gaziantep İstanbul
BAŞKAN
– Komisyon önergeye katılıyor mu?
İÇİŞLERİ
KOMİSYONU SÖZCÜSÜ ATAY USLU (Antalya) – Katılmıyoruz.
BAŞKAN
– Önerge üzerinde İstanbul Milletvekili İzzet Ulvi Yönter’in söz talebi vardır.
Buyurun
Sayın Yönter. (MHP sıralarından alkışlar)
Süreniz
beş dakikadır.
İZZET
ULVİ YÖNTER (İstanbul) – Gazi Meclisimizin muhterem üyelerini hürmetle,
muhabbetle selamlıyorum. 
Görüşmekte
olduğumuz 7 sıra sayılı Kanun Teklifi’nin milletimize, ülkemize hayırlı
olmasını temenni ediyorum. 
Tabii,
bu kanun kapsamında, gönül isterdi ki bu milletin, bu memleketin asil ve asıl
kahramanlarının sorunları da keşke ele alınmış olsa, çözülmüş olsaydı. Bu
kahramanlardan uzman jandarmalarımız, bu kahramanlardan uzman çavuşlarımız
haklı olarak taleplerinin, isteklerinin, beklentilerinin karşılanmasını
istiyorlar. Gecenin bu vakti biz burada çalışıyoruz, bununla iftihar ediyoruz,
onur duyuyoruz ama gecenin bu vakti, aynı zamanda da dağımızda taşımızda nöbet
bekleyen kahramanları da biliyoruz. Allah hepsini korusun, hepsini selamlıyorum.
Uzman jandarmalarımızı Komisyonumuz görüştü. Komisyon üyemiz, partimizin
Değerli Milletvekili Sermet Bey Komisyonda düşüncelerimizi aktardı. 
Uzman
jandarmalarımızın, 3466 sayılı Kanun’a göre çalışan kardeşlerimizin en temel
meselelerinden bir tanesi, okullarında geçen bir yıllık sürenin fiilî hizmetten
sayılması, ikinci olarak da 3600 ek göstergeden istifade etmek istemeleri.
Adalet ve Kalkınma Partisinin değerli grup yöneticileri, grup başkan vekilleri
bu konuda gerekli çalışmanın yapılacağını tarafımıza ulaştırdılar, biz
kendilerine güveniyoruz. Sadece Adalet ve Kalkınma Partisi değil, Meclisimizin
diğer partileri, grubu bulunan diğer partileri de ümit ve temenni ederiz ki
uzman jandarmalarımızın bu iki temel meselesiyle ilgili iradelerini gösterirler,
inşallah önümüzdeki bütçe sürecinde bu işi halletmiş oluruz. 
Değerli
arkadaşlarım, bir diğer sorunumuz uzman çavuşlarımızın kadro meselesi. Bu
konuyu, kadroyu alana kadar söyleyeceğiz, kadroyu alana kadar konuşacağız. 100
bine yakın uzman çavuşumuz var, bir o kadar da uzman çavuş emeklimiz var. Bu
arkadaşlarımızın büyüyen, her geçen gün katlanan özlemleri, beklentileri,
talepleri var. Sayın Cumhurbaşkanı demişti ki: “İtibarın tasarrufu olmaz.”
Yerinde ve isabetli bir söz. Sanıyorum, bu söze itiraz edecek kimse yok. Peki,
elimizi vicdanımıza koyalım, istiklalden tasarruf olur mu? İstikbalden tasarruf
olur mu? Millî iradenin tasarrufu olur mu? İstiklalden tasarruf olmayacağına
göre, istikbalden de tasarruf olmayacağına göre hem istiklalimizin hem istikbalimizin
güvenceleri olan kahramanların sesini duymak boynumuzun borcu. Milletimiz,
millî irade bu kahramanlara el uzatmamızı bekliyor.
Arkadaşlar,
uzman jandarmalar, uzman çavuşlarla ilgili taleplerimiz bazı yerlerde bütçeye
ilave yük olarak değerlendirilmiş. Allah aşkına, bütçeye kahramanın yükü olur
mu? Bütçeye vatan ve millet için her şeyini feda eden, feda etmeye hazır olan
kahramanların en ufak külfeti olur mu? Millî Savunma Bakanımız, eski Savunma
Bakanımız burada. Ne olur biz uzman çavuşlarımıza kadro versek, neyimiz
eksilir? Uzman jandarmalarımızın beklentilerini karşılasak, Allah aşkına
söyleyiniz, ne olursunuz düşününüz, ne kaybederiz? Arkadaşlar, onlar şu anda
vatan, millet müdafaası için canını ortaya koymuşlar.
Merhum
şairimiz Orhan Şaik Gökyay “Bu Vatan Kimin?” isimli şiirinde ne diyordu: “Bu
vatan toprağın kara bağrında/Sıradağlar gibi duranlarındır./Bir tarih boyunca
onun uğrunda/Kendini tarihe verenlerindir.” 
O
vatan topraklarında sere serpe yatan, sıradağlar gibi duran uzman çavuşlar, uzman
jandarmalar. Peki, niye sessiz kalalım? Niye tepkisiz kalalım? Her şeye kadro
buluyoruz da uzman çavuşlara mı kadro bulamıyoruz? Her meseleyi ele alıyoruz da
uzman jandarmalarımızın iki temel, iki ana beklentisini mi karşılayamıyoruz?
İtibardan tasarruf olmaz, doğru ama istiklalden de tasarruf olmaz. İradenin de
tasarrufu olmaz. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen. 
İZZET
ULVİ YÖNTER (Devamla) – Teşekkür ederim. 
İradenin
sahibi büyük Türk milleti ve büyük Türk milleti kendi sinesinden çıkan kahraman
evlatlarının sorunlarının çözülmesini istiyor. Çok şey mi istiyoruz? Çok şey mi
talep ediyoruz? Şu anda dağda taşta bizim için bekliyorlar. Bizim için kurşuna,
haine, melanete, zalime meydan okuyorlar. Gelin arkadaşlar, el ele verelim, bu
işi bitirelim, bu işi çözelim. Yani uzman çavuşlarımızın sorunları
çözülmedikten sonra beka mücadelemizi kalıcı olarak halletmiş sayılmayız.
“Tarihin dilinden düşmez bu destan.” diyor Orhan Şaik Gökyay. “Nehirler
gazidir, dağlar kahraman” diyor. “Her taşı yakut olan bu cennet vatan/Can verme
sırrına erenlerindir.” O can verme sırrına erenleri hürmetle, muhabbetle
selamlıyorum.
Hepinizi
saygılarımla selamlıyorum, vicdanınıza konuyu emanet ediyorum. Sağ olun, var
olun. (MHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir. 
4’üncü
maddeyi oylarınıza sunuyorum: Kabul edenler… Etmeyenler… 4’üncü madde kabul
edilmiştir. 
5’inci
madde üzerinde iki adet önerge vardır, sırasıyla okutup işleme koyacağım.
Türkiye Büyük Millet Meclisi
Başkanlığına
Görüşülmekte
olan 7 sıra sayılı Kanun Teklifi’nin 5’inci maddesinin kanun teklifinden
çıkarılmasını arz ve teklif ederiz. 
 Hasan
Özgüneş  Ömer Öcalan Kemal Peköz
 Şırnak Şanlıurfa Adana
 Adnan
Selçuk Mızraklı Abdullah Koç
 Diyarbakır Ağrı
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyor Sayın Başkan.
BAŞKAN
– Önerge üzerinde Şırnak Milletvekili Hasan Özgüneş’in konuşması olacaktır.
Buyurun
Sayın Özgüneş. (HDP sıralarından alkışlar)
Süreniz
beş dakikadır.
HASAN
ÖZGÜNEŞ (Şırnak) – Sayın Başkan, değerli milletvekilleri; hepinizi saygıyla
selamlıyorum. 
Karayolları
Trafik Kanunu ile Bazı Kanunlarda Değişiklik Yapılması Hakkında Kanun
Teklifi’nin 5’inci maddesine ilişkin verdiğimiz değişiklik önergesi üzerine söz
almış bulunmaktayım.
Bu
kanun teklifi, AKP’nin teamül hâline getirmek istediği kanun yapma sürecinin
bir örneği olarak önümüzde durmaktadır. Torba kanun şeklindeki bu düzenleme,
hukuki ilkeler ihlal edilerek disiplin soruşturmalarından yurt dışı
harcırahlarına ve doğal afet zararlarından trafik cezalarına kadar farklı
alanlardaki düzenlemeleri içermektedir.
Kanun
teklifi Komisyona geldiğinde yeterince tartışılmadan ve muhalefet şerhi
yazılması için bile gerekli süre verilmeden Genel Kurula indirildi. Bu kanun
yapma süreciyle yangından mal kaçırırcasına hareket eden iktidar partisi,
muhalefetin sözünü tam olarak söylemesine de çoğu kez engel olmaktadır.
Değerli
milletvekilleri, torba kanunun Komisyon aşamasında muhalefet partileri olarak
gerekli eleştirileri ve önerileri sunmamıza rağmen iktidar partisi kendi
bildiğini okumaya devam etti. 
Eleştirdiğimiz
ve önerilerimizi sunduğumuz maddelerden biri, teklifin 5’inci maddesidir.
5’inci madde, kalkınmada birinci derecede öncelikli illerde takviye kuvvet
olarak geçici görevlendirilen Emniyet Genel Müdürlüğü, Jandarma Genel
Komutanlığı ve Sahil Güvenlik Komutanlığı personelinin 6245 sayılı Kanun’un
42’nci maddesindeki geçici görev gündeliğinin verilebileceği azami süre
hükmünden istisna tutulmasını düzenlemiştir.
Maddede
görüleceği üzere iktidar partisi yanlış anlayışla doğru sonuçlara ulaşmak
istemektedir. Bu maddedeki yanlış anlayış iki noktada kendisini göstermektedir.
Birincisi Kürt sorunuyla ilgilidir. İktidar partisinin Kürt sorununu reddetmesi
ve 2015 yılının ikinci yarısında askerî yöntemlere teslim olması Türkiye’yi
bugüne kadar her açıdan krize sokmuştur. Kürt sorununun diyalog yoluyla
çözülmesinin reddedilmesi ekonomiyi çökertmiş, toplumsal ayrışmayı arttırmış ve
siyasal kutuplaşma tarihin en yüksek seviyelerine ulaşmıştır. Türkiye bu
süreçte darbe girişimi yaşamış ve Türk lirası dünya paraları karşısında büyük
değer kaybetmiştir. Siyasal kutuplaşma ve toplumsal ayrışma futbol sahalarına
bile yansımıştır. Hepinizin bildiği üzere Amed Spor-Sakaryaspor futbol maçında
Amed Sporlu oyuncular ve yöneticiler saldırıya uğramıştır. İktidar partisinin
güvenlikçi politikalarda ısrarı Türkiye’deki çoklu krizleri derinleştirecektir.
Söz konusu 5’inci maddeye sirayet etmiş olan güvenlikçi anlayışın terk edilerek
Kürt sorununda müzakereyi esas alan çözüm yönteminin benimsenmesi ve
Türkiye’nin bu bağlamda demokratikleştirilmesi bu ülke halklarının hayrına
olacaktır. 
Değerli
milletvekilleri, bu maddedeki güvenlikçi anlayışın ortaya çıkardığı ikinci
yanlış, maddi kaynakların kullanımıyla ilgilidir. Güvenlik politikalarına
yatırılan her 1 lira, yapılacak hizmetlerden kesilmektedir. Bunun hem
yurttaşlara zararı vardır hem de ekonomiye. Ülke gelirinin yaklaşık yüzde 70’i
halktan elde edilmektedir. Elde edilen bütçenin yüzde 80’e yakanıysa varlıklı
kişilere ve güvenlik politikalarına aktarılmaktadır. Örneğin, milletvekili
olduğum Şırnak’ta ihtiyaç duyduğumuz şey güvenlikçi politikalar değildir,
barıştır. Bu, tabii ki Türkiye’nin her tarafı için zaruridir. Yine halkımızın
ihtiyaç duyduğu şey istihdamdır, altyapıdır, ekonomik gelişmedir, evrensel
hukuktur, adalettir, özgürlük ve adil bölüşümdür. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayınız Sayın Özgüneş. 
HASAN
ÖZGÜNEŞ (Devamla) – Bizler, halkın temsil yetkisini alan ve bu yetkiyi doğru
şekilde kullanmak isteyen milletvekilleri olarak yapmamız gereken şey, halkın
sorunlarına dikkat çekmek ve harcama politikalarımızı buna uygun
geliştirmektir.
Değerli
milletvekilleri, 2015 yılından bu yana iktidar partisinin attığı her adımda
güvenlikçi politikaları esas alması bu kanun teklifi ve maddenin içeriğine de
sirayet etmiştir. Türkiye’nin içerisinde bulunduğu diplomatik krizler başta
olmak üzere, ekonomik, toplumsal ve siyasal krizlerden kurtulması için
demokrasiyi ve hukuk devleti ilkelerini güçlendirmesi, müzakereyi esas alan
politikalara dönmesi gerekmektedir. Biz Halkların Demokratik Partisi olarak
Türkiye’nin toplumsal barış ve ekonomik kalkınması için demokratik
düzenlemelere ihtiyaç olduğunu tüm Parlamento ve Türkiye halkları huzurunda
iktidar partisine bir kez daha söylüyoruz. 
Değişiklik
önergemize destek vermenizi bekliyoruz.
Saygılar
sunuyorum. (HDP sıralarından alkışlar) 
BAŞKAN
– Teşekkürler Sayın Özgüneş.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
V.- OTURUM BAŞKANLARININ KONUŞMALARI (Devam)
5.- Oturum Başkanı TBMM Başkan Vekili Mithat Sancar’ın,
biraz önce vefat haberi gelen ve kendisini “Ben sadece foto muhabiriyim.” diye
tarif eden Ara Güler’e Allah’tan rahmet, yakınlarına başsağlığı dilediğine
ilişkin konuşması
BAŞKAN
– Değerli milletvekilleri, biraz önce bir vefat haberi aldık. Çok değerli insan
Ara Güler hayatını kaybetmiş, vefat etmiş. Kendisini nasıl tanımladığı
kendisine sorulduğunda “Ben sadece foto muhabiriyim derdi, “Bir sanatçı
değilim, aynı zamanda fotoğrafçı da değilim.” derdi. Doğru, bunların hiçbiri
değil, bana göre de bunların çok daha ötesinde bir hayat sürdü. Çok önemli
izler, eserler, sözler bıraktı. Kendisine rahmet diliyor ve yakınlarına da
başsağlığı dileklerimizi iletiyoruz. 
VIII.-KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Antalya Milletvekili Atay Uslu ve Tekirdağ
Milletvekili Mustafa Yel’in Karayolları Trafik Kanunu ile Bazı Kanunlarda
Değişiklik Yapılması Hakkında Kanun Teklifi (2/860) ve İçişleri Komisyonu
Raporu (S. Sayısı: 7) (Devam)
BAŞKAN
– 5’inci madde üzerinde bir önerge daha vardır, onu da okutup işleme alacağım.
Türkiye Büyük Millet Meclisi Başkanlığına
Görüşülmekte
olan 7 sıra sayılı Karayolları Trafik Kanunu ile Bazı Kanunlarda Değişiklik
Yapılması Hakkında Kanun Teklifi’nin 5’inci madde metninde geçen “şeklinde”
ibaresinin “olarak” olarak değiştirilmesini arz ve teklif ederiz. 17/10/2018
 Mehmet
Ali Çelebi Tanju Özcan Ali Öztunç
 İzmir Bolu Kahramanmaraş
 Çetin
Arık Süleyman Bülbül Haşim Teoman Sancar
 Kayseri Aydın Denizli
 Ayhan
Barut
 Adana
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkanım.
BAŞKAN
– Önerge üzerinde İzmir Milletvekili Mehmet Ali Çelebi’nin söz talebi vardır.
Buyurun
Sayın Çelebi. (CHP sıralarından alkışlar) 
Süreniz
beş dakikadır.
MEHMET
ALİ ÇELEBİ (İzmir) – Teşekkürler Sayın Başkan.
Yüce
Meclisi saygıyla selamlıyorum.
Tasarının
geneline baktığımda aslında esas sorunları pas geçen, tali düzenlemeler
olduğunu görüyorum ve bunu yadırgıyorum gerçekten, burada zaman kaybına yol
açan düzenlemeler içermekte. 
Sahil
Güvenlik Komutanlığı, uzman çavuşlar ve Harbiyeliler üzerinde durmak istiyorum.
Tarihsel süreç içerisinde, kendisine gereken önemi verip ilgi gösterenlere güç,
gönenç, güvenlik ve huzur getiren denizlerin, onu ihmal edenleri her dönemde
toprak ve hatta onur kaybıyla cezalandırdığını akıldan çıkarmamamız gerekiyor.
Sahil Güvenlik Komutanlığıyla ilgili gelen düzenlemelere baktığımızda önem
derecesi gerçekten düşük hususlar değerlendirilmiş.
Ben
size burada, Sahil Güvenlik Komutanlığında neler düzenlenmeli, önem sırasına
göre 11 maddeyle açıklamak istiyorum. Komisyon Başkanımız, komutanlarımız da
orada, benim söylediğim maddeleri teyit edeceklerdir, tekrar onlara
sorabilirsiniz. 
1)
Eğer millî güce dayalı etkin bir güvenlik gücü olmasını istiyorsak, Türk
boğazları dâhil mavi vatanımızda etkin bir şekilde deniz güvenliğinin
sağlanması için Sahil Güvenlik Komutanlığı bünyesinde deniz güvenliği ve
emniyeti merkezi kurulmalıdır, deniz güvenlik ve emniyet timleri teşkil
edilmelidir.
2)
En önemli hususlardan birisi, aynı bakanlığa bağlı eş düzeydeki Jandarma Genel
Komutanlığı ve Emniyet Genel Müdürlüğüne tanınan istihbarat yetkisinin Sahil
Güvenlik Komutanlığına verilmesidir çünkü deniz istihbaratı ayrı bir uzmanlık
gerektirir. Sahil Güvenlik Komutanlığı deniz istihbaratı konusunda deneyimi ve
etkinliği olmayan jandarma ve polisten istihbarat alma ve “Onlar isterse verir,
istemezse vermez.”ler durumunda bırakılmamalıdır. Özetle, diğer güvenlik
güçleriyle aynı hak ve yetkilere sahip olması gereken Sahil Güvenlik
Komutanlığında mutlaka istihbarat yetkisi olmalıdır.
3)
Denizde çok başlılık önlenmelidir. Deniz polisi, Deniz Gümrük Muhafaza
Kaçakçılık ve İstihbarat Müdürlüğü, Kıyı Emniyeti Genel Müdürlüğü, Türkiye
Hudut ve Sahiller Sağlık Genel Müdürlüğü, liman başkanlıkları, belediyelerin
deniz kirliliğini önleme ve kontrol teşkilatları gibi denizde görev yapan tüm
kuruluşlar, gelişmiş ülkelerde olduğu gibi Sahil Güvenlik Komutanlığı bünyesine
alınmalıdır ve hazine zararı ile denizde çok başlılık önlenmelidir. 
4)
Bütçe sorunu: İçişleri Bakanlığı bünyesindeki payı yüzde 1’dir Sahil Güvenlik
Komutanlığının. Bu, en az yüzde 4’e çıkarılmalıdır. 
5)
Sahil Güvenlik Komutanlığı denizcilik nosyonu almış nitelikli personel
ihtiyaçlarını karşılamak maksadıyla fakülte ve meslek yüksekokulu kurulma
çalışmaları hızlanmalıdır.
6)
Denizde meydana gelebilecek arama, kurtarma ve tıbbi tahliye olaylarına etkin
ve sürekli reaksiyon gösterilmelidir. 
7)
Liman, karakol binası ve iskele gibi altyapı ihtiyaçları öncelikle tamamlanmalıdır.

8)
Sahil gözetleme radar sistemi, ağır sınıf helikopter, insanlı keşif uçağı, İHA
projeleri hızlandırılmalıdır. 
9)
Deniz güvenlik timleri ve dalgıç personel sayısı artırılmalıdır. 
10)
Sahil Güvenlik Komutanı orta vadede koramiral rütbesine çıkarılmalı, oramiral
olabilmesi de imkân dâhilinde olabilmelidir. 
11)
Millî sahil güvenlik gemisi tasarımı başlatılmalıdır. 
Şimdi
uzman çavuşlarımıza gelelim. Biraz önce başladı, biraz daha açmak istiyorum.
Uzman çavuşluktan astsubaylığa geçiş yüzdesi yüzde 10’dur. Uzman çavuşlar
sözleşmeyle çalışıyor, kadroları yok. Mahalle bekçisine devlet silah veriyor,
uzman çavuşa zatî tabanca yok. Teknik kapasitelerini artıracakları uzman çavuş
okulu yok. Devletin bütün kadrolarında kıdem var, uzman çavuşa yok. Herkese
aile hayatı var, uzman çavuşa yok. Dört sene doğuda görev yapıyor, beşinci sene
“Batıya geleceğim.” diyor, Hakkâri’den Kayseri’ye tayin ediyorlar, Kayseri
geçici görevle tekrar Şırnak’a gönderiyor. Yirmi beş senelik görev sürelerinin
yirmi senesini doğuda geçiriyorlar. Herkese var, uzman çavuşa lojman yok, yüzde
5. Adı orduevi ama uzman çavuşun bundan faydalanma hakkı yok. Nöbet
yönetmelikleri yok, izin yönetmelikleri yok, tayin yönetmelikleri yok, TSK
Sağlık Yönetmeliği’nde açıklayıcı maddeler yok, kurs ödül yönetmeliği yok,
disiplin yönetmeliği tamamen amirin emrinde, sicil yönetmelikleri yok,
tazminatları yok ama askerlik görevlerini yapmaya gelmişler; çaycı olmak var,
haberci olmak var, kazancı olmak var, tuvalet, banyo temizleyicisi olmak var. Yemekhane,
gazino, yatakhane sorunları var. Gittikleri gazinolarda, halı sahalarda
sabahlamaları var.
Şimdi,
gelelim Harbiyelilere. Cidden sormak istiyorum: Sizin bu Harbiyelilerle alıp
veremediğiniz nedir? Ben de Harbiyeliyim, en büyük Harbiyeli de Atatürk’tür,
sonra İsmet Paşa gelir. (CHP sıralarından alkışlar) 
2001-2007
yılları arasında toplam yedi yılda Harbiyeden ayrılan toplam öğrenci sayısı
yaklaşık 150’dir, bakın 2001-2007.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın lütfen.
MEHMET
ALİ ÇELEBİ (Devamla) – 2008-2014 yılları arasındaysa, yedi yıllık sürede sağlık
raporu dışında ayrılanların, atılanların sayısı da 3 bine yakındır. Kıyas
anlamıyla şunu ifade edeyim ki 12 Eylül döneminde Harbiyeden atılanların sayısı
da 100’dür.
Şimdi,
FETÖ’cüler sizin döneminizde ve gözlerinizin önünde 3 bin Harbiyeliyi
işkenceyle, disiplin notunu kırarak harp okullarından attılar, kılınız
kıpırdamadı. Şok mangaları kurdular, işkence ettiler, 3 bin kişiyi attılar.
Şimdi bunlar devlete girmeye çalışıyorlar, diyorsunuz ki: “Siz o dönemde
Harbiyeden atılmıştınız.” İşte FETÖ’nün mağdur ettiği kişiler bunlar. Neyi
bekliyoruz düzenlemek için?
Şimdi
gelelim diğer Harbiyelilere, yine bunlar da Harbiyeli. O zamanlar şok mangaları
vardı, şimdi Silivri’de mavi oda var, mavi oda, “yumuşak oda” da diyorlar. Ne
biliyor musunuz bu: FETÖ yine terör tehdidi var diye o 15 Temmuzda bu
Harbiyelileri çıkardı dışarıya ve hiçbir eyleme karışmamış yüzlercesi müebbet
aldılar. Şimdi Silivri’de mavi oda var. Ellerinden ayaklarından kelepçelenerek
burada bunlara işkence yapılıyor. Bunu görün, duyun. İşkence insanlık suçudur.
(Mikrofon
otomatik cihaz tarafından kapatıldı)
MEHMET
ALİ ÇELEBİ (Devamla) – Son söz, Atatürk’ün emanetine sahip çıkacağımızı
belirterek şunu söylemek istiyorum: Atatürk yükseklerdedir ama bacakları hâlâ
dünyadadır. Yere değdirmese de şerefli Türk aydınlarının başlarına basa basa,
omuzlarına basa basa ileri atacak adımlarını, yürüyecek, yürüteceğiz onu. O bu
topraklarda hiç kaybetmedi, yine kazanacağız.
Saygılar
sunarım. (CHP sıralarından alkışlar) 
BAŞKAN
– Teşekkürler Sayın Çelebi.
Önergeyi
oylarınıza sunuyorum: Kabul edenler… Etmeyenler…
Önerge
kabul edilmemiştir.
5’inci
maddeyi oylarınıza sunuyorum: Kabul edenler… Etmeyenler… 5’inci madde kabul
edilmiştir.
V.- OTURUM BAŞKANLARININ KONUŞMALARI (Devam)
6.- Oturum Başkanı TBMM Başkan Vekili Mithat Sancar’ın,
biraz önce vefat haberi gelen değerli bilim insanı, eski milletvekili, Saadet
Partisi eski Genel Başkan Yardımcısı Profesör Doktor Oya Akgönenç’e Allah’tan
rahmet, yakınlarına başsağlığı dilediğine ilişkin konuşması
BAŞKAN
– Değerli milletvekilleri, bir vefat haberi daha ulaştı az önce, onu da
sizlerle paylaşmak isterim: Değerli bir bilim insanı, eski milletvekili, Saadet
Partisi eski Genel Başkan Yardımcısı Profesör Doktor Oya Akgönenç biraz önce
gelen habere göre tedavi gördüğü hastanede hayatını kaybetmiştir. Kendisine
Allah’tan rahmet, yakınlarına başsağlığı diliyorum.
VIII.-KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Antalya Milletvekili Atay Uslu ve Tekirdağ
Milletvekili Mustafa Yel’in Karayolları Trafik Kanunu ile Bazı Kanunlarda
Değişiklik Yapılması Hakkında Kanun Teklifi (2/860) ve İçişleri Komisyonu
Raporu (S. Sayısı: 7) (Devam)
BAŞKAN
– 6’ncı madde üzerinde iki önerge vardır, bunları da okutup işleme alacağım.
Türkiye Büyük Millet Meclisi Başkanlığına
Görüşülmekte
olan 7 sıra sayılı Kanun Teklifi’nin 6’ncı maddesindeki "Adıyaman İli
Merkez, Samsat, Kahta, İlçeleri ve çevresinde 24/4/2018 tarihinde ve Muğla
iline bağlı Ula İlçesi ve çevresinde 25/11/2017 tarihinde” ibaresinden sonra
gelmek üzere aşağıdaki ibare eklenmiştir.
"ve
1970 yılından bu yana ülke genelinde meydana gelen”
 Zeynel Özen İmam
Taşçıer Mehmet Ruştu Tiryaki
 İstanbul Diyarbakır Batman
 Ömer Faruk Gergerlioğlu Ömer
Öcalan Hasan Özgüneş
 Kocaeli Şanlıurfa Şırnak
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde Batman Milletvekili Mehmet Ruştu Tiryaki’nin söz talebi
vardır.
Buyurun
Sayın Tiryaki. (HDP sıralarından alkışlar)
Süreniz
beş dakikadır.
MEHMET
RUŞTU TİRYAKİ (Batman) - Sayın Başkan, değerli milletvekilleri; öncelikle şunu
söyleyeyim: Bu madde teklifin belki de en masum maddesi. Şöyle ki: Adıyaman
Merkez, Samsat ve Kâhta ilçelerinde 24 Nisan 2018 tarihinde meydana gelen
depremden zarar görenlere yardım yapılmasına olanak tanıyan bir düzenleme.
Komisyon buna bir de 25 Kasım 2017’de Muğla’da gerçekleşen depremde zarar
görenleri ekledi. Ancak sorun şu: Bu düzenlemeler yardım amaçlı ve esas
sorunları çözmüyor. Depremin zararlarını telafi etmek için girişimde bulunmak
kötü mü? Elbette değil. Peki, bir yandan imar barışıyla ülkenin dört bir
yanında yapılmış ne kadar yasa dışı bina, eklenti, konut varsa bunlara af
getireceksiniz, bunların deprem güvenliği önemli olmayacak, diğer yandan
depremde zarar görenlere yardım edeceksiniz. Biz bunun büyük bir çelişki
olduğunu düşünüyoruz. 
Bir
de şu var: Evet, deprem mağdurlarına yardım edelim. Ancak binaların Deprem
Yönetmeliği’ne uygun biçimde yapılması kimin sorumluluğunda? Elbette yetkili
idarelerde. Eğer yetkili kurumlar, denetim yetkilerine dayanarak ve Deprem
Yönetmeliği’ne uygun şekilde binaların yapımını sağlamış olsalar -Japonya gibi
ülkelerde olduğu gibi- ülkemizde yaşanan ve yaşanacak depremlerde bu düzeyde
ağır bilançolar olmayacak veya daha az hasar ve can kaybı meydana gelecek. Bu
nedenle, deprem gibi doğal felaketler karşısında binaların yapımını
denetlemekle yükümlü kurumların hizmet kusurları, hukuk devleti ilkesi gereği
hukuksal sorumluluk doğurmaktadır. Nitekim, depremden zarar görenlerin
açtıkları davalarda da idarenin hizmet kusuru nedeniyle maddi tazminata
hükmedilmektedir. 
Bakınız,
1999 depreminin ardından İstanbul’da Afet Acil Eylem Planı çerçevesinde 493
toplanma alanı belirlendi. Şimdi kaç tanesi vardır 493 toplanma alanından? 400,
300, 200, 100? 77 tane. 493 toplanma alanından sadece 77 tanesi kaldı. Bunların
dörtte 3’ü ranta açıldı, inşaat yapıldı. TMMOB diyor ki: Bu 493 toplanma
alanından geriye yalnız 77 tanesi kaldı, bunların büyük bir bölümü de çocuk
parkı. Mahalle aralarında, binaların hemen yanında bu kalan 77 yer. Bunların
toplanma alanı olma özelliği yok dolayısıyla ve esasen toplanma alanlarının
yüzde 80’i ortadan kaldırılmış durumda. Peki ne oldu bu toplanma alanları?
Hepsi AVM, hepsi gökdelen. Dolayısıyla, depremle mücadele yerine deprem sonrası
toplanma alanlarını imara açarak depremle mücadele edemeyiz. Peki ne
yapmalıyız? Depreme hazırlanmalıyız. Bunun da 3 tane temel yolu var. İlki,
mevcut yapı stokunu güçlendireceğiz; ikincisi, yeni yapılan binaların
sertifikasına önem vereceğiz; üçüncüsü de sigorta. Şimdi, bir de son olarak,
bunların hiçbirisine bakmadan sadece depremlerin zararlarını çözmek, evet, iyi ama
esasen sorunları çözmüyor. 
Bir
de madde metninde şöyle bir ifade var: İşte “Şurası, şurası ve çevresinde.”
Bunlar muğlak ifadeler. Ekim ve Kasım 2011’de yaşanan Van-Edremit ve Erciş
depremlerini anımsıyorsunuz. O zaman da Bakanlar Kurulu kararıyla, burada zarar
gören kamu görevlilerine “tazminat” adı altında bir ödeme yapılmıştı. Deprem
üssü Edremit olduğu hâlde Edremit’te görev yapan kamu görevlilerine herhangi
bir yardım yapılmadı sadece Bakanlar Kurulu kararında “Edremit” adı geçmiyor
diye. Ben o zaman bir sendika avukatı olarak dava açtım ve Edremit’te çalışan
kamu görevlileri de bu yardımdan yararlanabildiler. Dolayısıyla “Şurası, şurası
ve çevresinde.” dediğiniz zaman bu muğlak ifadeyle bazı zarar gören
yurttaşlarımız bu yardımdan yararlanmayabilir. 
Bizim
önerimiz de şu Sayın Başkan, sayın milletvekilleri: Biz kalıcı bir çözüm
önerdik. Tek tek yer, il, kent, ilçe saymak yerine 1970 yılından sonra
gerçekleşen depremlerde zarar gören herkesin bu yardımdan yararlanmasına olanak
tanıyacak bir öneri sunduk. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Tiryaki. 
MEHMET
RUŞTU TİRYAKİ (Devamla) – Bunun başka yolu yok, ya bir tarih koyacaksınız ya da
herhangi bir tarih veya yer adı belirtmeden bu depremden zarar gören herkese bu
yardımı yapacaksınız. Bizim önerimiz, 1970 yılından sonra -bu, farklı bir tarih
de olabilir- depremden zarar görenlere bu yardımların yapılmasıdır. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Tiryaki. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Madde
üzerinde bir önerge daha vardır, okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 7 sıra sayılı Trafik Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi’nin 6’ncı maddesine
aşağıdaki ibarenin eklenmesini arz ve teklif ederiz. 
“Antalya
ili Elmalı, Kumluca, Demre, Finike ilçeleri ve çevrelerinde 2017/2018
tarihlerinde”
 Feridun
Bahşi Aylin Cesur Lütfü Türkkan
 Antalya Isparta Kocaeli
 Mehmet
Metanet Çulhaoğlu Behiç Çelik
 Adana Mersin
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan. 
BAŞKAN
– Önerge üzerinde Antalya Milletvekili Feridun Bahşi konuşacaktır. 
Buyurun
Sayın Bahşi. (İYİ PARTİ sıralarından alkışlar)
Süreniz
beş dakikadır. 
FERİDUN
BAHŞİ (Antalya) – Sayın Başkan, değerli milletvekilleri; bugün vefat eden başta
can ağabeyim, şiirin aksakalı Bahaettin Karakoç olmak üzere tüm vefat eden
insanlarımıza rahmet diliyorum, ruhları şad olsun, toprağı bol olsun. 
7
sıra sayılı Trafik Kanunu ile Bazı Kanunlarda Değişiklik Yapılmasına Dair Kanun
Teklifi’nin 6’ncı maddesinde vermiş olduğumuz önerge üzerine söz aldım. 
Değerli
milletvekilleri, 2017 ve 2018 yıllarında Antalya’nın ilçelerinde meydana gelen
yağış veya hortumdan zarar gören çok sayıda tarım alanı, sera, yerleşim yeri ve
iş yerlerinin zararlarının karşılanması noktasında bir talebimizdir. 
16
Kasım 2017 tarihinde Kumluca’nın Beykonak, Beşikçi Mahallelerinden geçen dere
şiddetli yağıştan gelen sellerle taşmış, taşkın yüzünden 500 dekar sera ve 50
kadar evi su basmıştır. Yine, 16 Kasım 2017 tarihinde Finike’de yaşanan sel ve
hortum felaketiyle birçok sera zarar görmüştür. Yine, 16 Haziran 2018 tarihinde
Demre ilçesinde etkili olan dolu yağışı tarlada hasadı bekleyen tonlarca
karpuza zarar vermiş, ilçe merkezi ile Kapaklı, Çevreli, Köşkerler, Beymelek,
Gürses ve Yavu Mahallelerinde etkili olan dolu ve şiddetli rüzgâr ağaçları
devirmiş, seraların plastik örtülerini yırtmış, bazı seralar çökerken içindeki
ürünler de aşırı derecede zarar görmüş, 939 dönüm kapalı sera kullanılamaz hâle
gelmiştir. En son Antalya, 17 Ağustos 2018’de meydana gelen sel felaketinin verdiği
zarardan çok ciddi şekilde etkilenmiştir. Özellikle Antalya ili Salur,
Yılmazlı, Eskihisar, Yapraklı Mahallelerinde yaklaşık 450 dönüm ekili alan
zarar görmüş, ayrıca 12 ev de kullanılamaz hâle gelmiştir. 
Antalya
ili sebze ve meyve üretimi açısından ülkemizin en önemli illeri arasındadır.
Antalya ili sınırları içerisinde yaşanan dolu, sel, aşırı yağış, taşkın
afetleri sebebiyle etkilenen çiftçilerimizin zararlarının bu madde devamına
eklenecek fıkrayla birlikte giderilmesini talep ediyoruz. Bu nedenlerle,
2017-2018 yılı içerisinde Antalya ili sınırları içerisinde yaşanan tüm
zararların Ziraat Bankasından alınan ve tarım kredi kooperatiflerinden alınan
kredilerin bir yıl ertelenmesi, TARSİM olsun olmasın tüm çiftçilerin
zararlarının devletçe karşılanması gerekiyor. 
Bu
kanun teklifi aynı zamanda Antalya Milletvekili Atay Uslu tarafından
hazırlanmış, Antalya’nın sorunları yine İçişleri Komisyonunda da üye olan Atay
Uslu tarafından dile getirilmemiştir. İsterdik ki biz Atay Uslu bu konuda
hassas olsun. 
Bunun
dışında, kısaca bedelli askerlik müracaatıyla ilgili bir konuya değineceğim.
Bedelli askerlikte müracaat 600 bin kişiye ulaşmış ancak her celpte ancak 12
bin kişi askerliğe celbedilmeye çalışılmaktadır. 600 bin kişi… Her celp dönemin
12 bin kişiye göre hesaplanırsa bugün müracaat eden kısa dönem asker adayları
kaç yılda tüketilecektir? Bunu yirmi bir gün askerlik yapmak için sıra bekleyen
tüm gençlerimiz merak etmektedirler.
Ayrıca,
bedelli askerlikti, kısa dönem askerlikti -efendime söyleyeyim- yedek subay
askerlikti gibi çeşitli adlar altında askerlik tarifleri yapılmıştır. Bunlar
bir kanun teklifiyle tek tip askerlik hâline getirilmelidir. Bu konuda kanun
teklifini hazırlamaktayız, en kısa sürede Meclis Başkanlığına sunacağız.
Yine,
emeklilikte saraya takılanların sorunlarının takipçisiyiz. İYİ PARTİ olarak bu
konunun sonuna kadar Mecliste gündeme getirilmesini savunuyoruz.
Yine,
3600 ek gösterge sorununun takipçisiyiz. 
Yine,
biz, bu kanunlar getirildiğinde de Meclisten bu kanunların çıkarılması konusunda
diğer grupların desteğini bekliyoruz. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın lütfen.
FERİDUN
BAHŞİ (Devamla) – Genel Kurulu saygıyla selamlıyorum efendim. (İYİ PARTİ
sıralarından alkışlar)
BAŞKAN
– Teşekkürler.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
6’ncı
maddeyi oylarınıza sunuyorum: Kabul edenler… Etmeyenler… 6’ncı madde kabul
edilmiştir.
7’nci
madde üzerinde önerge yoktur.
7’nci
maddeyi oylarınıza sunuyorum: Kabul edenler… Etmeyenler… 7’nci madde kabul
edilmiştir.
8’inci
maddeyi oylarınıza sunuyorum: Kabul edenler… Etmeyenler… 8’inci madde kabul
edilmiştir.
9’uncu
maddeyi oylarınıza sunuyorum: Kabul edenler… Etmeyenler… 9’uncu madde kabul
edilmiştir.
Madde
10’a bağlı ek madde 8’i oylarınıza sunuyorum: Kabul edenler… Etmeyenler… Madde
kabul edilmiştir. 
Madde
10’a bağlı ek madde 9’u oylarınıza sunuyorum: Kabul edenler… Etmeyenler… Madde
kabul edilmiştir. 
11’inci
maddeyi oylarınıza sunuyorum: Kabul edenler… Etmeyenler… Madde kabul
edilmiştir. 
Birleşime
on dakika ara veriyorum. 
Kapanma Saati: 01.06
DOKUZUNCU OTURUM
Açılma Saati: 01.23
BAŞKAN: Başkan Vekili Mithat SANCAR
KÂTİP ÜYELER: Emine Sare AYDIN YILMAZ (İstanbul),
Mustafa AÇIKGÖZ (Nevşehir)
----- 0 -----
BAŞKAN
– Türkiye Büyük Millet Meclisinin 8’inci Birleşiminin Dokuzuncu Oturumunu
açıyorum. 
7
sıra sayılı Kanun Teklifi’nin görüşmelerine devam ediyoruz.
Komisyon
yerinde. 
Teklifin
12’nci maddesi üzerinde bir önerge vardır, okutup işleme alacağım:
Türkiye Büyük Millet Meclisi Başkanlığına
Görüşülmekte
olan 7 sıra sayılı Kanun Teklifi’nin 12’nci maddesinin kanun teklifinden
çıkarılmasını arz ve teklif ederiz.
 İmam
Taşçıer Kemal Peköz Ömer Öcalan
 Diyarbakır Adana Şanlıurfa
 Abdullah
Koç Adnan Selçuk Mızraklı
 Ağrı Diyarbakır
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) - Katılmıyoruz Sayın
Başkan. 
BAŞKAN
– Önerge üzerinde Diyarbakır Milletvekili İmam Taşçıer konuşacaktır.
Buyurun
Sayın Taşçıer. (HDP sıralarından alkışlar)
Süreniz
beş dakikadır.
İMAM
TAŞÇIER (Diyarbakır) – Sayın Başkan, değerli milletvekilleri; 12’nci madde
üzerinde söz almış bulunmaktayım.
Bu
maddede subay ve astsubayların durumunun düzeltilmesiyle ilgili bir düzenleme
var. Biz isteriz ki Türkiye'de bütün çalışanların durumu düzeltilsin, bütün
çalışanların özlük hakları verilsin ve onlara istenen neyse bütün çalışanlara
istensin. Bunun da olabilmesi için Türkiye’de demokrasinin ve istikrarın olması
şarttır. Türkiye’ye demokrasi ve istikrarın da gelebilmesi için Kürt sorununu
mutlaka çözmesi gerekir. AKP iktidara geldiği günden son üç yıla kadar “Kürt
sorunu benim sorunumdur, ben bu sorunu çözerim.” demiş ve bununla ilgili
onlarca kez, yüzlerce kez bu kürsüde ve değişik platformlarda sözler vermiştir
ama gelinen aşamada artık “Ben Kürt’üm.” diyene dahi değişik şekilde
cezalandırmalara kadar gidilmektedir. Yani Türkiye’de Kürtler var mıdır, yok
mudur? Dün AKP hatipleri, grup başkan vekili dâhil olmak üzere, Kürtlere atıfta
bulunarak var olduklarını burada, bu kürsüde söyledi. Diğer muhalefet partileri
de Kürtlerin varlığıyla ilgili her zaman görüşlerini dile getiriyorlar -Kürt
kardeşlerim- her zaman bunu değişik platformlarda dile getiriyorlar. Ama
Türkiye’de yaşayan 20-25 milyonun üzerinde Kürt var, bu Kürtler ana dilleriyle
eğitim ve öğretim yapamıyorlar. Cumhuriyet yıllarına kadarki olan süreçte
Kürtler ana dilleriyle o günün şartlarına göre eğitimlerini yapabiliyorlardı.
Ahmedi Hani Mem u Zin’i -tarih 1692- kendi ana dili olan Kürtçeyle yazmıştır.
Melaye Ciziri kendi ana dili olan Kürtçeyle divanını yazmıştır. Cigerhun yine
divanlarını, şiirlerini kendi ana dili olan Kürtçe yazmıştır. O günkü şartlarda
Kürtler bir şekilde eğitimlerini alıyor ve bunu günümüze kadar taşıyorlardı ama
bugün, Kürtler kendi ana dilleriyle okul okuyamıyorlar. İlkokuldan üniversiteye
kadar kendi ana dillerinde okul okumaları gerekirken var olan 3-5 tane özel
okul dahi kapatıldı bu dönemde.
ERKAN
HABERAL (Ankara) – Öğrenci gelmiyor.
İMAM
TAŞÇIER (Devamla) – Şimdi soruyorum size: Gelişmekte olan ülkelerde ve gelişmiş
olan ülkelerde eğer farklı diller varsa hepsi kendi ana dillerini bir şekliyle
kullanıyorlar. Amerika’da bütün dillerde eğitim var. Avrupa’nın hemen her
ülkesinde bütün dillerde eğitim ve öğretim var. Çekoslovakya’da 6 tane resmî
dil var. Gelişmekte olan ülkelerde yine öyle. Güney Afrika’da 8 tane resmî dil
var. Hindistan’da 10’un üzerinde resmî dil var farklı konuşulan dillerde. Rusya
yine hakeza. 
Evet,
Türkiye'de Kürtçenin ikinci bir resmî dil olması gerekiyor ve insanların kendi
dillerini güvence altına alınan bu resmî dil vasıtasıyla eğitimlerini Kürtçe
ana dilleriyle yapmaları gerekiyor. Bunu yapmadığımız sürece, Kürt sorununu
çözme konusunda zaten atılmayan adımları daha da sığlaştıracağız. Kürt sorununu
çözme konusunda atılacak tek adım, daha doğrusu ilk adım, ana dille eğitimi
yasal hâle getirmektir, o da bu Meclisin görevidir.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Taşçıer.
İMAM
TAŞÇIER (Devamla) – Bu Mecliste bu sorun çok rahat çözülebilir ve bununla da
Kürt sorununu çözmesi konusunda çabalar sarf edilmeye devam edilir ama 25
milyon kendi ana dilleriyle eğitim yapamıyorsa, 25 milyon kendi kültürlerini
yaşatamıyorsa, 90’lı yıllarda ya da 1980’lerde olduğu gibi Kürtçe müzik
dinlediği için cezaevlerine giriliyor ise bu sorun çözülmeden Türkiye’ye
demokrasi gelmez. Demokrasi gelmeyen bir ülkede de istikrar olmaz ve sözü
edilen maddede de insanların refah seviyesine yükselmesi sıkıntılı olur. 
Teşekkür
ediyorum. (HDP sıralarından alkışlar) 
BAŞKAN
– Teşekkürler Sayın Taşçıer.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

12’nci
maddeyi oylarınıza sunuyorum: Kabul edenler... Etmeyenler... Madde kabul
edilmiştir. 
13’üncü
madde üzerinde önerge yoktur.
13’üncü
maddeyi oylarınıza sunuyorum: Kabul edenler... Etmeyenler... 13’üncü madde
kabul edilmiştir. 
14’üncü
madde üzerinde bir adet önerge vardır, okutup işleme alıyorum:
Türkiye Büyük Millet Meclisi
Başkanlığına
Görüşülmekte
olan 7 sıra sayılı Karayolları Trafik Kanunu ile Bazı Kanunlarda Değişiklik
Yapılması Hakkında Kanun Teklifi’nin 14’üncü maddesinin (k) bendinde yer alan
“dinlenme” ibaresinin çıkarılmasını arz ve teklif ederiz. 17.10.2018
 Tanju
Özcan Ali Öztunç Cengiz Gökçel
 Bolu Kahramanmaraş Mersin
 Yaşar
Tüzün Orhan Sümer Okan Gaytancıoğlu
 Bilecik Adana Edirne
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkanım.
BAŞKAN
– Önerge üzerinde Edirne Milletvekili Okan Gaytancıoğlu konuşacaktır.
Buyurun
Sayın Gaytancıoğlu. (CHP sıralarından alkışlar)
Süreniz
beş dakikadır. 
OKAN
GAYTANCIOĞLU (Edirne) – Sayın Başkan, değerli milletvekilleri; Karayolları
Trafik Kanunu’nda değişiklik yapıyoruz. İyi, çok güzel. Ben de 14’üncü madde
üzerinde söz almış bulunmaktayım. 
Şimdi,
az önce çıktılar, “Şu kadar kaza oluyor, bu kadar ölümlü kaza oluyor…” Neden
oluyor, ben de başka bir yönden size söylemek istiyorum: Ağır vasıtaların
lastiklerinin çoğu kaplama. Neden? 6 tane lastik 16 bin lira olursa kamyoncu
esnafı, otobüsçü esnafı lastiklerini kaplatıyor arkadaşlar. Bunlara burada
dikkat çekelim.
Şimdi,
14’üncü maddede Karayollarının denetim istasyonları var. Burada yüklerine
bakıyorlar, takograflarına bakıyorlar kurallara uygun mu… Eğer orada polisler
varsa ceza kesmek çok kolay ama şimdi Karayolları görevlilerine de ceza
kestiriyorsunuz. Acaba o Karayolları görevlileri cezayı rahat rahat
kesebilirler mi, oradaki kamyoncuyla kavga ederler mi, otobüsçüyle kavga
ederler mi, bunu hiç düşünmüyorsunuz. Bunu biraz düşünün, ona göre bu maddeyi
tekrar gündeme getirin bana sorarsanız. Bu çok yanlış.
Peki,
maliyetler neden yükseliyor? Az önce söyledik. Zaten kamyoncu, otobüsçü yani
şoför esnafı cezalardan bıkmış -her yerde ceza var- vergilerden bıkmış,
masraflardan bıkmış. Kaplama lastik 40-50 bin kilometre gidiyor, normal lastik
200 bin kilometre gidiyor ama insanlar artık “Acaba biraz işler açılır mı?
Açılana kadar, borcumuzu ödeyene kadar biz lastikleri kaplatalım.” diyorlar. Bu
şekilde idare etmeye çalışıyorlar. Bu şekilde idare edilmesi de son derece zor.
Yine,
biliyor musunuz, bilmiyorum ama ben öğrendim. Trakya bölgesinden kimse
Kadıköy’e yolcu taşımıyor. Taşısa da küçük arabalarla taşımaya çalışıyor.
Neden? Köprüleri o kadar pahalı yaptınız ve zorunlu hâle getirdiniz ki üçüncü
köprüden geçmek Deli Dumrul vergisi. Herkes küçük servislerle Kadıköy’e kadar
geçebiliyor ya da tek araca düşürebiliyorlar. Yani koca koca otobüsler
Trakya’dan Kadıköy’e yolcu taşımıyor. Yani ülkeyi ne hâle getirdiniz.
İnsanların seyahat özgürlüğünü elinden alıyorsunuz. Eğer geçmeye kalkarsa
ikinci köprüden yanlışlıkla, 915 lira cezası var. Yani cezalar bu derece
caydırıcı oluyor zannediyorsunuz ama insanlar artık zor durumdalar.
Hele
Bursa-İzmir arasını kullanmak isteyen kamyoncular varsa yine bizim Trakya’dan,
Uzunköprü’den, Keşan’dan yük yükleyecek, aslında çok kestirme olarak Fatih
Köprüsü’nden geçmesi lazım, diyor ki: “Ben biraz daha fazla mazot yakayım ama
yola para vermemiş olayım.” Çanakkale üzerinden geçiyor, yolu uzatıyor.
Ekonomiye daha büyük zarar, bu sefer petrole para ödüyoruz. 
Yine
biliyor musunuz, bilmiyorum ama yollarda otobüsler için kontrol noktaları o
kadar fazla ki yolcuların canı sıkılıyor, “Ne bu kardeşim, ikide bir
durduruyorsunuz bizi, kontrol ediyorsunuz, ne var?” diyor. Siz de diyorsunuz
ki: “Teröristler var, IŞİD var, şu var, bu var.” O zaman iyi bir şekilde
kontrol edin. 10 kilometre içerisinde 2 tane kontrol noktası olan yerler var. 
Yine
biliyor musunuz, bilmiyorum ama otoyol geçiş ücretleri çok pahalı olduğu için
birçok kamyoncu ara yollardan geçiyor, şehirler arası yolları kullanmıyor,
bazıları köy yollarını bile ezberlemiş. 
Yine
biliyor musunuz, bilmiyorum ama İstanbul’dan Bursa’ya bir otobüs hiç mazot
yakmasa 520 lira masrafı var, hiç mazot yakmasa. Mazot masrafını da koyarsanız
yolcuların ne kadar büyük bedeller ödediğini tahmin edebilirsiniz. 
Yine
biliyor musunuz, bilmiyorum ama iki yıl önce bir kamyon, trafik sigortasına
yıllık 1.100 lira ödüyordu, şimdi aylık ödüyor. Yani siz ekonomiyi iyi
yönetemediğiniz için, vergiyi iyi toplayamadığınız için, sürekli israf
ekonomisi uyguladığınız için her yerden vergi almaya çalışıyorsunuz, her türlü
cezaya insanları maruz bırakıyorsunuz, sigorta toplamaya çalışıyorsunuz, vergi
toplamaya çalışıyorsunuz, ceza toplamaya çalışıyorsunuz ama yine de bütçeyi bir
türlü denkleştiremiyorsunuz. Daha K1 belgesini, SRC belgesini, araç muayene
ücretlerini, motorlu taşıtlar vergilerini, trafik cezalarını söylemedim. 
O
zaman, enflasyon niye artıyor hep beraber düşünelim. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Gaytancıoğlu. 
OKAN
GAYTANCIOĞLU (Devamla) – Teşekkür ederim Sayın Başkan. 
Enflasyon
niye artıyor? Maliyetler artıyor çünkü. Üretici fiyatları niye artıyor? Bakın,
karpuz kaç para? Diyelim kilosu 1 lira. Ama mazot kaç para? Karpuzun parası
para olmasa bile, adam ta Antalya’dan İstanbul’a karpuzu getiriyor ama dünya
kadar masraf, karpuzun fiyatı birdenbire 2 katına, 3 katına çıkıyor.
Yani
enflasyonla mücadele etmek istiyorsanız, ekonomiyi düzeltmek istiyorsanız
vergiyi daha adil hâle getirmeniz lazım, tabana yaymanız lazım, üreten bir
Türkiye’yi oluşturmanız lazım. 
İşte
“Ben bir kamyoncu yakaladım, bir otobüsçü yakaladım, zorla bir köprü yaptırdım,
oradan geçmek zorundasın.” derseniz maliyetler bu şekilde artıyor arkadaşlar. 
Bunları,
lütfen, daha ciddi bir şekilde, daha soğukkanlı bir şekilde düşünelim ve
Türkiye’yi daha güzel yönetelim diyorum. 
Hepinize
teşekkür ediyorum. (CHP sıralarından alkışlar) 
BAŞKAN
– Teşekkürler Sayın Gaytancıoğlu.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
14’üncü
maddeyi oylarınıza sunuyorum: Kabul edenler… Etmeyenler… 14’üncü madde kabul
edilmiştir.
Birleşime
beş dakika ara veriyorum. 
Kapanma Saati: 01.39
ONUNCU OTURUM
Açılma Saati: 01.44
BAŞKAN: Başkan Vekili Mithat SANCAR
KÂTİP ÜYELER: Emine Sare AYDIN YILMAZ (İstanbul),
Mustafa AÇIKGÖZ (Nevşehir)
----- 0 -----
BAŞKAN
– Türkiye Büyük Millet Meclisinin 8’inci Birleşiminin Onuncu Oturumunu
açıyorum. 
V.- OTURUM BAŞKANLARININ KONUŞMALARI (Devam)
7.- Oturum Başkanı TBMM Başkan Vekili Mithat Sancar’ın,
teknik bir çalışma yapmak için süre talep edilmesi üzerine oturuma ara
verdiğine ilişkin konuşması
BAŞKAN
- Tabii, Genel Kurula bazı durumlarda kısa bilgi verme sorumluluğum var. Biraz
önceki arayı teknik bir çalışma için süre talep edildiği için verdim. O nedenle
iki ara arka arkaya gelmiş gibi göründü. Bu konuda sizleri bilgilendirmek
istedim.
15’inci
maddeyle ilgili bir önerge vardı, Komisyonla birlikte bu önerge
değerlendirildi. Şimdi 15’inci madde üzerindeki önergeyi okutacağım ve işleme
alacağım. 
ERKAN
AKÇAY (Manisa) – Sayın Başkan, önerge gelmedi bize. Geldi mi size? Nerede
önerge, biz önergeyi görmedik.
BAŞKAN
– Nasıl?
ERKAN
AKÇAY (Manisa) – Önerge grubumuza gelmedi efendim. 
BAŞKAN
– Şimdi okunacak. 
ERKAN
AKÇAY (Manisa) – Yani okunacak da gruplara dağıtılıyor bu. Size geldi mi?
ENGİN
ÖZKOÇ (Sakarya) – Hayır, gelmedi Sayın Başkan.
BAŞKAN
– Onu grup başkan vekillerinin kendi aralarında halletmesi gerekiyor Sayın
Akçay. 
ERKAN
AKÇAY (Manisa) – Usul budur yani genelde gruplar bilgilendirilir, dağıtılır,
ondan sonra...
BAŞKAN
– İsterseniz, Sayın Akçay, okutalım, size hemen takdim edelim, arkadaşlar
getirsinler. 
ERKAN
AKÇAY (Manisa) – Oylandıktan sonra getirmesinin bir esprisi yok. 
BAŞKAN
- Ben, tabii, bundan haberdar değilim, verildiğini sanıyorum.
ERKAN
AKÇAY (Manisa) – Sayın Başkan, okutup işleme konup oylandıktan sonra gelmesinin
bir anlamı yok. Usul, bu tür gelen önergeler...
BAŞKAN
– Lütfen hemen çoğaltıp gruplara dağıtalım önergeyi.
Hazırlanıyor
Sayın Akçay, getirilecek şimdi, sizlere dağıtılacak. 
ERKAN
AKÇAY (Manisa) – Sayın Başkan...
BAŞKAN
– Buyurun Sayın Akçay.
ERKAN
AKÇAY (Manisa) – 60’a göre bir dakikalık bir söz verebilir misiniz Hayati Arkaz
Bey’e?
BAŞKAN
– Verelim.
Buyurun.
IV.- AÇIKLAMALAR (Devam)
57.- İstanbul Milletvekili Hayati Arkaz’ın,
öğretmenliğin kutsal bir meslek olduğuna ve toplum önünde değersiz, itibarsız
hâle getirmenin doğru olmadığına, öğretmenler hakkında olumsuz kanaat oluşturan
“Eyvah Düşüyorum” adlı programın sunucusu ve yapımcılarını kınadıklarına
ilişkin açıklaması
HAYATİ
ARKAZ (İstanbul) – Teşekkür ederim Sayın Başkan.
Değerli
milletvekilleri, geçtiğimiz günlerde özel bir televizyon kanalında “Eyvah Düşünüyorum”
adlı bilgi yarışmasında öğretmenlerimiz, üç ay tatil yapıp üstüne bir de maaş
aldığı için kıskanılan bir meslek grubu olarak gösterilmiştir. Öğretmenlik
kutsal bir meslektir ve onu toplum önünde değersiz, kıymetsiz, itibarsız hâle
getirmek çok tehlikelidir. Biz bu programın sunucusu ve yapımcılarını
kınıyoruz. Öğretmeni korumak, insanlığı ve geleceğimizi korumaktır. 
Bu
vesileyle Başöğretmen Gazi Mustafa Kemal Atatürk nezdinde bütün öğretmenlere
saygılarımı sunuyorum. Genel Kurulu ve yüce Türk milletini saygıyla
selamlıyorum. (MHP sıralarından alkışlar)
BAŞKAN
– Teşekkür ederim. 
VIII.-KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Antalya Milletvekili Atay Uslu ve Tekirdağ
Milletvekili Mustafa Yel’in Karayolları Trafik Kanunu ile Bazı Kanunlarda
Değişiklik Yapılması Hakkında Kanun Teklifi (2/860) ve İçişleri Komisyonu
Raporu (S. Sayısı: 7) (Devam)
BAŞKAN
– Önerge sanırım gruplara dağıtıldı. Önerge üzerinde görüşmeye geçebiliriz. 
Önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan (2/860) esas numaralı Karayolları Trafik Kanunu ile Bazı Kanunlarda
Değişiklik Yapılması Hakkında Kanun Teklifi’nin 15’inci maddesiyle
değiştirilecek olan 2918 sayılı Kanun’un 21’inci maddesinin dördüncü fıkrasının
son cümlesinin aşağıdaki şekilde değiştirilmesi arz ve teklif olunur. 
 Hasan Subaşı Mehmet Metanet
Çulhaoğlu Aylin Cesur
 Antalya  Adana Isparta
 Lütfü Türkkan Behiç
Çelik 
 Kocaeli Mersin

“Ayrıca
mülki amir tarafından el konulur ve aracın mülkiyeti kamuya geçer.”
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılıyoruz. 
LÜTFÜ
TÜRKKAN (Kocaeli) - Gerekçe…
BAŞKAN
– Gerekçeyi okutuyorum: 
Gerekçe:

Mülkiyetin
geçişini mülki amir sağlayamadığından, mülkiyet geçişinin kanunla gerçekleşmesi
amaçlanmıştır. 
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmiştir. 
15’inci
maddeyi kabul edilen önergeyle birlikte oylarınıza sunuyorum: Kabul edenler…
Etmeyenler… 15’inci madde değişiklik önergesiyle birlikte kabul edilmiştir. 
16’ncı
madde üzerinde değişiklik önergesi yoktur, maddeyi oylarınıza sunuyorum: Kabul
edenler… Etmeyenler… 16’ncı madde kabul edilmiştir. 
17’nci
madde üzerinde bir adet önerge vardır, okutup işleme koyuyorum:
Türkiye Büyük Millet Meclisi Başkanlığına
Görüşülmekte
olan (2/860) esas numaralı Karayolları Trafik Kanunu ile Bazı Kanunlarda
Değişiklik Yapılması Hakkında Kanun Teklifi'nin 17’nci maddesiyle
değiştirilecek olan 2918 sayılı Kanun’un 32'nci maddesi, başlığıyla aşağıdaki
şekilde değiştirilmesini arz ve teklif ederim.
 Fahrettin
Yokuş  Behiç Çelik  Aylin Cesur
 Konya
 Mersin  Isparta
 Lütfü
Türkkan  Yasin Öztürk
 Kocaeli
 Denizli

“Araçlar
üzerindeki değişikliği bildirme
MADDE
32- Araçlar üzerinde mevzuata uygun şekilde yapılan her türlü değişikliğin
işleten tarafından 30 gün içinde araç tescil belgesine işletilmesi zorunludur.
Bu fıkra hükmüne uymayan işletenlere 108 Türk Lirası idari para cezası verilir.
Üzerinde
teknik değişiklik yapılan araçlar değişikliği mevzuata uygun olarak yapıldığı
belgelenip bu durum ilgili tescil kuruluşunda araç tescil belgesine
işletilinceye kadar trafikten menedilir.
Mevzuata
uygun olarak yapıldığı belgelenemeyen teknik değişikliğin çevredekileri rahatsız
edecek derecede gürültü çıkaracak özellikte olması durumunda 1.002 Türk Lirası
idari para cezası uygulanır. Ayrıca, araçla ilgili belgeler alınır ve araç
belirli bir yere çekilerek trafikten alıkonulur."
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Başkanım. 
BAŞKAN
– Önerge üzerinde Konya Milletvekili Fahrettin Yokuş konuşacaktır. 
Buyurun
Sayın Yokuş. (İYİ PARTİ sıralarından alkışlar) 
Süreniz
beş dakikadır. 
FAHRETTİN
YOKUŞ ( Konya) – Sayın Başkan, değerli milletvekilleri; 7 sıra sayılı Kanun
Teklifi üzerinde söz aldım. Hepinizi saygıyla selamlıyorum. 
Gecenin
bu saatinde, elbette, çok da önemli olmayan ancak siyasi iktidarın hangi
sebeple getirdiği herkesçe malum olan bir torba yasa bütünlüğünü görüşüyoruz.
Bu yasa tasarısının, özellikle trafikle ilgili olması, trafik cezalarının
artırılmakta olması, yeni düzenlemeler getirilmesi hepimizde farklı bir duygu
geliştirdi. Siyasi iktidar yıllarca bu hususta ciddi bir çalışma yapmazken iki
sayın vekilin pek çok konuda bir anda uzmanlaşıp torbaya doldurduğu böyle bir
teklif, herhâlde yeni dönemde tarihe geçecek ilk teklif olsa gerektir. 
Şimdi,
bu teklifi hazırlayanlara sormak lazım: Siz bu teklifi hazırlarken Şoförler
Odasına sordunuz mu? Otomobilcilere sordunuz mu? Trafikte ömrünü geçiren
kamyonculara, tırcılara, servisçilere yani hayatı kara yollarında geçen
insanlara sordunuz mu? Sormanıza gerek yok ki çünkü sivil toplum örgütü ya da
meslek odalarının bir anlamı da kalmadı ki. Sormaya da ihtiyaç yok. Ama
konuşmaya gelince Batı standartlarında gelişmekten bahsetmeyi, örneklerimizi
Avrupa’dan vermeyi çok severiz. Ama gelişmiş Batı toplumlarında hiçbir yasa
böyle yapılmıyor. Önce, o yasanın tarafları hazırlanıyor, konuşuyor, istişare
ediyor; ondan sonra yasa, tarafların düşünceleri doğrultusunda meclislere
taşınıyor.
Şimdi,
bu tasarıyı buradan geçiriyoruz, bir kamuoyu yoklaması yapalım, bu ülkede, bu
yasanın trafikte ölümleri engelleyeceğine, trafikte insanları korkutarak,
insanları zorla disipline etmek için fayda sağlayacağına inananların oranı
herhâlde yüzde 10’u, yüzde 20’yi geçmez. Çıkın, sorun halkımıza, yüzde
80’i-90’ı böyle diyor, diyor ki: “Hükûmetin kasası boşaldı, paraya ihtiyaç
olduğu zaman hemen trafiğe… Trafik polisleri hemen, yirmi dört saat göreve
başlar yani sekiz saat arayla devriyeye çıkarlar. Niye? Kasada boşluk var,
doldururuz.” Allah aşkına, böyle yapacağımıza, gelin, yine bu cezaları
artıralım ama bu kültürü geliştirelim, eğitimi geliştirelim. Bu insanlara önce diyelim
ki: “Size 2 kat, 3 kat cezalar getirmek yerine, cezayla korkutmak yerine insan
hayatının önemini, insan yaşamının değerini öğretelim önce. Onunla ilgili
eğitim verelim, çalışma yapalım.” Ama bunları yapmaya hiçbir zaman ihtiyaç
duymuyoruz.
Bu
teklifte, ilginçtir, pek çok husus var. Kamuda 100 binlerle ifade edilen araç
var, araç saltanatı var. Bu araç saltanatı içinde görev yapan binlerce şoför
var. Tabii, bunlara siz yabancısınız. O şoförlerin büyük bölümü kamuda memur ve
işçidir ama biliyor musunuz, Hükûmetiniz kasko yaptırmadığı için bu tip
araçlara –belki askeriye dışında, emniyet dışında- bir kaza olduğu zaman, o
devlet memuru ya da kamu işçisi o kasko bedellerini öder? Siz burada para
toplamaya gelince, ne güzel, artışları yapıyorsunuz ama kamuda çalışan
şoförlerin mağduriyetini gidermek için araya bir madde sıkıştırmayı bile çok
görüyorsunuz.
Onun
için, bu düşüncelerimi paylaşarak, uzatmayarak hepinize saygılar sunuyorum.
(İYİ PARTİ sıralarından alkışlar)
BAŞKAN
– Teşekkürler Sayın Yokuş.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
17’nci
maddeyi oylarınıza sunuyorum: Kabul edenler… Etmeyenler… Madde kabul
edilmiştir. 
18’inci
maddeyi oylarınıza sunuyorum: Kabul edenler… Etmeyenler… Madde kabul
edilmiştir. 
19’uncu
maddeyi oylarınıza sunacağım ama 19’uncu madde üzerinde Komisyonun bir
redaksiyon talebi vardır. 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Sayın Başkan,
görüşülmekte olan 7 sıra sayılı Kanun Teklifi’nin 19’uncu maddesiyle 2918
sayılı Kanun’un 46’ncı maddesinin değiştirilmesi öngörülmektedir. Bahse konu
kanununun 46’ncı maddesinin 1’inci fıkrasında “d” bendi bulunmamaktadır.
Teklifte sehven “1’inci maddenin d bendi” ibaresi yazılmıştır. Bu sebeple
“1’inci” ibaresinin “2’nci” olarak değiştirilmesini arz ve teklif ederiz. 
BAŞKAN
– Redaksiyon talebiniz kayıtlara geçmiştir. 
Görüşülen
teklifin kabul edilmesi hâlinde redaksiyon işlemi Başkanlığımızca
gerçekleştirilecektir. 
19’uncu
maddeyi yapılan redaksiyonla birlikte oylarınıza sunuyorum: Kabul edenler…
Etmeyenler… Madde kabul edilmiştir. 
20’nci
maddeyi oylarınıza sunuyorum: Kabul edenler… Etmeyenler… Madde kabul
edilmiştir. 
21’inci
madde üzerinde bir adet önerge vardır, okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 7 sıra sayılı “Karayolları Trafik Kanunu ile Bazı Kanunlarda Değişiklik
Yapılması Hakkında Kanun Teklifi”nin 21’inci madde metninde geçen “1.002”
ibaresinin “1.112” olarak değiştirilmesini arz ve teklif ederiz. 17/10/2018
 İlhami
Özcan Aygun Yaşar Tüzün Orhan Sümer
 Tekirdağ Bilecik Adana
 Ahmet
Kaya Cengiz Gökçel Ali Öztunç
 Trabzon Mersin Kahramanmaraş
 Tanju
Özcan
 Bolu
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkanım. 
BAŞKAN
– Önerge hakkında bir adet söz talebi vardır.
Tekirdağ
Milletvekili İlhami Özcan Aygun konuşacaktır. 
Buyurun
Sayın Aygun. (CHP sıralarından alkışlar) 
Süreniz
beş dakikadır. 
İLHAMİ
ÖZCAN AYGUN (Tekirdağ) – Sayın Başkan, değerli milletvekilleri; Karayolları
Trafik Kanunu ile Bazı Kanunlarda Değişiklik Yapılması Hakkında Kanun
Teklifi’nin 21’inci maddesi üzerine söz almış bulunmaktayım. Yüce heyetinizi
sevgi ve saygıyla selamlıyorum. 
Yasayla
getirilen 21’inci maddedeki değişiklik doğru ve yerinde bir düzenlemedir. Hız
aşımına 245 lira ile 1.002 lira arasında kademeli ceza getirilmektedir. Ayrıca
ehliyetlerin iptal edilmesi gibi yeni bir uygulamanın devreye sokulması
sevindiricidir. Yeni düzenlemeyle, hız aşımı yapan kişi, geriye dönük beş yıl
içinde 2 kez sürücü belgesinin geri alınması cezası alırsa sürücü belgesini
tamamen kaybedecek ve başlangıç noktasına geri dönecek. Yani artık sürücü
kurslarına giderek tekrar ehliyet alacak.
Son
on yıl içerisinde meydana gelen kazaların yüzde 35’i hız kaynaklıysa bu
düzenlemede geç kalındığı da söylenebilir çünkü Türkiye’de trafik kazalarında
ölenlerin sayısı terörden ölenlerin sayısını geçmiştir. 2017 yılında trafik
kazalarında 7.427 vatandaşımız hayatını kaybetmiştir. Oysa 2017 yılında terör
nedeniyle ölen asker, polis, korucu toplam şehit sayısı 270’tir. Yani trafik
kazaları 27,5 kat daha fazla ölümle sonuçlanmıştır. Bu rakamlar düşündürücüdür.

Değerli
milletvekilleri, şüphesiz ki kazalar sadece hızdan değil, hatalı yol ve
yetersiz sinyalizasyon çalışmaları sebebiyle de gerçekleşmektedir. Bu konuda
Ulaştırma Bakanlığımız sınıfta kalmıştır. Bakın, bu yasa teklifini hazırlayan
Tekirdağ Milletvekilimiz Sayın Yel’in de bileceği gibi, Tekirdağ’ın
Süleymanpaşa ile Muratlı ilçesini, Muratlı ile Büyükkarıştıran ilçelerimizi
birbirine bağlayan kara yolunda sıkıntılar yaşanmaktadır. Bu yolda sayısız can
yitirmişizdir ve bu yol “ölüm yolu” olarak yine adlandırılmaktadır. Bu yolda
zift ve mıcır dökümünde izlenen metot bilimsel değildir. Zift sonrası dökülen
mıcır kış aylarında yağan yağış ve yağmurla birlikte yolu kayganlaştırarak
kazalara sebebiyet vermektedir. Dün akşam itibarıyla da Sağlık Bakanlığına
bağlı bir aracımız yolda kayarak kaza yapmıştır. Aynı zamanda hava sıcaklığının
da arttığı dönemlerde zift eriyerek yine kazalara sebebiyet vermektedir. 
Ülkemizin
2015 yılına ait trafik kazaları istatistiklerine bakıldığında kazaların
yaklaşık olarak yüzde 24’ünün havanın karanlık olduğu saatlerde meydana geldiği
gözlemlenmektedir. Karanlıkta sınırlı görüş imkânı olduğundan yol yüzey ve
kenar çizgileri işaretlemeleri çok önemlidir. Muratlı kara yolunda şerit
çizgileri ve yol yüzey işaretlemelerinin bir an evvel yapılması gerekmektedir.
Muratlı çevre yolumuzdaki yine trafik sinyalizasyon ve yol ışıklandırması
derhâl yapılmalıdır. 
Değerli
dostlarım, değerli milletvekillerim; bir ekleme daha yapmak istiyorum.
Tekirdağ’da sadece kara yoluyla kazalar vuku bulmamaktadır. Geçtiğimiz
günlerde, temmuz ayı içerisinde tren kazasıyla karşı karşıya kaldık. Yani demir
yollarında da çok ciddi sıkıntılarımız var. 
Çorlu’da
25 vatandaşımız göz göre göre tren faciasıyla yaşamını yitirmiştir. Acı olan şu
ki hem Devlet Demiryollarımızın ve hem de Hükûmetimizin sessiz olmasıdır. Medya
da konuyu hak ettiği şekilde işlememektedir. 
Ta
Osmanlı Dönemi’nde yapılan yüz kırk beş yıllık menfez âdeta ölüm menfezidir.
Bugüne kadar yani yüz kırk beş yıl boyunca güçlendirme dahi yapılmamıştır. Bu
skandaldır. Bilirkişi raporunda dahi “kârgir yapı” denmektedir yani yığma yapı,
depreme dayanıksız, kolonsuz, dayanıksız bir bina. Bugüne kadar tüm ihalelerde
de bu menfezler kapsam dışı kalmıştır. 
Bilirkişi
raporunda çimento enjeksiyonuyla güçlendirilmesi isteniyor. İşin vahim tarafı,
kaza sonrası çıkılan ihalede de menfez güçlendirmesi yapılmamıştır. Beton moloz
parçalarıyla menfeze yama yapmaktan başka bir şey yapmadılar. Bu da yeni
kazalara davetiye çıkarmaktadır. 
Devlet
Demiryollarını ve Ulaştırma Bakanlığını buradan uyarıyorum. Yeni kazaların
vebali onların sırtındadır. 
Bir
an önce Devlet Demiryollarına meteoroloji uzmanları alınarak kurumda yağışları
izleyecek teknik ekip oluşturulmalıdır. 
Haydarpaşa
Demiryolu Bakım Servis Müdürlüğünde Müdür Vekili Mümin Karasu’nun kazadan on
gün önce, 29 Haziranda hazırladığı raporunda aşırı yağış beklendiğini aktarıp
gerekli tedbirlerin alınmasını istemesine rağmen, kazanın göz göre göre
geldiğini hep beraber yaşadık. Ama belli ki bu uyarı sadece suya yazılmıştı.
Olan ailelere, çoluğuna çocuğuna, annesini, babasını, yakınını kaybeden
vatandaşlarımıza oldu. İnsan hayatı bu kadar ucuz olamaz. Hükûmeti gerekeni
derhâl yapmaya çağırıyorum. 
Bu
uyarılarla sözlerime son verirken yüce Meclisi sevgi ve saygıyla selamlıyorum. 
Teşekkür
ederim. (CHP sıralarından alkışlar) 
BAŞKAN
– Teşekkürler Sayın Aygun. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
21’inci
maddeyi oylarınıza sunuyorum: Kabul edenler… Etmeyenler… 21’inci madde kabul
edilmiştir. 
22’nci
madde üzerinde bir adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan (2/860) esas numaralı Karayolları Trafik Kanunu ile Bazı Kanunlarda
Değişiklik Yapılması Hakkında Kanun Teklifi’nin 22’nci maddesiyle
değiştirilmesi teklif edilen 2918 sayılı Kanun’un 67’nci maddesinin birinci
fıkrasına eklenen (d) bendindeki “herhangi bir zorunluluk olmaksızın” ibaresi
çıkarılarak yerine “Trafiğe açık alanlar ile motor sporları için belirlenen
pist ve sahaların dışında” ibaresinin eklenmesini arz ve teklif ederiz. 
 Feridun
Bahşi Lütfü Türkkan Yasin Öztürk
 Antalya Kocaeli Denizli
 Mehmet
Metanet Çulhaoğlu Aylin Cesur
 Adana Isparta
BAŞKAN-
Komisyon önergeye katılıyor mu? 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkanım.
BAŞKAN
- Önerge üzerinde Isparta Milletvekili Aylin Cesur konuşacaktır. 
Buyurun
Sayın Cesur. (İYİ PARTİ sıralarından alkışlar) 
Süreniz
beş dakikadır.
AYLİN
CESUR (Isparta) – Sayın Başkan, değerli milletvekilleri; hepinizi tekrar
saygıyla selamlıyorum. 
Görüşülmekte
olan (2/860) esas numaralı Karayolları Trafik Kanunu ile Bazı Kanunlarda
Değişiklik Yapılması Hakkında Kanun Teklifi’nin 22’nci maddesi üzerinde İYİ
PARTİ adına görüşlerimi ifade etmek üzere huzurunuzdayım. 
Evet,
bazı rakamlar sunmak istiyorum Genel Kurulunuza. Özellikle iktidar partisinin
en çok övündüğü şeylerden birisi olan kara yollarından biraz bahsetmek
istiyorum. Size bazı rakamlar vereceğim. 1950’de Türkiye çapında kara yolu ağı
47.080 kilometre ve 2003 yılında 63.143 kilometre, 2017’de 67.498 kilometre
yani 2003’ten 2017’ye kadar 4 bin kilometre yol yapılmış ve yüzde 6. Türkiye
çapında otoyol ağı -Ulaştırma Bakanlığı rakamları- 1973’te 24 kilometre,
2002’de 1.714 kilometre yani 71 kat artmış ve 2003’te 1.714 kilometre olan
otoyol 2017’de 2.622 kilometreye ulaşmış; 908 kilometre, yüzde 34 artmış.
Nüfustan bahsedelim, 2002’de 65 milyon olan nüfus 2018’de 81 milyon yani yüzde
25 artmış. Toplam trafik kazası sayısına bakalım, 2000’de 500.653 kaza, 2017’de
1 milyon 202 bin 716. Evet, bu, ölümlü kaza sayısı yüzde 50 artmış, kaza sayısı
yüzde 240 artmış. Son olarak vereceğim rakamlar motorlu araç sayısı: 1950’de
35.225, 2002’de 8 milyon 655 bin 170 yani 245 kat artmış. 2002’den 2017’ye 21
milyon 211 bin 701 olmuş yani 2,5 kat artmış. 
Şimdi,
bu rakamlara bakıldığında, sonuç olarak 2003’ten 2017’ye kara yolu yüzde 6
artarken, 2003’ten 2017’ye otoyol 908 kilometre artarken, nüfus 2002’den
2017’ye yüzde 25 artarken trafik kazası oranı 2000’den 2017’ye yüzde 240 artmış
ve ölümlü kaza da yüzde 50 artmış. Burada demek ki ne yapmak gerekiyor?
Herkesin şapkasını çıkarıp bir düşünme zamanı, özellikle siyasi iktidarın
düşünme zamanı gelmiş ve geçmiş demektir. Tedbiren önlemlerin alınması
gerekiyor, bugün de bunu konuşuyoruz hep beraber.
Bu
yollarda meşakkatli olarak çalışan 25 bin trafik polisi ve 230 bin polis
memurumuz var. Bu, Sahil Güvenlik Komutanlığı ve Jandarma Genel Komutanlığı
personelinin İçişleri Bakanlığına bağlanması sonrası mağdur olmamaları için
Türk Silahlı Kuvvetlerinin ödenek haklarından yararlandırılmasını teklif
ediyorsunuz. Biz buna karşı değiliz ama neden İçişleri Bakanlığının kendi
personelinin şartlarını da düzenlemiyorsunuz ve 3600 ek gösterge sözü verdiniz,
neden sözünüzü tutmuyorsunuz? 
Sizlere,
hepimizin övündüğü, en çok da tabii ki tüm, her yerde arka planda kullandığınız
rahmetli şehit Fethi Sekin’den bir hatırlatma yapmak istiyorum. 5 Ocak 2017’de
bomba yüklü araçla gelen teröristlere göğsünü siper etti, Motosikletli Şahinler
Timinden Trafik Polisimiz Fethi Sekin rahmetli oldu 3 çocuğunu geride bırakarak.
Soruyorum: Emekli olunca alacağı 2.700 lira için aramızda gövdesini siper
edecek kaç kişi var acaba? O yüzden 3600 sözünüzü tutmanız için tekrar
hatırlatmada bulunmak istiyorum sayın iktidar partisi vekillerine.
Teklifimizde
sözünü ettiğimiz pistlerle ilgili olarak da altını çizmek istediğim bazı
hususlar var. Trafikte sakıncalı hareketler yapmanın cezalandırılması gayet
normal ancak motor sporlarına ilgi duyan hobi sahibi Türk gençlerine motor
sporları için pist ve saha gibi imkânlar sunmak Hükûmetin ve yerel yönetimlerin
sorumluluğundadır. Motor sporları ve modifiyeye ilgili vatandaşların talepleri
de göz önüne alınmalı, hükûmetler bu taleplere duyarlı olmalıdır. Millî
imkânlarımızla hayata geçirilen İstanbul Park onca yatırıma rağmen atıl bir
yatırım hüviyetindedir. Oysa motor sporları uluslararası turizmin bir alt
branşı olarak büyük bir potansiyele sahiptir. Uluslararası müsabakalarda millî
sporcularımızın yetişmesi için İstanbul Park’ın yanı sıra Anadolu’da, örneğin
başkentimiz Ankara’da da bir motor sporları merkezinin yer alması uygun
olacaktır. Caddelerde yarışmak yerine gençlerimiz pistlere yönlendirilmelidir.
Almanya bu konuda muazzam bir örneğe sahiptir. Türkiye'den bile motor
sporlarına meraklı vatandaşlar oraya giderek yarış atmosferinde turlar
atıyorlar. Bizde henüz böyle bir imkân yok. Oysa doğru bir tanıtım ve
pazarlamayla hem gençlerimizin hem de çevre ülkelerin vatandaşlarının ülkemize
gelerek İstanbul Park’tan yararlanması mümkün olabilir.
Yine
Anadolu’nun çeşitli şehirlerinde motor sporları meraklıları için pist imkânı
sunmak gerekmektedir. Isparta’da bunun için çok ciddi bir talep var.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Cesur.
AYLİN
CESUR (Devamla) – Ankara, Anadolu’nun merkezinde olan bir kent olarak bu
projeye ev sahipliği yapabilir.
Motor
sporları dünyası otomobil sektörünü geliştiren ve gelirleri çeşitlendiren bir
alandır. Ülkemizde motor sporlarına yönelik bir sanayinin oluşması, millî
markaların meydana gelmesi için de faydalı olur. Millî uçak geliştirmek için
rüzgâr tüneli neyse motor sporları dünyası ve otomotiv sektörü için de pistler
o anlama gelmektedir. Motor sporları AR-GE ve yeni teknoloji bakımından
ülkemizin aradığı fırsat olabilir. Genel Kurulun dikkatine sunarım.
Saygılarımla.
(İYİ PARTİ sıralarından alkışlar) 
BAŞKAN
– Teşekkürler Sayın Cesur.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
22’nci
maddeyi oylarınıza sunuyorum: Kabul edenler… Etmeyenler… 22’nci madde kabul
edilmiştir. 
Böylece,
birinci bölümde yer alan maddelerin oylamaları tamamlanmıştır. 
Değerli
milletvekilleri, şimdi ikinci bölümün görüşmelerine başlıyoruz. 
İkinci
bölüm 23 ila 49’uncu maddeleri kapsamaktadır. 
İkinci
bölüm üzerinde söz isteyen milletvekillerinin isimlerini okuyorum: İYİ PARTİ
Grubu adına Aksaray Milletvekili Ayhan Erel, Halkların Demokratik Partisi Grubu
adına Batman Milletvekili Mehmet Ruştu Tiryaki, Cumhuriyet Halk Partisi Grubu
adına Kahramanmaraş Milletvekili Ali Öztunç, Milliyetçi Hareket Partisi Grubu
adına Sakarya Milletvekili Muhammed Levent Bülbül; kendisinin şahıs adına da
söz hakkı vardır, ikisini birleştirerek kendisine söz hakkı vereceğim. 
Şimdi,
ilk konuşmacı, İYİ PARTİ Grubu adına Aksaray Milletvekili Ayhan Erel. 
Buyurun
Sayın Erel. (İYİ PARTİ sıralarından alkışlar)
İYİ
PARTİ GRUBU ADINA AYHAN EREL (Aksaray) – Sayın Başkanım, değerli
milletvekilleri; kanun teklifinin amacı her ne kadar gerekçede açık ve seçik
ifade edilmemiş ise de kazaların önlenmesi amacı taşıdığı metnin yorumundan anlaşılmaktadır.

Ülkemizin
en önemli sorunlarından biri olan trafik kazaları geride binlerce ölü, on
binlerce yaralı, milyonlarca maddi kayıplara neden olmaktadır. Trafik bir
tehdit unsuru olarak hâlâ günümüzde varlığını devam ettirmektedir. Üzülerek
belirtelim ki ülkemizde meydana gelen trafik kazaları sayısı ve sonuçları
bakımından, Batılı ülkelere göre gerek kaza sayısı gerekse ölü sayısı
bakımından oldukça fazladır. Bu durumun başlıca nedenlerinden biri, genel
anlamda ülkemizde yol ve trafik güvenliği bakımından eğitimin yetersiz
olmasıdır. Düzenli ve güvenli trafik için küçük yaşta insanlarımızın eğitilmesi
gerektiği inancındayız. Bu konuda sivil toplum kuruluşlarına, okullarımıza
büyük görev düşmektedir. Bugün Millî Eğitim müfredatında sadece ilkokul 4’üncü
sınıflarda haftada bir saat olmak üzere zorunlu trafik eğitimi vardır. Onun
ötesinde okullarımızda trafikle ilgili herhangi bir eğitim ve öğretim
verilmemektedir.
Yine,
nisan ayında kutlanan Trafik Haftası’nda sadece kaza yapmış araçlar şehrin
meydanlarında vatandaşlara gösterilmekten öteye gitmemektedir. Kazaların
oluşumunun analizi yapıldığında kazaların oluşumunda sürücülerin, yaya ve
yolcuların kusurlu unsurların başında geldiği anlaşılmaktadır. Kazaların
oluşumunda genelde yüzde 90’ında da sürücüler kusurlu bulunmaktadır.
Dolayısıyla sürücülerin eğitilmesinin günümüzde yetersiz olduğu ortaya
çıkmaktadır. Her şeyden önce sürücülerin, yolcuların, yayaların küçük yaşlardan
itibaren eğitilmesi ve yetiştirilmesi gerekmektedir. 
0-6
yaş grubunda insanlar kişiliklerini bulurlar. Dolayısıyla bu yaş grubundaki
çocuklarımıza verilecek trafik bilincinin ve şuurunun ilerideki olumsuz
davranışların önüne geçeceği kanaatindeyiz. Ancak günümüzde daha çok bilgisayar
başında otomobil yarışlarıyla ilgilenen gençler bu çağda aldıkları bu kültür ve
bilgiyle trafiğe çıktığında olumsuz davranışlar sergilemektedirler.
Yine,
bu kanun içerisinde yer alan, uzman erbaşların emeklilik işlemleriyle ilgili
bir sıkıntı vardır. 6000 sayılı Yasa’yla uzman erbaşlar sivil memurluktan emekli
olmaya zorlanmaktadırlar. 
Emekli
demişken, günümüzde bin lira civarında emekli maaşı alan vatandaşlarımız
vardır. Sayın Cumhurbaşkanımızın da yıllar önce yaptığı çay ve simit hesabını
günümüze uyarladığımızda hep beraber bir hesap yapalım. Günümüzde kafelerde,
simit saraylarında ve simit fırınlarında değil de sokak tezgâhlarında satılan
simit 1,5 lira, seyyar satılan çay da 1,5 lira, dolayısıyla çay-simit 3 lira; 4
kişilik aile için 12 lira, 3 öğün yediklerinde 36 lira. Netice itibarıyla 36’yı
30 günle çarptığımızda 1.080 TL sadece 4 kişilik ailenin aylık çay ve simit
masrafı. O zaman bin lira emekli maaşı alan 4 kişilik bir ailenin -Sayın
Cumhurbaşkanının da yıllar önce ifade ettiği gibi- sadece çay ve simitle
hayatını devam ettirmek istese bile, aldığı emekli maaşı buna yetmemektedir.
Velev ki bunu asgari ücrete uyarladığımızda günümüzde asgari ücret de 3 çocuklu
ve çalışmayan bir eş için 1.708 lira civarındadır, 3 çocuk olduğunda da
yaklaşık 1.350 lira çay ve simit gideri olmaktadır. Sadece çay ve simitle
hayatını devam ettirmek zorunda kalan asgari ücretlinin maaşından yaklaşık 400
lira kalmaktadır. 400 lirayla ulaşımını mı sağlasın, giyimini mi sağlasın,
çocuklarına bayramlık ayakkabı, pantolon mu alsın? Bunları lütfen siyasi
iradenin, iktidar partisinin düşünerek önümüzdeki günlerde belirleyeceği asgari
ücrette dikkate almasını asgari ücretle geçinen vatandaşlarımız ve bin lira
civarında emekli maaşı alan vatandaşlarımızın adına rica ediyor, hepinize sevgi
ve saygılar sunuyorum. (İYİ PARTİ sıralarından alkışlar)
BAŞKAN
– Teşekkürler Sayın Erel.
Halkların
Demokratik Partisi Grubu adına Batman Milletvekili Mehmet Ruştu Tiryaki
konuşacaktır.
Buyurun
Sayın Tiryaki. (HDP sıralarından alkışlar)
HDP
GRUBU ADINA MEHMET RUŞTU TİRYAKİ (Batman) - Sayın Başkan, değerli
milletvekilleri; milletvekili olarak seçildikten sonra kendi kendime bir karar
almıştım bir konuyla ilgili söz aldığımda sadece o konuyla ilgili konuşacağım
diye ama bir sürü gelişme oluyor, herhâlde bu dönem boyunca farklı konulardan
da söz edeceğiz.
Madde
metinleriyle ilgili değerlendirme yapmadan önce, İçişleri Bakanının bir
açıklamasını okuduk biraz önce. Bunun üzerine bir şey söylemek gerekiyor.
İçişleri Bakanı çünkü nefret söylemini sürdürüyor, nefret yayıyor, kesintisiz
tehdit ediyor. Bu dili İçişleri Bakanı derhâl terk etmelidir. Bu ülke bir
müstemleke değil, kendisi de sömürge valisi değil. Bu ülke bir çiftlik değil,
kendisi de bu çiftliğin sahibi değil. Bu ülke -Anayasa’da da ifade edildiği
gibi- demokratik bir hukuk devleti. Kendisi, HDP’ye saldırıyla kendini var
etmek istiyor olabilir ama biz bunu kabul etmiyoruz. Bakın ne demiş bugün:
“Birtakım belediyelerin HDP’ye geçeceği söyleniyor. Diyelim ki geçti, ne
dediklerini biliyor musunuz? Söyledikleri şu: ‘31 Marttan sonra belediyeler bizde.
Çalışmak istiyorsanız ailenizden bir kişiyi dağa gönderin.’ Seyredelim mi?
Seyredeyim mi?” Açıkça tehdit ediyor. HDP’nin yöneticileri belli, HDP’nin
yetkili kurulları da belli, merkez yönetim kurulu da belli, parti adına söz
söyleyecekler de belli, genel başkanları da belli, sözcüleri de belli, parti
meclisi de belli. HDP adına hiç kimse, hiçbir yerde “Çocuklarınızı dağa
göndereceksiniz.” diye bir açıklama yaptı mı? Kim söylemiş “Ailenizden bir
kişiyi dağa gönderin.” diye? Sen İçişleri Bakanısın, hiç işleri bakanıysan ayrı
ama İçişleri Bakanıysan yapanı tespit edeceksin, götürüp yargıya teslim
edeceksin -görevin bu- o da karar verecek. Var mı ötesi? Yok. Yok, ille de
belediyelere el koyacak. 
Belediye
seçimlerini kaybedeceğini şimdiden söylüyor, o ayrı, tartışma konusu o değil.
Ama şimdiden hukuksuz yollara kapı aralayacak söylemler kullanılıyor, bu kabul
edilemez. Emin olun ne partimiz ne de seçmenlerimiz bu tehdide pabuç
bırakmayacak. Biz buna karşı hem hukuksal mücadelemizi hem de yasal, meşru
siyaset hakkımızı kullanacağız. 
Sayın
Başkan, ikinci bölümle ilgili değişiklikler kısmına gelince, bu değişikliklerin
bir kısmını olumlu bulduğumuzu ve desteklediğimizi söylemek isterim, örneğin
teklifin 23’üncü maddesi. Bu maddeyle yayaların geçiş sırasında araçların hız
ve uzaklığını göz önünde bulundurma yükümlülüğü kaldırılıyor. 25’inci maddeyle
de yaya geçitlerinde yayalara mutlak üstünlük getiriliyor. Bu oldukça olumlu
bir şey, biz bunun yaygınlaştırılması gerektiğini düşünüyoruz. Mümkünse kent
merkezlerinin tamamında, yaya geçitlerinin tamamında bu üstünlük kabul
edilmelidir, sadece belli yerlerde değil, kent merkezlerinin olduğu her yerde
yayaların her zaman geçiş üstünlüğü olmalıdır, belki bu açıdan
genişletilebilir. Yine teklifin 34’üncü maddesinde getirilen öneriyle, boya
incelticisi, tinerin yanında çakmak gazı gibi bazı uçucuların da çocuklara
satışı engelleniyor. Biz bunu da sonuna kadar destekliyoruz. Başka da
desteklediğimiz maddeler var. 
Fakat
teklifin birkaç maddesiyle ilgili rezervlerimiz var, birisi 28’inci maddesi.
Terörle Mücadele Yasası’nın 19’uncu maddesi değiştiriliyor. İçişleri
Bakanlığınca suçun ortaya çıkarılmasına, delillerin ele geçirilmesine veya suç
faillerinin yakalanabilmesine yardımcı olanlara para ödülü verileceği kurala
bağlanıyor. Dün de söyledik, bugün de söylüyoruz; bu gizli tanıklar, yalancı
şahitler çok tehlikeli uygulamalar, mümkünse bunun yaygınlaştırılmaması
gerekir. Ben bir örnek vereyim. Kemal Sunal’ın bir filmiydi sanırım. Macit
Flordun rahmetli, bilenler bilir, iyi sarhoş taklidi yapardı. Bir filmde aynen
şöyle söylüyordu, işte bir yalancı şahit arıyorlar: “Bana bir şişe şarap verin,
‘Babamın boynuzları var.’ diye yemin içerim.” diyordu. Gerçekten bu gizli tanık
meselesi, yalancı şahit meselesi bir dizi soruna yol açabilir. 
Süremi
beş dakika diye kullanacaktım, uzatmayacağım. Birkaç konu daha var, sadece
başlıklarını söyleyeyim. 
Bu
güvenlik soruşturması ve arşiv soruşturması meselesiyle ilgili söylenecek çok
söz var. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Tiryaki. 
MEHMET
RUŞTU TİRYAKİ (Devamla) – Bitireceğim Başkan, bir dakikayı da kullanmayacağım. 
Ona
ilişkin bir değişiklik önergesi geleceğini duyduk. Umarım sadece yargı
kararları göz önünde bulundurularak bu güvenlik araştırması ve arşiv
soruşturması işlemleri yürütülecek çünkü çok istisnai görevler dışında bu kadar
çok güvenlik araştırması ve arşiv soruşturmasının yapılmaması gerekir. Sınırsız
inceleme -her kurumu- yapma yetkisi de tehlikeli. 
En
son anlamadığım bir şey var, şu dış temsilciliklere başvurup yabancı kimlik
alma meselesi. Bu neye hizmet ediyor, hiç anlaşılır bir şey değil. Dünyanın
herhangi bir yerinde, herhangi bir vatandaş Türkiye Konsolosluğuna,
Büyükelçiliğine başvurup yabancı kimlik alabilecek, bunu anlayana aşk olsun. 
Hepinize
saygılar sunuyorum. (HDP sıralarından alkışlar)
BAŞKAN
– Teşekkürler Sayın Tiryaki. 
Cumhuriyet
Halk Partisi Grubu adına Kahramanmaraş Milletvekili Ali Öztunç konuşacaktır. 
Buyurun
Sayın Öztunç. (CHP sıralarından alkışlar) 
CHP
GRUBU ADINA ALİ ÖZTUNÇ (Kahramanmaraş) – Teşekkür ederim Sayın Başkanım. 
Değerli
arkadaşlar, yılda 200 milyon TL nasıl devletin kasasında kalır, çok kısaca
söyleyeceğim. Bugünlerde tasarruftan bahsediyoruz, tasarruf yapmamız gerekiyor.

Bakın,
bu vereceğim bilgiler Kamu Denetçiliği Kurumunun raporundan: Polislerin yüzde
27,7’si yani 66 bin polis, polislik mesleği dışında görev yapıyor. Her 4 polis
memurundan 1’i sivil personelin işini yapıyor. Nedir bunlar? Sosyal tesislerde,
polisevinde, kantinde, kreşte görev alıyorlar. Mesela, 152 sosyal tesiste
görevli 3.589 personelin 2.064’ü emniyet hizmetleri sınıfından, bunların 236’sı
rütbeli personel. 165 kantinde görevli 689 personelin 534’ü emniyet hizmetleri
sınıfı personeli. 4 kreş ve gündüz bakımevinde 34 personelin 18’i Emniyet
personeli. Yani polis, polislik mesleğinden, diğer polisler gibi silah taşıyor,
onların bütün haklarından yararlanıyor ama kreşte, bakımevinde, sosyal tesiste
görev yapıyor, polislik yapmıyor. 
Bu,
iki açıdan yanlış. Birincisi, diğer polis arkadaşı silahla meydanlarda görevini
yaparken onlar kantinde, bakımevinde görev yapıyorlar. İkincisi, bunların
maaşları 6 bin lira civarında yani polis memurunun ortalama maaşı 6 bin lira
civarında. Eğer bu bahsettiğim 66 bin polisin yerine sivil memur alınırsa oraya
-sivil memurun yapacağı işler bunlar- sivil memur bu işi yaparsa, 3 bin lira
maaş aldığını hesaplarsak, Kamu Denetçiliği Kurumunun raporuna göre, yıllık 200
milyon TL de kâr yapıyorsun. Hem polis memuru polislik yapıyor, sivil memur
onun işini yapıyor hem de devletin kasasında yıllık 200 milyon lira kâr
kalıyor. Bu belki bugün buraya yetişmedi ama belki bir başka yasada bu
değerlendirilebilir, bunu bir öneri olarak sunmak istiyorum. 
İkincisi
başpolislikle ilgili. Başpolislik kaldırılıyor. Başpolislikle ilgili
EMNİYET-SEN eski yöneticilerinden Ali Özaydın diyor ki: “Başpolislik rütbesini
FETÖ kabul edemedi hiçbir zaman, kabullenemedi.” Şimdi, FETÖ’nün
kabullenemediği bir başpolislik rütbesi kaldırılıyorsa birazcık burada şüpheli
yaklaşmak gerekiyor. Üstelik başpolislik birazcık şaşaayla getirilmişti
hatırlarsanız. Eski bakanlardan Beşir Atalay “Motivasyon artırıcı bir makam,
görev polisler arasında.” demişti ama bugün başpolisliğin kaldırılmasının ben
kişisel olarak yanlış olduğunu düşünüyorum. 
Gecenin
bu saatinde daha fazla vaktinizi almayacağım. 
Hepinize
sevgiler, saygılar sunuyorum. (CHP sıralarından alkışlar)
BAŞKAN
– Teşekkürler Sayın Öztunç. 
Milliyetçi
Hareket Partisi Grubu adına Sakarya Milletvekili Muhammed Levent Bülbül
konuşacaktır. 
Sayın
Bülbül, şahıslar adına da söz hakkınız vardı, ikisini birleştiriyorum. 
Buyurun.
(MHP sıralarından alkışlar)
MHP
GRUBU ADINA MUHAMMED LEVENT BÜLBÜL (Sakarya) – Sayın Başkan, sayın
milletvekilleri; görüşülmekte olan (2/860) esas sayılı Kanun Teklifi’nin ikinci
bölümü hakkında konuşma yapmak için Milliyetçi Hareket Partisi Grubu adına söz
almış bulunmaktayım. Bu vesileyle muhterem heyetinizi saygıyla selamlıyorum. 
Kanun
teklifinin ikinci bölümünü teşkil eden ve 23’üncü maddeden başlayarak 49’uncu
maddeye kadar devam eden 27 maddede muhtelif kanunlarda değişiklikler
öngörülmüştür. 2918 sayılı Karayolları Trafik Kanunu’nda değişiklik yapılmasını
esas alan maddelerden 23’üncü maddede, kanunun 68’inci maddesinde yer alan,
ışıklı veya yetkili kişilerin bulunmadığı geçit veya kavşaklarda yayaların
geçişlerinde araçların hız ve uzaklığının göz önünde bulundurulma yükümlülüğü
ortadan kaldırılmaktadır. Malum olduğu üzere, yayalara trafikte öncelik vermek
ve yayaların trafikte can güvenliğini temin etmek toplumların medeniyet
seviyesini göstermesi açısından önem arz etmektedir. Ülkemizde trafik
kazalarında taşıtlarda yaralanan veya ölen vatandaşlarımız kadar yaya olarak
trafik kazalarına karışarak yaralanan veya hayatını kaybeden vatandaşlarımız
bulunmaktadır. Bu kayıplar her birimizin içini acıtmakta, her sene ortaya çıkan
istatistiki veriler yaşanan trafik kazalarını trafik terörü olarak
adlandırmamıza neden olmaktadır.
Trafik
kazalarının önlenmesinde toplumsal eğitim seviyesinin yükseltilmesi en önemli
tedbir olarak kabul edilmektedir. Bununla birlikte, trafik denetimlerinin
etkinliğinin artırılması ve uygulanacak cezai yaptırımların caydırıcı olması da
ayrıca önemli bir tedbirdir. Bu kapsamda yapılan değişiklikler yerindedir.
Gerek 23’üncü maddede yapılan değişiklik gerekse 25’inci maddede yayalara ilk
geçiş hakkının verilmesi ve buna ilişkin para cezasının artırılmasına dair
değişiklik de isabetli olmuştur. Yayaların karışmış olduğu trafik kazalarında
yayaların da kazaya sebebiyet verebileceği ve bu nedenle hukuki sorumluluklarının
bulunacağı birçok yargı kararında ifade edilmektedir. Yargılamalarda kusur
yüklendiği takdirde, yayalar yüklenen kusur oranında tazminat yükümlülükleriyle
karşı karşıya kalmaktadırlar. Bu bendin yürürlükten kalkmasıyla birlikte
yayaların kusurlu bulunduğu trafik kazalarına ilişkin tazminat davalarında
ciddi bir azalma olacağı veya yayalara izafe edilen kusur oranlarında ciddi
düşüşler yaşanacağı kanaatindeyiz.
Yine,
trafikte yayalara ilk geçiş hakkının düzenlendiği 25’inci maddede yapılan
değişiklikle, şehir içinde yayaların yaralanması ve ölümüyle neticelenen
kazaların azalmasını beklemekteyiz. Bu maddenin ihlali hâlinde uygulanacak
cezada artış yapılması caydırıcılığın artması açısından yararlı bir değişiklik
olacaktır. 
Teklifin
24’üncü maddesinde seyir hâlinde cep telefonu kullanan sürücüler için daha
yüksek para cezasının öngörülmüş olması önemlidir. Zira trafikte seyir hâlinde
şoförlerin cep telefonu kullanmasının alkollü araç kullanmaktan daha tehlikeli
olduğuna dair araştırmalar kamuoyu tarafından yakinen bilinmektedir. Bizler de
her gün trafikte seyir hâlinde olan ve tehlikeli bir şekilde şerit değiştiren,
anlamsız manevralar yapan araçların yanından geçerken baktığımızda mutlaka
şoförün elinde cep telefonu bulunduğunu görmekteyiz. Özellikle akıllı
telefonların çok yaygınlaştığı günümüzde bu tehlike çok daha büyük oranda
artmıştır. Bu konuda denetimden sorumlu olan trafik polislerinin uygulamayı
istisna gözetmeden yapmaları da ayrıca önem arz etmektedir.
Teklifin
26’ncı maddesinde, motorlu araç tescil belgesinde gösterilen maksadın dışında
araçlarını kullananlar ile sürülmesine izin veren araç sahiplerine idari para
cezası uygulanması ve aracın on beş gün süreyle trafikten menedilmesi
düzenlenmiştir. Devamındaki fıkralarda çalışma izni almadan veya alınan izinde
belirtilen faaliyet konusu dışında veya alınan iznin belirtilen çalışma bölgesi
veya güzergâh dışında belediye sınırları dâhilinde yolcu taşımanın yasak olduğu
ifade edilmektedir. Bu kuralı ihlal edenlere yüksek para cezasıyla birlikte on
beş ile altmış gün arasında trafikten men cezasının verileceği öngörülmektedir.

Genel
olarak bakıldığında, isabetli gördüğümüz bu değişikliklerle belediye sınırları
içerisinde yapılan yolcu taşımacılığı faaliyetlerinin daha düzenli hâle
getirilmesinin amaçlandığı açıktır. Gerçekten, yolcu taşıma faaliyetlerinde,
özellikle personel ve öğrenci taşımacılığında hukuka aykırı olarak faaliyet
gösteren yapılara fırsat verilmemesi açısından cezaların caydırıcı olması
isabetli olmuştur. Bununla birlikte, uygulamadan kaynaklanan bazı problemlere
de değinmek gerektiği kanaatindeyiz. Maddede belediye sınırları dâhilinde
yapılan yolcu taşımacılığıyla alakalı olarak düzenlenmeye yer verilirken
Karayolu Taşıma Kanunu ve yönetmeliği kapsamında gerçekleşen yolcu taşımacılığından
hiçbir şekilde bahsedilmediğini görmekteyiz. 
Değerli
milletvekilleri, Türkiye’de yolcu taşımacılığına ilişkin mevzuatın
uygulanmasında yaşanan karmaşıklığın acilen giderilmesi gerekmektedir.
Büyükşehir belediye sınırları içinde yapılan yolcu taşımacılığını düzenleme
yetkisine sahip UKOME’ler ile kara yolu taşıma mevzuatını uygulayan ulaştırma
bölge müdürlüklerinin yetki ve sorumluluk alanlarının netleştirilmesi ve
uygulamada uyum içerisinde faaliyet göstermelerinin temin edilmesi
gerekmektedir. Mevcut durumda mevzuatın uygulanmasında ciddi karışıklıklar
meydana gelmekte, yapılan yanlış uygulamalar yolcu taşımacılığı sektöründe
telafisi mümkün olmayacak zararlar ve mağduriyetler ortaya çıkarmaktadır.
Türkiye’de kara yolu taşımacılığıyla ilgili mevzuatta norm ve standart
birliğinin oluşması sağlanmalıdır. Buna ek olarak uygulayıcıların mevzuatla
ilgili olarak yeterli bilgi donanımına sahip olmaları gerekmektedir. Örneğin,
trafik polisleri yapmış oldukları denetimlerde yolcu taşıyan bir aracı durdurduğunda
hangi kanuna veya hangi yönetmeliğe veya hangi UKOME kararına göre denetimi
gerçekleştirecekleri konusunda tereddüt yaşamaktadır. Trafik polisleri, bu
konuda vermiş oldukları idari para cezaları ve trafikten men kararları
nedeniyle yeri geldiğinde şahsen sorumlu dahi olabilmektedirler. Verilen yanlış
kararlar, yapılan hatalı uygulamalar yargıya taşındığında yargı tarafından
verilen iptal kararlarıyla durum daha da içinden çıkılamaz hâle gelmektedir.
Kara yoluyla yapılan taşımacılığın hayati önem taşıdığı Türkiye'de bu
faaliyetlerin gerek mevzuat gerekse uygulamada daha düzenli hâle getirilmesi
acil bir ihtiyaçtır.
Teklifin
27’nci maddesiyle ilgili olarak, uzman jandarma personelinin astsubaylığa
geçişinde öngörülen yaşın 35 yaş olarak değil, 45 yaş olarak belirlenmesinin
daha adil bir çözüm olacağı kanaatindeyiz. Genel kolluk kapsamında olan
polisler komiser yardımcılığına 45 yaşına kadar başvurabilmekteyse uzman
jandarmalar da astsubaylığa geçiş için 45 yaşına kadar başvuru
yapabilmelidirler.
Görüşmekte
olduğumuz kanun teklifinin 28’inci maddesinde, Terörle Mücadele Kanunu
kapsamına giren suçların takibinde faillere daha kolay ulaşılmasını temin etmek
maksadıyla suçun ortaya çıkarılmasına veya delillerin ele geçirilmesine ya da
suç faillerinin yakalanabilmesine yardımcı olanlara veya yerlerini yahut
kimliklerini bildirenlere para ödülü verilebilmesi öngörülmüştür. Ödülün
verilmesi ve ödül miktarının belirlenmesinde usul ve esasların İçişleri
Bakanlığınca çıkarılacak yönetmelikle belirleneceği ayrıca düzenlenmiştir. Buna
göre, ödül mutlak değildir, usul ve esaslar yönetmelikle belirlenecek, ödülün
verilip verilmemesi yetkili mercinin uygun bulmasıyla söz konusu olacaktır.
İçişleri Bakanlığının usul ve esas belirlemek için hazırlayacağı yönetmelikte
terör suçlarının veya suçlularının ihbarının ödüllendirilmesinin somut ve kesin
kriterlere bağlanması gerekmektedir. 
Terörle
mücadelede büyük bedeller ödeyen ancak bir an olsun kararlığından ödün vermemiş
olan Türk milletini acze düşürmek ve Türkiye Cumhuriyeti devletini ortadan
kaldırmak için hain emeller besleyenlerin bu faaliyetlerini önlemek hepimizin
ortak sorumluluğudur. Allah korusun, herhangi bir saldırı meydana geldiğinde de
bunun sorumlularının hukuk önünde hesap vermesini temin etmek için dünyanın her
ülkesinde uygulanmakta olan ödül sisteminin ülkemizde de ektin bir şekilde
uygulanmasını temin etmek gerekmektedir. Bu açıdan, yapılan değişiklik doğrudur
ve yerindedir.
Yine
teklifin 33’üncü maddesinde kaçakçılıkla mücadele kapsamında el koyma
ikramiyesinin kapsamının genişletilmesi öngörülmektedir. İfade ettiğimiz gibi,
kaçakçılıkla mücadele eden unsurların motivasyonunun yüksek olması, bu
unsurlara yönelecek hukuk ve ahlak dışı tekliflerin etkisizleştirilmesi
açısından el koyma ikramiyesinin önemi büyüktür. Teklif edilen düzenlemede
soruşturma ve operasyon sürecinin tüm aşamalarında yer alan ancak bizzat ve
fiilen el koyma işleminde yer almayan personelin de ödül kapsamına alınması
memnuniyet vericidir.
Teklifin
34’üncü maddesinde çakmak gazı ve benzerlerinin uyuşturucu madde kapsamına
alınması önemli bir değişikliktir. Zira gençliğimiz çok farklı, adını sanını
bilmediğimiz uyuşturucu maddelerle zehirlenmektedir. Bunların bir kısmı ciddi
paralar karşılığında temin edilebileceği gibi bir kısmı da sokakta, çakmak gazı
gibi çok kolay bir şekilde ve çok ucuza temin edilebilmektedir. Madde metnine
“çakmak gazı ve benzeri” ifadesi konulmakla çakmak gazının dışında bütün türevi
maddelerin niteliğinde olan diğer maddelerin de kapsam içerisine alınması,
uyuşturucuyla mücadelede etkinliğin artırılmasına katkı sağlayacaktır. 
Görüşülmekte
olan kanun teklifinin 32’nci maddesinde yabancılara yabancı kimlik numarası
verilmesi öngörülmektedir. Yabancıların kamu kurumlarında işlem yapmasının
kolaylaştırılmasının amaçlandığı teklifin gerekçesinde ifade edilmektedir.
Türkiye Cumhuriyeti devleti dünyada hiçbir ülkenin üstesinden gelemeyeceği
kadar büyük ölçekte mülteci akınıyla karşı karşıyadır. Türkiye’nin mevcut
durumda 4 milyon civarında mülteciyi misafir ettiği, mültecilerin insan onuruna
yakışır şekilde yaşayabilmeleri için son rakamlarla 33 milyar dolar civarında
harcama yaptığı düşünüldüğünde, bu durumun sürdürülebilir olmadığı, er ya da
geç misafir ettiğimiz kardeşlerimizin kendi vatanlarına kavuşmalarının
sağlanması gerektiği tartışmasızdır. 
Bu
düşüncelerimizi ifade ederken Türkiye’de yaşamakta olan yabancı ülke
vatandaşlarının ve mültecilerin kamu hizmetlerinden kolaylıkla faydalanmasının
sağlanmasına karşı çıkmanın da uygun bir tavır olmayacağını düşünmekteyiz.
Bizler tarihin her döneminde mazlumun, ezilenin yanında olmuş olan Türk
milletinin evlatlarıyız. Bunu yaparken Türk milleti ne din ayrımı gözetmiştir
ne ırk ne de mezhep. Bundan sonra da aynı tavrımızı kararlılıkla sürdürecek ve
dünyaya adaletin ve merhametin ne demek olduğunu göstereceğiz. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Bülbül.
MUHAMMED
LEVENT BÜLBÜL (Devamla) – Son olarak, kanun teklifinin 47’nci maddesinde
Hakkâri il sınırları içerisinde bulunan Derecik beldesinin ekli 1 sayılı
listede adları yazılan köylerle birlikte Derecik ilçesine dönüşmesi ve aynı
adla burada belediye kurulması öngörülmektedir. Teklif gerekçesinde ayrıntılı
bir şekilde ifade edildiği üzere, özellikle güvenlik mülahazaları ile ekonomik
ve sosyal ihtiyaçlar göz önünde bulundurularak Derecik ilçesinin kurulması
uygun olacak, terörle mücadelede etkinlik sağlanırken sağlık ve belediye
imkânlarının gelmesiyle bölgede bulunan yaklaşık 20 bin vatandaşımız daha uygun
şartlarda hayatlarına devam edebileceklerdir. 
Milliyetçi
Hareket Partisi Grubu adına yapmış olduğum bu değerlendirmeleri huzurunuzda arz
ediyor, desteklemekte olduğumuz kanun teklifinin hayırlar getirmesini dileyerek
yüce heyetinizi saygıyla selamlıyorum. (MHP sıralarından alkışlar)
BAŞKAN
– Teşekkürler Sayın Bülbül.
Şahıslar
adına ikinci söz Antalya Milletvekili Hasan Subaşı’na aittir.
Buyurun
Sayın Subaşı. (İYİ PARTİ sıralarından alkışlar)
Süreniz
beş dakikadır.
HASAN
SUBAŞI (Antalya) – Sayın Başkan, değerli milletvekilleri; hepinizi saygıyla
selamlıyorum.
Karayolları
Trafik Kanunu ile Bazı Kanunlarda Değişiklik Yapılması Hakkında Kanun
Teklifi’ne ilişkin şahsım adına söz almış bulunuyorum.
15’inci
maddeyle ilgili bir önergem vardı, önergemiz vardı, onda gerekçe belki
yeterince anlaşılmamış olabilir, şöyle yazılmıştı: “Ayrıca, mülki amir
tarafından aracın mülkiyetinin kamuya geçirilmesine karar verilir.” Yani aracın
mülkiyetinin kamuya geçirilmesine karar veren merci mülki amir gibi
gösterilmiş. Mülki amirin aracın mülkiyetini kamuya geçirme yetkisi olmadığı
açık olduğuna göre, en azından kanunla geçmesi sağlanmalıydı. Mülki amir araca
el koyabilir ancak bu kanuna göre mülkiyet kamuya geçmiş olur. 
Mevcut
kanunun, arkadaşların, hatiplerin bahsettiği gibi olumlu yanları da var.
Kanunun hayırlı olmasını diliyorum. Baktığımız zaman, Türkiye, dünyada en çok
trafik kazasının olduğu ülke. Trafikteki bu ölümlü kazalar açısından inşallah
caydırıcı olur, hayırlı olur fakat İYİ PARTİ Milletvekili Fahrettin Yokuş’un da
belirttiği gibi, bir kanun hazırlanırken caydırıcı olması bakımından sadece
ödenecek cezaların 2-3 kat olması değil, caydırıcı olması için onun kamu
vicdanıyla bağdaşır olmasının aranması gerekirdi. Bunun için de hem sivil
toplum örgütleri hem ilgili kurumlar, meslek odaları tarafından çok iyi
tartışılması gerekirdi ki bu kanun kamu tarafından da sahiplenilsin ama bizde
kanunu yaparken ne kadar sahiplenir, doğrusu kuşkularım var. Mecliste bile
yeterince tartışılamadığına göre kamuoyu tarafından bir kanunun desteklenmesi,
benimsenmesi çok zor olmaktadır. Mevcut yasadaki caydırıcılık zaten yeterlidir.

Evet,
devletin parasının olmadığını biliyoruz çünkü ben Antalya’dan biliyorum,
Antalya’da yapılmakta olan neredeyse tüm yollar durmuştur, bütün inşaatlar
tasfiye edilmiştir, müteahhitler de çekip gitmiştir. Elmalı-Korkuteli yolu,
örnek vermek gerekirse Gömbe-Kaş yolu ve ayrıca Alanya-Gazipaşa çevre yolu ve
Antalya’da Döşemealtı’ndan çıkan ana yol, çevre yolları tümüyle tasfiye
edilmiştir, müteahhitler de ayrılıp gitmiştir.
Kara
yollarında trafiği konuşuyorsak bu yolların yapılması gerekirdi ama inşallah
devlet, Hükûmet tarafından da cezaları artırarak devlet kasasına biraz daha
para girmesi öncelikli düşünülmemiştir çünkü bu paraların, 2-3 kat artan
cezaların ödenme şansı vatandaş tarafından da neredeyse yoktur. Şunu ifade
etmek isterim ki devletin parası yok, biliyoruz ama vatandaşın da bunu ödeyecek
parası yok; bu cezaları karşılayabilecek gücü kalmamıştır. O zaman biz ne
yapıyoruz Türkiye’de? Af yasaları. Ben, belediyeci olduğum için de biliyorum.
Türkiye’de 15 kere imar affı çıkmıştır ve yine, yakında ceza afları belki de
Meclisimize gelecektir. Devlet, kamu vicdanıyla yeterli bağdaşır kanunlar
çıkaramadığı için sık sık tasfiye etme gereği duyar. Bunu da nasıl tasfiye
eder? Aflar çıkararak. Hani caydırıcıydı bizim kanunlarımız? Bu teknikle, bu
şekilde acele yapılan, kamu vicdanında yeterince…
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın, buyurun.
HASAN
SUBAŞI (Devamla) – …muhasebesi yapılmamış, sivil toplum ve halk içine alınmadan
yapılmış hatta Mecliste bile yeterince tartışılmamış, bu şekilde hazırlanmış
yasalarla bir süre sonra yine ödenmeyen cezalar af kapsamına girer. Caydırıcı
olsun diye yaptığımız yasa, caydırıcı olmaktan daha da çok uzaklaşmış olur.
Ben
yasanın hayırlı olmasını diliyorum. Genel Kurula saygılar sunuyorum. (İYİ PARTİ
sıralarından alkışlar)
BAŞKAN
– Teşekkürler Sayın Subaşı.
Böylece
ikinci bölüm üzerindeki görüşmeleri tamamlamış olduk.
Şimdi
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
23’üncü
maddeyi oylarınıza sunuyorum: Kabul edenler… Etmeyenler… Kabul edilmiştir.
24’üncü
maddeyi oylarınıza sunuyorum: Kabul edenler… Etmeyenler… Kabul edilmiştir.
25’inci
maddeyi oylarınıza sunuyorum: Kabul edenler… Etmeyenler… Kabul edilmiştir.
26’ncı
madde üzerinde iki adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 7 sıra sayılı Karayolları Trafik Kanunu ile Bazı Kanunlarda Değişiklik
Yapılması Hakkında Kanun Teklifi’nin 26’ncı maddesinin dördüncü fıkrasından
sonra gelmek üzere aşağıdaki beşinci fıkranın eklenmesini ve diğer fıkraların
buna göre yeniden teselsül ettirilmesini arz ve teklif ederiz. 
 Kadim
Durmaz Suzan Şahin Okan Gaytancıoğlu
 Tokat Hatay Edirne
 Aysu
Bankoğlu Ali Öztunç
 Bartın Kahramanmaraş
“Büyükşehir
Belediyesi/belediyeler çalışma izni/ruhsatı ilgilinin müracaat ettiği tarihi
müteakiben en geç 15 iş günü içerisinde sonuçlandırmak zorundadır.”
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkan. 
BAŞKAN
– Önerge üzerinde Tokat Milletvekili Kadim Durmaz konuşacaktır. 
Buyurun
Sayın Durmaz. (CHP sıralarından alkışlar) 
Süreniz
beş dakikadır. 
KADİM
DURMAZ (Tokat) – Teşekkür ederim Sayın Başkanım. 
Tabii,
yüce Meclis, Adalet ve Kalkınma Partisiyle sık sık övündüğü, “milat” dedikleri
3 Kasım 2002’den bu yana yasa yapma tekniğini de geleneğini de var olan
saygınlığını da yitirdi. Tabii, hep torba yasalar, içerisine ne koyarsanız
koyun… Sayısal çoğunluğa dayalı bu yasaları yüce Meclisten geçirme alışkanlığı
hâlâ devam ediyor ama bir şeyi hatırlatmak isterim. 1’inci parti olabilirsiniz
ama yüce Mecliste çoğunlukta değilsiniz. Şu sıralarda oturan tüm siyasi
partileri önemseyip, dinleyip ortak bir anlayışı birlikte yakalamamız lazım.
İşte, bugün bunların birine bir başlangıç olsun. Teklifteki bazı doğru
önerileri anlayalım ve bu gelenek olsun. 
Geriye
doğru bakıyoruz, eskiden Türkiye Büyük Millet Meclisinin lojmanları vardı
arkadaşlar. İl başkanlığı yaptık, birçoğumuz örgütlerden geldik. Buralarda
haddini aşan, yüce Meclise yakışmayan bir davranış, böyle birbirimizi kırıp
incitecek bir olay olduğunda, işte orada, lojmanlarda yan yana komşuluk yapan
insanların girerken çıkarken birbirine rastlaması, o otokontrol dediğimiz,
eşlerimiz, çocuklarımız ya da onu okula bırakmak, öbürüyle görüşmek, akşam o
lojmanlardaki sosyal tesiste birlikte çay içmek; olması gereken, korunması
gereken birçok etik değeri ve kültürü yüce Mecliste verimli hâle
dönüştürebiliyordu. 
Tabii,
ülkede kriz var ama ben Sayın Meclis Başkanımızın yerinde olayım, 1+1, 2+1, 3+1
gibi, herkesin eş, çoluk çocuk durumuna göre, bu lojman kültürünü yeniden yüce
Mecliste ihdas ederim. Ederim ki insanlar birbirini bir paket servis gibi değil
de Cenab-ı Hakk’ın verdiği aklı kullanıp ortak akılla birbirine yaklaşsın,
herkesin niyetinin ve muradının bu ülkeye hizmet olduğunu daha iyi anlasın. 
Şimdi
burada yasayı çıkarıyoruz. Bakın, yasa çıkarken, Komisyondan geçen hâliyle
hemen bir bölümünü okuyacağım arkadaşlar; ruhsatlarla ilgili: “İlgili belediye
tarafından tahdit veya tahsis kapsamına alınmış ve bu kapsamda verilmiş çalışma
izninin/ruhsatının süresi bittiği halde, belediye sınırları dahilinde yolcu
taşıyan kişiye 1.002 Türk Lirası idari para cezası uygulanır ve eksikliği
giderilinceye kadar araç trafikten men edilir.” 
Şimdi,
değerli arkadaşlar, bu, küçük illerdeki belediyelerde sorun değil, herkes
birbirini çok yakinen tanıyor; evrakta yığıntı da olmuyor, sayı da çok değil,
toparlanabiliyor ama bir metropol kentlerini, bir büyükşehir belediyelerini
düşündüğümüzde verdiğiniz bir evrakın cevabının ya da bir evrakın düzenlenip
bir ruhsatın, iznin yeniden size verilmesinin süre alacağını hepimiz biliyoruz.
Öyleyse ne yapacağız? Gelin, biz vatandaşın işini kolaylaştırmak için,
belediyede çalışan memura da bir yaptırım koyalım. Ne olsun? On beş günde bu
vatandaşın ruhsatını vermek zorunda kalsın ya da geçici kimlik belgesi gibi
başvurduğu gün, evraklarını eksiksiz teslim ediyor ise “İşte buyurun, sizin
ruhsatınız çıkana kadar geçici belgeniz bu.” desin. 
Bir
gelenek daha yok ediliyor arkadaşlar. Böyle yasalar görüşülürken komisyonlarda,
ilgili sivil toplum örgütünün ya da meslek odasının o komisyona davet edilip
dinlenmesi lazım. Bu da olmadı ve şu anda verdiğimiz önergedeki bu konuyu, ben
Türkiye Şoförler ve Otomobilciler Federasyonundan aldığım bir bilgi üzerine
yüce Meclise getirme durumunda kaldım. Ama arkadaşlar, 200 binin üzerinde aracı
düşündüğünüzde, bu söylediğimiz rakamları, bu bedelleri ödemek insanlara zor
geliyor. Bu ülkede, kurulduğundan bu yana, vergi ödeme kültürü vardı
arkadaşlar, AK PARTİ iktidarı döneminde yok ettiniz bu aflarla,
yapılandırmalarla. Bu devlet en büyük kazancını düzenli ödenen vergilerden ve
vergi mükelleflerinden alıyor ama yapılandırma, borçlandırma… 
Bir
örnek vereyim: Son düzenlemelerle ilgili, benim köyümde sadece, Tokat merkeze
bağlı Kemalpaşa’da, muhtarın mesajını gördüm; “Komşular, bir ayın içerisinde muhtarlıkta
20 bin Türk lirası ceza bedeli oldu.” diyor arkadaşlar.
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Durmaz
KADİM
DURMAZ (Devamla) – Ne olacak dedim, muhtara sordum. “Tabii ki ödemeyeceğiz
ağabey, af gelecek.” dedi. Çünkü insanlar buna alıştırıldı. Amaçlanan da
olmuyor. İşte, Komisyonda konuştuk, benzeri konuyu söylediğimizde bir grup
milletvekili arkadaşımız “Bu bir eğitimin parçası, cezası olsun.”
Arkadaşlar,
siz bu ülkede “4+4+4” diye bir dayatma eğitim getirdiniz. Dünyada matematikte,
fizikte, her türlü rekabet edeceğimiz alanlarda köklü eğitim… İlk 4’ten sonra
bu ülkede 1 milyon 800 bine yakın çocuk zorunlu olmadığı için okula devam
etmiyor ve Türkiye'nin yaş ortalaması da 29 olunca on altı yılda eğitimde de bu
ülkeyi getirdiğiniz nokta belli. Yolu ortak akıl. Sivil toplum örgütlerini
artık önemseyelim. Artık ekonomik açıdan geldiğimiz nokta belli; bu cezaları da
bu yurttaşların, o dolmuşçu esnafının, minibüsçünün, servisçinin ödeyebilme
şansı da yok. Bu anlamda desteğinizi bekliyoruz, ortak akıl işlesin istiyoruz. 
Yüce
Meclisi saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Durmaz. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
26’ncı
madde üzerinde bir önerge daha vardır, önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/860) esas numaralı Karayolları Trafik Kanunu ile Bazı Kanunlarda
Değişiklik Yapılması Hakkında Kanun Teklifi'nin 16'ncı maddesiyle
değiştirilecek olan 2918 Sayılı Kanun’un 26'ncı maddesinin dördüncü fıkrasının
aşağıdaki şekilde değiştirilmesini arz ve teklif ederim. 
 Lütfü
Türkkan Mehmet Metanet Çulhaoğlu  Behiç Çelik
 Kocaeli Adana Mersin
 Yasin
Öztürk Aylin Cesur Fahrettin Yokuş
 Denizli Isparta
 Konya
“Bu
maddenin birinci fıkrası hükmüne uymayan sürücüler ile üçüncü fıkrasına göre
çıkarılacak yönetmelik yükümlerine aykırı davranan sürücüler 108 Türk Lirası,
ikinci fıkra hükümlerine uymayan sürücüler ise 1.002 Türk Lirası idari para
cezası ile cezalandırılır. Sürücü, aynı zamanda araç sahibi değilse, ayrıca,
tescil plakasına da aynı miktar için ceza tutanağı düzenlenir. İkinci fıkra
kapsamında son ihlalin gerçekleştiği tarihten itibaren geriye doğru bir yıl
içinde üç defa işlem yapılan araçla ilgili belgeler alınır ve araç belirli bir
yere çekilerek trafikten alıkonulur.”
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkan.
LÜTFÜ
TÜRKKAN (Kocaeli) – Gerekçe...
BAŞKAN
– Önergenin gerekçesini okutuyorum: 
Gerekçe:

Çakar
lamba, siren ve benzeri ışıklı ve/veya sesli uyarı işareti veren cihazlar
görüntü ve ses kirliliği yarattığından bu cihazları kullanan araç sahiplerine
verilen ceza ve yaptırımların caydırıcılığının artırılması gerekmektedir.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
26’ncı
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
27’nci
madde üzerinde bir adet önerge vardır, okutup işleme koyuyorum.
Türkiye Büyük Millet Meclisi Başkanlığına
Görüşülmekte
olan 7 sıra sayılı Kanun Teklifi’nin 27’nci maddesinin kanun teklifinden
çıkarılmasını arz ve teklif ederiz. 
 Zeynel Özen Erol
Katırcıooğlu Ömer Faruk Gergerlioğlu
 İstanbul İstanbul Kocaeli
 Ömer Öcalan Hasan Özgüneş
 Şanlıurfa Şırnak
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkan.
BAŞKAN
– Önerge üzerinde Kocaeli Milletvekili Ömer Faruk Gergerlioğlu konuşacaktır. 
Buyurun
Sayın Gergerlioğlu. (HDP sıralarından alkışlar)
Süreniz
beş dakikadır. 
ÖMER
FARUK GERGERLİOĞLU (Kocaeli) – Sayın Başkan, değerli milletvekilleri; kanun
maddesi uzman çavuşların astsubaylığa yükselişte 31 yaşa kadar olan süreyi 35
yaşa kadar uzatmaktadır. Bu, lehte bir gelişmedir. 
Uzman
çavuşların isteklerine de bir bakmak gerekiyor. 52 yaşında emekli olmak yerine
45 yaşında sivil memurluğa geçmek ve geri kalan süreyi fiziki yetersizlikten
dolayı sivil memur olarak tamamlamak istemektedirler. Bu yaşı beklemeden istifa
edenlerde 8-9 bin lira bir fark oluşmaktadır ve bu kaldırılmalıdır. 
Yine,
uzman erbaşlarda da sorunlar vardır. Rahatsızlık sebebiyle doksan gün hava
değişimi alan uzman erbaşın Silahlı Kuvvetlerle ilişiği kesilmektedir. Uzman
erbaşlara askerî mahkemeden bir günlük ceza verildiğinde direkt
uzaklaştırılmaktadırlar. Uzman erbaşlara yapılan muamele hakikaten üzücüdür.
Onlara çöp temizletiliyor, tuvalet temizletiliyor, parke taşı söktürülüyor,
inşaat işlerinde çalıştırmak gibi işler yaptırılıyor. Uzman erbaşlar, uzman
çavuşlar hâlen orduevlerine alınmıyor. Bunların nedenlerini sorgulamak lazım.
Şu anda, eğitim ve istihdam alanında oldukça sorunlu bir yerdeyiz. Üniversite
mezunu gençlerimiz çeşitli bölümlerden mezun olmalarına rağmen istihdam alanı
bulamamakta, ya asker ya polis olmakta ve sonunda da bu muameleyle
karşılaşmaktadırlar. Eğitim alanında ilerleyen bir Türkiye yerine savaşın,
çatışmanın tercih edildiği; Kürt meselesi gibi, hakların iadesi noktasında adım
atılması gereken noktalarda hak eksenli bakış açısı yerine, çatışmacı bir bakış
açısının tercih edildiği yerlerde işte böyle, asker ve polis sayısını artırıcı
bir bakış açısı hâkim olmaktadır ve gençlerimizin canları bu uğurda gitmektedir.

Şimdi,
çalışanın hakları son derece önemli. Yıllarca üniversite okuyup belli bir yere
gelen insanlar mesleklerini yapamamaktadırlar. 
Çalışan
hakları noktasında, bugün yaşadığım üzücü bir gelişmeyi de aktarmadan
geçemeyeceğim. İşçi sağlığı ve güvenliği konusunda İnsan Haklarını İnceleme
Komisyonunda bir alt komisyon kurulmasını istedik. Türkiye, Avrupa’da iş
cinayetlerinde 1’inci sırada, dünyada 3’üncü sırada ancak “İnsan Haklarını
İnceleme” adı altında kurulan Komisyon Başkanlığı ve AK PARTİ’li vekiller
sayesinde Avrupa’da 1’inci olduğumuz bu çok kötü durum için bir alt komisyon
kurulmamıştır. İşte, hak meselesine AK PARTİ’nin bakış açısı budur, çok net bir
şekilde ortadadır. AK PARTİ’li vekiller iş cinayetleri gibi son derece ciddi
bir soruna “Her baş ağrısına bir ambulans mı çağıracağız?” gibi gayriciddi
cevaplar vererek alt komisyon isteğimizi reddetmiştir. Bizim kaderimiz iş
cinayetleri değildir. Aynı zamanda, her hak eksenli isteğe de AK PARTİ’nin
oluşturduğu Türkiye’de, yöneticiler gayet olumsuz bir şekilde bakmaktadır. 
Çalışan
haklarından sonra çevre hakları… Geçtiğimiz hafta Dilovası’yla ilgili çevre
meselesini gündeme getirmiştim ve Kömürcüler OSB’ye karşı Dilovası halkının
feryadını dile getirmiştim. Yıllardır çözülemeyen Dilovası’ndaki çevre
meseleleri için, Kömürcüler OSB’nin kaldırılması için Dilovası halkı Osman Gazi
Köprüsü’nde eylem yapmıştı ve biz, bu sorunun çözülmesini istemiştik ancak çok
ilginç bir şeyle karşılaştık. Bakın, şu yazıyı size gösteriyorum. Biz sorunun
çözülmesini beklerken şehir içinde, ilçe merkezinde imza standı açarak
Kömürcüler OSB’nin kaldırılmasını talep eden Kayapınar Turgut Özal Mahallesi
Gençlik Derneğinin dilekçesini alan kaymakam çok ilginç bir cevap veriyor.
İşte, maalesef, Türkiye'nin tablosu şurada yatıyor: Kaymakam Bey, 9 Ekim-9
Kasım arasındaki tüm etkinlikleri, sivil toplum etkinliklerini yasakladığını
iddia ediyor. Hak talep eden Dilovası halkına reva görülen bu. Belediyenin
önüne 2 tane TOMA yıkılıyor, bütün sivil toplum etkinlikleri yasaklanıyor.
Öylesine bir Türkiye oluşturuldu ki hukuk devleti değil polis devleti
oluşturdunuz. Yine, geçtiğimiz gün Mustafa Kemal Atatürk’e hakaret eden
-kesinlikle yanlıştır- bu nedenden yakalanıp gözaltına alınan iki genç Atatürk
büstünün önüne getirildi Dilovası’nda ve -inanılmaz bir görüntü, sosyal medyada
da çok paylaşıldı- o gençler Atatürk büstünün önünde tek ayak üzerinde dikildi
bir polis tarafından ve…
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Gergerlioğlu.
ÖMER
FARUK GERGERLİOĞLU (Devamla) – …bu gençlere, Dilovası’ndan olan bu gençlere
hakaretler edilerek, tek ayak üstünde duran bu gençler, ardından da bir tekme
atılarak gözaltı merkezine götürüldü. Bu nasıl bir muameledir?
CEMAL
ENGİNYURT (Ordu) – Atatürk’e hakaret ettiyse karşılığını bulacak. Atatürk’e
hakaret yok. 
ÜMİT
DİKBAYIR (Sakarya) – Atatürk’e hakaretin sonu böyle olur.
ÖMER
FARUK GERGERLİOĞLU (Devamla) – Vatandaşına karşı böyle bir muamele eden kolluk
kuvveti olabilir mi? 
CEMAL
ENGİNYURT (Ordu) – Olur, bal gibi olur. 
ÖMER
FARUK GERGERLİOĞLU (Devamla) – Kolluk kuvveti yargının yerine geçemez. Eğer siz
bir hukuk devleti oluşturmamışsanız, polis devleti oluşturmuşsanız kolluk
kuvveti yargının yerine geçer, bu da son derece antidemokratik bir tavırdır.
Bunu şiddetle kınıyorum. Dilovası halkı buna layık değildir.
Saygılarımı
sunuyorum. 
BAŞKAN
– Teşekkürler Sayın Gergerlioğlu.
CEMAL
ENGİNYURT (Ordu) – Atatürk’e hakaret demokratik bir tavır mı?
FATMA
KURTULAN (Mersin) – Sen niye konuşuyorsun oradan?
CEMAL
ENGİNYURT (Ordu) – Niye? Atatürk’e hakaret demokratik bir tavır mı?
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
FATMA
KURTULAN (Mersin) – Gidin orada konuşun, niye yerinden hatibe müdahale
ediyorsunuz?
HÜDA
KAYA (İstanbul) – Dedi zaten, yanlış olduğunu söyledi, başında söyledi.
BAŞKAN
– 27’nci maddeyi oylarınıza sunuyorum: Kabul edenler… Kabul etmeyenler… Madde
kabul edilmiştir.
FATMA
KURTULAN (Mersin) – Alışkanlık hâline getirmişsiniz, HDP oraya gidince başlıyorsunuz.

CEMAL
ENGİNYURT (Ordu) – Siz de o zaman ne söylediğinize dikkat edeceksiniz. 
FATMA
KURTULAN (Mersin) – Ne söyleyeceğimi sen mi belirleyeceksin?
CEMAL
ENGİNYURT (Ordu) – O çocuk Atatürk’e hakaret etme hakkını nereden alıyor? Kim
o? Onun ne hakkı var?
FATMA
KURTULAN (Mersin) – Dinlememişsin, sen dinlememişsin. 
CEMAL
ENGİNYURT (Ordu) – Polis de gereğini yapmış işte. 
ÖMER
FARUK GERGERLİOĞLU (Kocaeli) – Savunduğunuz o polisin hakkında soruşturma
açılmıştır, haberiniz var mı?
CEMAL
ENGİNYURT (Ordu) – Açıldıysa açıldı, tamam, daha ne istiyorsun?
ÖMER
FARUK GERGERLİOĞLU (Kocaeli) – Hakaret etmekten, şiddetten dolayı da soruşturma
açılmıştır. 
FATMA
KURTULAN (Mersin) – Her HDP’li oraya geçtiğinde size mi soracak Allah aşkına
ya! Sanki burada köleniz var, siz bu ülkenin sahibi biz burada mülteciyiz
sanki. 
BAŞKAN
– 28’inci madde üzerinde bir adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 7 sıra sayılı Kanun Teklifi’nin 28’inci maddesinin kanun teklifinden
çıkarılmasını arz ve teklif ederiz. 
 Hakkı
Saruhan Oluç Zeynel Özen İmam Taşçıer
 İstanbul İstanbul Diyarbakır
 Ömer
Faruk Gergerlioğlu Hasan Özgüneş Ömer Öcalan
 Kocaeli Şırnak Şanlıurfa
 Kemal
Peköz
 Adana
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkan.
BAŞKAN
– Önerge üzerinde İstanbul Milletvekili Hakkı Saruhan Oluç konuşacaktır.
Buyurun
Sayın Oluç...
FATMA
KURTULAN (Mersin) – Suriyeli muamelesi görüyoruz burada. Çıktığımız an herkes
bir yerden bağırıyor bize. Herkes haddini bilsin.
CEMAL
ENGİNYURT (Ordu) – O zaman bağırmayacak şekilde konuş.
FATMA
KURTULAN (Mersin) – Haddinizi bileceksiniz. Köle yok burada.
BAŞKAN
– Sayın milletvekilleri, lütfen, hatip kürsüde.
HAKKI
SARUHAN OLUÇ (İstanbul) – Sayın Başkan, değerli vekiller; saygıyla
selamlıyorum.
CEMAL
ENGİNYURT (Ordu) – Devam etme hâlâ. Niye devam ediyorsun?
BAŞKAN
– Sayın Enginyurt… Sayın Enginyurt…
FATMA
KURTULAN (Mersin) – Siz her zaman yapıyorsunuz.
CEMAL
ENGİNYURT (Ordu) – Tamam devam etme hâlâ. 
ÖMER
FARUK GERGERLİOĞLU (Kocaeli) - Ne dediğimizden haberin yok.
MENSUR
IŞIK (Muş) – Bir defa dinle, ne dediğimizi bir dinle.
FATMA
KURTULAN (Mersin) – Bu grubun da bozucusu sizsiniz. Her zaman yapıyorsunuz.
EROL
KATIRCIOĞLU (İstanbul) – Siz yanlış anladınız ama.
CEMAL
ENGİNYURT (Ordu) – Ama sussun artık, biz de sustuk. Yeter artık ya!
BAŞKAN
– Lütfen…
FATMA
KURTULAN (Mersin) - Kimse kimsenin vatanseverliğini teraziye koyup tartmasın.
Hep siz yapıyorsunuz bunu.
BAŞKAN
– Buyurun Sayın Oluç.
HAKKI
SARUHAN OLUÇ (Devamla) – Sayın Başkan, değerli vekiller; saygıyla selamlıyorum.
Bu
28’inci madde bu teklifin en vahim maddelerinden bir tanesidir, gerçekten
üzerinde düşünülmeden hazırlanmış bir maddedir. Teklifi hazırlamış olan vekil
arkadaşlarımız hani dediler ya: “Alan çalışması yaptık.” filan. Mesela, gidip
muhbirlik yapanlarla, gizli tanıklık yapanlarla konuşup, onlar da vekil
arkadaşlarımıza: “Ya, biz muhbirlik, gizli tanıklık yapıyoruz ama yani bu
aldığımız ücret, para, bize verilen ödüller yetmiyor, bunu biraz artırın.” mı
demişlerdir de bu teklif gelmiştir? Öyle değil, tabii ki biliyoruz. İçişleri
Bakanlığı bu teklifi bizim önümüze getirmiştir. Bakın, çok vahim dememin nedeni
nedir? İhbar meselesini, muhbirliği bir toplumsal kültür hâline getiriyorsunuz.
Bu, gerçekten gelecek açısından baktığımızda, bugün açısından da baktığımızda
çok vahim bir gelişmedir ve bu uyarıların hiçbirini ciddiye almıyorsunuz. 
Ödüllü
muhbirlik, hukuk dışı. Siz bunu yasa hâline getiriyorsunuz ama evrensel,
demokratik hukuk ilkeleriyle hiçbir alakası yok, Türkiye'nin imzalamış olduğu
demokratik, uluslararası sözleşmelerle, Anayasa’nın 90’ıncı maddesiyle hiçbir
alakası yok, etik de değil. Yani bizim toplumumuzda kimi kişisel husumetten
kimi siyasi husumetten etrafındakini, konusunu komşusunu, iş yerindeki
arkadaşını, mahallesindeki kişiyi, şunu bunu ihbar ediyor; ihbar edecek, ödül
alacak karşılığında. Bu bir organizasyon, bu bir organizasyon hâline gelecek.
Bu organizasyonun patronajı İçişleri Bakanlığında; çok net, açık, durum bu.
Şimdi, bu ihbar kültürünü toplumda yerleşik hâle getirdiğiniz zaman sağlıklı
bir toplum yapısı mı geliştirmiş olacağız?
Şimdi,
12 Mart günlerini hatırlayanlar vardır aranızda, o zaman bir kavram vardı
kullanılan “sayın muhbir vatandaş” diye. 12 Mart günlerinde, askerî darbe,
askerî muhtıra sonrasında “sayın muhbir vatandaşlar” çıkmıştı ortalığa; rejim o
zaman askerî cunta, bunu kullanırdı. Şimdi, döndünüz dolaştınız, yıl 2018,
“sayın muhbir vatandaş” geldi, yetmedi; “sayın gizli tanıklar” da geldi.
Bununla ne yapmak istenebilir?
Şimdi,
bakıyoruz OHAL sürecine, OHAL sürecindeki ihraçların birçoğunda, önemli bir
kısmında bu muhbir vatandaşların rolü var. E, bir de sizin yanınızda yer alan
iktidar medyası var, onlar da muhbir vatandaşlara yardım ve yataklık yapıyorlar
hepsi; televizyonuyla, gazetesiyle, radyosuyla. E, ne oluyor şimdi? Okulunda,
üniversitesinde dersini anlatan hocasını ihbar eden öğrenciler. Yani böyle bir
toplum mu, böyle bir gençlik mi yetiştirmek istiyorsunuz?
Şimdi
bu, gerçekten çok vahim bir durumdur ve tekrar edeyim, bu muhbir ve gizli tanık
organizasyonunun patronajı İçişleri Bakanlığındadır. Bu muhbir vatandaşlar, bu
gizli tanıklar nedeniyle insanlar hapislerde yatıyor. Bakın, bizim geçmiş dönem
milletvekillerimiz, eş genel başkanlarımız, bugün burada söyledim, sevgili
Selahattin Demirtaş, bütün milletvekillerimiz, yöneticilerimiz, hep bu gizli
tanıkların verdikleri yalan ifadeler nedeniyle hapiste yatıyorlar, yazık günah
değil mi? 
Şimdi
bakın, bu gizli tanığın en berbat hâli rahip Brunson davasında ortaya çıktı.
Ya, adam gizli tanık, bir de utanmaz, sıkılmaz, dönmüş mahkeme heyetine diyor
ki: “Ya, siz benim söylediğim her şeyi yanlış anlamışsınız.” Mahkeme heyetinin
de hatasına bakın, ben söylesem mahkeme heyetine bunu bir tane daha dava açar
ama o gizli tanık söylediği için mahkeme heyeti onun önünde de cübbesini
ilikliyor. Yargı bugün gizli tanıklar üzerinde yükselen kararlar alıyor. Böyle
bir şey olabilir mi? Bu muhbir vatandaşlık ve gizli tanıklık yüzünden yargı da
felaket bir duruma gelmiştir. Felaket bir duruma gelmiştir. Mahkeme
heyetlerinde yer alan hâkimlerin önemli bir kısmı siyasi baskılar nedeniyle,
korkular nedeniyle, sürülme korkusu nedeniyle, görevinden alınma korkusu
nedeniyle cübbelerine ilik açtılar, düğmelerini iliklediler. Böyle bir yargı
olur mu? Türkiye 2018 yılında böyle bir yargıya mahkûm olabilir mi? Ama şimdi
bunların hepsini, işte siz, çıkardığınız bu yasayla teşvik ediyorsunuz. Bu yasa
yarın öbür gün hepimizin başına çok daha ciddi çoraplar örecek.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Oluç.
HAKKI
SARUHAN OLUÇ (Devamla) – Dolayısıyla, bakın, tekrar bu konuda hani demokratik
yollarla uyarımızı yapıyoruz. Bu tür çıkardığınız yasalar yarın öbür gün sizin
önünüze, sizin karşınıza başka şekillerde gelecektir. Tarihte çok örnek vardır
böyle. Bizim kendi tarihimizde de vardır, dünya tarihinde de vardır. Bakın,
1920’ler, 1930’lar, 1940’lar Avrupası’na bakın. Almanya’da “Geheime
Staatspolizei” adı Gestapo. İşte bu “gönüllü üyeler” adı verilen muhbir
vatandaşlık üzerine şekillendirilmiş koca bir muhbirler ordusu yaratılmıştır
Himmler tarafından. İnşallah bugün bu muhbir vatandaşlığa ve gizli tanıklığa
patronajlık yapan İçişleri Bakanlığı için de söylüyorum, inşallah sonu Heinrich
Himmler’in sonu gibi olmaz.
Teşekkür
ederim dinlediğiniz için. (HDP sıralarından alkışlar) 
BAŞKAN
– Teşekkürler Sayın Oluç.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
28’inci
maddeyi oylarınıza sunuyorum: Kabul edenler… Etmeyenler… Madde kabul
edilmiştir. 
29’uncu
madde üzerinde iki adet önerge vardır, okutup işleme koyuyorum.
Türkiye Büyük Millet Meclisi
Başkanlığına
Görüşülmekte olan 7 sıra sıralı Kanun Teklifi’nin
29’uncu maddesinin kanun teklifinden çıkarılmasını arz ve teklif ederiz. 
 Abdullah
Koç Erol Katırcıoğlu Filiz Kerestecioğlu Demir
 Ağrı İstanbul Ankara
 Ömer
Faruk Gergerlioğlu Hasan Özgüneş Ömer Öcalan
 Kocaeli Şırnak Şanlıurfa
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkan.
BAŞKAN
– Önerge üzerinde Ağrı Milletvekili Abdullah Koç konuşacaktır.
Buyurun
Sayın Koç. (HDP sıralarından alkışlar) 
Süreniz
beş dakikadır. 
ABDULLAH
KOÇ (Ağrı) – Sayın Başkan, değerli milletvekilleri; Türkiye'nin gerçekten en
büyük sorunlarından ve en büyük yarası olan Trafik Yasası ve buna ekli bazı
kanun maddeleriyle ilgili olan hususu şimdi görüşüyoruz. 
Değerli
arkadaşlar, Türkiye’de trafikle ilgili olan bütün kazalarda, öncelikle “trafik
canavarı” diye bir olgu yaratıldı ve bu olguyla halkın bilincinde normal bir
olay yaşanıyormuş gibi bir algı yaratıldı ve bu algıyla yıllardır bir sürü
trafik kazası meydana gelmiş olmasına rağmen bu olaylar tamamen görmezden
gelindi. 
Trafik
kazaları nedeniyle meydana gelen zararları önlemek adına duble yollar yapıldı,
arkasından son model otomobillere alan açıldı ancak bu tür kazalar ne yazık ki
devam etti ve hâlen de devam etmektedir. 
29’uncu
maddede, kamusal zararın önlenmesi açısından, kişilerin sahip olmuş olduğu
bilgilere ulaşılması açısından getirilen bu kanun teklifi, aynı zamanda 1402
sayılı Sıkıyönetim Kanunu’na ilişkin olan ve gündemini tamamen yitirmiş olan
bir kanuna da yeni bir ekleme yapmak suretiyle bu kanun şimdi gündeme getirilmek
isteniyor.
Değerli
arkadaşlar, şimdi bu Sıkıyönetim Kanunu bildiğiniz gibi Türkiye demokrasisine
maalesef getirilen en büyük darbelerin başında gelen bir kanun. Bu kanun
teklifine getirilen yeni bir eklemeyle bu kanun sürekli hâle getirilmek isteniyor.
Bu Sıkıyönetim Yasası benim seçilmiş olduğum Ağrı iline ilişkin olan bazı
gerçekleri de bu an itibarıyla gün yüzüne çıkarmış bulunmaktadır. Yani
Sıkıyönetim Yasası hâlen Türkiye’de devam etmektedir. Bugün itibarıyla seçilmiş
olan 50’den fazla muhtarın işine son verilmiş bulunmaktadır. Başka bir
anlatımla, Anayasa’ya aykırı olan, uluslararası yasalara aykırı olan bu
Sıkıyönetim Yasası hâlen yürürlüktedir. Bölgede, Ağrı’da neredeyse seçilmiş
olan hiç kimse bırakılmadı; belediye başkanları görevden alındı, en son da
muhtarların görevine son verildi. 
Diğer
taraftan, bu Trafik Kanunu’yla getirilmek istenen şey, ölümleri en aza indirmek
ve zararları en aza indirmek. Fakat gene Ağrı ilinde şöyle bir gerçeklik daha
var: Bir hastane yapıldı. Hastanenin açılışı tekrar tekrar, 4-5 defa yapıldı
fakat hastanede ne bir teçhizat var ne de sağlık hizmetini getirecek olan
doktor var. Bölgede yaşanan trafik kazalarının, yaralanmalı olan trafik
kazalarının çoğu Erzurum’a nakledilmekte ve bu yaralı olan insanların çoğu da
maalesef yolda yaşamını yitirmektedir. Bunun için de bu bölgede 1900’lü
yılların -yani 20’nci yüzyılın başında- sonlarına doğru bölgede raylı sistem
söz konusu. Zamanla bu raylı sistemin yapısı tamamen tahrip edilmiş ve raylı
sistem yok edilmiş durumdadır. Bizim, bu Trafik Yasası’yla bu önlemlerin
alınamayacağı konusunda düşüncemiz mevcuttur. Dolayısıyla öncelikle bilincin
değiştirilmesi, raylı sisteme geçilmesi gerektiğini düşünüyoruz. Başka bir
anlatımla, yeni kanunlar getirilerek, yeni yasaklamalar getirilerek bu mevcut
olan olguların önüne geçilmesi de mümkün değildir. Bu nedenle, bu yasa
hazırlanırken bundan daha önce altyapının yapılması, bu konuda çeşitli
düzenlemelerin yapılması ve yatırımların yapılması gerektiğini düşünüyoruz. 
Bu
sebeple de Genel Kurulu saygıyla selamlıyorum, teşekkür ediyorum. (HDP
sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir.
29’uncu
madde üzerinde bir önerge daha vardır, okutuyorum ve işleme koyuyorum.
Türkiye Büyük Millet Meclisi Başkanlığına
Görüşülmekte
olan (2/860) sıra sayılı Karayolları Trafik Kanunu ile Bazı Kanunlarda
Değişiklik Yapılması Hakkında Kanun Teklifi’nin çerçeve 29’uncu maddesiyle 4045
sayılı Kanun’un 1’inci maddesine eklenmesi öngörülen fıkranın aşağıdaki şekilde
değiştirilmesini arz ve teklif ederiz.
 Cahit
Özkan Mehmet Doğan Kubat Abdullah Güler
 Denizli İstanbul İstanbul
 Recep
Özel Eyüp Özsoy Fehmi Alpay Özalan
 Isparta İstanbul İzmir
“Güvenlik
Soruşturması ve Arşiv Araştırması yapmakla görevli birimler güvenlik
soruşturması ve arşiv araştırması kapsamında bakanlıklar ile kamu kurum ve
kuruluşları arşivlerinden ve elektronik bilgi işlem merkezlerinden bilgi ve
belge almaya, 04/12/2004 tarihli ve 5271 sayılı Ceza Muhakemesi Kanununun 171
inci maddesinin beşinci ve 231 inci maddesinin onüçüncü fıkraları kapsamında
tutulan kayıtlara ulaşmaya, Cumhuriyet Başsavcılıkları tarafından yürütülen
soruşturma sonuçlarını, kovuşturmaya yer olmadığına dair kararlar ile
kesinleşmiş mahkeme kararlarını almaya yetkilidir.”
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılıyoruz Sayın Başkan.
MEHMET
DOĞAN KUBAT (İstanbul) – Gerekçe…
BAŞKAN
– Önergenin gerekçesini okutuyorum:
Gerekçe:
Önergeyle,
güvenlik ve arşiv araştırması bakımından Ceza Muhakemesi Kanunu’nun 171’inci ve
231’inci maddelerinde yer alan kamu davasının açılmasının ertelenmesi ve hükmün
açıklanmasının geri bırakılmasına dair kayıtlara güvenlik soruşturması ve arşiv
araştırması yapmakla görevli birimlerin ulaşabilmesine imkân sağlanmaktadır. 
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmiştir.
29’uncu
maddeyi kabul edilen önergedeki değişiklikle birlikte oylarınıza sunuyorum:
Kabul edenler... Etmeyenler... 29’uncu madde kabul edilmiştir. 
30’uncu
madde üzerinde bir adet önerge vardır, okutup işleme koyuyorum: 
Türkiye Büyük Millet Meclisi
Başkanlığına 
Görüşülmekte
olan 7 sıra sayılı Kanun Teklifi’nin 30’uncu maddesinin kanun teklifinden
çıkarılmasını arz ve teklif ederiz.
 Zeynel
Özen İmam Taşçıer Hüda Kaya
 İstanbul Diyarbakır İstanbul
 Ömer
Faruk Gergerlioğlu Hasan Özgüneş Ömer Öcalan
 Kocaeli
 Şırnak Şanlıurfa 
BAŞKAN
– Komisyon önergeye katılıyor mu?
İÇİŞLERİ
KOMİSYONU SÖZCÜSÜ SELİM YAĞCI (Bilecik) – Katılmıyoruz Sayın Başkan.
HÜDA
KAYA (İstanbul) – Gerekçe…
BAŞKAN
– Önergenin gerekçesini okutuyorum: 
Gerekçe:

Maddeye
göre mera, yaylak ve kışlakların tespit, tahdit ve tahsisi Gıda, Tarım ve
Hayvancılık Bakanlığınca yapılır. Bu amaçla valinin görevlendireceği bir vali
yardımcısı başkanlığında; Bakanlık il müdürü, Bakanlık il müdürlüğünden konu
uzmanı bir ziraat mühendisi, Devlet Su İşleri Genel Müdürlüğü yetkili
temsilcisi, Orman Genel Müdürlüğü yetkili temsilcisi, ilgili köy veya mahalle
muhtarı, defterdarlıktan veya bulunamaması hâlinde vali tarafından
görevlendirilecek bir hukukçu, millî emlak müdürlüğünden bir temsilci, kadastro
müdürlüğünden bir teknik eleman, ziraat odası başkanlığından bir temsilci olmak
üzere 10 kişiden oluşan bir komisyon kurulur.
Hukuk
dışı uygulamalarla halkın yaşam alanlarına, otlaklarına, meralarına ulaşması
engellenmek istenmektedir. Kolluk birimlerine kendi görev alanları dışına çıkma
yetkisi tanınıyor. Yani hayatın her alanı olduğu gibi meralar da güvenlik
gerekçesiyle tahakküm altına alınıyor. Bu sebeple ilgili madde kanun teklifi
metninden çıkarılmıştır.
BAŞKAN
– Önergeyi oylarınıza sunuyorum: Kabul edenler... Etmeyenler... Önerge kabul
edilmemiştir. 
30’uncu
maddeyi oylarınıza sunuyorum: Kabul edenler... Etmeyenler... 30’uncu madde
kabul edilmiştir. 
31’inci
madde üzerinde bir adet önerge vardır, okutup işleme koyuyorum: 
Türkiye Büyük Millet Meclisi Başkanlığına 
Görüşülmekte
olan 7 sıra sayılı Kanun Teklifi’nin 31’inci maddesinin kanun teklifinden
çıkarılmasını arz ve teklif ederiz.
 Zeynel Özen Erol
Katırcıoğlu Ömer Faruk Gergerlioğlu İstanbul İstanbul
 Kocaeli
 Hasan
Özgüneş Ömer Öcalan
 Şırnak Şanlıurfa

BAŞKAN
– Komisyon önergeye katılıyor mu?
İÇİŞLERİ
KOMİSYONU SÖZCÜSÜ SELİM YAĞCI (Bilecik) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Zeynel Özen konuşacaktır. 
Buyurun
Sayın Özen. (HDP sıralarından alkışlar)
Süreniz
beş dakikadır. 
ZEYNEL
ÖZEN (İstanbul) – Sayın Başkan, değerli milletvekilleri; 31’inci maddeyle -5355
sayılı Mahallî İdare Birlikleri Kanunu’nun 20’nci maddesi- büyük şehirlerde
kapatılan özel idare yerine yatırım, izleme ve koordinasyon başkanlıkları
kuruluyor. Özel idarelerin tüm yetkileri bu kurula devrediliyor; aynı zamanda,
yönetmelikte açıkça belirtilmemesine rağmen belediyenin de birçok yetkileri bu
kurula veriliyor. Bunun adı kısaca YİKOB olarak adlandırılıyor. YİKOB
kurulurken vali yardımcısının başkanlığında seçilmişlerden oluşturuluyor. Yani
geçmişte olduğu gibi il genel meclisi üyeleri veya belediye meclisi üyelerinden
kimse yok, tamamen atanmışlardan oluşuyor. Oysa biliyoruz ki yereldeki
sorunları yereldeki halk daha iyi bilir, kişiler daha iyi bilir, o sorunların
çözümünü de daha iyi yaparlar. 
Değerli
milletvekilleri, Avrupa Yerel Yönetimler Özerklik Şartı’nın altına Türkiye de
imzasını koymuştur. Ben Avrupa’dan gelen bir arkadaşınız olarak biliyorum ki
demokratik ülkelerden birçoğunda eğitim, sağlık, ulaşım, konut, hatta vergi
oranının bile düzenlenmesi belediyelerdedir. Oysa bizde bunun tam tersidir. Çeşitli
yasaklamalarla, yetki daraltılmasıyla eli kolu bağlanan yerel yönetimler
gerçekten içi boşaltılmış bir kurum hâline getiriliyor ve demokratik ülkelerin
çok gerisindeki bir duruma düşüyor belediyelerimiz. 
Şimdi,
AKP hükûmetinin, AKP’lilerin ne dediğine değil, ne yaptığına bakmamız gerek.
“Dün dündür, bugün bugündür.” diyebiliyorlar. Biliyoruz ki 2002 yılında AKP
seçilmiş valilikler vadetti. Oysa -yakında olağanüstü hâl kalktı- olağanüstü
hâl yerine getirilen yasalar gerçekten süper valilikler yarattı, süper
kaymakamlıklar yarattı. Yani en ufak demokratik hak ve talepler şiddetle
bastırılıyor veya “Vali yasakladı.” deniliyor, orada bitiyor. 
Bu
dediğimiz YİKOB denen kuruluşun yönetmeliğine baktığımızda birçok madde
“Gerekirse…” diye başlıyor yani yetkilerin ve sorumlulukların ucu açık. Bir
maddesi de şöyle diyor: “Başkanın verdiği görevleri yapmak…” Bu görevler nedir,
sınırları nedir; bu belirtilmiyor. Bu anlamda kimin ve nasıl denetleyeceği
konusunda da hiçbir açıklık yoktur. 
Belediyeler
bu YİKOB’la iktidara siyasi kulluk ilişkileriyle bağlı kurumlar hâline
getirilmek isteniyor. YİKOB’la halkın kararlara doğrudan katılması
engellenmektedir. Denetlenemez olması, demokratik olmadığı gibi sürdürülebilir
de değildir. 
Yakında,
söylediğim gibi, atanmış belediye başkanlarıyla… Böyle bir tez de gelebilir.
Çünkü bizim belediye başkanlarımızın, HDP’nin belediye başkanlarının neredeyse
tamamına yakını bugün tutukludur. Ben tutuklu diyemiyorum, rehin diyorum. Çünkü
şimdiye kadar hiçbir suç isnat edilememiş ve hiçbir iddianame bile
hazırlanamamış. Uzun zaman olmasına rağmen iddianame bile hazırlanamamış. 
Bugün
de Cumhurbaşkanı açıkça seçimlerin sonucunu etkilemeye çalışmaktadır. Sandıkta
kaybedeceğini bildiği için “O belediyelere kayyumlar atarız.” diyor. Halkımızın
özgür iradesine müdahale edilmek isteniyor. Bu ne demektir? Halkımızın seçme ve
seçilme hakkı elinden alınmak isteniyor. Yerel yönetimlerin durumu demokrasiyle
çok orantılı bir göstergedir arkadaşlar. Bu anlamda biz HDP olarak diyoruz ki:
Kent hakkı kapsamında her türlü kamusal hizmet edinmek, insanca yaşamak,
kültürel, ekonomik, sosyal, siyasal haklardan eşit yararlanmak, söz ve karar
sahibi olmak için kendimizi ve kentimizi de biz yöneteceğiz.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Özen.
ZEYNEL
ÖZEN (Devamla) – Değerli milletvekilleri, şimdi, dün Resmî Gazete’de
yayınlandı, 259 muhtar görevden alındı. Hiçbir isim yok ve bunların yasal bir
işlemden geçip geçmediği bile belli değil, hukuki bir gerekçeyle alınıp
alınmadığını da bilmiyoruz ve Bingöl’de benim özel ilişkilerimle bildiğim 9
muhtar görevden alınıyor, bunun 6’sı Alevi. Ben İçişleri Komisyonunda olduğum
hâlde bunu öğrenemiyorum. Bunun gerekçesi nedir? Sayın Başkanımızdan istirham
ediyorum, bunun gerekçesini İçişleri Bakanına sorabilir misiniz?
Teşekkür
ediyorum. (HDP sıralarından alkışlar)
BAŞKAN
– Teşekkürler Sayın Özen.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
31’inci
maddeyi oylarınıza sunuyorum: Kabul edenler… Etmeyenler… Madde kabul
edilmiştir. 
32’nci
maddeyi oylarınıza sunuyorum: Kabul edenler… Etmeyenler… Madde kabul
edilmiştir.
33’üncü
madde üzerinde bir adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 7 sıra sayılı Kanun Teklifi’nin 33’üncü maddesinin kanun teklifinden
çıkarılmasını arz ve teklif ederiz. 
 Zeynel
Özen İmam Taşçıer Erol Katırcıoğlu
 İstanbul Diyarbakır İstanbul
 Ömer
Faruk Gergerlioğlu Hasan Özgüneş Ömer Öcalan
 Kocaeli Şırnak Şanlıurfa
BAŞKAN
– Komisyon önergeye katılıyor mu?
İÇİŞLERİ
KOMİSYONU SÖZCÜSÜ SELİM YAĞCI (Bilecik) – Katılmıyoruz Sayın Başkan.
BAŞKAN
– Madde üzerinde İstanbul Milletvekili Erol Katırcıoğlu konuşacaktır. 
Buyurun
Sayın Katırcıoğlu. (HDP sıralarından alkışlar) 
Süreniz
beş dakikadır.
EROL
KATIRCIOĞLU (İstanbul) – Sayın Başkan, değerli milletvekilleri; konuşmaya
başlamadan önce özellikle AK PARTİ sıralarına seslenmek istiyorum: Allah aşkına
şu torba yasa mı, çorba yasa mı her neyse, böyle bir şey getirmeyin artık.
Hakikaten getirmeyin, çok saçma oluyor. Sabahtan beri bir jandarma konuşuyoruz,
bir çavuş konuşuyoruz, bir hurda konuşuyoruz yani ne konuştuğumuzu da
karıştırıyoruz. Böyle yasa yapılmaz. (AK PARTİ sıralarından “Çalış da gel.”
sesleri)
Çalışıyorum,
merak etmeyin siz, ben çalışıyorum ama siz çalışmıyorsunuz bence. Çünkü bu çok
toptancı bir şey. Şimdi mesela ben bugün, şu anda 33’üncü maddeyle ilgili bir
konuyu konuşacağım sizlerle. Sizlerin sandığınızdan farklı sonuçları olabilecek
olan bir madde. Bu madde, Kaçakçılıkla Mücadele Yasası’nın 23’üncü maddesinin
değiştirilmesine ilişkin bir madde ve maddenin özü itibarıyla muhbirlere, hak
edenlere ikramiye verilmesini, özellikle uyuşturucu mücadelesinde ikramiye
verilmesini öneren bir madde. Şimdi arkadaşlar, amacı ne olabilir bu maddenin?
Çok açık tabii yani bunu tartışmaya bile gerek yok gibi gelebilir bize. Nedir
amacı? İkramiyeleri artırmak dolayısıyla da bu konuda çalışan memurların
motivasyonunu artırmak ve böylelikle de daha fazla, uyuşturucu satmaya yönelik
şirketlerin ya da neyse işte, kişilerin tutuklanmasını sağlamak. Dolayısıyla da
uyuşturucunun daha az kullanımını sağlamak, daha az satılmasını ve dolayısıyla
da daha az kullanılmasını sağlamak. Dolayısıyla bu çok mantıklı bir şey
gelebilir ama arkadaşlar hikâye o kadar basit değil. Bakın basit olmadığını ben
size şöyle anlatayım: Şimdi, ikramiye verdiğimiz kişilerin motivasyonları
artacak ve bunun sonucunda uyuşturucu ticareti maliyeti yükselecek. Uyuşturucu
ticaretinin maliyetinin yükselmesi ne demek? Uyuşturucu fiyatının yükselmesi
demek. Peki, uyuşturucu fiyatı yükselince, herhangi bir malın fiyatı yükselince
ne olur? Miktarı azalır. Ama arkadaşlar, burada bağımlı bir toplumdan
bahsediyoruz. Dolayısıyla da bu fiyat yükseldiğinde uyuşturucu kullananların
sayısı azalmaz. Peki, ne olur arkadaşlar? Bakın, ben size söyleyeyim ne
olacağını. Bunun sonucunda birçok şey olur ama 2 tanesini sizlerin dikkatinize
getirmek istiyorum. Bunlardan bir tanesi, uyuşturucu baronlarının servetine
servet katmış olursunuz arkadaşlar. Bu kadar basit çünkü fiyatlar yükselmiştir.
Neden yükselmiştir? Sizin uyuşturucu arzıyla ilgili yaptığınız mücadele
uyuşturucu arzının maliyetini yükseltmiştir dolayısıyla da fiyatını
yükseltmiştir ve dolayısıyla da insanlar bundan vazgeçemeyeceği için, eski
alışkanlıklarına devam etmek durumunda oldukları için eski miktarlarda
kullanmaya devam edeceklerdir ve sonunda, dediğim gibi arkadaşlar, uyuşturucu
baronlarının işine yarar, onların kârlarını artıran bir sonuca varmış
olursunuz; bu bir.
İkincisi…
(AK PARTİ sıralarından gürültüler) 
Bir
dakika, bir dakika, size de cevap vereceğim. Vaktim var mı bilmiyorum ama bir
dakika izin verin; izin verin, anlatayım. 
BAŞKAN
– Var, buyurun, devam edin Sayın Katırcıoğlu. 
RAMAZAN
CAN (Kırıkkale) – Dinliyoruz. 
EROL
KATIRCIOĞLU (Devamla) – E, tamam, dinleyin. 
BAŞKAN
– Genel Kurula konuşun Sayın Katırcıoğlu. 
EROL
KATIRCIOĞLU (Devamla) – Şimdi, arkadaşlar, burada, bakın, birçok şey oluyor.
Bir: Uyuşturucu satanların arasında rekabet bozulur. (AK PARTİ sıralarından
“Hayda!” sesleri) Evet, evet, evet... Yani uyuşturucu baronları, kartelleri
ortaya çıkar. Yani uyuşturucu karteli niye konuşulur bütün dünyada? 
ARİFE
POLAT DÜZGÜN (Ankara) – Ne yapsın, serbest mi kalsın?
EROL
KATIRCIOĞLU (Devamla) – Uyuşturucu karteli niye konuşulur? Çünkü… (AK PARTİ
sıralarından gürültüler) Bir dakika, bir dakika; sırayla, sırayla; bir dakika,
bir dakika…
Şimdi,
arkadaşlar, bakın, ben uzatmayayım, vaktim de galiba bitiyor. (AK PARTİ
sıralarından gürültüler) Ya, bir dakika, durun, Allah Allah!
BAŞKAN
– Arkadaşlar, lütfen…
EROL
KATIRCIOĞLU (Devamla) – Demek istediğim şey şu: Uyuşturucuyla böyle mücadele
edilmez, böyle mücadele edilmez, başka yöntemleri vardır. Bugün dünyada benim
şu anda size anlatmaya çalıştığım bir koca literatür vardır ve bu literatür
bize “Bu meselenin hâlli başka türlü olması lazımdır yani daha çok, uyuşturucu
talebini özellikle eğitimle vesaire etkileyerek uyuşturucu kullanımının
azaltılmasıyla olması gerekir.” der.
Şimdi,
arkadaşlar, ben bunu niçin örnek verdim? Şunun için örnek verdim: Şimdi, bu
yasa yapma süreci bize bunları tartışma ve konuşma imkânı vermiyor. Allah
aşkına, bunu kabul edin. Ne konuşuyoruz? Yani, bunu kaç gündür konuşuyoruz? (AK
PARTİ sıralarından gürültüler)
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Katırcıoğlu.
Bir
dakika süreniz var, ek süre veriyorum. 
EROL
KATIRCIOĞLU (Devamla) – Şimdi, arkadaşlar, ben yapıcı bir dille bir şey
söylemeye çalışıyorum size. Anlamak istemeyebilirsiniz, ben aranızda anlamak
istemeyecek olanların olduğunu da biliyorum ama anlamak isteyecek olanların da
var olduğunu biliyorum, ben onlara sesleniyorum. Hepinizi aynı torbaya koymak
istemiyorum ama lütfen “bu yüce Meclis” diyorsunuz, saygı gösteriyorsunuz
Meclise ama bu yasa türü Allah aşkına kabul edin ki bu saygıyı hak eden bir
yasa türü değil. 
Dolayısıyla,
bize, komisyonlara getirin bu yasaları -mesela uyuşturucuyla nasıl mücadele
edilmesi gerekir yasasını getirin- ben size nasıl mücadele edileceğini
gösteririm. 
İyi
akşamlar. (HDP sıralarından alkışlar) 
BAŞKAN
– Teşekkürler Sayın Katırcıoğlu. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
33’üncü
maddeyi oylarınıza sunuyorum: Kabul edenler… Etmeyenler… 33’üncü madde kabul
edilmiştir. 
34’üncü
maddeyi oylarınıza sunuyorum: Kabul edenler… Etmeyenler… 34’üncü madde kabul
edilmiştir. 
35’inci
maddeyi oylarınıza sunuyorum: Kabul edenler… Etmeyenler… 34’üncü madde kabul
edilmiştir.
36’ncı
maddeyi oylarınıza sunuyorum: Kabul edenler… Etmeyenler… Kabul edilmiştir.
37’nci
maddeyi oylarınıza sunuyorum: Kabul edenler… Etmeyenler… Kabul edilmiştir.
38’inci
maddeyi oylarınıza sunuyorum: Kabul edenler… Etmeyenler… Kabul edilmiştir.
39’uncu
maddeyi oylarınıza sunuyorum: Kabul edenler… Etmeyenler… Kabul edilmiştir. 
40’ıncı
maddeyi oylarınıza sunuyorum: Kabul edenler… Etmeyenler… Kabul edilmiştir. 
41’inci
maddeyi oylarınıza sunuyorum: Kabul edenler… Etmeyenler… Kabul edilmiştir. 
42’nci
maddeyi oylarınıza sunuyorum: Kabul edenler… Etmeyenler… Kabul edilmiştir. 
43’üncü
maddeyi oylarınıza sunuyorum: Kabul edenler… Etmeyenler… Kabul edilmiştir. 
44’üncü
maddeyi oylarınıza sunuyorum: Kabul edenler… Etmeyenler… Kabul edilmiştir. 
45’inci
maddeyi oylarınıza sunuyorum: Kabul edenler… Etmeyenler… Kabul edilmiştir. 
46’ncı
maddeyi oylarınıza sunuyorum: Kabul edenler… Etmeyenler… Kabul edilmiştir. 
47’nci
madde üzerinde bir adet önerge vardır, okutup işleme alıyorum.
Türkiye Büyük Millet Meclisi
Başkanlığına
Görüşülmekte
olan 7 sıra sayılı Karayolları Trafik Kanunu ile Bazı Kanunlarda Değişiklik
Yapılması Hakkında Kanun Teklifi’nin 47’nci maddesinin aşağıdaki şekilde
değiştirilmesini arz ve teklif ederiz. 
 Tanju
Özcan Ayhan Barut Özgür Karabat
 Bolu Adana İstanbul
 Ömer
Fethi Gürer Ali Öztunç Yüksel Özkan
 Niğde Kahramanmaraş Bursa
“MADDE
47- (1) Ekli (1) sayılı listede adları yazılı köyleri kapsamak ve Derecik
Beldesi Merkez olmak üzere Hakkari İlinde Derecik adıyla bir ilçe ve aynı adla
bir belediye, ekli (2) sayılı listede adları yazılı mahalleleri kapsamak ve
Ilıca mahallesi merkez olmak üzere Kahramanmaraş ilinde bir ilçe ve aynı adla
bir belediye, ekli (3) sayılı listede adları yazılı mahalleleri kapsamak ve
Narlı mahallesi Merkez olmak üzere Kahramanmaraş ilinde bir ilçe ve aynı adla
bir belediye, ekli (4) listede adları yazılı mahalleleri kapsamak ve Düzbağ
mahallesi merkez olmak üzere Kahramanmaraş ilinde bir ilçe ve aynı adla bir
belediye kurulmuştur.
(2)
Bir defaya mahsus olmak üzere 5/1/1961 tarihli 237 sayılı Taşıt kanunun 10.
maddesinin birinci fıkrasının uygulanmaması kaydıyla, bu maddeyle yeni
kurulacak ilçelerin kaymakamlıkları için, 2018 Yılı Merkezi Yönetim Bütçe
Kanununa bağlı (T) cetvelinin (T-02) sırasından üç adet binek otomobil alınır.
(3)
Bu madde uyarınca yeni kurulan ilçelerdeki kamu kurum ve kuruluşlarına ait
hizmet binaları ve lojmanların yapımı, satın alınması, kiralanması, bakım ve
onarımı için gerekli ödenek, 2018 Yılı Merkezi Yönetim Bütçe Kanununun Yedek
Ödenek Tertibinden Hazine ve Maliye Bakanlığınca karşılanır.
(4)
Bu maddenin uygulanmasıyla ilgili tereddütleri gidermeye, düzenleyici işlemler
yapmaya İçişleri Bakanlığı yetkilidir.
BAŞKAN
– Komisyon önergeye katılıyor mu?
İÇİŞLERİ
KOMİSYONU SÖZCÜSÜ SELİM YAĞCI (Bilecik) – Katılmıyoruz Sayın Başkan. 
BAŞKAN
– Önerge üzerinde İstanbul Milletvekili Özgür Karabat konuşacaktır. 
Buyurun
Sayın Karabat. (CHP sıralarından alkışlar)
Süreniz
beş dakikadır. 
ÖZGÜR
KARABAT (İstanbul) – Sayın Başkan, kıymetli milletvekilleri; Karayolları Trafik
Kanunu ile Bazı Kanunlarda Değişiklik Yapılması Hakkında Kanun Teklifi üzerine
Cumhuriyet Halk Partisi Grubu adına söz almış bulunuyorum. Söz aldığım madde
aslında bu Genel Kurulda tüketilen bir madde, Kahramanmaraş’ın ilçe
önerileriyle ilgili bir madde. Dolayısıyla ben kanun teklifinin diğer
maddeleriyle ilgili bazı konulara değinmek istiyorum.
Değerli
arkadaşlar, bu kanun teklifi çerçevesindeki maddelerde 5490 sayılı Nüfus
Hizmetleri Kanunu’nda değişiklik yapılarak yabancılarla ilgili kimlik
numaralarını verme işlemleri konusunda bakanlığa yetki veriyoruz. Özellikle söylemek
isterim ki yabancılar, sığınmacılar ve iktidarın deyimiyle sayıları 4 milyonu
bulan misafirlerimiz konusunda önemli birkaç hususa değinmek gerek. 19 Eylül
2018’de Resmî Gazete’de yayımlanan bir kararla yabancıların Türkiye’de
vatandaşlığa geçişiyle ilgili bazı düzenlemeler yapıldı. Yabancıların istisnai
olarak Türk vatandaşlığı kazanmasını düzenleyen bu kararla bazı bedeller kondu.
Âdeta vatandaşlık haraç mezat satılır hâle geldi. Bunun sonucunda Türkiye’de
vatandaşlığı kazanmak için öngörülen sabit sermaye değerleri 2 milyon dolardan
500 bin dolara, Türkiye’de gayrimenkul sahibi yabancıların vatandaşlığa geçiş
için gereken asgari taşınmaz bedeliyse 1 milyon dolardan 250 bin dolara
çekildi. Şimdi, son günlerin meşhur deyimiyle “Al papazı, ver papazı.” Çok
meşhur bir deyim, hatta bu konular üzerine hikâyeler yazılabilir, romanlar,
makaleler yazanlar da meşhur oluyorlar değerli arkadaşlar. Buradan hayata
bakarsak eğer “Al papazı, ver papazı.” anlayışından hayata bakarsak eğer
hayatın almak ve vermekten ibaret olduğunu sanırız. Ama değerli arkadaşlar, söz
konusu olan vatandaşlıksa, söz konusu olan vatandaşsa, hele Türkiye Cumhuriyeti
vatandaşıysa bunun değerini ölçerken çok dikkatli davranmalıyız. Bilmeliyiz ki
bu vatandaşlık hakkını bize verenler, bu vatan üzerinde kazandıranlar 15’lik
Mehmetçikler değerli arkadaşlar, 15’lik Mehmetçikler. (CHP sıralarından
alkışlar) Bu vatan 15’lik Mehmetçiklerin üzerinde kuruldu, onların kurşunlara
savrulan bedenleriyle, yangınlarda kavrulan bedenleriyle kuruldu. Bilmeliyiz ki
onların bedenleri üzerinde kurulan bu vatan yoksulların, emekçilerin ödedikleri
bedellerle büyüdü, bugüne geldi değerli arkadaşlar. Bunu görmeden, bu
tarifeleri yayımlamamız içler açısıdır değerli arkadaşlar. 
Evet,
dünyada böyle uygulamalar var mı? Var. Ama değerli arkadaşlar, biz eğer bir
dünya liderinin olduğu ülkeden bahsediyorsak, dünyanın lider ülkelerinden
birisi olduğundan bahsediyorsak eğer, bu klasmandaysak eğer böyle uygulamalara
cevaz vermemeliyiz. Bunu söylemek istiyorum. Ne yazık ki her konuda böyle
hassas olduğunu, vatansever olduğunu söyleyen iktidar mensubu arkadaşlarımızın
vatandaşlık konusuna dolarla değer biçilmesi konusuna gelince gözleri de dolar,
dolar oluyor değerli arkadaşlar. Bunu da söylemek isterim. 
Kuşkusuz
bu alınan kararların ekonomik krizle de yakından ilişkisi var. Vatandaşlığı bir
akşam pazarı misali ucuzlatmak doğru bir iş değil değerli arkadaşlar ve
telafisi mümkün olmayan sonuçlar doğuracağını bilmenizi isterim. 
Değerli
arkadaşlar, yerli ve millî iddiasında olduğunuzu söylüyorsunuz. Bugün, burada,
fındıkla ilgili önergeler geldi. Hep beraber reddettik. Şunu söylemek isterim
ki hepiniz çocukluk çağlarında… 
ALİ
ÖZTUNÇ (Kahramanmaraş) – Hep beraber değil, onlar. 
ÖZGÜR
KARABAT (Devamla) – Hep beraber reddettiniz, AKP Grubu. 
Şunu
söylemek istiyorum: Çocukluk çağlarında hepimiz Yerli Malı Haftası kutladık. O
Yerli Malı Haftası’nın Karadenizli çocuklar açısından değişmez ürünü fındıktır
değerli arkadalar. Her çocuk “yerli ürün” deyince fındıkla beraber gider okula
ve Yerli Malı Haftası’nı kutlardı ve siz, bugün, o çocukluğunuza bile ihanet
ettiniz değerli arkadaşlar. Bunu söylemek isterim. (CHP sıralarından alkışlar) 
Değerli
arkadaşlar, bir ülkeye yapılacak en büyük kötülük kuşkusuz ülkenin itibarını
düşürmektir. Elbette itibar ne sarayla elde edilir ne lüksle elde edilir ne
şatafatla sağlanır ne de israfla sağlanır. Şunu söylemek isterim ki itibar en
çok vicdanla sağlanır, en çok insaf etmekle sağlanır. Osmanlı’yı felakete
sürükleyen anlayış da bu anlayışın ta kendisidir. Osmanlı’nın küllerinden genç
bir cumhuriyeti yaratanlar bu cumhuriyeti adil hukuk sistemiyle, barışçıl iç ve
dış politikayla, ileriyi gören dahi yöneticileriyle sağladılar ve onların
başında Mustafa Kemal ve yanında bugün sizlerin eleştirdiği İsmet İnönü vardı
değerli arkadaşlar. (CHP sıralarından alkışlar) 
Bütün
bunları söylerken şunu söylemek isterim ki hayat engebeli ve dolambaçlıdır.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Karabat.
Buyurun.
ÖZGÜR
KARABAT (Devamla) – Evet, tamamlıyorum.
Hayat
yolu engebeli, dolambaçlı ve sarptır değerli arkadaşlar. Herkesin oturduğu
koltuk, oturduğu yer, oturduğu ev, oturduğu saray bir gün değişir. Engebeli ve
dolambaçlı bu yolda tarihin soluğunun uzun olduğunu da bilgilerinize arz
ederim. Dolayısıyla burada Meclis faaliyetlerini icra ederken muhalefetin
sesini daha fazla dinlemenizin size de çok katkısı olacağını söylemek isterim.
Genel
Kurulu saygıyla selamlarım, çok sağ olun. (CHP sıralarından alkışlar)
EMRULLAH
İŞLER (Ankara) – Bu saate kadar hep sizi dinledik zaten. 
BAŞKAN
– Teşekkürler Sayın Karabat.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
47’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
48’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
49’uncu
maddeyi oylarınıza sunuyorum: Kabul edenler... Kabul etmeyenler... Madde kabul
ediliştir.
Değerli
milletvekilleri, ikinci bölümde yer alan maddelerin oylamalarını böylece
tamamlamış olduk.
Teklifin
tümü açık oylamaya tabidir.
Açık
oylamanın elektronik cihazla yapılmasını oylarınıza sunuyorum: Kabul edenler...
Kabul etmeyenler... Kabul edilmiştir.
Oylama
için üç dakika süre vereceğim.
Bu
süre içinde sisteme giremeyen üyelerin teknik personelden yardım istemelerini,
bu yardıma rağmen de sisteme giremeyen üyelerin oy pusulalarını oylama için
öngörülen üç dakikalık süre içinde Başkanlığa ulaştırmalarını rica ediyorum.
Oylama
işlemini başlatıyorum.
(Elektronik
cihazla oylama yapıldı)
BAŞKAN
– Değerli milletvekilleri, Antalya Milletvekili Atay Uslu ve Tekirdağ
Milletvekili Mustafa Yel’in Karayolları Trafik Kanunu ile Bazı Kanunlarda
Değişiklik Yapılması Hakkında Kanun Teklifi ve İçişleri Komisyonu Raporu’nun
açık oylama sonucunu duyuruyorum:
“Kullanılan
oy sayısı  : 259 
Kabul
 : 230 
Ret
 : 29 (x) 
 Kâtip Üye  Kâtip
Üye
 Emine Sare Aydın Yılmaz Mustafa
Açıkgöz
 İstanbul Nevşehir
Sayın
milletvekilleri, böylece kanun teklifi kabul edilmiş ve kanunlaşmıştır. Sonuç
bu şekilde gerçekleşmiştir.
Değerli
milletvekilleri, gündemimizdeki işler tamamlanmıştır.
Alınan
karar gereğince, denetim konuları ve kanun teklifleri ile komisyonlardan gelen
diğer işleri sırasıyla görüşmek için, 23 Ekim 2018 Salı günü saat 15.00’te
toplanmak üzere birleşimi kapatıyorum.
Kapanma Saati: 03.52




(x) 7 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.




