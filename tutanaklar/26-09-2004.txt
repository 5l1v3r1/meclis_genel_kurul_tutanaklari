






 DÖNEM : 22





DÖNEM : 22 CİLT : 60 YASAMA
YILI : 2



T. B. M. M.
TUTANAK DERGİSİ


124 üncü Birleşim (Olağanüstü)
26 Eylül 2004 Pazar


İ
Ç İ N D E K İ L E R
I. - GEÇEN TUTANAK ÖZETİ
II. - BU BİRLEŞİM TUTANAK ÖZETİ
III. -
YOKLAMA
IV. - BAŞKANLIĞIN GENEL KURULA SUNUŞLARI
A)
TEZKERELER VE ÖNERGELER
1. - Adalet ve Kalkınma Partisi Grup
Başkanvekilleri ile 205 milletvekili tarafından verilen 146 sıra sayılı Adlî
Yargı İlk Derece Mahkemeleri ile Bölge Adliye Mahkemelerinin Kuruluş, Görev ve
Yetkileri Hakkında Kanun Tasarısı (1/521), 152 sıra sayılı Hukuk Usulü
Muhakemeleri Kanununda Değişiklik Yapılmasına İlişkin Kanun Tasarısı (1/523)
ile 664 sıra sayılı Türk Ceza Kanunu Tasarılarının (1/593) görüşmelerini
tamamlamak üzere Anayasanın 93 üncü, TBMM İçtüzüğünün 7 nci maddeleri gereğince
olağanüstü toplantı çağrı önergesi (4/215)
2. - TBMM Genel Kurulunun 26 Eylül 2004
Pazar günü saat 11.00'de olağanüstü toplantıya çağrıldığına ilişkin Türkiye
Büyük Millet Meclisi Başkanlığı tezkeresi (3/648) 
V. - ÖNERİLER
A) DANIŞMA
KURULU ÖNERİLERİ
1. - Genel Kurulun çalışma saatlerinin
yeniden düzenlenmesine ilişkin Danışma Kurulu önerisi
VI. -
AÇIKLAMALAR VE SATAŞMALARA İLİŞKİN KONUŞMALAR
1. - Adalet Komisyonu Başkanı Köksal
Toptan'ın, Denizli Milletvekili Ümmet Kandoğan'ın, konuşmasında, şahsına
sataşması nedeniyle konuşması 
VII. -
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
1. - Adlî Yargı İlk Derece Mahkemeleri ile
Bölge Adliye Mahkemelerinin Kuruluş, Görev ve Yetkileri Hakkında Kanun Tasarısı
ve Adalet Komisyonu Raporu (1/521) (S. Sayısı: 146 ve 146'ya 1 inci ek) 
2. - Hukuk Usulü Muhakemeleri Kanununda
Değişiklik Yapılmasına İlişkin Kanun Tasarısı ve Adalet Komisyonu Raporu
(1/523) (S. Sayısı: 152 ve 152'ye 1 inci ek) 
3. - Türk Ceza Kanunu Tasarısı ve Adalet
Komisyonu Raporu (1/593) (S. Sayısı: 664 ve 664'e 1 inci ek)
VIII. -
SORULAR VE CEVAPLAR
A) YAZILI
SORULAR VE CEVAPLARI
1. - Adana Milletvekili Atilla
BAŞOĞLU'nun, bazı turistik otellerde uyguladığı iddia edilen telefon ücret tarifesine
ilişkin sorusu ve Kültür ve Turizm Bakanı Erkan MUMCU'nun cevabı (7/2799)
2. - İzmir Milletvekili Kemal ANADOL'un,
yasadışı örgütlerle ilişkilerinden dolayı tutuklanan kamu görevlilerine ilişkin
sorusu ve İçişleri Bakanı Abdülkadir AKSU'nun cevabı (7/2872)
3. - Niğde Milletvekili Orhan ERASLAN'ın,
Yozgat-Saraykent Adliyesinin kaldırılıp kaldırılmayacağına ilişkin sorusu ve
Adalet Bakanı Cemil ÇİÇEK'in cevabı (7/2910)
4. - Eskişehir Milletvekili Cevdet
SELVİ'in, bazı ilçe adliye teşkilatlarının kapatılacağı iddiasına ilişkin
sorusu ve Adalet Bakanı Cemil ÇİÇEK'in cevabı (7/2912)
5. - Kırklareli Milletvekili Mehmet S.
KESİMOĞLU'nun, Kırklareli'ne cezaevi yapımı ve bir tarihi eserin cezaevine
dönüştürüleceği iddiasına ilişkin sorusu ve Adalet Bakanı Cemil ÇİÇEK'in cevabı
(7/2930)
6. - Bursa Milletvekili Kemal DEMİREL'in,
Bursa-Harmancık İlçesinin adlî merkez olarak Kütahya-Tavşanlı'ya bağlanmasına
ilişkin sorusu ve Adalet Bakanı Cemil ÇİÇEK'in cevabı (7/2931)
7. - Trabzon Milletvekili Şevket ARZ'ın,
Trabzon'a bağlı bazı ilçe adliyelerinin kaldırılıp kaldırılmayacağına ilişkin
sorusu ve Adalet Bakanı Cemil ÇİÇEK'in cevabı (7/2966)
8. - İstanbul Milletvekili Kemal
KILIÇDAROĞLU'nun, süper lig kulüplerinin yıllık hasılatlarına ve ödedikleri
vergilere ilişkin sorusu ve Devlet Bakanı ve Başbakan Yardımcısı Mehmet Ali
ŞAHİN'in cevabı (7/3008)
9. - Uşak Milletvekili Osman
COŞKUNOĞLU'nun, Irak'la ilgili gelişmelerin ülkemiz üzerinde yaratacağı
etkilere karşı önlem alınıp alınmadığına ilişkin Başbakandan sorusu ve
Dışişleri Bakanı ve Başbakan Yardımcısı Abdullah GÜL'ün cevabı (7/3019)
10. - İstanbul Milletvekili Emin ŞİRİN'in,
çöp taşıma ihalelerinde kullanılan formüle ve uygulamada usulsüzlük yapıldığı
iddialarına ilişkin sorusu ve İçişleri Bakanı Abdülkadir AKSU'nun cevabı
(7/3035)
11. - Denizli Milletvekili Ümmet
KANDOĞAN'ın, Hükümetin Kuzey Irak politikasına ilişkin Başbakandan sorusu ve
Dışişleri Bakanı ve Başbakan Yardımcısı Abdullah GÜL'ün cevabı (7/3054)
12. - Yozgat Milletvekili Emin KOÇ'un,
Yozgat'ın bazı ilçelerindeki adliyelerin kapatılma nedenlerine ilişkin
Başbakandan sorusu ve Adalet Bakanı Cemil ÇİÇEK'in cevabı (7/3079)
13. - Mersin Milletvekili Hüseyin
ÖZCAN'ın, Karaman İl Millî Eğitim Müdürünün bazı açıklamalarına ilişkin sorusu
ve Millî Eğitim Bakanı Hüseyin ÇELİK'in cevabı (7/3091)
14. - Manisa Milletvekili Hasan ÖREN'in,
Genel Kurul ve komisyon çalışmalarında bulunacakların kıyafetlerine ilişkin
sorusu ve Türkiye Büyük Millet Meclisi Başkanı Bülent ARINÇ'ın cevabı (7/3107)
15. - Mardin Milletvekili Muharrem
DOĞAN'ın, Türk Dil Kurumunca iki kelimenin eşanlamlı olup olmadığı konusunda
yapılan araştırma sonuçlarına ilişkin Başbakandan sorusu ve Devlet Bakanı ve
Başbakan Yardımcısı Mehmet Ali ŞAHİN'in cevabı (7/3110)
16. - Ankara Milletvekili Yakup
KEPENEK'in, Ankara'da kamulaştırılması düşünülen bir parsele ilişkin sorusu ve
Millî Savunma Bakanı M.Vecdi GÖNÜL'ün cevabı (7/3129)
17. - İstanbul Milletvekili Berhan
ŞİMŞEK'in, İstanbul Bayındırlık ve İskân Müdürlüğünün bazı ihalelerine ilişkin
sorusu ve Bayındırlık ve İskân Bakanı Zeki ERGEZEN'in cevabı (7/3160)
18. - İzmir Milletvekili Hakkı ÜLKÜ'nün,
kardeşi ile bir milletvekili hakkındaki iddialara ilişkin sorusu ve İçişleri
Bakanı Abdülkadir AKSU'nun cevabı (7/3202)
19. - İstanbul Milletvekili Emin ŞİRİN'in,
büyükelçileklerde din uzmanı görevlendirilmesi uygulamasına ilişkin sorusu ve
Dışişleri Bakanı ve Başbakan Yardımcısı Abdullah GÜL'ün cevabı (7/3308)
20. - İzmir Milletvekili Hakkı ÜLKÜ'nün,
Kıyı Yasasına muhalefetten haklarında soruşturma açılan belediye başkanları
olup olmadığına ilişkin Başbakandan sorusu ve Ulaştırma Bakanı Binali
YILDIRIM'ın cevabı (7/3320)
* Ek cevap
21. - İzmir Milletvekili Türkân
MİÇOOĞULLARI'nın, İzmir-Urla-Zeytineli'nde boğulan kız öğrencilere ve bazı iddialara
ilişkin Başbakandan sorusu ve İçişleri Bakanı Abdülkadir AKSU'nun cevabı
(7/3328)
22. - Antalya Milletvekili Nail
KAMACI'nın, Antalya'nın, elektrik sorununa ilişkin Başbakandan sorusu ve Maliye
Bakanı Kemal UNAKITAN'ın cevabı (7/3330)
23. - Iğdır Milletvekili Yücel
ARTANTAŞ'ın, Iğdır'da yaşanan doğal afete ve mağdurlarına ilişkin Başbakandan
sorusu ve Bayındırlık ve İskân Bakanı Zeki ERGEZEN'in cevabı (7/3339)
24. - Ankara Milletvekili Zekeriya
AKINCI'nın, Başbakanın bir korumasıyla ilgili bazı iddialara ilişkin sorusu ve
İçişleri Bakanı Abdülkadir AKSU'nun cevabı (7/3354)
25. - Afyon Milletvekili Halil
ÜNLÜTEPE'nin, Afyon'daki öğretmen açığı ve eğitimdeki sorunlara ilişkin sorusu
ve Millî Eğitim Bakanı Hüseyin ÇELİK'in cevabı (7/3359)
26. - Iğdır Milletvekili Dursun
AKDEMİR'in, 2004 yılı ÖSS sınavında başarısız olan öğrencilere ilişkin sorusu
ve Millî Eğitim Bakanı Hüseyin ÇELİK'in cevabı (7/3360)
I. - GEÇEN TUTANAK ÖZETİ
TBMM Genel Kurulu saat 11.00'de açılarak
iki oturum yaptı.
Elektronik cihazla yapılan yoklamalar
sonucunda Genel Kurulda toplantı yetersayısı bulunmadığı anlaşıldığından;
Başkanlıkça, olağanüstü çağrı önerisinde yer alan kanunun görüşülme imkânı
kalmadığı ve çağrı önerisinin düştüğü açıklandı.
Anayasa ve İçtüzük gereği 1 Ekim 2004 Cuma
günü saat 15.00'te toplanmak üzere, birleşime 11.23'te son verildi.






Nevzat Pakdil










Başkanvekili










Ahmet Küçük 


Mehmet Daniş







Çanakkale 


Çanakkale







Kâtip Üye 


Kâtip Üye





II. - BU BİRLEŞİM TUTANAK ÖZETİ
TBMM Genel Kurulu saat 11.00’de açılarak
yedi oturum yaptı. 
Birinci Oturum
Adalet ve Kalkınma Partisi Grup
Başkanvekilleri Ankara Milletvekilleri Salih Kapusuz, Haluk İpek, Bursa
Milletvekili Faruk Çelik, Ordu Milletvekili Eyüp Fatsa, Hatay Milletvekili
Sadullah Ergin ile 205 milletvekili tarafından verilen 146 sıra sayılı Adlî
Yargı İlk Derece Mahkemeleri ile Bölge Adliye Mahkemelerinin Kuruluş, Görev ve
Yetkileri Hakkında Kanun Tasarısı (1/521), 152 sıra sayılı Hukuk Usulü
Muhakemeleri Kanununda Değişiklik Yapılmasına İlişkin Kanun Tasarısı (1/523)
ile 664 sıra sayılı Türk Ceza Kanunu Tasarılarının (1/593) görüşmelerini
tamamlamak üzere Anayasanın 93 üncü TBMM İçtüzüğünün 7 nci maddeleri gereğince
olağanüstü toplantı çağrı önergesi. 
Olağanüstü toplantı isteminin Anayasa ve
İçtüzük hükümlerine uygun bulunduğuna ve bu nedenle, TBMM Genel Kurulunun 26
Eylül 2004 Pazar günü saat 11.00’de olağanüstü toplantıya çağrıldığına ilişkin
Türkiye Büyük Millet Meclisi Başkanlığı duyurusu, 
Genel Kurulun bilgisine sunuldu. 
Genel Kurulun 26.9.2004 Pazar günkü
birleşiminde, saat 13.00’e kadar çalışmalara ara verilmesine, çalışma süresinin
ise olağanüstü toplantı konularının görüşmelerinin bitimine kadar uzatılmasına
ilişkin Danışma Kurulu önerisi kabul edildi. 
Adalet Komisyonu Başkanı Köksal Toptan, Denizli
Milletvekili Ümmet Kandoğan’ın konuşmasında, şahsına sataşması nedeniyle bir
açıklamada bulundu. 






Sadık Yakut










Başkanvekili










Yaşar Tüzün


Suat Kılıç







Bilecik


Samsun







Kâtip Üye


Kâtip Üye




İkinci, Üçüncü, Dördüncü,
Beşinci, Altıncı ve Yedinci Oturumlar
Kanun Tasarı ve
Teklifleri ile Komisyonlardan Gelen Diğer İşler Kısmında bulunan ve Adalet
Komisyonunca İçtüzüğün 88 inci maddesine göre geri istenilen:
1 inci sıradaki, Adlî
Yargı İlk Derece Mahkemeleri ile Bölge Adliye Mahkemelerinin Kuruluş, Görev ve
Yetkileri Hakkında Kanun Tasarısı (1/521) (S. Sayısı: 146 ve 146’ya 1 inci ek),
2 nci sıradaki, Hukuk
Usulü Muhkameleri Kanununda Değişiklik Yapılmasına İlişkin Kanun Tasarısı
(1/523) (S. Sayısı: 152 ve 152’ye 1 inci ek), 
3 üncü sıradaki, Türk
Ceza Kanunu Tasarısı (1/593) (S. Sayısı : 664 ve 664’e 1 inci ek),
Üzerindeki görüşmeler
tamamlandı ve kanun tasarılarının kabul edilip, kanunlaştıkları açıklandı. 
Anayasa ve İçtüzük gereği
1 Ekim 2004 Cuma günü saat 15.00’te toplanılmak üzere, birleşime 18.30’da son
verildi. 






Bülent Arınç










Başkan










Yaşar Tüzün


Suat Kılıç







Bilecik


Samsun







Kâtip Üye


Kâtip Üye




BİRİNCİ OTURUM
Açılma Saati: 11.00
26 Eylül 2004 Pazar
BAŞKAN: Başkanvekili Sadık YAKUT
KÂTİP ÜYELER: Yaşar TÜZÜN (Bilecik), Suat KILIÇ (Samsun) 
BAŞKAN - Sayın
milletvekilleri, Anayasanın 93 üncü, İçtüzüğün 7 nci maddelerine göre, Adalet
ve Kalkınma Partisi grup başkanvekilleri Ankara Milletvekilleri Salih Kapusuz,
Haluk İpek, Bursa Milletvekili Faruk Çelik, Ordu Milletvekili Eyüp Fatsa, Hatay
Milletvekili Sadullah Ergin ile 205 milletvekili tarafından verilen önerge
üzerinde olağanüstü toplanan Türkiye Büyük Millet Meclisinin 124 üncü
Birleşimini açıyorum.
III. - YOKLAMA
BAŞKAN - Elektronik
cihazla yoklama yapacağım.
Yoklama için 3 dakika
süre vereceğim. 
Sayın milletvekillerinin
oy düğmelerine basarak salonda bulunduklarını bildirmelerini, bu süre
içerisinde elektronik sisteme giremeyen sayın milletvekillerinin, salonda hazır
bulunan teknik personelden yardım istemelerini, buna rağmen sisteme giremeyen
üyelerin ise, yoklama pusulalarını, teknik personel aracılığıyla, 3 dakikalık
süre içerisinde Başkanlığa ulaştırmalarını rica ediyorum.
Yoklama işlemini
başlatıyorum.
(Elektronik cihazla
yoklama yapıldı)
BAŞKAN - Sayın milletvekilleri,
toplantı yetersayısı vardır; gündeme geçiyoruz. 
Gündemimizin
"Başkanlığın Genel Kurula Sunuşları" kısmında yer alan olağanüstü
toplantı çağrı önergesini ve Başkanlığın çağrı yazısını okutuyorum: 
IV. -
BAŞKANLIĞIN GENEL KURULA SUNUŞLARI
A) TEZKERELER
VE ÖNERGELER
1. - Adalet
ve Kalkınma Partisi Grup Başkanvekilleri ile 205 milletvekili tarafından
verilen 146 sıra sayılı Adlî Yargı İlk Derece Mahkemeleri ile Bölge Adliye
Mahkemelerinin Kuruluş, Görev ve Yetkileri Hakkında Kanun Tasarısı (1/521), 152
Hukuk Usulü Muhakemeleri Kanununda Değişiklik Yapılmasına İlişkin Kanun
Tasarısı (1/523) ile 664 sıra sayılı Türk Ceza Kanunu Tasarılarının (1/593)
görüşmelerini tamamlamak üzere Anayasanın 93 üncü, TBMM İçtüzüğünün 7 nci
maddeleri gereğince olağanüstü toplantı çağrı önergesi (4/215)
Türkiye Büyük Millet
Meclisi Başkanlığına
Türkiye Büyük Millet
Meclisi Genel Kurulunun, 146 sıra sayılı Adlî Yargı İlk Derece Muhakemeleri ile
Bölge Adliye Mahkemelerinin Kuruluş, Görev ve Yetkileri Hakkında Kanun Tasarısı
(1/521), 152 sıra sayılı Hukuk Usulü Muhakemeleri Kanununda Değişiklik
Yapılmasına İlişkin Kanun Tasarısı (1/523) ile 664 sıra sayılı Türk Ceza Kanunu
(1/593) Tasarılarının görüşmelerini tamamlamak üzere, Anayasanın 93 üncü ve
İçtüzüğün 7 nci maddesi gereğince, 26 Eylül 2004 Pazar günü saat 11.00'de
olağanüstü toplantıya çağrılmasını arz ederiz. 






Faruk Çelik


Eyüp Fatsa


Haluk İpek







Bursa


Ordu


Ankara







Grup Başkanvekili


Grup Başkanvekili


Grup Başkanvekili







Sadullah Ergin


Salih Kapusuz










Hatay


Ankara










Grup Başkanvekili


Grup Başkanvekili







Gerekçe:
Olağanüstü gündem
maddelerinde yer alması önerilen yasa tasarıları, hukuk reformunun önemli
unsurlarını oluşturmakta, Avrupa Birliği sürecindeki ülkemiz ve ulusumuz
açısından özel önem ve yarar taşımaktadır. 
Kalan maddelerinin
öncelikle görüşülerek, uygulama sürecinin başlanmasını temin etmek için,
Türkiye Büyük Millet Meclisinin olağanüstü toplantı talebinde bulunulmuştur. 
6- Abdullah Çalışkan  (Adana)
7- Recep Garip (Adana)
8- Ali Küçükaydın (Adana)
9- Ziyaettin Yağcı (Adana)
10- Mahmut Göksu (Adıyaman)
11- Mehmet Özyol (Adıyaman)
12- Ahmet Faruk Ünsal (Adıyaman)
13- Halil Aydoğan (Afyon)
14-Reyhan Balandı (Afyon)
15- Ahmet Koca (Afyon)
16- Cemal Kaya (Ağrı)
17- Halil Özyolcu (Ağrı)
18- Mehmet Kerim Yıldız (Ağrı)
19- Ruhi Açıkgöz (Aksaray)
20- Ali Rıza Alaboyun (Aksaray)
21- Ramazan Toprak (Aksaray)
22- Akif Gülle (Amasya)
23- Bülent Gedikli (Ankara)
24- Telat Karapınar (Ankara)
25- Faruk Koca (Ankara)
26- Mehmet Zekai Özcan (Ankara)
27- Eyyüp Sanay (Ankara)
28- Mustafa Tuna (Ankara)
29- Mustafa Said
Yazıcıoğlu (Ankara)
30- Osman Akman (Antalya)
31- Mevlüt Çavuşoğlu (Antalya)
32- Burhan Kılıç (Antalya)
33- Kenan Altun (Ardahan)
34- Orhan Yıldız (Artvin)
35- Ahmet Rıza Acar (Aydın)
36- Ahmet Ertürk (Aydın)
37- Ali Aydınlıoğlu (Balıkesir)
38- Turhan Çömez (Balıkesir)
39- Ali Osman Sali (Balıkesir)
40- A. Edip Uğur (Balıkesir)
41- Mehmet Asım Kulak (Bartın)
42- Afif Demirkıran (Batman)
43- Ahmet İnal (Batman)
44- M. Nezir Nasıroğlu (Batman)
45- Feyzi Berdibek (Bingöl)
46- Abdurrahim Aksoy (Bitlis)
47- Yüksel Coşkunyürek (Bolu)
48- Mehmet Güner (Bolu)
49- Metin Yılmaz (Bolu)
50- Mehmet Alp (Burdur)
51- Bayram Özçelik (Burdur)
52- Abdulmecit Alp (Bursa)
53- Şerif Birinç  (Bursa)
54- Mustafa Dündar (Bursa)
55- Zafer Hıdıroğlu (Bursa)
56- Mehmet Altan
Karapaşaoğlu (Bursa)
57- Şevket Orhan (Bursa)
58- Mehmet Emin Tutan (Bursa)
59- Mehmet Daniş (Çanakkale)
60- İbrahim Köşdere (Çanakkale)
61- Hikmet Özdemir (Çankırı)
62- Agâh Kafkas (Çorum)
63- Ali Yüksek Kavuştu (Çorum)
64- Muzaffer Külcü (Çorum)
65- Murat Yıldırım (Çorum)
66- Osman Nuri Filiz (Denizli)
67- Aziz Akgül (Diyarbakır)
68- M. İhsan Arslan (Diyarbakır)
69- Osman Aslan (Diyarbakır)
70- Mehmet Mehdi Eker (Diyarbakır)
71- Ali İhsan Merdanoğlu (Diyarbakır)
72- Cavit Torun (Diyarbakır)
73- Ali Ayağ (Edirne)
74- Mehmet Necati
Çetinkaya (Elazığ)
75- Zülfü Demirbağ (Elazığ)
76- Şemsettin Murat (Elazığ)
77- Abdulbaki Türkoğlu (Elazığ)
78- Tevhit Karakaya (Erzincan)
79- Fahri Keskin (Eskişehir)
80- Ömer Abuşoğlu (Gaziantep)
81- Nurettin Aktaş (Gaziantep)
82- Mahmut Durdu (Gaziantep)
83- Mehmet Sarı (Gaziantep)
84- Sabri Varan (Gümüşhane)
85- Fehmi Öztünç (Hakkâri)
86- Mustafa Zeydan (Hakkâri)
87- Mehmet Sait Armağan (Isparta)
88- Erkan Mumcu (Isparta)
89- Mehmet Mustafa
Açıkalın (İstanbul)
90- Tayyar Altıkulaç (İstanbul)
91- Mustafa Ataş (İstanbul)
92- Azmi Ateş (İstanbul)
93- Egemen Bağış (İstanbul)
94- Mustafa Baş (İstanbul)
95- Yahya Baş (İstanbul)
96- Nusret Bayraktar (İstanbul)
97- Alaattin Büyükkaya (İstanbul)
98- Nazım Ekren (İstanbul)
99- Ekrem Erdem (İstanbul)
100- Gürsoy Erol (İstanbul)
101- Hüseyin Kansu (İstanbul)
102- Cengiz Kaptanoğlu (İstanbul)
103- Recep Koral (İstanbul)
104- Burhan Kuzu (İstanbul)
105- İnci Özdemir (İstanbul)
106- Mehmet Sekmen (İstanbul)
107- İdris Naim Şahin (İstanbul)
108- Gülseren Topuz (İstanbul)
109- Zeynep Karahan Uslu (İstanbul)
110- Nevzat Yalçıntaş (İstanbul)
111- Zekeriya Akçam (İzmir)
112- Tevfik Ensari (İzmir)
113- Nükhet Hotar Göksel (İzmir)
114- Fazıl Karaman (İzmir)
115- İsmail Katmerci (İzmir)
116- Mehmet S. Tekelioğlu (İzmir)
117- Fatih Arıkan (Kahramanmaraş)
118- Mehmet Ali Bulut (Kahramanmaraş)
119- Hanefi Mahçiçek (Kahramanmaraş)
120- Mehmet Yılmazcan (Kahramanmaraş)
121- Hasan Bilir (Karabük)
122- Mehmet Ceylan (Karabük)
123- Ali Öğüten (Karabük)
124- Yüksel Çavuşoğlu (Karaman)
125- Yusuf Selahattin
Beyribey (Kars)
126- Hakkı Köylü (Kastamonu)
127- Sinan Özkan (Kastamonu)
128- Musa Sıvacıoğlu (Kastamonu)
129- Mustafa Duru  (Kayseri)
130- Mustafa Elitaş (Kayseri)
131- Niyazi Özcan (Kayseri)
132- Taner Yıldız (Kayseri)
133- Ramazan Can (Kırıkkale)
134- Vahit Erdem (Kırıkkale)
135- Murat Yılmazer (Kırıkkale)
136- Mikail Arslan (Kırşehir)
137- Hacı Turan (Kırşehir)
138- Hasan Kara (Kilis)
139- Muzaffer Baştopçu (Kocaeli)
140- Nevzat Doğan (Kocaeli)
141- Nihat Ergün (Kocaeli)
142- Hasan Anğı (Konya)
143- Mehmet Kılıç (Konya)
144- Kerim Özkul (Konya)
145- Soner Aksoy (Kütahya)
146- Abdullah Erdem
Cantimur (Kütahya)
147- Hasan Fehmi Kinay (Kütahya)
148- Mehmet Çerçi (Manisa)
149- Hüseyin Tanrıverdi (Manisa)
150- Hakan Taşcı (Manisa)
151- Süleyman Turgut (Manisa)
152- Selahattin Dağ (Mardin)
153- Nihat Eri (Mardin)
154- Mehmet Beşir Hamidi (Mardin)
155- Saffet Benli (Mersin)
156- Ali Er (Mersin)
157- Mustafa Eyiceoğlu  (Mersin)
158- Dengir Mir Mehmet
Fırat (Mersin)
159- Ömer İnan (Mersin)
160- Hasan Özyer (Muğla)
161- Orhan Seyfi
Terzibaşıoğlu (Muğla)
162- Seracettin Karayağız (Muş)
163- Mehmet Elkatmış (Nevşehir)
164- Rıtvan Köybaşı (Nevşehir)
165- Osman Seyfi (Nevşehir)
166- Mahmut Uğur Çetin (Niğde)
167- Erdoğan Özegen (Niğde)
168- Cemal Uysal (Ordu)
169- Enver Yılmaz (Ordu)
170- Durdu Mehmet Kastal (Osmaniye)
171- Şükrü Ünal (Osmaniye)
172- İlyas Çakır (Rize)
173- İmdat Sütlüoğlu  (Rize)
174- Erol Aslan Cebeci (Sakarya)
175- Hasan Ali Çelik (Sakarya)
176- Şaban Dişli (Sakarya)
177- Ayhan Sefer Üstün (Sakarya)
178- Musa Uzunkaya (Samsun)
179- Ahmet Yeni (Samsun)
180- Öner Ergenç (Siirt)
181- Öner Gülyeşil (Siirt)
182- Cahit Can (Sinop)
183- Ömer Kulaksız (Sıvas)
184- Orhan Taş (Sıvas)
185- Mehmet Faruk Bayrak (Şanlıurfa)
186- Sabahattin Cevheri (Şanlıurfa)
187- Zülfükar İzol (Şanlıurfa)
188- Mahmut Kaplan (Şanlıurfa)
189- Mehmet Atilla Maraş (Şanlıurfa)
190- Mehmet Özlek (Şanlıurfa)
191- A. Müfit Yetkin (Şanlıurfa)
192- İbrahim Hakkı Birlik (Şırnak)
193- Abdullah Veli Seyda (Şırnak)
194- Tevfik Ziyaeddin
Akbulut (Tekirdağ)
195- Şükrü Ayalan (Tokat)
196- Asım Aykan (Trabzon)
197- Cevdet Erdöl (Trabzon)
198- Faruk Nafiz Özak (Trabzon)
199- Alim Tunç (Uşak)
200- Maliki Ejder Arvas (Van)
201- Yekta Haydaroğlu (Van)
202- Cüneyit Karabıyık (Van)
203- Halil Kaya  (Van)
204- Şükrü Önder (Yalova)
205- İlyas Arslan (Yozgat)
206- Bekir Bozdağ (Yozgat)
207- Mehmet Çiçek (Yozgat)
208- Fazlı Erdoğan (Zonguldak)
209- Köksal Toptan (Zonguldak)
210- Polat Türkmen (Zonguldak)
BAŞKAN - Bilgilerinize sunulmuştur.
Şimdi, Başkanlığın çağrı
yazısını okutuyorum: 
2. - TBMM
Genel Kurulunun 26 Eylül 2004 Pazar günü saat 11.00'de olağanüstü toplantıya
çağrıldığına ilişkin Türkiye Büyük Millet Meclisi Başkanlığı tezkeresi (3/648) 
Türkiye Büyük Millet
Meclisi Başkanlığından Bildirilmiştir
Türkiye Büyük Millet
Meclisini, Adlî Yargı İlk Derece Mahkemeleri ile Bölge Adliye Mahkemelerinin
Kuruluş, Görev ve Yetkileri Hakkında Kanun Tasarısı, Hukuk Usulü Muhakemeleri
Kanununda Değişiklik Yapılmasına İlişkin Kanun Tasarısı ile Türk Ceza Kanunu
Tasarısının görüşmelerinin tamamlanması için yeter sayıdaki milletvekilinin
istemi üzerine, 26 Eylül 2004 Pazar günü saat 11.00'de, Anayasanın 93 üncü ve
Türkiye Büyük Millet Meclisi İçtüzüğünün 7 nci maddeleri gereğince olağanüstü
toplantıya çağırıyorum.
Sayın milletvekillerinin
belirtilen gün ve saatte Genel Kurul toplantısına katılmasını rica ederim.
 Bülent Arınç
 Türkiye Büyük Millet Meclisi 
 Başkanı
BAŞKAN - Bilgilerinize
sunulmuştur.
Danışma Kurulunun bir
önerisi vardır; okutup, oylarınıza sunacağım.
V. -
ÖNERİLER
A) DANIŞMA
KURULU ÖNERİLERİ
1. - Genel
Kurulun çalışma saatlerinin yeniden düzenlenmesine ilişkin Danışma Kurulu
önerisi
Danışma Kurulu Önerisi
No: 98 Tarihi:
26.9.2004
Genel Kurulun 26.9.2004
Pazar günkü (bugün) birleşiminde, saat 13.00'e kadar çalışmalarına ara
verilmesi, çalışma süresinin ise, olağanüstü toplantı konularının
görüşmelerinin bitimine kadar uzatılmasının, Genel Kurulun onayına sunulması
Danışma Kurulunca uygun görülmüştür.






Bülent Arınç










Türkiye Büyük Millet Meclisi 










Başkanı










Sadullah Ergin


Kemal Anadol







AK Parti Grubu Başkanvekili


CHP Grubu Başkanvekili




K. KEMAL ANADOL (İzmir)-
Lehinde söz istiyorum efendim.
BAŞKAN - Buyurun Sayın
Anadol.
K. KEMAL ANADOL (İzmir) -
Sayın Başkan, Yüce Meclisin saygıdeğer üyeleri; okunan Danışma Kurulu
önerisinin lehinde söz almış bulunuyorum; Cumhuriyet Halk Partisi Grubu ve
şahsım adına, Yüce Meclisi saygıyla selamlıyorum. 
Değerli arkadaşlarım, bu
öneride benim imzam var; zaten lehinde söz aldım. Amacım, bir polemik konusunu
buraya getirmek, polemik yapmak, ortamı sertleştirmek, gerginlik yaratmak filan
değil. Amacım, bir yanlış uygulamanın bundan sonra tekrarını önlemek; kötü
misal emsal olmaz ilkesine göre, yapılan yanlış uygulamanın zabıtlara
geçirilmesini, tarih düşürülmesini sağlamak ve bundan sonra doğru uygulama
yapmak. Bunu sağlamak için söz aldım. 
Değerli milletvekilleri,
şimdi Meclis olağanüstü toplandı. Meclis niye olağanüstü toplandı; okunan
metinlere göre, olağanüstü toplantı çağrı önergesine göre, Adalet ve Kalkınma
Partisi Grup Başkanvekilleri başta olmak üzere, Adalet ve Kalkınma Partili
milletvekili arkadaşlarımız altına imza koymuşlar ve Meclisin olağanüstü
toplanmasını istemişler; Anayasa, madde 93, İçtüzük, madde 7. Peki, bir
gariplik yok mu ortada? Ondan önce, 21 Eylül 2004 tarihinde, 123 imzayla,
Türkiye Büyük Millet Meclisi Başkanına Cumhuriyet Halk Partisi Grubu adına,
Grup Başkanvekili olarak ben ve milletvekili arkadaşlarım, 28 Eylül Salı günü
Meclisin olağanüstü toplanması ve Türk Ceza Yasası Tasarısının kaldığı yerden
devam edilerek görüşülmesi ve tümünün oylanması istemiyle verdiğimiz olağanüstü
çağrı metni nasıl buharlaştı arkadaşlar, nasıl yok oldu, neden yok oldu?!.
Önceliği vardı... 
RECEP GARİP (Adana) -
Sırası mı, önceliği mi ?!.
K. KEMAL ANADOL (Devamla)
- Sırası, sırası; çünkü, bir daha böyle uygulama olmasın. 
Değerli arkadaşlarım,
bakınız, Anayasanın 93 üncü maddesi, emredici hüküm, Meclis Başkanına, Sayın
Meclis Başkanına takdir hakkı tanımayan bir hüküm. Anayasanın "Toplanma ve
tatil" başlıklı 93 üncü maddesinin üçüncü fıkrasında "Meclis Başkanı
da doğrudan doğruya veya üyelerin beşte birinin yazılı istemi üzerine, Meclisi
toplantıya çağırır" deniliyor "çağırabilir" denilmiyor. 
Şimdi, anlaşılıyor ki,
bir büyük yanlış yapılmıştır. Dilekçemizi 21 Eylül Salı günü verdik. 28 Eylül
Salı günü Meclisin olağanüstü toplantıya çağırılmasını istedik. Burada,
Anayasaya ve İçtüzüğe göre, Sayın Meclis Başkanının bir haftalık hareket alanı
vardır; kapsamı bu kadar. Bizim günümüzle bağlı değildir; ama, bir hafta içinde
Meclisi toplamaya mecburdur, yapacak başka bir işi yoktur.
İçpolitika olayları
dışpolitikaya sirayet etti. Sayın Başbakan Brüksel'e gitti. Birinci yanlış
şurada oldu: Sayın Başbakan, basına da yansıyacak biçimde, Meclis Başkanına
"dış gelişmelerden haberdar edeceğiz sizi, aman Meclisi toplamayın -bu
gelişmeler sonucunda- haber vermeden Meclisi toplamayın" dedi. Oysa,
Meclis Başkanının, demin söylediğim gibi, yapacak başka bir işi yok; Cumhuriyet
Halk Partisinin çağrısını bir hafta içerisinde gün vererek değerlendirecek;
birincisi bu. İkincisi, Sayın Başbakan, Verheugen'le görüşüp, dünya, Avrupa ve
Türkiye basınının önünde, Meclisin 26 Eylül günü toplanacağını açıkladı. Neden;
yani, baştan beri mutabakatla yürüyen bir Türk Ceza Kanunu Tasarısı var, hep
mutabakatımızla yürüdü; geri çekildikten sonra da, çok saydığım Grup
Başkanvekili Haluk İpek mutabakatın devam ettiğini benim konuşmama cevaben
söyledi, Adalet Komisyonu Başkanı Sayın Köksal Toptan da belirttiler. Sayın
Başbakan acaba Türkiye'deki politik gelişmelerin tersine, Avrupa Birliği bizim
içişlerimize karışmasın diyerek gittiği Brüksel'de yaptığı U dönüşünün verdiği
sinirle mi hareket etti de, kimseye sormadan, 26'sında, bugün, Meclisin toplanacağını,
Anayasayı ve İçtüzük hükümlerini çiğneyerek ilan etti?! (CHP sıralarından
alkışlar) Nerede bizim önerge?!
Haa, ne yapılabilirdi;
Sayın Meclis Başkanı, baştan beri bir mutabakat var, bu mutabakatla bu yasa
çıkıyor, yasanın çıkmasını gerçekten isteyen, samimî olarak hareketleriyle,
oyuyla, davranışlarıyla Parlamentoda bunu sergileyen Cumhuriyet Halk Partisi
daha önce bir önerge vermiş; ama, gelişmeler olmuş, Adalet ve Kalkınma Partisi
de bir çağrıda bulunmuş, onu da dikkate almak mecburiyetindeyim; o zaman grup
başkanvekillerini çağırayım, onlarla istişare edeyim, iki partinin
yetkilileriyle görüşeyim, günü öyle belirleyeyim; evet, sizin bir çağrı
önergeniz var, daha sonra İktidar
Partisinin bir çağrısı var... Kaldı ki, parantez içinde söyleyeyim, 93 üncü
madde parti, grup filan demiyor; milletvekili diyor, beşte 1 milletvekili
diyor. Bunlar bağımsız olabilir, ayrı partilerden olabilir, ayrı ayrı
partilerden milletvekilleri ortak talepte bulunmuş olabilir. Meclis Başkanı
çağırıp, arkadaşlar, durum bu şekle dönüştü; 26 Eylülde Meclisin toplanması iyi
olur deseydi, biz buna hayır mı diyecektik arkadaşlar; elbette, evet
diyecektik. Ama, siyasî nezaketi unutarak, Anayasa hükümlerini bir tarafa
iterek, İçtüzük hükümlerinden habersiz görünerek... Burada görüldüğü gibi,
bakın, kötü uygulama nasıl yansıyor!.. Cumhuriyet Halk Partisinin önergesi
nerede arkadaşlar?! O önergenin dikkate alınmamasına izin veren bir Anayasa
hükmü var mı; bir İçtüzük hükmü var mı?! (CHP sıralarından alkışlar)
Danışma Kurulunun bu önerisinin
kabulü istikametinde oy kullanacağız; ama, bu konuşmayı, tarih düşürmek için
yaptım, zabıtlara geçirmek için yaptım. Bir daha, Meclisin olağanüstü
toplanmasını isteyen çağrının yok sayılması olmasın, böyle bir uygulama
yapılmasın diye söz aldım. Tekrar ediyorum, amacım, gerginlik yaratmak, polemik
yapmak değil. Yüce Meclisin takdirlerine sundum.
Yüce Meclise
saygılar sunuyorum. (Alkışlar)
BAŞKAN - Teşekkür
ediyorum Sayın Anadol.
Önerinin aleyhinde,
Denizli Milletvekili Sayın Ümmet Kandoğan söz istemişlerdir; buyurun.
ÜMMET KANDOĞAN (Denizli)
- Değerli milletvekilleri, Yüce Heyetinizi saygıyla selamlıyorum.
Bundan yaklaşık onbeş gün
önce yine, Yüce Meclis, olağanüstü toplantı için çağrılmış -üç gün yoğun mesai
yaparak- Türkiye için bir reform olduğu ileri sürülen, iddia edilen ve
yetmişsekiz yıldır yürürlükte olan Ceza Kanunu değiştirilerek yeni bir ceza
kanununun hayata geçirilmesiyle ilgili olağanüstü toplanmıştı; ancak, bu
tasarının son iki maddesine gelindiğinde, her ne hikmetse, sebebini anlayamadığımız
bir şekilde tasarı komisyona geri çekilmişti ve yaklaşık dokuz gün sonra,
değişen ne oldu ki, Türkiye Büyük Millet Meclisi yeniden olağanüstü toplantıya
çağrılmıştır?
Ben bu Ceza Kanunu
Tasarısıyla ilgili söz alıp, bunun aceleye getirildiğini, toplumda bir uzlaşma
neticesinde ortaya çıkmadığını, milletvekillerinin bile bu Ceza Kanunu
Tasarısını -tatil dönüşü masalarında bulduğunu- okuyamadıklarını ileriye
sürdüğümde, Sayın Adalet Bakanı, Sayın Adalet Komisyonu Başkanı, geldiler,
burada "bu, aceleye getirilmemiştir. Bu konu uzun zamandan beri
gündemdedir" şeklinde ifadelerde bulundular. Ancak, yine ne hikmetse, daha
sonra Adalet Komisyonu Başkanımız, tasarıyı komisyona geri çekerken buradan şu
konuşmayı yaptı: "Aslında, milletvekili arkadaşlarımız için belki bir
haksızlık da yapıldı -altını çiziyorum, bir haksızlık da yapıldı- çünkü,
değerli arkadaşlarımız, 720 sayfalık bu dokümanı ancak tatil dönüşü olağanüstü
toplantıdan sonra alıp, inceleme imkânı bulabildikleri kadar buldular."
Ben de tasarı ilk geldiği gün bunu söylemiştim. Sayın Adalet Komisyonu Başkanı,
o ilk gün "bu tasarı, aceleye getirilerek, önünüze getirilen bir tasarı
değildir" demişti; ancak, üç gün sonra fikrini değiştirerek, bunun aceleye
getirildiğini ifade etti.
Şimdi, bu kanun tasarısıyla
ilgili olarak itiraz ettiğimiz birçok madde oldu. Biz istedik ki, yetmişsekiz
yıldan beri değiştirilmesi gerektiği herkesçe ifade edilen; ancak, bir türlü
gündeme getirilemeyen bu Ceza Kanunu, ifade özgürlüğü, düşünce hürriyeti
bakımından, gelişmiş ülkelerdeki kriterlere uygun olsun, bütün vatandaşlarımız,
düşüncelerini hür ve serbestçe ifade edebilsin, ülkemiz, alabildiğince geniş
özgürlüklerin, ifade hürriyetinin bol olduğu bir ülke olsun. Ancak, bu Ceza
Kanunu Tasarısında görüyoruz ki, bu söylediğimiz unsurların dışında, ifade
hürriyetini, düşünce hürriyetini sınırlandıran birçok faktör var.
Yine, Sayın Adalet
Komisyonu Başkanı, Barolar Birliğinin yaptığı toplantıda, bu kanun tasarısının
devletçi bir anlayışla hazırlandığını ifade ediyor. Bunun altını çizmek
istiyorum; bu kanun tasarısının -Adalet Komisyonu Başkanının ifadesiyle-
devletçi bir felsefeyle, devletçi bir anlayışla hazırlandığını ifade ediyor.
Siz, komisyonda veya Mecliste ne kadar değişiklik yaparsanız yapın, eğer
temelinde devletçi bir anlayış ve devletçi bir felsefe yatıyorsa, bu kanunun,
yürürlüğe girdikten sonra, ülkedeki düşünce ve ifade hürriyetlerinin önünde
nasıl engeller ortaya çıkaracağını hep birlikte göreceğiz. 
Mesela, bir 216 ncı madde
var. 216 ncı maddeyle ilgili olarak -geçmişin 312 nci maddesine tekabül ediyor-
biz, orada, bu maddede bir değişiklik önergesi verdik "açık ve mevcut
tehlike" ibaresinin konulmasını istedik; ancak, Sayın Adalet Bakanı bir
konuşma yaptı, dedi ki: "Bu önerge, popülist bir yaklaşımla verilmiştir;
Amerikan Yüksek İdare Mahkemesinin bu doğrultudaki görüşü 'açık ve yakın
tehlike'dir." Ancak, ben, komisyona gelen hükümet önerisinin gerekçesini
burada okudum; Sayın Adalet Bakanının da, o gerekçeyi okumadığı bu şekilde
ortaya çıktı. Öyle bir kanun tasarısı geliyor ki, Sayın Adalet Bakanının da,
altında imzası olan ve Bakanlığının hazırladığı bir kanun tasarısının
gerekçesini okumadığı, çok açık bir şekilde ortaya çıkıyor. Eğer, siz
"açık ve yakın tehlike" ibaresini kullanırsanız, düşünceye ceza uygulamasını
getirirsiniz. "Yakın tehlike" ne demektir; önümüzdeki günlerde,
aylarda, yıllarda, belki ortaya çıkabilecek olan bir tehlikeden söz
ediyorsunuz. Böyle bir tehlike, düşünce hürriyetinin önüne bir engel koymak
değil midir... Siz, bir konuşma yapacaksınız, bu konuşmanın neticesi, belki üç
ay sonra, belki bir yıl sonra, belki beş yıl sonra, belki bir tehlike ortaya
çıkarabilecek; ancak, Amerikan Yüksek İdare Mahkemesinin ölçüsü ve gelişmiş
ülkelerdeki ölçü, bunun "açık ve mevcut tehlike" ibaresi şeklinde
kullanılmasıdır. Bakınız, bundan dolayı, merak ediyorum, hayret ediyorum... 312
nci maddeyle ilgili olarak, bu Mecliste bulunan onlarca milletvekilimizin
onlarca konuşmasını sizlerin önüne koyabilirim; ancak, ne gariptir ki, ne
hayret verici bir şeydir ki, hem AK Parti milletvekillerinin hem CHP
milletvekillerinin geçmişte şiddetle eleştirdiği ve uygulamaya girdikten sonra
da çok ciddî problemlerin ortaya çıkabileceği bir kanun maddesi üzerinde
birlikte bir önerge verdiniz ve madde o şekilde geçti.
Yine, 219 uncu madde...
Bunu, ilk konuşmamda, burada söylediğimde itirazlar gelmişti; ancak, AK Parti
milletvekili olan bir arkadaşımız, buraya geldi ve "tasarının bu maddesi
Anayasaya açıkça aykırıdır" dedi. Bunu söyleyen arkadaşımız, Adalet Komisyonunda
bizzat görev yapan, hukukçu bir arkadaşımızdır. Bu Meclis, açıkça Anayasaya
aykırı olduğu bir AK Partili milletvekili tarafından da ifade edilen bir
maddeyi, yine AK Parti ve CHP'nin oylarıyla, ne gariptir ki, eski Ceza
Kanunundaki gibi, aynı ifadelerle geçirdi. Bu kanunu alıp bakan birisi, 219
uncu maddeye kadar çok sade, çok duru bir Türkçeyle yazıldığını görecek; ama,
219 uncu maddeye geldiğinde de, elinde bir sözlük -buna yeni hâkim ve
savcılarımız da dahildir- acaba, 219 uncu maddede ne denilmek isteniyor diye
düşünecek. Bu 219 uncu madde, bir hilkat garibesi şeklinde Ceza Kanunu
içerisinde yer alacak. Anlaştınız, bunu beraber geçiyorsunuz; ama, hiç olmazsa,
bunu Türkçeyle, sade bir üslupla Ceza Kanununun içerisine yerleştirseydiniz!.. 
Yine, bu maddeyle ilgili
olarak, Adalet Komisyonu Başkanımız, burada "bu kanun tasarısıyla
getirdiğimiz 219 uncu madde, geçmişteki hükme göre, bu kamu görevlilerinin daha
lehine idi" dedi. Yani "tasarıda, din görevlileriyle ilgili gelen
hüküm, onların lehine olan bir uygulamaydı" dedi; ancak, yine burada,
sizlerin oylarıyla buradan geçen şekliyle, demek ki, bu madde, bu kamu
görevlilerinin getirilen maddeye göre daha aleyhinde olarak çıkmıştır. Ben, bu
maddenin, bu Meclisten, bu haliyle çıkmasının -altını çizerek tekrar söylüyorum-
Anayasaya aykırı olduğunu, ikibuçuk milyon kamu görevlisinin arasından
yüzbinini ayırıp "siz, potansiyel tehlikesiniz, potansiyel
suçlusunuz" şeklinde bir ifadeyle onların yargılanmasını, muhakeme
edilmesini sizlerin vicdanlarına bırakıyorum. 
Ne oldu da, on gün önce
yürürlük maddesiyle beraber geri çekilen tasarı Brüksel'den niye geri döndü?..
Bu kanun tasarısının Meclisten geçmesiyle ilgili olarak büyük bir konsensüs de
sağlamıştınız. Ne oldu da, komisyona geri çekilen bir tasarı, bugün, tekrar Meclisin
huzurundadır?.. Yine, Adalet Komisyonu Başkanı "biz, Ceza Muhakemeleri
Usulü Kanunu ve İnfaz Kanunuyla beraber getiriyoruz" dedi. Getirdiniz mi
Sayın Başkanım?! Bugün görüşeceğimiz bu tasarılarda Ceza Muhakemeleri Usulü
Kanunu ile İnfaz Kanunu var mı arkadaşlar?! Eğer, bu iki kanun yoksa, on gün
önce söylediğiniz sözlerle, bugün getirilen şekliyle bunları kamuoyuna nasıl
izah edeceksiniz?! Bizi nasıl tatmin edeceksiniz?! Mesele Brüksel'den geri
dönmüştür arkadaşlar. Siz, Türkiye Cumhuriyeti Devletinin temsilcileri olarak
"biz Türküz, burası Türkiye, biz, iç işlerimize kimseyi karıştırmayız ve
kanunları kendi rızamızla, kendi arzumuzla getiriyoruz" diyeceksiniz;
ancak, yine, burada, Adalet Komisyonu Başkanının bir ifadesi var, tutanaklardan
okuyorum...
(Mikrofon otomatik cihaz
tarafından kapatıldı)
ÜMMET KANDOĞAN (Devamla)
- "Avrupa Birliği bizden ne istediyse onu yaptık." Buyurun sayın
milletvekilleri!.. Eğer biz Türksek, burası Türkiye ise ve hiç kimse bizim
içişlerimize karışamayacaksa, bu ifade neyin nesi?! Yine, bir diğer
milletvekili "ev ödevimizi yaptık" diyor. Bizim ev ödevimizi Avrupa
Birliği mi verecek arkadaşlar! Niçin, biz, kendimiz, kendi düşüncelerimizle,
hür irademizle bu Meclisten geçecek kanunları kendimiz yapmıyoruz?! Yine aynı
Komisyon Başkanı diyor ki: "Avrupa Birliği, bizden, Ceza Kanununuzu
değiştirin diye bir talepte bulunmadı 'Ceza Kanunundaki şu hükümleri
değiştireceksiniz' dedi, biz de onları değiştirdik." Buyurun!.. 
Sayın Tayyip Erdoğan
diyordu ki: "Globalleşen dünyada Avrupa Birliği dışında kalmak,
medeniyetin varoşlarında kalmaktır." Avrupa Birliğine kimse karşı değil
arkadaşlar. Avrupa Birliği rüyası, ülküsü, arzusu, 1959 yılında, demokrasi
şehidi Fatin Rüştü Zorlu'nun bir ideali, hayaliydi arkadaşlar. Fatin Rüştü
Zorlu, bir botla Mudanya'dan İmralı'ya, idam sehpasına giderken "Avrupa
Ekonomik Topluluğu -o günkü ismiyle- hakkında ne düşünüyorsunuz, bu konuda ülke
olarak ne yapmamız gerek" şeklinde kendisine sorulan bir suale karşı,
Avrupa Ekonomik Topluluğuna girilmesinin ülke menfaatına, ülke yararına
olduğunu söylüyordu. 1959'dan beri gelmiş geçmiş bütün hükümetler, Avrupa
Birliğine girilmesi yolunda karar aldılar; ancak "globalleşen dünyada,
Avrupa Birliği dışında kalmak, medeniyetin varoşlarında kalmaktır" diyeceksiniz...
 (Mikrofon otomatik cihaz tarafından kapatıldı)
DEVLET BAKANI VE BAŞBAKAN
YARDIMCISI MEHMET ALİ ŞAHİN (İstanbul) - Bu söylediklerinin öneriyle ilgisi
yok, Ceza Kanunuyla ilgili konuşuyor. Ceza Kanunu başka, öneri başka! Süreler
de, sürekli artıyor!..
BAŞKAN - Sayın Kandoğan,
buyurun.
ÜMMET KANDOĞAN (Devamla)
- Avrupa Birliğini medeniyet projesi olarak takdim etmek, bir abartıdır. Avrupa
Birliğinin dışında kalmayı, medeniyet varoşunda kalmak şeklinde takdim etmek,
millete karşı ayıptır arkadaşlar. 
Türkiye Cumhuriyeti
Devletinin büyük çoğunluğu, elbette, Avrupa Birliğine girilmesi taraftarıdır.
Ben, vücut dilini okuyan insanların, Sayın Başbakanımızın, Verheugen'le yapılan
görüşmeden sonraki basın toplantısındaki, o andaki vücut dilini okumalarını talep
ediyorum. Hangi ruh hali içerisinde, hangi eziklik içerisinde, Verheugen ile
yan yana oturduğunun, bu millete hesabının verilmesi lazım. Verheugen kimdir!..
Verheugen ile Türkiye Cumhuriyeti Devleti Başbakanının yan yana oturup, Avrupa
Birliği için... Verheugen'in ifadesi şöyle: "Tayyip Erdoğan bana güvence
verdi" diyor. 
AHMET IŞIK (Konya) - Sen kendine bak, kendine bak!
ÜMMET KANDOĞAN (Devamla)
- Verheugen kimdir arkadaşlar?.. Verheugen'e karşı Başbakanın güvence vermesi
söz konusu olabilir mi?.. Verheugen o komisyonla ilgili bir çalışma yapar,
raporunu sunar...
(Mikrofon otomatik cihaz
tarafından kapatıldı)
ÜMMET KANDOĞAN (Devamla)
- .. ancak, bir Başbakanın, bir kişiyle, Verheugen ile yan yana oturup bunun
hesabını yapmasının ve bu şekilde ifadede bulunmasının, mutlaka izah edilmesi
gereken bir husus olduğunu ifade ediyor, Yüce Heyetinizi saygıyla selamlıyorum.
(DYP ve CHP sıralarından alkışlar)
BAŞKAN - Teşekkür
ediyorum Sayın Kandoğan. 
Sayın İpek, Danışma
Kurulu önerisinin lehinde mi aleyhinde mi konuşacaksınız?
HALUK İPEK (Ankara) -
Lehinde konuşacağım Sayın Başkan.
BAŞKAN - Bir dakika Sayın
İpek...
Sayın milletvekilleri,
Denizli Milletvekili Sayın Ümmet Kandoğan, önerinin lehinde konuşmak üzere söz
istemiştir; ancak, söz verildikten sonra, önerinin aleyhinde konuşacağını
belirterek aleyhte konuşmuştur. 
ÜMMET KANDOĞAN (Denizli)
- Ben önerinin aleyhinde söz istedim. 
BAŞKAN - Onun için önce
Ümmet Kandoğan'a konuşma sırası verilmiştir. 
Önerinin lehinde konuşmak
üzere, buyurun Sayın İpek. 
HALUK İPEK (Ankara) -
Sayın Başkan, değerli milletvekilleri; hepinizi saygıyla selamlıyorum. 
Danışma Kurulu önerisinin
lehinde söz aldım. Tabiî, çok önemli bir günde toplandık. İki yıllık uzun bir
çalışma süresinin final kısmını hep birlikte gerçekleştireceğiz. Yani,
özellikle bundan sonra da yasa çalışmaları devam edecek; ama, Avrupa
Birliğinden tarih alınmadan önce yapılacak önemli çalışmanın final kısmını hep
birlikte gerçekleştireceğiz. Bu açıdan bugünü, tarihî bir gün olarak
nitelendiriyorum. 
Yine şu açıdan da çok
önemli: İlk defa bizim içimizden çıkan bir kanun yaptık; çünkü, bundan önce,
kanunların birçoğunu dışarıdan ithal etmiştik. Kanun yapmak zamanı dondurmaktı,
zamanı yetmişsekiz yıl önce dondurduk; ama, ihtiyaçlar artmıştı. Bu ihtiyaçları
karşılayacak, Türkiye Büyük Millet Meclisinin kendi içinden, kendi emeğiyle bir
Ceza Kanununu, birazdan yürürlük maddelerini de geçirerek kanunlaştıracağız. 
Tabiî, bundan önce, son
onbeş gün içerisinde, hiç olmaması gereken... Cumhuriyet Halk Partisinden Sayın
Eraslan'ın güzel bir sözü vardı, siyasîler, tam, objektif bir kanun
yapamazlar... 
ORHAN ERASLAN (Niğde) -
Ceza kanunu yapamazlar!..
HALUK İPEK (Devamla) -
"Ceza kanunu yapamazlar" demişlerdi. Bir derece haklılık payı olduğu
ortaya çıktı; çünkü, bu kadar güzel bir kanun, bu kadar emek sarf edilen bir
kanun, hiç olmadık mecralara taşındı, hiç olmadık yerlere taşındı. İçerisinden
birkısım maddeler konuşularak, o kanunun güzel hükümlerinin üstü örtüldü.
İnanın, ilk defa suç olarak gelen, işte, kapkaçtı, bilişim suçlarıydı, çevre
kirliliğiydi, birçok güzel düzenlemenin üstü örtüldü, hatta, bunları ben
dışarıda anlattığım zaman, insanlar "biz bunların hiçbirini bilmiyoruz,
biz, Ceza Kanununu sadece o malum maddeden ibaret biliyoruz" dediler. (CHP
sıralarından gürültüler) Konunun kendi mecrasına dönebilmesi için burada
görüşmelere ara verildi. Yani, kanun tasarısının iki maddesi komisyona çekildi;
fakat, maalesef, kanun tasarısının iki maddesi komisyona çekilmişken, bu,
dışarıya ve medyaya "Ceza Kanunu geri çekildi" şeklinde takdim
edildi. Oysa, Ceza Kanunu Tasarısının bütün maddeleri -ikisi hariç- Türkiye
Büyük Meclisinde kabul edilmişti. Bu dahi istismar edildi. İşte, Ceza Kanununun
istismar edilmesini önlemek için, bu arada geçen boşluk, konuyu, inşallah,
kendi mecrasına taşımıştır; fakat üzülerek görüyorum, burayı germek de
istemiyordum; fakat, Partimize, Genel
Başkanımıza da burada sataşıldı... 
Çok yoğun emek sarf
ederek, şu içi boş olan krizi, çok yoğun emek sarf edip, yüksek siyaset
izleyerek çözen ve Türkiye'de herkesin memnun olduğu, bu kriz çözüldüğü için
herkesin memnun olduğu Başbakandan ve bu çalışmadan... (CHP sıralarından
gürültüler)
HALİL TİRYAKİ (Kırıkkale)
- Rüya!..
CANAN ARITMAN (İzmir) -
Krizi zaten siz başlattınız. 
HALUK İPEK (Devamla) -
Üzülerek görüyorum ki, bu çalışmadan toplumun tamamı çok memnunken, krizin
çözülmesinden Cumhuriyet Halk Partisi memnun değil. (CHP sıralarından alkışlar
[!]) Hatta, toplumun tamamı, bu krizin çözümlenip ülkenin normal rayına
girmesinden çok memnunken, Sayın Kandoğan'ın açıklamalarından da anladığım
kadarıyla, Doğru Yol Partisi de memnun değil. Şu anda, millet, herkesi izliyor,
hepimizi izliyor; dolayısıyla, millet, bunu takdir edecektir diyorum. 
Avrupa Birliğine gidilen
süreçte birçok kanun yaptık, Anayasada değişiklikler yaptık. Şimdi, Sayın
Kandoğan diyor ki: "Biz onların talimatlarıyla mı bunları
yapacağız?!" Herhalde, iki yıl bu Mecliste hiç bulunmamış. Bu Mecliste,
Avrupa Birliği müktesebatı doğrultusunda ve Kopenhag Kriterleri doğrultusunda,
kendi iç hukukumuzda birçok değişikliği -Avrupa Birliğine aday olan diğer
ülkeler de kendi iç hukukunda bu kriterlere göre değişiklikler yapıyorlar-
Türkiye Büyük Millet Meclisinde yaparken Sayın Kandoğan bunlara olumlu oy
kullandı. Demek ki, Kopenhag Kriterleri doğrultusunda yapılan taahhütlerin
yerine getirilmesi gerekiyordu. Ceza Kanunu da bunlardan bir tanesi;
dolayısıyla, bunu da hep birlikte, burada, bugün yerine getireceğiz. 
Ben, bu tarihî
sorumluluğu yerine getiren, emeği geçen, başta Komisyonumuz ve bakanlarımız
olmak üzere tüm milletvekillerine teşekkür ediyor, saygılar sunuyorum. (AK
Parti sıralarından alkışlar)
BAŞKAN - Teşekkür
ediyorum Sayın İpek.
Danışma Kurulu önerisinin
aleyhinde söz isteği var...
MEHMET KEMAL AĞAR
(Elazığ) - Sayın Başkan...
BAŞKAN - Buyurun.
MEHMET KEMAL AĞAR
(Elazığ) - Sayın Başkan, Sayın Grup Başkanvekilinin Doğru Yol Partisiyle ilgili
olarak bir ifadesi oldu; İçtüzüğün 69 uncu maddesine göre kısa bir söz almak
istiyorum.
BAŞKAN - Sataşma nedir
Sayın Başkan?
MEHMET KEMAL AĞAR
(Elazığ) - Doğru Yol Partisinin krizden memnun olduğuna dair, kriz oluştuktan
sonra memnun olduğuna dair bir ifadesi oldu...
BAŞKAN - Sayın Başkan,
yerinizden; buyurun.
MEHMET KEMAL AĞAR
(Elazığ) -Sayın Başkan, değerli üyeler; Sayın Grup Başkanvekilinin bir ifadesi
oldu... Söylenmek istenen şudur: Bu krizi yaratan, bu Meclisteki hiç kimse
değildir, krizi yaratan İktidar Partisinin kendisidir, doğrudan doğruya kanun
kabul edileceği sırada kendileri çekmişlerdir. 
Parti sözcümüzün veya
Denizli Milletvekilimizin söylemek istediği şudur: Kriz yaratıldıktan sonra
-ki, krizi yaratan İktidar Partisinin kendisidir- bütün Türkiye kamuoyu,
Meclisteki bütün partiler, Anamuhalefet Partisi, Doğru Yol Partisi, diğer
bağımsız milletvekilleri, krizin, Türkiye'nin kendi iradesiyle, kendi
demokrasisinin iç işleyişiyle çözülme imkânı ortaya çıkmıştı, bir müşterek
irade de vardı; dolayısıyla, krizi, Türkiye demokrasisinin olgunluğunu da kendi
açısından göstermek adına bu iradeyle çözmek varken, Brüksel'e kadar gidip
gelmeye zahmet etmeye gerek yoktu; söylenen budur. Dolayısıyla, İktidar Partisi
sözcülerinin, Sayın Başbakanın söyledikleriyle, kendisi çelişkiye düşmüştür.
Türk demokrasisi olgundur, Türk demokrasisi içerisinde - elbette her ülkede
farklı görüşler olur; ama- büyük bir çoğunluk, özellikle bu Meclis çoğunluğu,
Avrupa Birliğiyle ilgili olarak bütün kararları müştereken alırken, bu noktada
ortaya iktidar tarafından çıkarılan krizin çözümünün de Meclisin müşterek
iradesiyle çözülme imkânı varken, aynı gerekçeyle Brüksel'den sonra olağanüstü
toplantıya Meclisin çağrılmasını vatandaşın anlayabilmesi mümkün değildir. 
Bu sürede ekonomik
maliyeti olmuştur krizin, siyasî maliyeti olmuştur ve 6 Ekimden sonra inşallah
olumlu çıkmasını tahmin ettiğimiz raporun 17 Aralığa kadar olan süresi içinde
siyasî temaslarda da bu krizin ortaya çıkardığı güvensizlik bulutu eksik
olmayacaktır. 
Türkiye, meselelerini,
içişlerine karışma-karışmama gibi; ki, Avrupa Birliğinin konsepti içinde var
olan egemenlik paylaşımını da kavramamış filan değiliz; belki siz o sözleri
söylediniz, kendi sözlerinizle size cevap veriyoruz; kimseyi içişlerimize
karıştırmayız diyen sizsizin, burası Türkiye, biz Türküz diyen sizsiniz.
Millete ayıp edilmiştir bu sözlerle. Dörtbuçuk gün sonra...
BAŞKAN - Sayın Başkan...
Sayın Başkan...
MEHMET KEMAL AĞAR
(Elazığ) - ...bu iradeyle toplantı yapılması Meclis açısından da olumlu
olmamıştır. Söylenen budur. Doğru Yol Partisi hiçbir zaman kriz taraftarı
olmaz, her zaman yapıcı davranır, bütün tarihsel davranışlarında da bu özelliği
açığa çıkmıştır.
Teşekkür ediyorum Sayın
Başkan. (DYP sıralarından alkışlar) 
BAŞKAN - Teşekkür
ediyorum Sayın Başkan.
Sayın Toptan, sizin de
talebiniz vardı; sataşma nedir, onu yerinizden ifade eder misiniz.
ADALET KOMİSYONU BAŞKANI
KÖKSAL TOPTAN (Zonguldak) - Sayın Başkanım, Sayın Kandoğan, konuşmasının dört
beş yerinde ismimden de bahsederek, benim bazı beyanlarımı kendilerine göre
yorumladılar. 
ÜMMET KANDOĞAN (Denizli)
- Hepsini tutanaklardan okudum Sayın Başkan; kendi ifadeleri...
ADALET KOMİSYONU BAŞKANI
KÖKSAL TOPTAN (Zonguldak) - Ben, en azından, ileride bu zabıtları okuyacak
insanların yanlış bir izlenim almamaları için, bazı konuları açıklığa
kavuşturmak için söz istiyorum.
BAŞKAN - Sayın Toptan,
İçtüzüğün 69 uncu maddesine göre kısa bir açıklama yapmak üzere; buyurun. 
MUHARREM DOĞAN (Mardin) -
Niye ayırım yapıyorsunuz Sayın Başkan; bir Genel Başkana yerinden söz
veriyorsunuz, Sayın Toptan'a kürsüden söz veriyorsunuz!..
VI. -
AÇIKLAMALAR VE SATAŞMALARA İLİŞKİN KONUŞMALAR
1. - Adalet
Komisyonu Başkanı Köksal Toptan'ın, Denizli Milletvekili Ümmet Kandoğan'ın,
konuşmasında, şahsına sataşması nedeniyle konuşması
ADALET KOMİSYONU BAŞKANI
KÖKSAL TOPTAN (Zonguldak) - Sayın Başkan, çok değerli milletvekili
arkadaşlarım; amacım, kesinlikle, değerli arkadaşım Sayın Kandoğan'la ne bir
polemiğe girmektir ne de bir iç siyaset malzemesi olarak bu konuşmadan birtakım
şeyler çıkarıp ona cevap vermektir; ama, bazı konuların açıklığa kavuşturulması
lazım. Çünkü...
HASAN ÖREN (Manisa) -
Açıklığa kavuşturdunuz; maddeleri geri çektiniz!..
ADALET KOMİSYONU BAŞKANI
KÖKSAL TOPTAN (Devamla) - Bana laf atarsanız, ben, size cevap veririm; ama Sayın Anadol'un da... (CHP sıralarından
"ver ver" sesleri)
BAŞKAN - Sayın Toptan,
Genel Kurula hitap eder misiniz...
ALİ RIZA BODUR (İzmir) -
Geri çeken kim, geri getiren kim?..
ADALET KOMİSYONU BAŞKANI
KÖKSAL TOPTAN (Devamla) - Onu izah edeceğim.
HASAN ÖREN (Manisa) - Ya
o doğru ya bu doğru!..
ADALET KOMİSYONU BAŞKANI
KÖKSAL TOPTAN (Devamla) - Müsaade ederseniz, zaten, onu açıklamaya geldim.
Sayın Kandoğan'ın bu konuşmasından da yararlanarak, Sayın Anadol'un çizdiği
çerçevenin de kesinlikle dışına çıkmadan, yani, bir polemik yaratmadan o
konuları açıklayacağım.
Sayın Kandoğan
"Komisyon Başkanı 'CMUK'u da, Ceza İnfaz Yasasını da bu Ceza Kanunuyla
birlikte görüşeceğiz, onları beraber Genel Kurula getireceğiz; o nedenle, biz,
bu tasarıyı geri çekiyoruz' dedi, şimdi ne oldu" diyor. Olan şu: Cuma
günü, hükümet, Ceza Muhakemeleri Usulü Kanunu ile Ceza İnfaz Kanununu geri
çekti, Ceza Kanununda yapılacak olan değişikliklere paralel bir çalışma yapmak
üzere bu iki yasayı geri çekti. O zaman, demek ki, bizim gündemimizde Ceza
Muhakemeleri Usulü Kanunu ile Ceza İnfaz Kanunu yoktur. Birincisi bu. (CHP sıralarından
alkışlar [!])
Hayır; size bilgi
veriyorum; yani, burada, böyle heyecanlanacak, alkışlayacak bir şey de yok.
İkincisi de şu: Sayın
Kandoğan "Avrupa Birliği bizden ne istediyse, yaptık" diyor. Aslında,
Sayın Ağar da ifade ettiler; biz, Avrupa Birliğine gireceksek... Avrupa Birliğine girmek için bu hükümetin
Avrupa Birliğine bir başvurusu da yok. Rahmetli Özal zamanında, biz, Avrupa
Birliğine girmek için başvurduk. Ondan sonra gelen bütün hükümetler de -özellikle
bundan önceki hükümetler, geçen dönem hükümetleri- Avrupa Birliği üyesi
olabilmemiz için, Kopenhag Kriterleriyle Türkiye'nin önüne konulan bütün ev
ödevini yerine getirmek için canla başla çalıştılar. Bu nedenle, geçen dönem
anayasa değişiklikleri yapılmadı mı?.. Yani, 1982'den sonraki en köklü anayasa
değişikliği yapıldı ve ona dayanılarak da iki tane uyum paketi çıkarılmadı
mı?.. Bu hükümetin yaptığı, geçen hükümetlerin süratle yapmak isteyip de
gerçekleştiremediklerini yapmaktır. Bunu da hep beraber, bu Meclis olarak
yapmadık mı?.. O iki uyum paketinden sonra, altı uyum paketini çıkarmadık mı?..
Niye çıkardık onları; Avrupa Birliği bunları bizden istiyor diye; ama, bunda,
ne yadırganacak bir şey var ne ayıplanacak bir şey var.
BAŞKAN - Sayın Toptan,
toparlayabilir misiniz.
ADALET KOMİSYONU BAŞKANI
KÖKSAL TOPTAN (Devamla) - Tabiî.
Değerli arkadaşlarım,
Avrupa Birliği yolunda, elbette ki, egemenlik hakkımızdan da yer yer fedakârlık
edeceğimiz yerler, konular olacaktır. Bunu kabullenmemiz, bilmemiz lazım. Ortak
bir Avrupa anayasası yapılıyor; bu anayasa, bizim önümüze, sizin önünüze de
gelecek ve onaylanması istenecek. Bu anayasa onaylandıktan sonra, artık, biz,
Türkiye olarak, o anayasanın çizdiği çerçeve içerisinde kendi iç düzenimizi
dizayn etmek, ona uygun hale getirmek zorundayız. O nedenle "Avrupa
Birliği ne istediyse yaptık" sözünde yadırganacak hiçbir şey yoktur. 
"Ceza Yasası
devletçi bir yasa olarak hazırlandı" dedim. Evet, o nedenle, Yüce
Heyetiniz, Komisyonumuz, önüne gelen Ceza Yasasını bir kenarda tuttu; ama,
yepyeni bir Ceza Yasası yazdı. Neyi referans aldı; başta, Avrupa İnsan Hakları
Mahkemesi kararları olmak üzere, Türkiye'nin taraf olduğu bütün uluslararası
sözleşmeleri dikkate alarak yepyeni bir Ceza Kanunu yaptı. Bu Ceza Kanunu
modern bir ceza kanunudur; bireyi en yükseğe çıkaran bir Ceza Kanunudur. O
nedenle, bu Ceza Kanunuyla hepimizin övünmesi de hakkıdır diye düşünüyorum. 
Bu açıklamayı yapma
imkânını bana verdiği için Sayın Kandoğan'a teşekkür ediyorum. 
Ben "iyi
okunmadı" derken... İyi hazırlanmadığı ile iyi okunmadığı farklı şey. Çok iyi hazırlandı. 1 000'e yakın yere
gönderildi, internet sayfasıyla herkese ulaştırıldı, gazeteler her gün yazdı.
Bu yasa tasarısının hazırlığında en ufacık bir eksiklik ve aksaklık yoktur;
ama, ifade ettiğim gibi, milletvekili arkadaşlarımızın, belki, okumasında bir
zaman darlığı olmuştur. O nedenle, bunun, iç siyaset malzemesi olarak
kullanılması da, bana göre, Sayın Kandoğan'a yakışmadı. 
Yüce Heyetinize ve
Başkana çok teşekkür ediyorum. (AK Parti sıralarından alkışlar)
BAŞKAN - Teşekkür
ediyorum Sayın Toptan. 
V. -
ÖNERİLER (Devam)
A) DANIŞMA
KURULU ÖNERİLERİ (Devam)
1. - Genel
Kurulun çalışma saatlerinin yeniden düzenlenmesine ilişkin Danışma Kurulu
önerisi (Devam)
BAŞKAN - Önerinin
aleyhinde Mersin Milletvekili Sayın Mustafa Özyürek söz istemişlerdir.
Buyurun Sayın Özyürek.
(CHP sıralarından alkışlar)
MUSTAFA ÖZYÜREK (Mersin)
- Sayın Başkan, Yüce Parlamentonun saygıdeğer üyeleri; bir süreden beri,
toplumda, kamuoyunda, öylesine inanılmaz bir manzara yaşıyoruz ki, bunu,
yapılan yanlışları "affedersiniz" deyip geri almak gibi bir yöntem
izlemek yerine, böyle, baskın çıkarak, burada iyi niyetle bu kanun tasarısının
yasalaşması için elinden geleni yapan Anamuhalefet Partisini suçlayarak, âdeta,
kamuoyunda bir farklı hava yaratılmak isteniyor; işte bu nedenle söz almış
bulunuyorum.
Değerli arkadaşlarım,
elbette, hükümetin bazı sıkıntıları olabilir. Burada, bir anlayışla, Sayın
Köksal Toptan ifade etti; kanunu görüştüğümüz gün -tutanak burada- "Ceza
Muhakemeleri Usulü Yasası Tasarısı ve
Ceza İnfaz Yasası Tasarısını da birlikte yasalaştırmak üzere, Ceza Kanunu
Tasarısını geri çekiyoruz" dedi. Biraz önce buraya geldiler, dediler ki:
"O tasarıları hükümet geri çekti." Acaba, bugünkü müzakereler
sırasında, komisyon daha neleri geri çekecek, hükümet daha neleri geri çekecek
?..
Değerli arkadaşlarım,
böylesine, saydamlığın, şeffaflığın konuşulduğu bir dönemde, Sayın Komisyon
Başkanı "ben geri çektim" diyecek, Sayın Başbakan bir yanlış yaptı
diye, Brüksel'de o yanlışı telafi etmek üzere, durup dururken Ceza İnfaz
Yasasını, Ceza Muhakemeleri Usulü Yasasını hükümet geri çekecek!.. 
Şimdi, değerli arkadaşlarım, kamuoyunu ve
milletvekillerini bu kadar aldatırsanız, bunun sonucu, demokrasi açısından hoş
olmaz. Her şey burada; çok açık. Sayın Haluk İpek dedi ki: "Krizi çözmek
üzere bir toplantı yapıyoruz, Cumhuriyet Halk Partisi krizin çözülmesini
istemiyor." 
Değerli arkadaşlarım,
krizi kim çıkardı; krizi çıkaran sizsiniz; şimdi de siz, krizi çözmek için akla
gelmedik yöntemler uyguluyorsunuz; biraz önce Sayın Anadol'un dediği gibi, Anayasayı çiğnetiyorsunuz Meclis
Başkanına, kendisini hukukçu diye takdim eden, burada, bugüne kadar usule
uymaya olabildiği kadar özen gösteren bir Meclis Başkanını çok güç duruma
sokuyorsunuz, sonra da geliyorsunuz "bu krizi biz çözüyoruz, siz engel
oluyorsunuz" diyorsunuz!.. 
Her şeyi yerli yerine
oturtalım arkadaşlar; bu Ceza Yasası Tasarısı, burada, bir uyum içerisinde, bir
uzlaşma içerisinde görüşülüyordu; fakat, Sayın Başbakan, zina maddesinin o
tasarı içerisinde yer almamasından rahatsız oldu, tasarının geri çekilmesini
istedi. Krizin başlangıcı bu değil mi?.. Bu, hepimizin gözü önünde cereyan
etmedi mi?.. 
Değerli arkadaşlarım,
yapılan yanlışları konuşmazsanız, yapılan yanlışları ortaya koymazsanız,
affedersiniz, enayi yerine konulmayı içimize sindirirsek, bu Meclise çok daha
fazla baskı gelir. O nedenle, doğruları, nelerin olup bittiğini kamuoyuyla
paylaşmamız lazım. 
Şimdi, Değerli Grup
Başkanvekili Faruk Çelik, geçen günkü bir basın toplantısında "bu zina
meselesini ilk kez Cumhuriyet Halk Partisi ortaya attı" dedi. 
Değerli arkadaşlarım,
gazeteler burada, Sayın Başbakan "Anadolu kadını korumasızdır; biz, aileyi
korumak için zinanın suç olması yönünde Ceza Kanununa madde koyacağız"
dedi; ama, Cumhuriyet Halk Partisinin direnişi, bazı sivil toplum örgütlerinin
direnişi sonucunda bu madde konulamadı. "Peki öyleyse, bu yasa tasarısını
biz de geri çekiyoruz" dediniz. 
Sayın Haluk İpek
"yasa tasarısını geri çekmedik arkadaşlar, iki maddeyi geri çektik"
diyor. Peki, bir sene sonra yürürlüğe girecek bir tasarıyı yasalaşmaktan
alıkoymadınız mı?.. Bunun pratik sonucu bu değil mi?..
Değerli arkadaşlarım,
Cumhuriyet Halk Partisi, görüşmelerin hiçbir aşamasında, zinanın suç olması
yönünde bir telkinde, bir öneride bulunmamıştır. Cumhuriyet Halk Partisi Genel
Başkanı "eğer, siz, zinayı gündeme getirirseniz, biz destek olmayız;
ancak, bu nedenle ceza kanununun bütününü engelleyecek bir tavrın içine
girmeyiz" demiştir. Olay bu kadar basitken ve Sayın Başbakanın, televizyonlardaki
konuşmalarında, medyadaki, basındaki konuşmalarında "kutsal aileyi korumak
için zinayı suç saymak istiyoruz" diye açık demeçleri varken, Sayın Haluk
İpek'in bu yönde açık demeçleri varken, bazı AKP milletvekillerinin
açıklamaları varken, komisyona, bir muhalefet şerhi olarak bir AKP milletvekili
böylesine şerh vermişken, zina konusunun nereden çıktığı ve nereye tırmandığı,
nasıl bir krize yol açtığı ortadadır; ama, bu krizi çıkaran Sayın Başbakandır,
bu krizi aşmak üzere bugün bu toplantıya çağıran Sayın Başbakandır; bunun,
kamuoyu tarafından, herkes tarafından böyle bilinmesi lazım.
Değerli arkadaşlarım,
olabilir, insanlar yanlış yapabilirler. Yanlış yaparsınız; ama, yanlıştan,
hatadan döndüğünüzü de açıkça söylemeniz lazım. Bunu dolambaçlı yollarla
söyleyerek, çeşitli insanları suçlayarak, Cumhuriyet Halk Partisini suçlayarak,
bu konuda kamuoyunda çeşitli demeçler vermiş, yürüyüş yapmış, pankart açmış
sivil toplum örgütlerini suçlayarak, kadınlarımızı suçlayarak bir yere
varamazsınız. Olayı yerli yerine oturtalım. Bir hata yapılmıştır, uzlaşmayla
giden yasa tasarısı, çeşitli nedenlerle -inanılmayan nedenlerle, inandırıcı
olmayan nedenlerle- geri çekilmiştir. 
Brüksel'de, çok açık bir
tavır konulmak suretiyle "ya bu Ceza Kanunu çıkacak ya da ilerleme
raporunda olumsuz bölümler yer alacak ve aralık ayında size gün verme, müzakere
tarihi verme noktasında güçlük çıkacak" denilmiştir. Bundan çekinen Adalet
ve Kalkınma Partisinin Sayın Genel Başkanı "biz Türküz, Türkiye'yi biz
idare ederiz, Türkiye'de bizim dediğimiz olur" dedikten sonra, gidip,
Avrupa Birliğinde, oradaki sözcülerin, yetkililerin önünde "biz, zinayı,
kesinlikle Ceza Kanununa sokmak istemiyoruz" demiştir. Hatta, öylesine bir
taahhütte bulunmuştur ki, Adalet ve Kalkınma Partisi iktidarda bulunduğu sürece
böyle bir öneri gündeme gelmeyecektir. 
Bu bir dönüştür, bu bir
viraj alıştır. Açıkça dersiniz ki, Avrupa Birliği sözcüleri, yetkilileri bizden
bunu istediler, biz de bunu yapmak zorunda kaldık; o nedenle, bir yanlışı
düzeltmek üzere olağanüstü toplantı yapıyoruz. Uygun bir şekilde Türkiye Büyük
Millet Meclisinden özür dileyerek yolumuza devam etmek dururken, onu bunu
suçlamak çok doğru bir yaklaşım değildir değerli arkadaşlarım. Her şey
kamuoyunun gözü önünde cereyan etti, her şey buradaki milletvekillerinin gözü
önünde cereyan etti. Bu krizi Sayın Başbakan çıkarmıştır; bu krizi çözmek de,
şu anda, Adalet ve Kalkınma Partisinin görevidir. 
Biz, Cumhuriyet Halk
Partisi olarak, Avrupa Birliği yolunda engel çıkarmamak için, yapılan bunca yanlışa
rağmen, bu tasarının Türkiye Büyük Millet Meclisi tarafından kabulü
yönündeki...
(Mikrofon otomatik cihaz
tarafından kapatıldı)
BAŞKAN - Sayın Özyürek,
toparlar mısınız.
Buyurun. 
MUSTAFA ÖZYÜREK (Devamla)
- Toparlıyorum Sayın Başkan.
...olumlu çabalarımıza
devam edeceğiz; ama, her şey, herkesin gözü önünde cereyan etmiştir. Bu krizi
çıkaran Sayın Başbakandır, bunu çözme görevi de sizindir, onundur.
Hepinize saygılar
sunuyorum. (CHP sıralarından alkışlar)
BAŞKAN - Teşekkür
ediyorum Sayın Özyürek. 
Danışma Kurulu önerisini
tekrar okutup, oylarınıza sunacağım.
Danışma Kurulu Önerisi
NO:98  Tarihi:26.9.2004
Genel Kurulun 26.9.2004
Pazar günkü (bugün) birleşiminde, saat 13.00'e kadar çalışmalara ara verilmesi,
çalışma süresinin ise, olağanüstü toplantı konularının görüşmelerinin bitimine
kadar uzatılmasının, Genel Kurulun onayına sunulması Danışma Kurulunca uygun
görülmüştür.






Bülent Arınç










Türkiye Büyük Millet Meclisi










Başkanı










Sadullah Ergin


Kemal Anadol







AK Parti Grubu


CHP Grubu







Başkanvekili


Başkanvekili




BAŞKAN - Kabul edenler...
Kabul etmeyenler... Kabul edilmiştir.
Alınan karar gereğince,
birleşime saat 13.00'e kadar ara veriyorum.

Kapanma Saati: 12.06
İKİNCİ OTURUM
Açılma Saati: 13.00
BAŞKAN: Bülent ARINÇ
KÂTİP ÜYELER: Yaşar TÜZÜN (Bilecik), Suat KILIÇ (Samsun)
BAŞKAN - Sayın
milletvekilleri, Türkiye Büyük Millet Meclisinin 124 üncü Birleşiminin İkinci
Oturumunu açıyorum.
Çalışmalarımıza
kaldığımız yerden devam edeceğiz.
Sayın milletvekilleri,
komisyon, henüz çalışmasını tamamlayamadı; yaklaşık 1 saate ihtiyaçları var.
Saat 14.00'te birleşime
devam etmek üzere, çalışmalarımıza ara veriyor, oturumu kapatıyorum.

Kapanma Saati: 13.04



ÜÇÜNCÜ OTURUM
Açılma Saati: 14.00
BAŞKAN: Bülent ARINÇ 
KÂTİP ÜYELER: Suat KILIÇ (Samsun), Yaşar TÜZÜN (Bilecik)
BAŞKAN - Sayın
milletvekilleri, Türkiye Büyük Millet Meclisinin 124 üncü Birleşiminin Üçüncü
Oturumunu açıyorum.
Çalışmalarımıza
kaldığımız yerden devam edeceğiz.
Sayın Anadol, bir sözünüz
mü var?
K. KEMAL ANADOL (İzmir) -
Sayın Başkanım, 63 üncü maddeye göre, tutumunuz hakkında söz istiyorum efendim.
BAŞKAN - Hangi tutumum
hakkında?
K. KEMAL ANADOL (İzmir) -
Sabah bir konuşma yaptım. Bu konuşmamda... (AK Parti sıralarından "Geçti
o" sesleri) 
BAŞKAN - Müsaade buyurun
arkadaşlar.
K. KEMAL ANADOL (İzmir) -
Efendim, bana yanıt verecek Sayın Başkandır.
...ve herhangi bir
açıklama yapılmadı. Dolayısıyla, anlıyorum ki, uygulamanız, sabahki istikamette
devam etmektedir. O nedenle, 63 üncü maddeye göre söz istiyorum Sayın Başkan.
BAŞKAN - Sayın Anadol,
sadece bunun için size söz vermeyi çok arzu ediyorum; çünkü, arkasından belki
bana da konuşma imkânı doğacak. Oysa, ben, Meclis Başkanı olduktan sonra,
partilerin genel başkanlarıyla, partilerin grup başkanvekilleriyle ne ekran
önünde tartışmak ne de onlarla bir polemiğe girmek istedim. Bu davranışlarıma
özellikle dikkat ettim. Sabahki konuşmanızı hem tutanaklardan hem de Anadolu
Ajansından...
MUSTAFA ÖZYÜREK (Mersin)
- Sayın Anadol konuşmadan cevap vermeye başladınız Sayın Başkan; müsaade edin.
BAŞKAN - Müsaade buyurun,
ben, Sayın Anadol'la görüşüyorum efendim; sizin konuşmanızı da aldım, müsaade
buyurun. 
Eğer, şu sıralarda oturan
bir milletvekili arkadaşınız olsaydım, sizin sözünüz üzerine ben de cevap
hakkımı kullanır ve sizin arzu ettiğiniz cevapları da verirdim. Şimdi, siz,
konuştuktan sonra, eğer, benim buradan bir açıklama yapmam gerekecekse, bunu da
uygun görecekseniz, bundan memnuniyet duyarım.
MUSTAFA ÖZYÜREK (Mersin)
- Yapın, yapın tabiî.
BAŞKAN - Ama, ben, bu konuyu
sizinle birkaç defa konuştum ve o konuşmamıza göre de hareketime devam
ediyorum. 
Siz, sabahki konuşmanızı
burada tekrarlayacaksanız, bu, çok anlamlı olmaz. 
K. KEMAL ANADOL (İzmir) -
Sayın Başkanım, ben, Cumhuriyet Halk Partisi Grubu adına -sizinle aramızda
mahfuz kalan telefon görüşmesi elbette resmî değildir. Gayet iyi diyalog içinde
olabiliriz, doğrudur; ama- burada resmen Partimin görüşlerini, Grubumun
görüşlerini, usulî itirazlarımızı, anayasal haklarımızı belirtmek istiyorum.
Zatıâlilerinin cevap hakkı, elbette, kendi takdirleridir Sayın Başkan.
BAŞKAN - Peki, ben bundan
ancak memnuniyet duyarım. 
Buyurun Sayın Anadol.
(CHP sıralarından alkışlar)
K. KEMAL ANADOL (İzmir) -
Bana söz verdiği için Sayın Başkana teşekkürle konuşmama başlıyorum ve
Cumhuriyet Halk Partisi Grubu ve şahsım adına Yüce Meclisi saygıyla
selamlıyorum.
Değerli milletvekilleri,
niye sabahki konuşmamdan sonra bir değişme, bir gelişme, bir uygulama
beklentisi içinde olduk; çünkü, inanıyoruz ki, Sayın Başkanın uygulaması sonucunda
Anayasanın 63 üncü maddesi ihlal edilmiştir. Bunu bilerek söylüyorum;
Anayasanın 63 üncü maddesi ihlal edilmiştir, 123 milletvekilinin anayasal
hakkını kullanmasına izin verilmemiştir. Neden; sabah da söyledim, Anayasanın
63 üncü maddesi, Sayın Meclis Başkanına sadece Meclisin olağanüstü çağrı
başvurusu yapıldıktan sonra yedi gün içinde gün verme takdir hakkını
vermektedir. 
RESUL TOSUN (Tokat) -
Anayasada böyle bir madde yok. (CHP sıralarından "sen anlamazsın"
sesleri, gürültüler)
K. KEMAL ANADOL (Devamla)
- Anayasanın 63 üncü maddesini alır okursunuz.
RESUL TOSUN (Tokat) - 63
üncü madde, kültür ve tabiat varlıklarının korunmasıyla ilgili Sayın Anadol.
K. KEMAL ANADOL (Devamla)
- Pardon, özür dilerim, 93 üncü madde. (AK Parti sıralarından gülüşmeler)
93 üncü madde, Sayın
Millet Meclisi Başkanına, sadece, başvurudan sonra yedi gün içinde gün verme
takdir hakkını bırakmaktadır. Onun dışında, 93 üncü madde, emredici bir
maddedir; takdire bağlı değildir ve 110 milletvekilinin -yani, altını tekrar
çiziyorum, Cumhuriyet Halk Partisinin, Adalet ve Kalkınma Partisinin, Doğru Yol
Partisinin değil; bunlar birlikte imza atabilirler, ayrı ayrı imza atabilirler,
bağımsızlar atar, her iki partiden milletvekili atar- başvurusu halinde, Sayın
Millet Meclisi Başkanına, Meclisi toplama mecburiyeti vermektedir; bir
mecburiyet söz konusudur, bir görev yapma söz konusudur. 
21 Eylül 2004 günü,
Cumhuriyet Halk Partili 123 milletvekili, Sayın Meclis Başkanına başvuruda
bulundu.
AYHAN ZEYNEP TEKİN (BÖRÜ)
(Adana) - Sabah dinledik.
K. KEMAL ANADOL (Devamla)
- Sabah dinlediniz. Ben de, sabahtan bu tarafa değişen bir şey olmadığı için
konuşuyorum; yani, durup dururken tekrar etmek bana zevk vermez hanımefendi. 
HALİL AYDOĞAN (Afyon) -
Aynı cümleleri dinledik.
K. KEMAL ANADOL (Devamla)
- 123 milletvekili, Sayın Millet Meclisi Başkanına, benim başkanlığımda bir
heyetle, değerli Cumhuriyet Halk Partisi milletvekilleriyle birlikte başvurduk.
Sayın Meclis Başkanı, daha sonra, bunun, yasal olduğunu, anayasal olduğunu,
doğru bir başvuru olduğunu doğruladı, söyledi ve biz, Cumhuriyet Halk Partili
123 milletvekili olarak ve Cumhuriyet Halk Partisi Grubu olarak, acaba, Sayın
Millet Meclisi Başkanı bize ne zaman gün verecek beklentisi içine girdik.
Anayasal bir beklenti bu da. Sonra -aradan zaman geçti- basından üzülerek
öğrendik ki, Sayın Başbakan, Brüksel'e gitmeden önce, Millet Meclisi Başkanına
"aman, bizden bir haber gelmeden Cumhuriyet Halk Partisinin başvurusunu
değerlendirmeyin" demiş. Bu basında çıktı, ben uydurmuyorum. 
FARUK ANBARCIOĞLU (Bursa)
- Basın hiç hata yapmaz mı?!
K. KEMAL ANADOL (Devamla)
- Hem Millet Meclisi Başkanı adına hem milletvekili olarak kendim adına hem de
Cumhuriyet Halk Partisi Grubu adına son derece üzüntü duydum; çünkü, böyle bir
uygulama, şimdiye kadar Millet Meclisi tarihinde yok. 
O kadar net 93 üncü
madde. Eylülün 28'ine kadar hakkımız mahfuz. 28 Eylül günü toplantı istedik. 28
Eylüle daha iki gün var; hâlâ, bu beklentimiz devam ediyor. Sonra, biz, bu
beklenti içindeyken, merakla, yurt dışında olan bitenleri izliyoruz.
Televizyonda gördük ki, Verheugen'le beraber aynı masayı paylaşan Sayın
Başbakan, Meclisi 26 Eylül saat 11.00'de toplayacaklarını ilan ediyor. Daha da
irkildik, daha da üzüldük. Kimin adına; hem Meclisimiz adına hem Başkanı adına hem
de milletvekili olarak, yasama görevini yapan kişiler olarak üzüldük. (AK Parti
sıralarından "Üzülmeyin" sesi, gülüşmeler) 
Bu, sizi, hiç üzmüyor mu,
hiç rahatsız etmiyor mu?! Yani, bunda gülünecek ne var?! Sizi yüceltiyor mu
olan bitenler?! Rica ederim...
BAŞKAN - Sayın Anadol,
lütfen, sözünüzü toparlayın.
K. KEMAL ANADOL (Devamla)
- Tamamlıyorum.
Sabah konuşmamı bunun
için yaptım. Cumhuriyet Halk Partisinin önergesi ne oldu, Cumhuriyet Halk
Partisinin olağanüstü çağrısı buharlaştı mı, yok mu oldu; buna işlem
yapılmayacak mı?! Eğer, deseydi ki Sayın Başkan... İki şey yapabilirdi: İki
önergenin de aynı mahiyette olduğunu saptadım, grup başkanvekilleri gelsin,
uzlaştırayım, bir gün önereyim ve deseydi ki, 26 Eylül saat 11.00'de... Biz,
buna "hayır" mı diyecektik arkadaşlar?! Neden bu sinirlilik, neden bu
telaş?! Yani, içpolitikada düştüğünüz çelişkinin, Brüksel'de (U) virajı
aldıktan sonra düştüğünüz durumun telaşı mı bu; onun için mi sinirlisiniz, onun
için mi Cumhuriyet Halk Partisi ne yaparsa yapsın biz tersini yapacağız inadı
içindesiniz?! (CHP sıralarından alkışlar)
Veya, Sayın Meclis
Başkanı bizi çağırmadı... İlan ederken "aynı doğrultuda iki çağrı
gelmiştir; biri 123 imzalı, diğeri de şu kadar imzalı. Her iki partiden
milletvekillerinin altında imzası olduğunu tespit ettim ve iki çağrıyı
birleştirdim; Cumhuriyet Halk Partili ve Adalet ve Kalkınma Partili
milletvekillerinin, Grup Başkanvekillerinin imzası olan bu önergeler üzerine şu
tarihi saptadım" deseydi, yine bu üzüntüyü buraya getirmeyecektik; ama,
üzüntünün ötesinde, şu anda, bir Anayasa suçu işlenmektedir. Sayın Başkandan,
iki gün içinde açıklama bekliyoruz. Biz, 28 Eylülde Meclisin olağanüstü
toplanmasını istedik; ya Cumhuriyet Halk Partisinin de talebi üzerine bu
olağanüstü toplantının yapıldığını işitmek istiyoruz, doğrulamak istiyoruz,
zabıtlarda okumak istiyoruz ya da Cumhuriyet Halk Partisinin talebi üzerine 27
veya 28 Eylül günleri saat kaçta toplanacağız, bunu öğrenmek istiyoruz. 
BAŞKAN - Teşekkür ederim.
K.KEMAL ANADOL (Devamla)
- İsteğimiz çok basit ve Sayın Başkanı, İçtüzüğün söz aldığım hükmüne göre,
usullere uymaya ve bu tür uygulama yapmaya davet ediyorum; Yüce Meclise
saygılar sunuyorum. (CHP sıralarından alkışlar)
BAŞKAN - Teşekkür ederim
Sayın Anadol.
Bu konuda başka söz talebi?..
Yok.
Değerli arkadaşlar, Sayın
Anadol, saat 11.00'de toplanan Türkiye Büyük Millet Meclisinde yaptıkları
konuşmayı tekrarladılar. Benim o...
GÜROL ERGİN (Muğla) - İyi
de yaptılar!
BAŞKAN - Ben, iyi-kötü
yaptılar diye takdir edemem; ben, olanı söylüyorum.
GÜROL ERGİN (Muğla) -
Evet, iyi yaptılar!
BAŞKAN - Lütfen
heyecanlanmayın, hiddet buyurmayın. Türkiye Büyük Millet Meclisi, her zaman
yaptığı gibi, önemli oturumlarından birisini yapıyor. Benden açıklama
istedikleri için, ben de buradan bazı şeyleri açıklamak durumundayım; en
azından Sayın Anadol'u ve Cumhuriyet Halk Partisi Grubunu tatmin etmiş olayım.
Ben, Meclis Başkanı olarak Anayasayı çiğnemek istemem; hele hele, İçtüzüğe
aykırı hareket edemem. 
Değerli arkadaşlarım,
özellikle şu konuyu bilmenizi istiyorum: Ben, toplantı ve çağrıyla ilgili basın
toplantısını yaptığım zaman, bu konuyu etraflıca açıkladım. İzlenmemiş
olabilir, yanlış anlaşılmış olabilir; bir daha tekrarlayayım. 21 Eylül 2004
tarihinde, Cumhuriyet Halk Partisi Grubuna mensup 123 milletvekili
arkadaşımızın imzasıyla, Meclisimiz, 28 Eylül günü saat 15.00'te olağanüstü
toplantıya davet edildi. Sayın Anadol ve beraberinde gelen arkadaşlarımızla
görüştük, kendilerine teşekkür ettim ve orada şunu ifade ettim: Anayasa ve
İçtüzükte asgarî 110 milletvekili öngörülüyor; ama, önemli olan, Meclisin
toplantıya çağrılması kadar, Meclisin toplanması ve gündemindeki maddeyi
görüşmesidir. Bunun için de belli bir çoğunluğa ihtiyaç var. Bu çoğunluk, ancak
Adalet ve Kalkınma Partisi Grubunun da iştirakiyle mümkün olabilir. (CHP
sıralarından gürültüler)
BAŞKAN - Müsaade buyurur
musunuz... 
K. KEMAL ANADOL (İzmir) -
Biz çağıramaz mıyız?!
BAŞKAN - Ben sözlerimi
tamamlayayım, ondan sonra, siz yine...
ORHAN ERASLAN (Niğde) -
Ne kadar yüksek bir hukuk anlayışınız var Sayın Başkan, aşkolsun!
BAŞKAN - Değerli
arkadaşlar, lütfen izin verin. Bakın, Sayın Anadol'u ne kadar kemali dikkatle
takip ettim.
ZEKERİYA AKINCI (Ankara)
- Kanaatlerinize göre toplantı çağrısı yapamazsınız ki!
BAŞKAN - Değerli arkadaşlar...
ATİLLA KART (Konya) -
Genel Kurulun yerine geçemezsiniz!
BAŞKAN - Değerli
arkadaşlar, bakınız, tekrar ifade ediyorum, bunlar benim düşüncelerimdir,
yanlışlığını doğruluğunu tartışırsınız; ben, size, bütün samimiyetimle, olanı
ve verdiğim kararı söylüyorum. Bunun için temas kuracağımı ifade ettim. Bu da
doğaldır. Meclis toplantıya çağrılacaksa, toplantı gününde Meclisimizin
açılabilmesi için bir çoğunluğa ihtiyaç olduğunu düşündüm.
MUHARREM KILIÇ (Malatya)
- Sayın Başkan, milletvekillerinin tek tek iradelerinin bir önemi yok mu
gruplarının dışında?!
BAŞKAN - Kaldı ki, siz,
zaten, bunu beklemek zorundasınız; çünkü, yedi günlük yasal hakkım var.
İZZET ÇETİN (Kocaeli) -
Sizin düşünceniz değil, kurallar geçerli Sayın Başkan.
BAŞKAN - Sayın İzzet Çetin,
lütfen beni dinleyin, ben Meclisin Başkanıyım, aynı zamanda bir hukukçuyum.
Benim sözlerim, bir sendikacı olarak sizi tatmin etmeyebilir belki; ama, hukukî
mülahazatıma dikkat buyurun. (AK Parti sıralarından alkışlar)
ORHAN ERASLAN (Niğde) -
Hukukçuları da tatmin etmiyor.
ZEKERİYA AKINCI (Ankara)
- Sizin söyledikleriniz, hukukçuları da tatmin etmiyor. 
BAŞKAN - Değerli
arkadaşlar, ben, İçtüzükte ve Anayasada öngörülen yedi günlük süre içerisinde,
Meclisin hangi gün toplantıya çağrılacağını tayin ve tespit etmekle mükellefim.
Bu yedi günlük süre de 27 Eylül günü akşamı nihayete eriyordu. O süre bitmeden,
benim ne yapmam gerektiğini, ne yapacağımı, nasıl yapacağımı, benden başka
kimsenin tayin etmeye hakkı yok; bu bir. (AK Parti sıralarından alkışlar)
İki gün sonra, 23
Eylülde, AK Parti Grubuna mensup 208 milletvekili arkadaşımızın imzasıyla
Meclisin olağanüstü toplantıya çağrılması talep edildi. Bu talebin içerisinde
hem sayısal çoğunluk var hem de farklı olarak daha kapsamlı bir taleple karşı
karşıyayız.
ORHAN ERASLAN (Niğde) -
Nereden biliyorsunuz sayısal çoğunluk olacağını?
BAŞKAN - Bu talebin
içerisinde, hem Türk Ceza Kanunu Tasarısının görüşülmeyen 2 maddesinin
görüşülmesi hem de komisyona daha önce çekilen iki kanun tasarısının geri kalan
maddelerinin görüşülmesi vardı. 
Bakınız arkadaşlar, ilk
açıklamamda şunu söyledim: Cumhuriyet Halk Partisi Grubunun talebi İçtüzüğe
uygundur, sayısal çoğunluk vardır. Ancak, söylemediğim bir şeyi şimdi
söylüyorum: Cumhuriyet Halk Partisinin talebi İçtüzüğe uygun değildi. Neden
değildi biliyor musunuz...
GÜROL ERGİN (Muğla) -
Niye o gün söylemediniz, niye şimdi söylüyorsunuz?! (CHP sıralarından "o
gün uygun olduğunu söylediniz" sesleri, gürültüler)
CANAN ARITMAN (İzmir) -
Niye o gün söylemediniz bunu?
BAŞKAN - Siz çok
hazırlıklı gelmişsiniz bugün.
ORHAN ERASLAN (Niğde) -
Siz de hazırlıklısınız maşallah Sayın Başkan!
CANAN ARITMAN (İzmir) -
Sayın Başkan, hazırlık...
BAŞKAN - Sayın Arıtman,
lütfen... Bakın, beni bir şeye mecbur ettiniz, ben de olanı anlatıyorum.
Çünkü, Cumhuriyet Halk
Partisinin talebi, Türk Ceza Kanunu Tasarısının şu 2 maddesinin görüşülmesi ve
tümünün oylanmasına ilişkindi. Anayasanın 63 üncü maddesini 93 üncü maddesiyle karıştıran Sayın Anadol
bilir ki...
K. KEMAL ANADOL (İzmir) -
Siz karıştırıyorsunuz.
BAŞKAN - ... hem 93 üncü
maddede hem de İçtüzüğün 7 nci maddesinde... (CHP sıralarından gürültüler)
Bu açıklamayı yapmamı siz
istediniz; lütfen tahammül edin. 
Hem Anayasanın 93 üncü
maddesinde hem de İçtüzüğün 7 nci maddesinde, belirli "bir maddenin
görüşülmesi için" Meclis olağanüstü toplantıya çağrılmaz, Meclis bir
konunun" görüşülmesi için olağanüstü toplantıya çağrılır. (AK Parti
sıralarından alkışlar)
Değerli arkadaşlar, bunu
Kanunlar ve Kararlar Dairemiz tespit ettiği zaman bana geldiler, ben "bu,
çağrıyı geri çevirmek için bir sebep değildir..."
K. KEMAL ANADOL (İzmir) -
Bize söylediler; biz, ısrar ettik...
BAŞKAN - ... lütfen, Grup
Başkanvekiliyle görüşün, bunu tadil etsinler" diye söyledim. Sayın Anadol
bilir; Genel Sekreterim de burada.
K. KEMAL ANADOL (İzmir) -
Etmedim; çünkü, haksızdı.
BAŞKAN - Bunu yapan bir
insan, acaba, Cumhuriyet Halk Partisinin önergesine doğrudan sırtını dönebilir
mi... 
ORHAN ERASLAN (Niğde) -
Dönmediniz mi?
BAŞKAN - ... 123 değerli
arkadaşımızın talebini uygun görmemek gibi bir lüksü olabilir mi?!
Ben, bu Mecliste hem
iktidar partisinin hem de muhalefet partisinin aynı saygınlığı taşıdığına
inanan bir insan olarak, o önergeyi de işleme aldım, daha sonra verilen
önergeyi de işleme aldım. 
Burada, Türk Ceza Kanunu
Tasarısı Komisyona geri çekilirken Sayın Köksal Toptan'ın açıklamasını
dinlediniz. Bu kanunun şu şu kanunlarla da irtibatı var, eğer bu olağanüstü
toplantıda bir küçük pakette de olsa o kanunlarla birlikte bunu çıkarabilirsek
diye, daha kapsamlı olduğu için, daha önce Meclis belli bir tarihte toplantıya
çağrıldığı için, bunu daha yararlı gördüm. 
K. KEMAL ANADOL (İzmir) -
Tercih hakkınız yok Sayın Başkan. 
BAŞKAN - Bu tutumumda
Anayasaya ve İçtüzüğe hiçbir aykırılık görmüyorum ve toplantıya devam ediyorum.
(AK Parti sıralarından alkışlar) 
MUSTAFA ÖZYÜREK (Mersin)
- Kanunlar nerede Sayın Başkan?
BAŞKAN - Sayın
milletvekilleri, alınan karar gereğince, olağanüstü çağrı önergesinin birinci
sırasında yer alan Adlî Yargı İlk Derece Mahkemeleri ile Bölge Adliye
Mahkemelerinin Kuruluş, Görev ve Yetkileri Hakkında Kanun Tasarısı ve Adalet
Komisyonu raporunun müzakeresine kaldığımız yerden devam ediyoruz. 
VII. -
KANUN TASARI VE TEKLİFLERİ İLE KOMİSYONLARDAN 
GELEN DİĞER
İŞLER
1. - Adlî
Yargı İlk Derece Mahkemeleri ile Bölge Adliye Mahkemelerinin Kuruluş, Görev ve
Yetkileri Hakkında Kanun Tasarısı ve Adalet Komisyonu Raporu (1/521) (S.
Sayısı: 146 ve 146'ya 1 inci ek) (x), (xx)
BAŞKAN - Komisyon ve
Hükümet yerinde. 
Sayın milletvekilleri, tasarının
komisyonca geri alınan maddeleriyle ilgili Adalet Komisyonu raporu gelmiştir. 
Rapor, 146'ya 1 inci ek
sıra sayısıyla çoğaltılarak sayın üyelere dağıtılmıştır. 
Takdir edersiniz ki,
basma imkânı olmadı. Sayın milletvekillerine yeterli miktarda dağıtıldı. 
Şimdi, 55 inci maddeyi
okutuyorum:
ADLÎ YARGI İLK DERECE MAHKEMELERİ İLE BÖLGE ADLİYE
MAHKEMELERİNİN KURULUŞ, GÖREV VE YETKİLERİ HAKKINDA 
KANUN TASARISI 

Yürürlük
MADDE 55.- Bu Kanun 1
Nisan 2005 tarihinde yürürlüğe girer. 
K. KEMAL ANADOL (İzmir) -
Sayın Başkan, Grubumuz adına Ankara Milletvekili Sayın Önder Sav konuşacaklar. 
BAŞKAN - 55 inci madde
üzerinde, Cumhuriyet Halk Partisi Grubu adına, Ankara Milletvekili Önder Sav;
buyurun. (CHP sıralarından alkışlar) 
CHP GRUBU ADINA ÖNDER SAV
(Ankara) - Sayın Başkan, Yüce Meclisin değerli üyeleri; oldukça uzun süre bu
Parlamentoda görev yapmış bir parlamenter olarak, bir hukukçu olarak,
genellikle yürürlük ve yürütme maddeleri üzerinde konuşmayı sevmem; ama, öyle
önemli bir dönemeçteyiz ki, Parlamento çalışmaları bakımından ileriye de tarih
düşülecek, ilerideki uygulamalarda da bize yol gösterecek bir konunun
görüşülmesinde şimdi ortaya çıkan, bugün, komisyonumuzun bir saat önce
toplanması nedeniyle ortaya çıkan bir konu hakkında düşüncelerimi aktarmak
istiyorum. 
Komisyonumuzun Başkanlığa
gönderdiği metinde; yani, Adlî Yargı İlk Derece Mahkemeleri ile Bölge Adliye
Mahkemelerinin Kuruluş, Görev ve Yetkileri Hakkında Kanun Tasarısının yürürlüğe
ilişkin 55 inci maddesinde "Bu kanun 1 Nisan 2005 tarihinde yürürlüğe
girer" denilmektedir. 
Kanunun, hukuk ve
yargılama yaşamımızda ileriye dönük hangi sıkıntılı dönemleri yaşatacağına
girmek istemiyorum. Bu, Türkiye'de, aşağı yukarı altmış küsur yıldır tartışılan
bir konudur, denenmiş ve vazgeçilmiş konudur, şimdi yeniden gündeme
getirilmesini, hele hele yürürlük maddesine gelmişken irdelemek istemiyorum;
sadece Meclis tutanaklarına, bir hukukçu olarak bu konudaki görüşümün olumsuz
olduğunu kaydettirmek için giriyorum. 
Sayın Komisyon
Başkanımızın, 16 Eylül Perşembe günü, Türk Ceza Kanunu Tasarısını geri çekme
gerekçesini ifade ederken kullandığı sözcükler fevkalade ilginç. Orada diyor ki
Değerli Komisyon Başkanımız "...Türk Ceza Yasası Tasarısı; bir diğeri,
altkomisyonda, görüşmeleri yaklaşık yarısına kadar gelinen Ceza Muhakemeleri
Usulü Kanunu Tasarısı ve bir diğeri de, henüz altkomisyonda çalışmalarına
başlayamadığımız Ceza İnfaz Yasası Tasarısı. Bu dört yasa tasarısını, birlikte,
beraber düşünmek lazım." Yani, şimdi konuştuğumuz Bölge Adliye Mahkemeleri
Yasası Tasarı ile 16 Eylülde, yürürlük maddesine gelinmişken geri çekilen Ceza
Yasası Tasarısı ve henüz komisyonda görüşmelerinin yarısı yapılmış Ceza
Muhakemeleri Usulü Yasası Tasarısı ve henüz komisyonda görüşülmeye
başlanılmamış olan Ceza İnfaz Yasası Tasarısı. 
Ne değişti Sayın Başkan;
görüştünüz mü Ceza Muhakemeleri Usulü Kanunu Tasarısını, yarım bıraktığınız
tasarıyı görüşerek mi geldiniz huzurumuza? Ne değişti; henüz komisyonda hiç
görüşmeye başlamadığınız Ceza İnfaz Yasasını görüştünüz de mi, gerekçenize
uygun olarak bir gelişme kaydettiniz de mi Meclisin huzuruna geliyorsunuz?
Kusura bakmayın; ama, 1973'te çatısı altına girdiğim bu Parlamentoda, ilk defa
böyle bir perişan uygulama görüyorum ve üzüntüyle bunu tutanaklara
kaydettiriyorum. (CHP sıralarından alkışlar)
Onun ötesinde, geri alma
gerekçenizde, geriye dönüyorsunuz, 25 Haziran 2003 tarihinde bu Bölge İdare
Mahkemeleri Kanunu Tasarısını geriye alma gerekçenizi tutanaklara
kaydettiriyorsunuz. Orada deniliyor ki: "Son maddelerine geldiğimiz
tasarıyla ilgili bir hususu Yüksek Heyetinize duyurmak istiyorum: Şimdi,
istinaf mahkemeleri dediğimiz bu Bölge İdare Mahkemeleri Kurulması Hakkında
Kanun ile Hukuk Muhakemeleri Kanunu -yanlış geçmiş, Hukuk Usulü Muhakemeleri
Kanunu denilecek- Ceza Muhakemeleri Usulü Kanunu ve Ceza Kanunu, çok yakından,
birbiriyle bağımlı ve bağlantılıdır." 
NAİL KAMACI (Antalya) -
Sayın Başkan, Bakanlar Kurulu sıralarının önü dolu!
ÖNDER SAV (Devamla). - “O
nedenle, Ceza Muhakemeleri Usulü Kanunu ile Ceza Kanunu henüz komisyonumuzda
bitirilemedi...”
BAŞKAN - Sayın Sav, bir
saniye...
Sayın milletvekilleri,
Bakanlar Kurulu sıralarında gürültü oluyor; lütfen, yerlerinize oturur musunuz.
Sayın Sav, buyurun
efendim.
ÖNDER SAV (Devamla) -
“İstinaf Mahkemeleri Kanununu
çıkarıp Ceza Kanununu ve Ceza Muhakemeleri Usulü Kanununu çıkarmadığımız
takdirde, yani, bunları bir bütünlük içerisinde yürürlüğe koymadığımız
takdirde, uygulamada çok ciddî sorunlarla karşılaşabiliriz.”
Yani, uygulamada ciddî
sorunlarla karşılaşmayı ötelediniz mi Sayın Başkan; ötelediniz mi Sayın Bakan?!
Daha, henüz, Ceza Muhakemeleri Usulü Kanununun yarısı, komisyonda görüşme
sırasını bekliyor. Bu, o zaman, hangi hukukî insafa, hangi hukukî ölçüye, hangi
siyasî etiğe sığıyor da bunu getirebiliyorsunuz?! Kendi sözlerinizle, bu
Meclisin tutanaklarına geçmiş olan sözlerinizle bağlı bir duruma getirmişsiniz
ve bunu yaparken de, Ceza Kanununun son iki -yürürlük ve yürütme- maddesine
geldiğiniz zaman, İçtüzüğün 88 inci maddesine göre, kanunu geri istiyorsunuz.
Peki -Ceza Kanununun yürürlük maddesi henüz görüşülmedi- biz müneccim miyiz,
Ceza Kanununun yürürlük maddesinin bir yıl sonra olup olmayacağını bilecek
kadar?! Hiç olmazsa, sıralamada daha değişik bir şey yapsaydınız. Bölge İdare
Mahkemeleri Yasasının değişikliğinde, 2005 diyorsunuz; Ceza Kanununun yürürlük
maddesinde, daha görüşmediğimiz maddesinde
"1 yıl sonra yürürlüğe girer" diyorsunuz. 2005 Nisanıyla bugünü milat aldığınız zaman, 1
yıl örtüşüyor mu?!
Bu kadar çarpık, bu kadar
alelusul, bu kadar ne yaptığını bilmeden bir yasal düzenleme, hukukçu olarak,
ciddî söylüyorum, içimi karartıyor, içimi kanatıyor. Onun için, yürürlük
maddesinde söz alarak, bu çarpıklıklara değinmek istedim.
Sabrınız için teşekkür
ediyorum, saygılar sunuyorum. (CHP sıralarından alkışlar)
BAŞKAN - Sayın Sav,
teşekkür ederim.
Komisyon Başkanı açıklama
yapmak istiyor.
Buyurun.
ADALET KOMİSYONU BAŞKANI
KÖKSAL TOPTAN (Zonguldak) - Sayın Başkan, değerli milletvekili arkadaşlarım;
sabahleyin açıklamış olduğum bir hususu burada tekrar etmek durumundayım. 
Ceza Kanununun Komisyona
çekme gerekçesi olarak açıkladığımız Ceza Muhakemeleri Usulü Kanunu ile Ceza
İnfaz Kanununu hükümet, cuma günü geri çekti. O nedenle, bizim, komisyon olarak
üzerinde çalışacağımız, tamamlayacağımız bir yasa kalmamıştır. O bakımdan, Ceza
Kanunu vardı önümüzde; onu da bitirdik, huzurunuza getirdik. Yani, Sayın Kırlı'nın bunu yok varsayarak
bir hüküm tesis etmesini anlamak mümkün değil...
İZZET ÇETİN (Kocaeli) -
Sayın Sav...
ADALET KOMİSYONU BAŞKANI
KÖKSAL TOPTAN (Zonguldak) - Sayın Sav.... Affedersiniz, çok özür dilerim.
... onun üzerine hüküm
bina etmesini anlamak mümkün değil. Adalet Komisyonundaki arkadaşlarımız da
bunu biliyorlar. Genel Kurulda da sabahleyin açıkladım. O nedenle, usule aykırı
hiçbir işlem yoktur. 
Gündemimizde, şu anda,
Ceza Muhakemeleri Usulü Kanunu ile Ceza İnfaz Kanunu yoktur.
ÖNDER SAV (Ankara) - Ama,
çıkararak Meclisi kandırmış oldunuz o zaman.
ADALET KOMİSYONU BAŞKANI
KÖKSAL TOPTAN (Zonguldak) - O nedenle, üzerinde çalışma yapacağımız tasarılar
olmadığına göre, Ceza Yasasının eksik maddelerini tamamladık, huzurunuza
getirdik. 
Teşekkür ederim.
BAŞKAN - Teşekkür ederim.
Sayın milletvekilleri, 55
inci maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
56 ncı maddeyi
okutuyorum:
Yürütme
MADDE 56- Bu Kanun
hükümlerini Bakanlar Kurulu yürütür.
BAŞKAN - Madde üzerinde,
Cumhuriyet Halk Partisi Grubu adına, Niğde Milletvekili Sayın Orhan Eraslan... 
Sayın Eraslan, şahsınız
adına da söz hakkınız var; birleştirebilirsiniz.
CHP GRUBU ADINA ORHAN
ERASLAN (Niğde) - Sayın Başkan, Türkiye Büyük Millet Meclisinin saygıdeğer
üyeleri; görüşülmekte olan yasanın son maddesi üzerinde Cumhuriyet Halk Partisi
Grubu ve şahsım adına söz almış bulunuyorum; hepinize saygılar, sevgiler
sunuyorum.
Değerli arkadaşlarım, ne
oluyor böyle, birer hafta, onar gün arayla, üst üste olağanüstü toplantılar;
nedir bu?! Şimdi, uzun süredir üzerinde çalıştığımız bir Ceza Kanunu vardı. Bu
Ceza Kanununu görüşüyorduk; yürütme ve yürürlük maddesine kadar, son iki
maddeye kadar geldik. Hiç kimsenin hakkını yemek gibi bir huyum yok; haksızlık
olmasın. Sayın Başbakan kriz çıkardı, zina krizi çıkardı; zina krizinde de
Sayın Adalet Komisyonu Başkanı krizi aşabilmek için, o aceleyle, telaşla
tasarıyı geri çekti. Şimdi, tasarının geri çekilmesi kötü değil, belki kalsaydı
daha ciddî sorunlara, Türk Milletinin kırk yıllık emeğine mal olacaktı. Bu
bakımdan Sayın Başkanı kutluyorum; ama, burada doğruyu söylemek yerine, niye
yalan söyleme çabası içerisindeyiz, onu anlayamıyorum. Şimdi, Sayın Başkan şunu
diyemedi: Zorunlu kaldım, mecburum bunu çekmeye, yoksa bu zinalı çıkacak;
zinalı çıkınca da olmayacak diyemedi. Başbakandı isteyen, Genel Başkanıydı;
onun için geri çekti, bir nefes alma fırsatı yarattı. Şimdi, buna bir kafiye
bulması gerekirdi; "zina"ya "bina" uyuyor; ama, bu işe ne
kafiyesi bulacaktı?! Bu işe de, işte CMUK'u, HMUK'u -efendime söyleyeyim- Ceza
Kanununu, Bölge Adliye Mahkemeleri Kanununu, vesaireyi gerekçe gösterdi; işin aslı
bu. Niye sıkıntıya giriyorsunuz ki, doğruyu söyleyin, kurtulun. Yani, bir
vodvil oynatıyorsunuz aziz milletin önünde, herkesin önünde. Böyle bir şey var
mı?! 
Şimdi, bu defa "bu
paket gelecek" denildi; bir bakalım paket nasıl: 
Değerli arkadaşlar, görüştüğümüz
yasa, istinaf mahkemeleriyle ilgili bir yasa. Ceza Kanununda bununla ilgili tek
bir hüküm yoktur. Ceza Muhakemeleri Usulü Kanununda istinafla ilgili hükümler
vardır. Hani nerede Ceza Muhakemeleri Usulü Kanunu; hükümet çekti. Niye çekti;
Komisyon Başkanı zevahiri kurtarsın diye. Danışıklı iş. Biz hukuk fakültesine
girdiğimizde bize ilk öğretilen şey, muvazaa, danışıklı iştir. Danışıklı işi
hukuk korumaz. Bu, bir danışıklı iştir. Ayıptır! Ayıptır! Ayıp, ayıp! (CHP
sıralarından alkışlar)
Bölge adliye
mahkemeleriyle, istinafla ilgili daha hiç adını anmadığınız İcra ve İflas
Kanununda da düzenleme yapılması gerekir. O nerede; o da yok. Ceza Muhakemeleri
Usulü Kanununun -hep unutturuluyor- yürürlüğüne dair bir kanun tasarısı hâlâ
komisyonda; altkomisyon olarak bize verildi, başlanmadı... 
ALİM TUNÇ (Uşak) - Niye
başlamadınız?!.
ORHAN ERASLAN (Devamla) -
Fırsat bulunca başlayacağız. Efendim, altkomisyon başkanına sorun; onun
sorumlusu da ben değilim; insaf edin, vicdan edin. 
Değerli arkadaşlarım, şimdi,
şöyle bir paket olabilirdi: Türk Ceza Kanunu, Ceza İnfaz Kanunu ve Türk Ceza
Kanununun yürürlüğüne ilişkin bir kanun; bu üçü paket olabilirdi; buna bir
itirazım yok. İstinaf, hukuk usulü, ceza muhakemeleri usulü, icra iflas ve ceza
muhakemelerinin yürürlüğü; bunlar da bir paket olabilirdi; buna da bir itirazım
yok; ama, elma ile armut aynı paket değil. Bu, kafiye arama. Ne yapsın şimdi
Sayın Köksal Toptan, Sayın Başkan?!. Şimdi, Genel Başkan, bir yandan "zina
da zina" diyor "ben aileyi koruyacağım, zina isterim" diyor
"zina olmazsa zinhar olmaz" diyor. Eh, zorunluluk oldu... 
HALİL AYDOĞAN (Afyon) -
Siz, zinayı mı istiyorsunuz?!. 
ORHAN ERASLAN (Devamla) -
Siz istediniz... Siz istediniz...
Adalet Bakanı diyor ki
"olmaz", Dışişleri Bakanı, Başbakan Vekili diyor ki
"olmaz." Yani, burada, çok üzüntülü bir şey değerli arkadaşlarım,
Sayın Dışişleri Bakanı, Başbakan Vekili, Sayın Adalet Bakanı, bunun
olamayacağını anlatamadılar Başbakana. Başbakana Verheugen'in anlatması
gerekti. Çok üzüntü verici bir şey. (CHP sıralarından alkışlar) Biz
anlatamadık, Anamuhalefet Partisi olarak biz anlatamadık bunun olmaması
gerektiğini, olmayacağını; ama, kendi bakanları da anlatamadı, kendi Komisyon
Başkanı da anlatamadı. Bunu koyalım ortaya, doğruyu konuşalım, milletimiz
doğruyu bilsin. 
Yahu, bu mızrak çuvala
sığar mı?! Herkesin gözünün önünde... "Aileyi koruyacağız, kadını
koruyacağız, Anadolu kadınlarından zina için mektup geliyor" diye diye, bu
önergeleri siz getirdiniz arkadaşlar, siz. Yalan söyleyerek, gerçeği örterek
durumu kurtaramazsınız. Ortada bir gerçek var, bir hakikat var. Bu hakikat,
Sayın Başbakan tarafından, Brüksel'de ancak Verheugen anlatınca
anlaşılabilmiştir. Ne Anamuhalefet Partisi ne kendi bakanları ne Başbakan
Vekili ne Komisyon Başkanı anlatabilmiştir. Komisyon Başkanı basiret
göstermiştir; huzurunuzda kendisini kutluyorum, kutlamak mecburiyetindeyim;
basiret göstermiştir, bu yasayı çekmek zorunda kalmıştır. 
Şimdi, ben, Komisyon
Başkanımın sıkıştırılmasını da doğru bulmuyorum; basiret göstermesi gerekiyordu.
Ee, gerekçesi doğru mu; gerekçesi doğru değil, gerekçesi kafiye arama malum
ya... İşte, o ilk kafiye çıktı. Rahmetli Süleyman Nazif'in dediği gibi, birinci
mısraa kafiye bulmak için sandalye gıcırdatma gerisi; yani, hadise bu. Değerli
arkadaşlarım, gerçek bu, bunu bilelim; bir. İki, şimdi, istinaf mahkemeleri,
değerli arkadaşlarım...
Haa, bakın, bir de,
Başbakan bir taahhütte de bulundu, tüm milletin gözünün içine baka baka; yani,
yüreğim kanadı arkadaşlar, sizle paylaşmak istiyorum. Bir Türk vatandaşı olarak
acı duydum, üzüntü duydum; süklüm püklüm, süt dökmüş gibi, böyle üzüntü
içerisinde büzülmüş...
FAHRİ KESKİN (Eskişehir)
- Öyle bir şey yok!
ORHAN ERASLAN (Devamla) -
Yani "bir daha iktidarım süresi içerisinde asla çıkmayacak..."
FAHRİ KESKİN (Eskişehir)
- Öyle bir şey yok!
ORHAN ERASLAN (Devamla) -
“...asla çıkmayacak" diye...
Ee, ben televizyonda
izledim. 
FAHRİ KESKİN (Eskişehir)
- O sizin görüşünüz.
ORHAN ERASLAN (Devamla) -
Ben televizyonda izledim.
FAHRİ KESKİN (Eskişehir)
- O sizin görüşünüz.
ORHAN ERASLAN (Devamla) -
Ben televizyonda izledim. "İktidarım süresi içerisinde bu yasa asla
çıkmayacak" diye söz verdi. Burada da aslan kesiliyordu; yani, bir şey
hatırlatıyor: Onun adı Yaşar, karakolda doğru söyler, mahkemede şaşar. (CHP
sıralarından alkışlar) Böyle bir şey mi var ya?! Böyle bir şey mi var?!
Yani, hepimiz üzülüyoruz.
Bu, bizim Başbakanımız. Bu, bizim Başbakanımız. Bunu önlemek için...
FAHRİ KESKİN (Eskişehir)
- Aslanlar gibi duruyor... Aslanlar gibi duruyor...
BAŞKAN - Sayın Eraslan...
HALUK İPEK (Ankara) -
Sayın Başkan, Meclisteki konuşmalar belli bir üslupta olmalıdır. “Yalan
söylüyor” kelimesi...
BAŞKAN - Sayın İpek,
anladım.
Sayın milletvekilleri,
lütfen, hatibe müdahale etmeyelim. Sayın hatipten de...
ORHAN ERASLAN (Devamla) -
Ben hukukçuyum arkadaşlar; nerede neyin söylenmesi gerektiğini...
FAHRİ KESKİN (Eskişehir)
- Bütün grubu yalancılıkla itham ediyorsunuz! 
ALİ YÜKSEL KAVUŞTU
(Çorum) - Hakaret ediyor Sayın Başkan!
BAŞKAN - Lütfen yerinize
oturur musunuz... Lütfen yerinize oturur musunuz...
ORHAN ERASLAN (Devamla) -
...ve kime karşı ne söylenmesi gerektiğini bilirim. 
BAŞKAN - Sayın Eraslan,
bir saniye...
ORHAN ERASLAN (Devamla) -
Ben hukukçuyum, kime karşı ne söylenmesi gerektiğini, nerede ne söylenmesi
gerektiğini de çok iyi bilirim. Bir unsur buluyorsanız, buyurun mahkemeler
serbesttir, hodri meydan!
Değerli arkadaşlar,
şimdi, bunun kazası olarak istinaf mahkemesi geliyor. Tabiî siz, istinafa çok
sardırdınız, istinafı bir şeydir diye düşünüyorsunuz; ama, isterseniz, izin
verirseniz, giderayak son kompartımanda neye evet verdiğinizi bir kez daha
görün diye kısaca dört satır da istinafla ilgili söylemek istiyorum. 
Değerli arkadaşlarım,
istinaf mahkemeleri, bizim çok yabancı olduğumuz bir kavram değildir. 1879'da
bizim hukukumuza girmiş, 1924'e kadar uygulanmıştır. 1924 yılında da, beklenen
yararı vermediği ve gecikmeye sebep olduğu için hukukumuzdan çıkarılmıştır.
Şimdi, izin verirseniz,
istinaf nedir, onu tarif edeyim; neye yarar, onu da tarif edeyim. Ben onun da
altkomisyonunda görev yapan bir arkadaşınızım. Değerli arkadaşlar, istinaf,
bidayet mahkemesinin, yani ilk derece mahkemesinin verdiği kararları olgu
yönünden, vaka yönünden denetleyen bir mahkemedir. Yani, istinafa başvuran
vatandaş diyor ki, benim şahidimi bidayet mahkemesi doğru dinlemedi, keşfi
doğru yapmadı, senedi doğru uygulamadı, tapuyu doğru uygulamadı, -ceza
davasıysa- otopsiyi doğru yapmadı, şunu bir de sen yapıver. 
İlk bakışta, adil
yargılama açısından tecrübeli bir hâkim heyetinin yeniden olayı gözden
geçirmesinde yarar vardır diye düşünülebilir. Bunun lehinde olanlar bunu ileri
sürüyorlar; ama, değerli arkadaşlarım, üst dereceli mahkemenin delillere
yeniden temas etmesi belki lehe bir durumdur, buna bir itirazım yok; ama, bunu
sadece olguların incelenmesi nezdinde aldığınızda bir sorun yok. Ama, bir şeyi
Avrupa İnsan Hakları Sözleşmesinin 7 nci Protokolü ile 6 ncı Protokolüne telif
etmek durumundasınız; birisi, adil yargılanma için kontrol mekanizması, diğeri
ise makul süredir. Avrupa İnsan Hakları Sözleşmesinin 6 ncı Protokolünde de
davaların makul sürede bitme mecburiyeti vardır; aksi halde mahkûm olursunuz.
Bizim ülkemizde bu tür mahkûmiyetler son zamanlarda sıkça gelmeye başladı. Bu
hususu değerlendirmek gerekiyor.
İkincisi, lehinde
olanlar, istinaf mahkemesinin, bidayet mahkemesi ile Yargıtay arasında filtre
görevi yaptığını söylüyorlar. 
Üçüncüsü, hâkimleri
tecrübeli olduğu için, vatandaşın tatmin olduğunu söylüyor; ama, bütün bu
gerekçelere karşı, Türkiye'de yargının durumu ne, ona bir bakalım.
Değerli arkadaşlarım,
bizde yargıdaki en temel şikâyetler, davaların uzun sürmesidir, davaların
yeterince incelenememesidir, verilen kararların yeterli gerekçeler
taşımamasıdır. Dikkat ederseniz, hepsi de zamanla ilgilidir. Bunların çeşitli
sebepleri vardır, usul hukukundan doğan sebepler, iş yoğunluğu, hâkim
eksikliği, personel yetersizliği, fizikî mekân yetersizliği, diğer kurumların
savsaması, bilirkişi sorunu, savunma, hepsi; çeşitli sorunlar vardır; ama,
bütün bunların dışında mahsurları nelerdir, onlara bir değinelim. 
Bir kere, yargıya yeni
bir dişli ekliyorsunuz. Bu, Yargıtay gibi dosya üzerinden kontrol edecek bir
mahkeme değildir; hangi bölgeye kurduysanız bu mahkemeyi, diyelim ki Adana'ya
kurdunuz, Adana'ya da beş vilayeti bağlandınız, beş vilayetten istinafa gelen
her davanın keşfini yapacak, tanığını bizzat istinaf mahkemesi kendisi
dinleyecektir; dolayısıyla, burada bir gecikme kendiliğinden doğacaktır. Zaten
bunu uygulayan Avrupa ülkelerinde de, Fransa'da bile, istinafta dava bitme
süresi ortalama 27,6 aydır, Paris'te bile 14,4 aydır. Buna dikkatinizi
çekiyorum. İstinafla, yargının süratleneceğini uman arkadaşlarım yanılıyorlar.
İkincisi, istinafa
gidenler Yargıtaya da gidebilir. Yani, Sayın Bakan çok tehlikeli bir şekilde
açıkladı: "Bir kısmını istinaf çözecek." Bu çözeceği kısım çok fazla
olursa, o zaman istinafı içtihat mahkemesi durumuna dönüştürürsünüz ki, o daha
tehlikeli neticeler doğurur, ülkede hukuk bütünlüğü, yargı bütünlüğü, içtihat
bütünlüğü ortadan kalkmış olur.
Değerli arkadaşlarım,
üçüncüsü, Avrupa İnsan Hakları Sözleşmesinin 6 ncı Protokolündeki makul süreyi
uygulayamama durumundasınız. Bu konuda, Avrupa'nın hemen hemen tamamında,
istinafın yetkilerini giderek daraltma, hatta, heyet mahkemelerini istinaf
yargısından çıkarma doğrultusunda bir eğilim vardır. 
Alman Anayasa
Mahkemesinin de şöyle bir kararı vardır. Adaletin tevziinde gecikmenin,
vatandaşın dürüst, adil ve yasal yargılanma hakkını ihlal edeceğini, onu
davanın objesi haline getireceğini, anayasal hakkını ihlal edeceğini
bildirmektedir. Bu, Türkiye'de daha çarpıcı olarak yaşanacaktır ve inanın,
istinafa giden her dava için AİHM yolu açıktır. Adil yargılanma açısından
Türkiye'nin mahkûm olabileceğini görmek için kâhin olmaya gerek yoktur.
Değerli arkadaşlarım,
beşincisi, yeni kurulacak istinaflara, doğal olarak, parlak yargıçlar, başarılı
yargıçlar atanacaktır. Bu durum, bidayet mahkemelerini, ilk derece
mahkemelerini daha da zayıflatacaktır ve nasıl olsa istinaf var, bir derece var
diye, ilk derece mahkemelerinde, gereği gibi yargılama yapılamayacaktır. 
Nihayet, yargının ucuz ve
seri olması ilkesine aykırı olacaktır; çünkü, istinaf mahkemeleri belli
bölgelerde olduğu için, zorunlu olarak taraflar oraya gitmek durumunda
olacaktır. Bu da, yargının ucuz ve seri olması ilkesine aykırılık teşkil
edecektir. 
Nihayet, bunun altyapısı
yoktur, bütçe imkânları yoktur; yani, Adalet Bakanlığı bütçesine Yüce
Meclisimizin verdiği parayı biliyoruz; onbinde 71. O parayla istinaf da
kurulmayacağını şimdiden söylemek istiyorum. 
Türk yargısını bir kaosa
sokacak, henüz altyapısı belli olmayan, üzerinde yeteri kadar çalışılamamış
böyle bir mahkemenin kurulmasının, her ne kadar, zina skandalini örtmek
gayesiyle, garnitür olarak da getirilse, o gerekçeyle olsa bile, geçmemesi
gerekir.
(Mikrofon otomatik cihaz
tarafından kapatıldı)
BAŞKAN - Sayın Eraslan,
süreniz bitti; lütfen, toparlayın.
ORHAN ERASLAN (Devamla) -
Tamam efendim, toparlıyorum.
Burada, Cumhuriyet Halk
Partisi Grubu olarak, istinaf mahkemesine, altyapısı hazır olmayan, Türk
yargısını nereye taşıyacağı belli olmayan bu tasarıya olumlu oy vermeyeceğimizi
bildiriyor, hepinize saygılar, sevgiler sunuyorum. (CHP sıralarından alkışlar)
BAŞKAN - Sayın Eraslan,
teşekkür ederim. 
HALUK İPEK (Ankara) - Sayın
Başkan...
BAŞKAN - Buyurun Sayın
İpek.
HALUK İPEK (Ankara) -
Sayın Başkan, talebimizi yazılı olarak gönderemedik, geciktik; ama, madde
üzerinde, Grubumuz adına, Sayın Fırat konuşacak.
BAŞKAN - Sizden önce
Sayın Bakanın Hükümet adına söz isteği var.
Sayın Bakan, buyurun. (AK
Parti sıralarından alkışlar)
ADALET BAKANI CEMİL ÇİÇEK
(Ankara) - Sayın Başkan, değerli milletvekilleri; hepinizi saygıyla
selamlıyorum.
Aslında, şu an görüşmekte
olduğumuz bölge adliye mahkemeleriyle ilgili yasa tasarısının maddeleri ve
geneli görüşülürken, böyle bir yapılanmaya neden ihtiyaç duyulduğunu o zaman
ifade etmeye çalışmıştık. Aslında, Türkiye garip bir ülke; uzunca bir süreden
beri tartışılan konu sanki ilk defa bu hükümet döneminde gündeme geliyormuş
gibi, nereden çıktı böyle bir tasarı, nereden çıktı böyle bir teşkilatlanma
diye, temelsiz değerlendirmeler yapılıyor. 
İstinaf mahkemeleri
konusu, Türkiye'de, evet, uzunca bir zamandan beri tartışılan bir konudur.
Bunun lehinde görüş serdedenler var, aleyhinde görüş serdedenler var. Bu konu,
ilk defa bu hükümet döneminde gelmiyor. Hükümet, bugüne kadar yapılan
tartışmaları değerlendirdi, Türkiye'de, yargının sorunlarının çözülebilmesi
açısından, yargı reformu açısından böyle bir teşkilatlanmaya gidilmesinin
ülkenin yararına olacağına kanaat getirdi; dolayısıyla, bir tercih yaptı ve bu
yasa tasarısını getirdik. Kaldı ki, bakınız, Türkiye'de, hepimiz bakımından
önem arz eden birkısım belgeler vardır, birkısım dokümanlar vardır; onları
hepimizin iyi değerlendirmesi lazım. Mesela, bunlardan bir tanesi kalkınma
planlarıdır. Beş yılda bir, kalkınma planlarını getiririz, ilgili komisyonda ve
Genel Kurulda enine boyuna tartışırız, sonunda, hepimizi -bir ölçüde- bağlayan
bir metin haline gelir. Bu açıdan değerlendirdiğimizde, hem Yedinci Kalkınma
Planında hem Sekizinci Kalkınma Planında -bu hükümetten evvel de- bunlar, bu
Parlamentoda oturulmuş konuşulmuş ve böyle bir yapılanmaya gidilmesinin ülkenin
yararına olacağı, bizim dışımızdaki başka siyasî heyetler ve bizden evvelki
Parlamento dönemlerinde de bu konu karara bağlanmıştır. Dolayısıyla, bunlar
gözardı edilerek böyle bir değerlendirme yapılması, bence çok doğru bir husus
değildir. Kaldı ki, içinde yer almaya çalıştığımız dünya açısından baktığımızda
da, birçok Avrupa Birliği ülkesinde bu derece bir mahkeme vardır. Şu an, biz,
iki dereceli bir yargılama yapıyoruz; Avrupa Birliği Ülkelerinin çoğunda üç
dereceli yargılama yapılmaktadır. Neden; çünkü, buna ihtiyaç var, adil
yargılama ilkesi bakımından ihtiyaç var. Neden; çünkü, Yargıtayın bir içtihat
mahkemesi olarak görev yapabilmesi açısından böyle bir derecelendirmeye
gitmekte, bir istinaf mahkemesi tarzındaki kuruluşa gitmekte fayda var. 
Dolayısıyla, bugün
geldiğimiz noktada, Yargıtayın, aşırı iş yükü sebebiyle, senede yaklaşık 450
000 ilâ 500 000 dosya gelmektedir; bu çerçeve içerisinde, her dairenin önünde
yeri geliyor 10 000 dosya, 15 000 dosya, 30 000 dosya, 100 000 dosyaya
varıncaya kadar dosya Yargıtayın önüne yığılmakta; dolayısıyla, içtihat üretme,
hukuk üretme görevini yerine getirebilme noktasında yeterli zamanı da
bulamamaktadır. Bu, önemli bir eksiklik olarak önümüzde durduğu için,
Yargıtayın gerçekten böyle bir görevi yapabilmesi açısından da buna ihtiyaç
var; yargının süratlenmesi açısından da buna ihtiyaç var. Neresinden bakarsak
bakalım, böyle bir düzenlemede, biz, fayda görüyoruz, onun için konu tekrar bu
olağanüstü toplantı döneminde gündeme gelmiştir, eşzamanlı olarak diğer
yasalarla birlikte yürürlüğe koyabilmek adına. Evvela, bu tasarıyla ilgili
söylemek istediğim kısaca bu; zaten başlangıçta bunları konuştuk.
Bu tasarı, öyle ya da
böyle kararınızla, oylarınızla belli bir noktaya gelir; ama, üzüldüğüm bir
noktayı da ifade etmek isterim. Bakınız, biz, iktidar ve muhalefet olarak bu
dönemde gerçekten çok başarılı çalışmalar yaptık. Belki geçmiş dönemlerde
milletimizin arzu ettiği, ama, siyasetçiler olarak çok da başaramadığımız, çok
da iyi örneklerini ortaya koyamadığımız uzlaşma örnekleri vermeye çalıştık.
Bunun için karşılıklı görüşmeler oldu, konuşmalar oldu. Ben, şu ana gelinceye
kadar, Adalet Bakanı olarak, yaptığım hiçbir görüşmeyle ilgili bunun siyaseten
dışarıda bir istismar konusu yapılmasına, birinin aleyhine kullanılmasına,
birinin lehine kullanılmasına, bu noktada asla fırsat vermedim şu dönemde en çok
sıkıntıyı yaşayan bir arkadaşınız olarak.
Şimdi, bir değerli
arkadaşımızın -ki, kendisini şahsen çok takdir ederim, fikirlerine de hep
itibar ederim; ama, üslubunu hiçbir zaman tasvip etmedim- burada yüksek sesle
konuşması, çok haklı olduğu, çok doğru şeyler söylediği anlamına gelmez. Kaldı
ki, hükümetinde görev almakla şeref duyduğum bir başbakan aleyhinde, burada,
beni veya bir başkasını -ki, hiç de doğru değil- bizi kaynak göstererek bir
suçlamaya gitmesini siyasî nezaket açısından da doğru bulmadığımı ifade etmek
isterim. (AK Parti sıralarından alkışlar) Bakınız, siyaset, biraz da
nezakettir; bu nezaketi dışladığımız zaman, nezaketi yok saydığımız zaman,
bundan sonraki her toplantıya cebimizde teyplerle gitmemiz lazım, ki, ileride,
Türkiye'de bir başka istismara, bir başka konuya fırsat verilmesin, bir kapı
aralanmasın diye. 
Bakınız, ben söyledim;
kendi fikrimi, düşüncemi televizyon kanalları önünde söyledim. Evvela Anayasayı
dikkate alacaksak, zinayla ilgili bir düzenlemenin yapılması, bugünkü Anayasaya
aykırı değildir; çünkü, 153 üncü maddeye göre, Anayasa Mahkemesi kararları
herkesi bağlar, kişileri de bağlar, kurumları da bağlar. Anayasa Mahkemesi,
1996 yılında verdiği kararla, siyasî irade, yasa koyucu, zinayı suç olmaktan
çıkabileceği gibi, eşitliğe riayet etmek kaydıyla, yeni bir düzenleme de yapabilir dedi. Dolayısıyla, Türkiye'nin
mevcut, yürürlükteki Anayasası açısından baktığımızda, böyle bir hukukî
düzenlemenin yapılması Anayasaya aykırı değildir söylediğim gerekçelerden
dolayı; bu, hukuken savunulabilir. Daha, nasıl bir düzenleme yapılacağı ortaya
çıkmadan evvel, herkes kendi yönünden, kendi bulunduğu noktadan baktığı için,
Türkiye'de bir hukukî düzenleme, bir siyasî tartışmanın, bir ideolojik
tartışmanın, hatta hükümeti yıpratmanın bir aleti, bir enstrümanı, bir
kampanyasına dönüştü maalesef. Zaten, Türkiye'de birçok sorunu çözemediysek,
bugüne getirdiysek, kendi bağlamı dışına taşırdığımız için, kendi çerçevesi
dışında ve başka platformlarda tartıştığımız için bunları çözemedik.
Şimdi, zina konusu
Türkiye'nin gündemine geldi, Avrupa'nın gündemine geldi. Bu noktada kimin ne
söylediğini basın da yazdı çizdi, ille basını burada konuşacaksak... Ama, bu
noktada birbirimizi suçlamak yerine birbirimizi biraz anlayışla karşılamamız
lazım. O takdirde herkes, ikili, üçlü, dörtlü toplantılarda birbirimize ne
söyledik, bunları burada ifşa etmek gibi bir durumla karşı karşıya kalırız. O
zaman da bundan sonra, eski usul bir siyaset-iktidar ilişkisi ortaya gelir ki;
bu, Türkiye'nin yararına değildir. 
Değerli arkadaşlarım,
bakınız, bir şeyi çok iyi bilmemiz lazım: Avrupa Birliği noktasında çok zor,
çok önemli bir sürece girdik; yani, amiyane tabirle, 40 ton yükle Cinnah
yokuşundan çıkmaya çalışıyoruz. Bilelim ki, bundan sonraki süreçte, şu ana
kadar hangi zorlukla karşılaştıysak, bunun yüz misli daha bir zorlukla
karşılaşacağımız bir süreci başlatacağız. Burada, birbirimize destek vermemiz
lazım, birbirimize yardımcı olmamız lazım. Bir ülkenin başbakanını "süklüm
püklüm" tarzındaki bir ifadeyle burada dile getirmenin kime ne faydası
var, ne kadar doğru, ne kadar nezakete sığar!.. Bu, son derece yakışıksız bir
ifadedir, bunu reddediyorum, bunu doğru bulmuyorum; bu, doğru bir olay değil.
(AK Parti sıralarından alkışlar) Türkiye Cumhuriyetinin hiçbir başbakanı,
hiçbir yerde süklüm ve püklüm olmamıştır; ne bugünkü Başbakan ne de bundan
evvelkiler. Bu neviden ifadeler doğru değil.

Hepimiz kendimizi aşarak
ülkemizin menfaatını korumak durumundayız.. Geldiğimiz nokta itibariyle bir
çözüm bulmaya çalışıyoruz, Türkiye'nin hayrına bir çözümü çıkarmaya
çalışıyoruz. 
Zina tartışması başladığı
günden beri "bu resen takip edilsin" diyenlerimiz de oldu. Onun da
kendine göre gerekçesi vardı. Bunu hemen itham mevzuu yapıp, bunu alıp yola mı
çıkmamız gerekirdi! Bir işin resen takip edilebilmesi için, evvela Ceza
Kanununda suç olması lazım. Demek ki, bu ülkede bu işin resen takip edilmesini
isteyen arkadaşlarımız oldu, milletvekillerimiz oldu, görüş sahibi olanlar
oldu. Bunu, hemencecik, tu kaka yapmanın anlamı yok. O da kendine göre bir
görüş serdediyor. "Şikâyete bağlı olsun" diyenler de oldu. Bunun
hiçbirisini kabul etmeyip, tümüyle Ceza Kanunu dışına çıkaralım, başka
alanlarda, özellikle medenî hukuk alanında bunları düzenleyelim diyenler de
oldu. Bunların hiçbirisini, biri diğerinin aleyhine bir itham mevzuu yapmak,
hele hele siyaset malzemesi yapmak, hele hele bu ülkenin Başbakanın aleyhine
dört tane cümle söyleyeceğiz diye, böyle çok da nezaketdışı bir üslup
içerisinde bunu buraya getirmeyi, bundan sonraki müzakereler açısından, bundan
sonraki ilişkiler açısından çok sağlıklı bulmadığımı, böyle bir konuşmayı
yapmak üzere huzurunuza geldiğim için de özür dilediğimi ifade etmek istiyorum.
Hepinize saygılar
sunuyorum. (AK Parti sıralarından alkışlar)
BAŞKAN - Sayın Bakan,
teşekkür ederim.
Sayın İpek, Grubunuz
adına Sayın Fırat'ın konuşma yapacağını bize bir yazıyla bildirdiniz.
Sayın Fırat, ben, sizden
rica ediyorum...
DENGİR MİR MEHMET FIRAT
(Mersin) - Efendim, Sayın Bakan konuşmuştur, ben konuşmayacağım.
BAŞKAN - Teşekkür ederim.
56 ncı maddeyi oylarınıza
sunuyorum: Kabul edenler... Kabul etmeyenler... Kabul edilmiştir.
Sayın milletvekilleri,
Adalet Komisyonunun, Adlî Yargı İlk Derece Mahkemeleri ile Bölge Adliye
Mahkemelerinin Kuruluş, Görev ve Yetkileri Hakkında Kanun Tasarısının tümünün
oylanmasından önce, 10, 12, 52 ve 54 üncü maddelerinin yeniden görüşülmesine
ilişkin, İçtüzüğün 89 uncu maddesine göre bir talebi vardır; bu talebi yerine
getireceğim.
Saat 15.10'da toplanmak
üzere, birleşime ara veriyorum.

Kapanma Saati: 14.57


107


DÖRDÜNCÜ OTURUM
Açılma Saati: 15.15
BAŞKAN: Bülent ARINÇ
KÂTİP ÜYELER: Suat KILIÇ
(Samsun), Yaşar TÜZÜN (Bilecik)
BAŞKAN - Sayın milletvekilleri, Türkiye Büyük Millet
Meclisinin 124 üncü Birleşiminin Dördüncü Oturumunu açıyorum.
146 ve 146'ya 1 inci ek sıra sayılı kanun tasarısının
müzakerelerine devam ediyoruz.
VII. -
KANUN TASARI VE TEKLİFLERİ İLE KOMİSYONLARDAN 
GELEN DİĞER
İŞLER (Devam)
1. - Adlî
Yargı İlk Derece Mahkemeleri ile Bölge Adliye Mahkemelerinin Kuruluş, Görev ve
Yetkileri Hakkında Kanun Tasarısı ve Adalet Komisyonu Raporu (1/521) (S.
Sayısı: 146 ve 146'ya 1 inci ek) (Devam)
BAŞKAN - Komisyon ve Hükümet yerinde.
Değerli arkadaşlarım, biraz önce Komisyonun talebi üzerine
bazı maddelerin tekriri müzakeresi istenilmişti; Danışma Kurulu toplantısında
bu konuda ortak bir öneri çıkmadı; Adalet ve Kalkınma Partisi Grubunun, Adlî
Yargı İlk Derece Mahkemeleri ile Bölge Adliye Mahkemelerinin Kuruluş, Görev ve
Yetkileri Hakkında Kanun Tasarısının 10, 12, 52 ve 54 üncü maddelerinin yeniden
görüşülmesine ilişkin istemi vardır; okutuyorum.
Türkiye
Büyük Millet Meclisi Başkanlığına
Görüşülmekte olan 146 sıra sayılı kanun tasarısının 10, 12,
52 ve 54 üncü maddelerinin yeniden görüşülmesine dair Adalet Komisyonu isteminin
İçtüzüğün 89 uncu maddesine göre yerine getirilmesini arz ve teklif ederim.
 Haluk İpek
 Ankara
 AK Parti Grup Başkanvekili
BAŞKAN - Önerinin aleyhinde, Cumhuriyet Halk Partisi Grubu
Başkanvekili Kemal Anadol söz istediler.
Buyurun Sayın Anadol. (CHP sıralarından alkışlar)
K. KEMAL ANADOL (İzmir) - Sayın Başkan, Yüce Meclisin
saygıdeğer üyeleri; tartışma konusu olan ve kamuoyunu meşgul eden Türk Ceza
Yasası idi ve Türk Ceza Yasasıyla ilgili, Cumhuriyet Halk Partisinin Adalet ve
Kalkınma Partisiyle olan mutabakatı devam etmektedir; ama, önümüze gelen
tasarı, Cumhuriyet Halk Partisinin Adalet Komisyonundaki üyelerinin baştan beri
muhalefet ettiği ve Cumhuriyet Halk Partisinin tasarının tümü üzerinde aleyhte
oy kullanacağı bir tasarıdır. O nedenle, bizim, Türk Ceza Yasası dışında gelen
pakette Adalet ve Kalkınma Partisiyle herhangi bir mutabakatımız söz konusu
değildir, böyle bir müzakere olmamıştır, böyle bir mutabakat teessüs
etmemiştir. O nedenle, bu tekriri müzakere olayına karşıyız, tekriri müzakere
teklifine karşıyız ve Danışma Kurulunda da Cumhuriyet Halk Partisinin bu
görüşlerini ifade etmiş bulunuyorum; Yüce Meclise de arz etmekte yarar gördüm.
Saygılar sunuyorum. (CHP sıralarından alkışlar)
BAŞKAN - Sayın Anadol, çok teşekkür ederim.
Sayın Komisyon Başkanı söz istediler; buyurun.
ADALET KOMİSYONU BAŞKANI KÖKSAL TOPTAN (Zonguldak) - Çok
kısa bir açıklama yapmak istiyorum Sayın Başkanım.
Tekriri müzakere önergemize neden olan önergeler, daha evvel
Yüce Heyetiniz tarafından kabul edilen 2 tane temel yasa var; bunlardan birisi
5035, diğeri 5216. Şimdi, o kabul edilen yasalarla öngörülen düzenlemeler,
Genel Kurulda daha önce kabul edilen, ama yasalaşmayan, şimdi görüşmekte
olduğumuz yasayla çelişiyor. O bakımdan, bu çelişikliği ortadan kaldırmak için
bir teknik düzenleme öngörülüyor. Bu önergelerimizin ve tekriri müzakere
talebimizin başka bir nedeni yoktur.
Arz ederim efendim. 
BAŞKAN - Sayın Başkan, teşekkür ederim.
Adalet ve Kalkınma Partisi Grubunun önerisini okutup,
oylarınıza sunacağım.
Türkiye
Büyük Millet Meclisi Başkanlığına
Görüşülmekte olan 146 sıra sayılı kanun tasarısının 10, 12,
52 ve 54 üncü maddelerinin yeniden görüşülmesine dair Adalet Komisyonu
isteminin, İçtüzüğün 89 uncu maddesine göre yerine getirilmesini arz ve teklif
ederim.
 Haluk İpek
 Ankara
 AK Parti Grup Başkanvekili
BAŞKAN - Oylarınıza sunuyorum: Kabul edenler... Kabul
etmeyenler... Kabul edilmiştir.
HALUK KOÇ (Samsun) - Sayın Başkan, herhalde bir saymakta
fayda var.
BAŞKAN - Saydım efendim.
Şimdi, Komisyonun istemini okutup, oylarınıza sunacağım.
HALUK KOÇ (Samsun) - Sayın Başkan, saymadınız efendim.
BAŞKAN - Saydım efendim; çünkü, ben, toplantıyı açınca,
hangi grupta kaç kişi var, sayıyorum.
HALUK KOÇ (Samsun) - Ben, şu andaki oylama sırasında
saymadınız diyorum.
BAŞKAN - Saydım efendim.
HALUK KOÇ (Samsun) - Sayın Başkan, bir saniyede sayamazsınız
ki!
BAŞKAN - Komisyonun önerisini okutuyorum:
HALUK KOÇ (Samsun) - Şimdi geldiler Sayın Başkan!..
Türkiye
Büyük Millet Meclisi Başkanlığına
Görüşülmekte olan Adlî Yargı İlk Derece Mahkemeleri ile
Bölge Adliye Mahkemelerinin Kuruluş, Görev ve Yetkileri Hakkında Kanun
Tasarısının 10, 12, 52 ve 54 üncü maddelerinin daha önce görüşülüp kabul edilen
5035 ve 5216 sayılı Kanunlara uyumlu hale getirilmesinde zorunluluk
bulunmaktadır. 
Bu nedenle, tasarının yukarıda zikredilen 10, 12, 52 ve 54
üncü maddelerinin İçtüzüğün 89 uncu maddesine göre yeniden görüşülmesini arz ve
talep ederiz.
 Köksal Toptan
 Zonguldak
 Adalet Komisyonu Başkanı
BAŞKAN - Komisyonun istemini oylarınıza sunuyorum: Kabul
edenler... Kabul etmeyenler... Kabul edilmiştir.
Bu durumda, tasarının 10, 12, 52 ve 54 üncü maddelerini
yeniden müzakereye açıyorum. 
10 uncu madde üzerinde söz talebi?.. Yok.
Madde üzerinde verilmiş önerge vardır; okutup, işleme
alacağım.
Türkiye
Büyük Millet Meclisi Başkanlığına
Görüşülmekte olan 146 sıra sayılı Adlî Yargı İlk Derece
Mahkemeleri ile Bölge Adliye Mahkemelerinin Kuruluş, Görev ve Yetkileri
Hakkında Kanun Tasarısının 10 uncu maddesinin aşağıdaki şekilde değiştirilmesi
arz ve teklif olunur. 






Haluk
  İpek


Recep
  Özel


Bekir
  Bozdağ







Ankara


Isparta


Yozgat







Hasan
  Kara


Ali
  Yüksel Kavuştu










Kilis


Çorum







"Madde 10. - Kanunların ayrıca görevli kıldığı haller
saklı kalmak üzere, iki yıla kadar (iki yıl dahil) hapis cezaları ve bunlara
bağlı adlî para cezaları ile bağımsız olarak hükmedilecek adlî para cezalarına
ve güvenlik tedbirlerine ilişkin hükümlerin uygulanması, sulh ceza
mahkemelerinin görevi içindedir."
BAŞKAN - Önergeye Komisyon katılıyor mu?
ADALET KOMİSYONU BAŞKANI KÖKSAL TOPTAN (Zonguldak) -
Katılıyoruz Sayın Başkan.
BAŞKAN - Hükümet?..
ADALET BAKANI CEMİL ÇİÇEK (Ankara) - Katılıyoruz Sayın
Başkan.
BAŞKAN - Gerekçeyi okutuyorum:
Gerekçe: 
Ferî cezaları kaldıran ve adliye mahkemeleri tarafından hükmedilecek
para cezalarını adlî para cezaları olarak adlandıran Türk Ceza Kanunu
Tasarısıyla paralelliğin sağlanması amacıyla bu değişiklik önergesi
verilmiştir. 
BAŞKAN - Komisyonun ve Hükümetin katıldığı, gerekçesi okunan
önergeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Kabul edilen önerge doğrultusunda maddeyi oylarınıza
sunuyorum: Kabul edenler... Kabul etmeyenler... Kabul edilmiştir. 
12 nci madde üzerinde söz isteyen?.. Yok.
Madde üzerinde 1 önerge var; okutup, işleme alacağım.
Türkiye
Büyük Millet Meclisi Başkanlığına
Görüşülmekte olan 146 sıra sayılı Adlî Yargı İlk Derece
Mahkemeleri ile Bölge Adliye Mahkemelerinin Kuruluş, Görev ve Yetkileri
Hakkında Kanun Tasarısının 12 nci maddesinin aşağıdaki şekilde değiştirilmesi
arz ve teklif olunur.






Haluk
  İpek


Bekir
  Bozdağ


Recep
  Özel







Ankara


Yozgat


Isparta







Hasan
  Kara


Fahri
  Keskin










Kilis


Eskişehir







"Madde 12.- Kanunların ayrıca görevli kıldığı haller
saklı kalmak üzere, ağırlaştırılmış müebbet hapis, müebbet hapis ve on yıldan
fazla hapis cezalarını gerektiren suçlarla ilgili dava ve işlere bakmakla ağır
ceza mahkemeleri görevlidir."
BAŞKAN - Komisyon önergeye katılıyor mu?
ADALET KOMİSYONU BAŞKANI KÖKSAL TOPTAN (Zonguldak) - Takdire
bırakıyoruz Sayın Başkan.
BAŞKAN - Hükümet önergeye katılıyor mu?
ADALET BAKANI CEMİL ÇİÇEK (Ankara) - Katılıyoruz Sayın
Başkan.
BAŞKAN - Gerekçeyi okutuyorum:
Gerekçe: 
Hapis cezalarını, ağırlaştırılmış müebbet hapis, müebbet
hapis ve süreli hapis cezası şeklinde düzenleyen Türk Ceza Kanunu Tasarısıyla
paralelliğin sağlanması amacıyla bu değişiklik önergesi verilmiştir.
BAŞKAN - Komisyonun takdire bıraktığı, Hükümetin katıldığı
önergeyi oylarınıza sunuyorum: Kabul edenler... Kabul etmeyenler... Kabul
edilmiştir.
Kabul edilen önerge doğrultusunda 12 nci maddeyi oylarınıza
sunuyorum: Kabul edenler... Kabul etmeyenler... Kabul edilmiştir.
52 nci madde üzerinde söz talebi?.. Yok.
Madde üzerinde 1 önerge var; okutup, işleme alacağım.
Türkiye
Büyük Millet Meclisi Başkanlığına
Görüşülmekte olan 146 sıra sayılı Adlî Yargı İlk Derece
Mahkemeleri ile Bölge Adliye Mahkemelerinin Kuruluş, Görev ve Yetkileri
Hakkında Kanun Tasarısının 52 nci maddesinin aşağıdaki şekilde değiştirilmesi
arz ve teklif olunur.






Haluk
  İpek


Bekir
  Bozdağ


Recep
  Özel







Ankara


Yozgat


Isparta







Ali
  Yüksel Kavuştu


Hasan
  Kara










Çorum


Kilis







"Madde 52.- 2.7.1964 tarihli ve 492 sayılı Harçlar
Kanununa bağlı (1) sayılı tarifenin "(A) Mahkeme Harçları" başlıklı
bölümünün "I- Başvurma harcı:" başlıklı bendinin (3) numaralı alt
bendinin girişine, "III- Karar ve ilam harcı:" başlıklı bendinin
nispi harçla ilgili (e) alt bendindeki "Yukarıdaki nispetler"
ibaresinden sonra gelmek üzere ve maktu harçla ilgili (c) alt bendinin girişine
'Bölge Adliye Mahkemeleri,' ibaresi eklenmiştir."
BAŞKAN - Komisyon önergeye katılıyor mu?
ADALET KOMİSYONU BAŞKANI KÖKSAL TOPTAN (Zonguldak) - Takdire
bırakıyoruz Sayın Başkan.
BAŞKAN - Hükümet önergeye katılıyor mu?
ADALET BAKANI CEMİL ÇİÇEK (Ankara) - Katılıyoruz Sayın
Başkan.
BAŞKAN - Gerekçeyi okutuyorum:
Gerekçe: Tasarının Türkiye Büyük Millet Meclisi Genel
Kurulunda görüşülmesinden sonra, 25.12.2003 tarihli ve 5035 sayılı Bazı
Kanunlarda Değişiklik Yapılması Hakkında Kanunun çerçeve 34 üncü maddesi ile
492 sayılı Harçlar Kanununun "(1) Sayılı Tarifesinde" değişiklikler
yapılmış olduğundan, bu değişiklik önergesi verilmiştir. 
BAŞKAN - Komisyonun takdire bıraktığı, Hükümetin katıldığı
önergeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Kabul edilen önerge doğrultusunda 52 nci maddeyi oylarınıza
sunuyorum: Kabul edenler... Kabul etmeyenler... Kabul edilmiştir. 
54 üncü madde üzerinde söz talebi?.. Yok. 
1 önerge var; okutup, işleme alacağım. 
Türkiye
Büyük Millet Meclisi Başkanlığına
Görüşülmekte olan 146 sıra sayılı Adlî Yargı İlk Derece
Mahkemeleri ile Bölge Adliye Mahkemelerinin Kuruluş, Görev ve Yetkileri
Hakkında Kanun Tasarısının 54 üncü maddesindeki "ile 27.6.1984 tarihli ve
3030 sayılı Büyükşehir Belediyelerinin Yönetimi Hakkında Kanun Hükmünde
Kararnamenin Değiştirilerek Kabulü Hakkında Kanunun 5 inci maddesinin son
fıkrası" ibaresinin madde metninden çıkarılması arz ve teklif olunur. 






Haluk
  İpek


Bekir
  Bozdağ


Recep
  Özel







Ankara


Yozgat


Isparta







Hasan
  Kara


Fahri
  Keskin










Kilis


Eskişehir







BAŞKAN - Komisyonun takdire bıraktığı, Hükümetin katıldığı
önergeyi oylarınıza sunuyorum... 
YILMAZ KAYA (İzmir) - Sayın Başkan, Komisyona sormadınız
bile; bu kadar mı aceleniz var?!
BAŞKAN - Kabul edenler... Kabul etmeyenler... Önerge kabul edilmiştir.

Kabul edilen önerge doğrultusunda 54 üncü maddeyi oylarınıza
sunuyorum: Kabul edenler... Kabul etmeyenler... Kabul edilmiştir. 
Tasarının tümünü oylarınıza sunuyorum: Kabul edenler...
Kabul etmeyenler... Tasarı kabul edilmiş ve Kanunlaşmıştır; hayırlı olsun. 
Sayın milletvekilleri, Hukuk Usulü Muhakemeleri Kanununda
Değişiklik Yapılmasına İlişkin Kanun Tasarısı ve Adalet Komisyonu raporunun
müzakeresine kaldığımız yerden devam edeceğiz. 
2. - Hukuk
Usulü Muhakemeleri Kanununda Değişiklik Yapılmasına İlişkin Kanun Tasarısı ve
Adalet Komisyonu Raporu (1/523) (S. Sayısı: 152 ve 152'ye 1 inci ek) (x) (xx)
BAŞKAN - Komisyon ve Hükümet yerinde. 
Tasarının Komisyonca geri alınan maddeleriyle ilgili Adalet
Komisyonu raporu gelmiştir. 
Rapor 152'ye 1 inci ek sıra sayısıyla çoğaltılarak sayın
üyelere dağıtılmıştır. 
Geçici 2 nci maddeyi okutuyorum:
HUKUK USULÜ MUHAKEMELERİ
KANUNUNDA 
DEĞİŞİKLİK YAPILMASINA
İLİŞKİN KANUN TASARISI
GEÇİCİ MADDE 2.- Bölge adliye mahkemelerinin, Adlî Yargı İlk
Derece Mahkemeleri ile Bölge Adliye Mahkemelerinin Kuruluş, Görev ve Yetkileri
Hakkında Kanunun geçici 2 nci maddesi uyarınca Resmî Gazetede ilân edilecek
göreve başlama tarihinde;
1. Yargıtayda incelenmekte bulunan ve henüz karara
bağlanmamış olan davalar bölge adlîye mahkemelerine gönderilir. 
2. Yargıtay hukuk daireleri ve Hukuk Genel Kurulu tarafından
karara bağlanmış dava dosyaları bakımından bu Kanunun istinaf yoluna ilişkin
hükümleri uygulanmaz. Bu dava dosyaları hakkında mahkemelerin direnme veya
yeniden hüküm kurmak suretiyle verdikleri kararlar hakkında, Hukuk Usulü
Muhakemeleri Kanununun bu Kanunla yapılan değişiklikten önceki temyize ilişkin
hükümleri uyarınca yalnız temyiz yoluna başvurulabilir. 
BAŞKAN - Geçici 2 nci madde üzerinde söz talebi?.. Yok.
Geçici 2 nci maddeyi oylarınıza sunuyorum: Kabul edenler...
Kabul etmeyenler... Kabul edilmiştir. 
Geçici madde 3'ü okutuyorum:
GEÇİCİ MADDE 3.- Bölge adliye mahkemelerinin göreve başlama
tarihine kadar, Hukuk Usulü Muhakemeleri Kanununun temyize ilişkin yürürlükteki
hükümlerinin uygulanmasına devam olunur.
BAŞKAN - Geçici 3 üncü madde üzerinde söz talebi?..Yok.
Oylarınıza sunuyorum: Kabul edenler... Kabul etmeyenler...
Geçici 3 üncü madde kabul edilmiştir.
25 inci maddeyi okutuyorum :
MADDE 25.- Bu Kanun 1 Nisan 2005 tarihinde yürürlüğe girer.
BAŞKAN - 25 inci madde üzerinde, Cumhuriyet Halk Partisi
Grubu adına ve şahsı adına, Adana Milletvekili Sayın Ziya Yergök; buyurun
efendim. (CHP sıralarından alkışlar)
CHP GRUBU ADINA MEHMET ZİYA YERGÖK (Adana) - Sayın Başkan, Yüce Meclisin değerli üyeleri;
Hukuk Usulü Muhakemeleri Kanununda Değişiklik Yapılmasına İlişkin Kanun
Tasarısının yürürlük maddesiyle ilgili olarak, Cumhuriyet Halk Partisi Grubunun
görüş ve düşüncelerini açıklamak üzere söz almış bulunuyorum; Yüce Meclisi
saygıyla selamlayarak sözlerime başlamak istiyorum. 
Değerli milletvekilleri, biraz önce Bölge Adliye
Mahkemelerinin Kuruluşu Hakkında Kanun Tasarısı görüşüldü ve kabul edildi.
Gerek görüşmekte olduğumuz tasarıyla ilgili olarak gerekse biraz önce görüşülüp
kabul edilen yasayla ilgili olarak komisyondaki karşı oy yazılarımızda ve
tasarının tümü hakkında daha önce yaptığımız konuşmalarda, özet olarak, gerekli
koşullar oluşmadan ve altyapısı hazırlanmadan bu mahkemelerin kurulmasının ve
istinaf yolunun açılmasının yararlı olmayacağını dile getirmiştik. Biraz önce
Bölge Adliye Mahkemeleri Hakkında Kanun Tasarısı görüşülürken Grubumuz adına
konuşan değerli arkadaşımız da bu yöndeki düşüncelerimizi dile getirdi.
Değerli milletvekilleri, istinaf, ilk derece mahkemesinin
sonuçlandırdığı davanın ikinci derece mahkemede yeniden görüşülmesi için
başvurulan bir kanun yoludur. Kısaca, bölge adliye mahkemelerinin, ilk derece
mahkemeleri ile bugünkü temyiz mahkemesi Yargıtay arasında bir üst ara mahkeme
niteliğinde görev yapması düşünülmektedir. 
Bölge adliye mahkemeleri, daha doğrusu o zamanki adıyla
istinaf mahkemeleri, daha önce yargı sistemimiz içerisinde mevcut iken, 8 Nisan
1924 tarihinde 469 sayılı Yasanın 9 uncu maddesiyle kaldırılarak, Türk yargı
sisteminden çıkarılmıştır. Kaldırılma gerekçesi olarak da, sistemin iyi
işlemediği ve yararlı olmadığı belirtilmiştir. 
BAŞKAN - Sayın Yergök, çok affedersiniz, bir saniye efendim.
Sayın milletvekilleri, hatibi dinlemekte zorlanıyoruz,
içeride üzücü bir uğultu var; lütfen, konuşma yapmayalım ve sayın hatibi
dinleyelim.
Sayın Yergök, buyurun.
MEHMET ZİYA YERGÖK (Devamla) - Teşekkür ediyorum Sayın
Başkan.
İstinaf mahkemelerinin kaldırılma gerekçesi olarak sistemin
iyi işlemediği ve yararlı olmadığı belirtilmiştir; ancak, bu mahkemeler seksen
yıl önce kaldırılmış olmasına rağmen, Türk hukukunun gündeminden hiç inmemiş,
sürekli tartışma konusu yapılmıştır. Bugün de, istinaf mahkemelerinin kurulması
ve istinaf yolunun açılması konusunda gerek bilimadamları gerekse uygulamacılar
arasında, hukuk kurum ve kuruluşlarında görüş birliği olmadığı gibi, adı
üzerinde bile görüş birliği oluşmamıştır; tartışma bütün şiddetiyle devam
etmektedir. Hukukçuların ve hukukla ilgili kurum ve kuruluşların büyük çoğunluğu,
altyapısı hazırlanmadan, gerekli koşullar oluşmadan ve sistem bir bütün olarak
ele alınmadan bu mahkemelerin kurulmaması gerektiği, kurulması halinde de bir
yarar sağlamayacağı görüşündedir. 
İktidarın ve Sayın Adalet Bakanının desteğini alan kuvvetli bir
azınlık ise, istinaf mahkemelerinin kurulmasını savunmakta, yararlı olacağını
düşünmekte ve Yargıtayın iş yükünün azalacağını ve böylece, Yargıtayın bir
içtihat mahkemesi olarak görev yapmasına imkân doğacağını ileri sürmektedir. 
Bir üçüncü görüş ise şudur: Yargının var olan bütün
sorunları çözüme kavuşsa bile -ki, bu,
bir ütopyadır. Yargıya yıllardır bütçeden ayrılan payın yüzde 1'in altında
olduğunu düşündüğümüz zaman, yargının bu temel sorunlarının çözülmesi, tamamen
çözüme kavuşması bir ütopyadır- bu ütopyanın gerçekleşmesi durumunda bile, bu
mahkemelerin gerekli olmadığını, hiçbir yararı olmayacağını söyleyen çok saygın
ve değerli hukukçular vardır.
Üzerinde bu kadar tartışılan, çok keskin görüş ayrılıkları
olan ve yargı sistemimizi temelden ve derinden etkileyecek bir konuda ısrar
edilmesinin doğru olmadığını düşünmekteyiz. Bize göre de, gerekli koşullar
oluşmadan, altyapısı hazırlanmadan istinaf mahkemeleri kurulacak ve istinaf
yolu açılacak olursa, işler, dosyalar, Yargıtayın yerine, kısa sürede istinaf
mahkemelerinde birikecek, vatandaşın davasının görülmesinde sürat sağlanmış
olunmayacak, sadece merci değiştirilmiş olunacaktır. Ayrıca, istinaf yolu,
temyizi, Yargıtayı büsbütün ortadan kaldıran bir yol olmadığı için, önemli bir
gerekçe olarak sunulan "Yargıtayın iş yükünün azalacağı" iddiasının
da doğru olmadığı görüşündeyiz. Nitekim, daha önce, bölge idare mahkemelerinin
kurulmuş olması Danıştayın iş yükünü azaltmamıştır. 
Bugün ülkemizde, Sayın Adalet Bakanı, yargı birimleri, hukuk
kurumları başta olmak üzere, hemen herkes biliyor ki, adlî yargıda hâkim ve
savcı sayısı yetersizdir, yargının çalışma koşulları olumsuzdur, iş yükü ise
çok ağırdır; nitelikli hâkim ve savcı bulmak büyük sorundur. 
Ayrıca, kurulması söz konusu olan bu mahkemelerin içerisinde
yer alacağı fiziksel şartların hazırlanması, donanımının sağlanması, nitelikli
personel ihtiyacının temini de önemli sorunlardandır. Bu nedenle, gerekli ortam
hazırlanmadan, ilk derece mahkemelerinin bile sorunları çözülmeden, istinaf
mahkemelerinin kurulması ve istinaf yolunun açılması hiçbir şekilde doğru
olmayacaktır. 
İstinaf uygulamasının adil yargılama açısından gerekliliği
düşüncesi de doğru değildir; zira, Avrupa İnsan Hakları Sözleşmesi yönünden
istinaf zorunlu değildir. Temyiz yolu ve temyiz mahkemesi mevcut olduğu için,
istinafın bulunmaması halinde, Avrupa İnsan Hakları Sözleşmesinin 7 nolu
Protokolündeki prensibin ihlali söz konusu olmayacaktır. Kaldı ki, ülkemizdeki
yargıdan en büyük yakınma, yargılamanın uzun sürdüğü, adaletin geciktiği,
geciken adaletin adaletsizlik yarattığı noktasındadır. İstinaf yolu, temyizi
tümüyle kaldıran bir yol değildir, tam aksine, adaletin gecikmesine neden
olacağı düşünülmektedir. Davaların makul süre içerisinde sonuçlanması da mümkün
olmayacaktır. Avrupa İnsan Hakları Mahkemesi, davaların makul süre içerisinde
sonuçlanmamasını, adil yargılama hakkının ihlali olarak kabul etmektedir. 
İstinaf mahkemelerinin her ilde kurulması söz konusu
olmadığına göre, bölge mahkemeleri biçiminde kurulması düşünüldüğüne göre,
delillerin toplanması açısından da büyük sorunlarla karşılaşılacağı açıktır. 
Bütün bu nedenlerle, yargının sorunlarıyla iç içe yaşayan
hukukçuların ve hukuk kurumlarının çoğunluğu, yargı sistemimiz içerisinde
istinaf yolunun açılmasının, var olan sorunlara bir çözüm getirmeyeceği,
yargının hızlı, etkin ve adil gerçekleşmesine katkıda bulunmayacağı görüşünü
ısrarla savunmaktadırlar. İstinaf mahkemelerinin en hararetli savunucusu olan
bilimadamları dahi, istinaf mahkemelerinin kurulmasının başlıbaşına sorunu
çözmeyeceğini, mevcut yargı sisteminin bir bütün olarak ele alınıp
iyileştirilememesi durumunda, yarar yerine zarar getireceğini
belirtmektedirler. 
İstinaf mahkemelerinin yabancı ülkelerde var olduğu
söylenmektedir. Fransa dışında, genel olarak eyalet yönetimlerinin bulunduğu
ülkelerde istinaf mahkemeleri mevcuttur; ancak, birçok değerli hukukçu ve
bilimadamı, istinafın yabancı ülkelerde de giderek etrafında fırtınalar
koparılan, çok tartışılıp, eleştirilen bir kanun yolu olduğunu, bu nedenle, istinaf
yolunun, adalet hizmetlerinin sorunlarına bir çözüm olarak düşünülemeyeceğini
açıkça dile getirmektedirler.
İstinaf yolunun açılmasının, Yargıtayın iş yükünü azaltacağı
ve Yargıtayın bir içtihat mahkemesi olarak çalışmasına imkân doğacağı söylenmekte
ise de, geçmiş yıllarda görev yapan, çok değerli ve çok sayıda Yargıtay
başkanları, yargı yılı açış konuşmalarında, aksi görüşleri dile getirmişler,
istinaf mahkemelerinin kurulmasının, bulunulan aşamada doğru olmayacağını ifade
etmişlerdir. Bu sayın başkanların görev yaptığı döneme göre, yargının
içerisinde bulunduğu koşullar, ne yazık ki, daha iyiye gitmemiş, aksine, adalet
hizmetlerine bütçeden ayrılan pay daha gerilere düşmüştür, yargı bağımsızlığı
ve güvenceli yargıç ilkesine ulaşılamamıştır. 
İstinaf mahkemeleri seksen yıldır tartışılmasına ve yararlı
olmayacağı düşüncesi hukuk çevrelerinde, yargı birimlerinde ağır basmasına
rağmen, acaba seksen yıldır tartışılmakta olan istinaf mahkemeleri, benim
dönemimde, bizim dönemimizde yeniden kuruldu denilmek için mi bu tasarıda ısrar
ediliyor?!.. Bu ısrarı anlamakta güçlük çektiğimizi... Bölge adliye
mahkemelerinin kurulmasının ve istinaf yolunun açılmasının, Türk yargısına,
adaletine bir katkı getirmeyeceği, tam aksine, sistemi bozarak, yarar yerine
zarar getireceği düşüncesindeyiz.
Değerli milletvekilleri, güzel ve özlü bir söz vardır
"hatasız insan olmaz." İnsan, hatalarını kabul edip, onları gidermeye
çalıştıkça yücelir. Bunu iktidarlara da uyarlayabiliriz. Hatasız iktidar olmaz;
ancak, hatadan dönmesini de bilmek gerekir. Bu dönüşü yapmak için ille
Brüksel'den uyarı mı gelmesi gerekir?! Eğer böyle olursa, ülkemizin ve
ulusumuzun ödeyeceği fatura daha ağırlaşmaktadır. Aksine, muhalefetin
uyarılarını, meslek örgütlerinin uyarılarını, sivil toplumun uyarılarını
zamanında dikkate alırsanız, ülkemiz adına daha doğru bir adım atmış olursunuz.

Bu tasarıyla ve biraz önce kabul edilen tasarıyla ilgili
olarak komisyon aşamasındaki, daha önceki Genel Kurul görüşmeleri sırasındaki
uyarılarımızı ve karşı oy yazılarımızı tekrar ederek, bu tasarının
yasalaşmamasını, yürürlüğe girmemesini diliyor ve tasarıya ret oyu vereceğimizi
arz ederek, Yüce Meclisi saygıyla selamlıyorum. (CHP sıralarından alkışlar)
BAŞKAN- Sayın Yergök, teşekkür ederim. 
25 inci maddeyi oylarınıza sunuyorum: Kabul edenler... Kabul
etmeyenler... Kabul edilmiştir. 
26 ncı maddeyi okutuyorum:
MADDE 26.- Bu kanun hükümlerini Bakanlar Kurulu yürütür. 
BAŞKAN- Söz talebi?.. Yok. 
26 ncı maddeyi oylarınıza sunuyorum: Kabul edenler... Kabul
etmeyenler... Kabul edilmiştir. 
Sayın milletvekilleri, tasarının tümünün oylanmasından önce,
Adalet Komisyonunun, Hukuk Usulü Muhakemeleri Kanununda Değişiklik Yapılmasına
İlişkin Kanun Tasarısının 1, 15, 17, 18, 20 ve 24 üncü maddelerinin yeniden
görüşülmesine ilişkin olarak İçtüzüğün 89 uncu maddesine göre bir talebi
vardır. Bu talebi yerine getireceğim. 
Saat 15.50'de toplanmak üzere birleşime ara veriyorum. 

Kapanma Saati: 15.42


BEŞİNCİ OTURUM
Açılma Saati: 15.51
BAŞKAN: Bülent ARINÇ
KÂTİP ÜYELER: Suat KILIÇ
(Samsun), Yaşar TÜZÜN (Bilecik)
BAŞKAN - Sayın milletvekilleri, Türkiye Büyük Millet
Meclisinin 124 üncü Birleşiminin Beşinci Oturumunu açıyorum.
152 ve 152'ye 1 inci ek sıra sayılı kanun tasarısı
üzerindeki müzakerelere kaldığımız yerden devam ediyoruz.
VII. - KANUN TASARI VE
TEKLİFLERİ İLE KOMİSYONLARDAN 
GELEN DİĞER İŞLER (Devam)
2. - Hukuk
Usulü Muhakemeleri Kanununda Değişiklik Yapılmasına İlişkin Kanun Tasarısı ve
Adalet Komisyonu Raporu (1/523) (S. Sayısı: 152 ve 152'ye 1 inci ek) (Devam)
BAŞKAN - Komisyon ve Hükümet?.. Yerinde.
Sayın milletvekilleri, Adalet ve Kalkınma Partisi Grubunun,
Hukuk Usulü Muhakemeleri Kanununda Değişiklik Yapılmasına İlişkin Kanun
Tasarısının 1, 15, 17, 18, 20 ve 24 üncü maddelerinin yeniden görüşülmesine ilişkin
istemi hakkındaki önerisini okutuyorum:
Türkiye
Büyük Millet Meclisi Başkanlığına
Görüşülmekte olan 152 sıra sayılı kanun tasarısının 1, 15,
17, 18, 20 ve 24 üncü maddelerinin yeniden görüşülmesine dair Adalet Komisyonu
isteminin, İçtüzüğün 89 uncu maddesine göre, yerine getirilmesini arz ve teklif
ederim.
 Haluk İpek
 Ankara
 AK Parti Grup Başkanvekili
BAŞKAN - Öneri üzerinde aleyhte konuşmak üzere, Sayın Kemal
Anadol; buyurun efendim.
K. KEMAL ANADOL (İzmir) - Sayın Başkan, Yüce Meclisin saygıdeğer
üyeleri; vaktinizi fazla işgal etmek istemiyorum. Buna benzer bir olayı daha,
biraz önce yaşadık. 
Cumhuriyet Halk Partisi olarak, görüşülmekte olan tasarının
tümüne Cumhuriyet Halk Partili Adalet Komisyonu üyeleri, komisyon görüşmeleri
sırasında karşı çıkmışlardır, karşı oy kullanmışlardır, muhalefet şerhleri
vardır. Kaldı ki, böyle önemli bir tasarı görüşülürken, tekriri müzakere
yoluyla değil de, maddelerin esası görüşülürken -madem, Türkiye'yi çok
yakından, hukuk dünyamızı, hukuk uygulamamızı çok yakından ilgilendiren bir
yasa görüşülüyor- gereken ciddiyetle bu sakıncalar tespit edilse ve maddeler
ona göre çıksaydı, şimdi, bir tekriri müzakere ihtiyacı duyulmayacaktı. 
O nedenle, Cumhuriyet Halk Partisi olarak, karşı olduğumuzu
ve karşı oy kullanacağımızı arz etmek için huzurunuza geldim. Teşekkür ediyor,
saygılar sunuyorum. (CHP sıralarından alkışlar)
BAŞKAN - Sayın Anadol, teşekkür ederim.
Adalet ve Kalkınma Partisi Grubu önerisini tekrar okutup,
oylarınıza sunacağım.
Türkiye
Büyük Millet Meclisi Başkanlığına
Görüşülmekte olan 152 sıra sayılı kanun tasarısının 1, 15,
17, 18, 20 ve 24 üncü maddelerinin yeniden görüşülmesine dair Adalet Komisyonu
isteminin, İçtüzüğün 89 uncu maddesine göre, yerine getirilmesini arz ve teklif
ederim.
 Haluk İpek
 Ankara
 AK Parti Grup Başkanvekili
BAŞKAN - Oylarınıza sunuyorum: Kabul edenler... Kabul etmeyenler... Öneri kabul edilmiştir. 
Şimdi, Adalet Komisyonunun istemini okutup, oylarınıza
sunacağım.
Türkiye
Büyük Millet Meclisi Başkanlığına
Görüşülmekte olan Hukuk Usulü Muhakemeleri Kanununda
Değişiklik Yapılmasına İlişkin Kanun Tasarısının 1, 15, 17, 18, 20 ve 24 üncü
maddelerinin, daha önce görüşülüp kabul edilen 5219 sayılı Kanuna uyumlu hale
getirilmesinde zorunluluk bulunmaktadır. 
Bu nedenle, tasarının yukarıda zikredilen 1, 15, 17, 18, 20
ve 24 üncü maddelerinin, İçtüzüğün 89 uncu maddesine göre yeniden görüşülmesini
arz ve talep ederiz.
 Köksal Toptan
 Zonguldak
 Adalet Komisyonu Başkanı
BAŞKAN - Oylarınıza sunuyorum: Kabul edenler... Kabul etmeyenler... Komisyonun istemi kabul
edilmiştir. 
Bu durumda, tasarının 1 inci maddesini yeniden müzakereye
açıyorum.
1 inci madde üzerinde söz talebi?.. Yok.
Madde üzerinde verilmiş önerge vardır; okutup, işleme
alacağım.
Türkiye
Büyük Millet Meclisi Başkanlığına
Görüşülmekte olan 152 sıra sayılı Hukuk Usulü Muhakemeleri
Kanununda Değişiklik Yapılmasına İlişkin Kanun Tasarısının çerçeve 1 inci
maddesinin tasarıdan çıkarılması ve buna göre diğer maddelerin teselsül
ettirilmesi arz ve teklif olunur.
 






Haluk
  İpek


Bekir
  Bozdağ


Recep
  Özel







Ankara


Yozgat


Isparta







Mehmet
  Yılmazcan


Hasan
  Kara










Kahramanmaraş


Kilis






BAŞKAN - Komisyon önergeye katılıyor mu?
ADALET KOMİSYONU BAŞKANI KÖKSAL TOPTAN (Zonguldak) - Takdire
bırakıyoruz Sayın Başkanım.
BAŞKAN - Hükümet önergeye katılıyor mu?
DEVLET BAKANI VE BAŞBAKAN YARDIMCISI MEHMET ALİ ŞAHİN
(İstanbul) - Katılıyoruz efendim.
BAŞKAN - Gerekçeyi okutuyorum:
Gerekçe:
Tasarının Türkiye Büyük Millet Meclisi Genel Kurulunda
görüşülmesinden sonra kabul edilen 14.7.2004 tarihli ve 5219 sayılı Çeşitli
Kanunlarda Değişiklik Yapılmasına Dair Kanunla 1086 sayılı Hukuk Usulü
Muhakemeleri Kanununun, sulh mahkemelerinin görevlerini düzenleyen 8 inci
maddesinde yapılan değişikliğe uyumun sağlanması amacıyla önerge verilmiştir.
BAŞKAN - Komisyonun takdire bıraktığı, Hükümetin katıldığı
önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir ve 1 inci madde metinden çıkarılmıştır.
1 inci madde metinden çıkarıldığına göre, 15 inci maddeyi 14
üncü madde olarak müzakereye açıyorum.
14 üncü madde üzerinde söz talebi?.. Yok.
Madde üzerinde verilmiş önerge vardır; okutup, işleme
alacağım.
Türkiye
Büyük Millet Meclisi Başkanlığına
Görüşülmekte olan 152 sıra sayılı Hukuk Usulü Muhakemeleri
Kanununda Değişiklik Yapılmasına İlişkin Kanun Tasarısının teselsül ettirilen
çerçeve 14 üncü maddesinin tasarıdan çıkarılması ve buna göre diğer maddelerin
teselsül ettirilmesi arz ve teklif olunur.






Haluk
  İpek


Bekir
  Bozdağ


Recep
  Özel







Ankara


Yozgat


Isparta







Hasan
  Kara


Fahri
  Keskin


Ali
  Yüksel Kavuştu







Kilis


Eskişehir


Çorum




BAŞKAN - Komisyon?..
ADALET KOMİSYONU BAŞKANI KÖKSAL TOPTAN (Zonguldak) - Takdire
bırakıyoruz Sayın Başkanım.
BAŞKAN - Hükümet?..
DEVLET BAKANI VE BAŞBAKAN YARDIMCISI MEHMET ALİ ŞAHİN
(İstanbul) - Katılıyoruz efendim.
BAŞKAN - Gerekçeyi okutuyorum:
Gerekçe:
Tasarının Türkiye Büyük Millet Meclisi Genel Kurulunda
görüşülmesinden sonra kabul edilen 14.7.2004 tarihli ve 5219 sayılı Çeşitli
Kanunlarda Değişiklik Yapılmasına Dair Kanunla 1086 sayılı Hukuk Usulü
Muhakemeleri Kanununun 288 ve 290 ıncı maddelerinde yapılan değişikliğe uyumun
sağlanması amacıyla önerge verilmiştir. 
BAŞKAN - Komisyonun takdire bıraktığı, Hükümetin katıldığı
önergeyi oylarınıza sunuyorum: Kabul edenler... Kabul etmeyenler... Önerge
kabul edilmiş, madde metinden çıkarılmıştır. 
Şimdi, 17 nci maddeyi 15 inci madde olarak...
Söz talebi?.. Yok. 
Önerge vardır; okutup, işleme alacağım. 
Türkiye
Büyük Millet Meclisi Başkanlığına
Görüşülmekte olan 152 sıra sayılı Hukuk Usulü Muhakemeleri
Kanununda Değişiklik Yapılmasına İlişkin Kanun Tasarısının teselsül ettirilen
çerçeve 15 inci maddesiyle 1086 sayılı Hukuk Usulü Muhakemeleri Kanununa
eklenen 426/A maddesinin ikinci, üçüncü ve dördüncü fıkralarında yer alan
"beşyüz milyon" ibarelerinin "bir milyar" olarak
değiştirilmesi arz ve teklif olunur. 






Haluk
  İpek


Bekir
  Bozdağ


Recep
  Özel 







Ankara 


Yozgat


Isparta







Fahri
  Keskin


Ali
  Yüksel Kavuştu


Hasan
  Kara 







Eskişehir


Çorum


Kilis




BAŞKAN - Komisyon katılıyor mu? 
ADALET KOMİSYONU BAŞKANI KÖKSAL TOPTAN (Zonguldak) - Takdire
bırakıyoruz Sayın Başkan. 
BAŞKAN - Hükümet?..
DEVLET BAKANI VE BAŞBAKAN YARDIMCISI MEHMET ALİ ŞAHİN
(İstanbul) - Katılıyoruz efendim. 
BAŞKAN - Gerekçeyi okutuyorum:
Gerekçe:
Tasarının Türkiye Büyük Millet Meclisi Genel Kurulunda
görüşülmesinden sonra kabul edilen 14.7.2004 tarihli ve 5219 sayılı Çeşitli
Kanunlarda Değişiklik Yapılmasına Dair Kanunla 1086 sayılı Hukuk Usulü
Muhakemeleri Kanununun, temyiz yoluna başvurulamayacak ilk derece mahkemesi
kararlarını gösteren 427 nci maddesinde yapılan değişikliğe uyumun sağlanması
amacıyla değişiklik önergesi verilmiştir. 
BAŞKAN - Komisyonun takdire bıraktığı, Hükümetin katıldığı
önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir.
Kabul edilen önerge doğrultusunda, 15 inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
Şimdi, 18 inci maddeyi 16 ncı madde olarak... 
Söz talebi?.. Yok. 
Madde üzerinde 2 adet önerge var; geliş sırasına göre
okutup, işleme alacağım: 
Türkiye
Büyük Millet Meclisi Başkanlığına
Görüşülmekte olan 152 sıra sayılı Hukuk Usulü Muhakemeleri
Kanununda Değişiklik Yapılmasına İlişkin Kanun Tasarısının teselsül ettirilen
çerçeve 16 ncı maddesiyle, 1086 sayılı Hukuk Usulü Muhakemeleri Kanununun
yeniden düzenlenen eklenen 428 inci maddesinin birinci fıkrasının (1) numaralı
bendi ile ikinci fıkrasında yer alan "üçmilyar" ibarelerinin
"beşmilyar" olarak değiştirilmesi arz ve teklif olunur.






Haluk
  İpek


Bekir
  Bozdağ


Recep
  Özel







Ankara


Yozgat


Isparta







Hasan
  Kara


Ali
  Yüksel Kavuştu


Fahri
  Keskin







Kilis


Çorum


Eskişehir




BAŞKAN - İkinci önergeyi okutuyorum:
Türkiye
Büyük Millet Meclisi Başkanlığına
Görüşülmekte olan 152 sıra sayılı Hukuk Usulü Muhakemeleri
Kanununda Değişiklik Yapılmasına İlişkin Kanun Tasarısının teselsül ettirilen
16 ncı maddesiyle 1086 sayılı Hukuk Usulü Muhakemeleri Kanununa eklenen 435
inci maddesinin ikinci ve üçüncü fıkralarında yer alan "altımilyar"
ibarelerinin "onmilyar" olarak değiştirilmesi arz ve teklif olunur.






Haluk
  İpek


Bekir
  Bozdağ


Recep
  Özel







Ankara


Yozgat


Isparta







Hasan
  Kara


Ali
  Yüksel Kavuştu


Fahri
  Keskin







Kilis


Çorum


Eskişehir




BAŞKAN - Şimdi, maddeye en aykırı önergeyi okutuyorum:
Türkiye
Büyük Millet Meclisi Başkanlığına
Görüşülmekte olan 152 sıra sayılı Hukuk Usulü Muhakemeleri
Kanununda Değişiklik Yapılmasına İlişkin Kanun Tasarısının teselsül ettirilen
16 ncı maddesiyle 1086 sayılı Hukuk Usulü Muhakemeleri Kanununa eklenen 435
inci maddesinin ikinci ve üçüncü fıkralarında yer alan "altımilyar"
ibarelerinin "onmilyar" olarak değiştirilmesi arz ve teklif olunur.
 Haluk
İpek (Ankara) ve arkadaşları
BAŞKAN - Komisyon önergeye katılıyor mu?
ADALET KOMİSYONU BAŞKANI KÖKSAL TOPTAN (Zonguldak) - Takdire
bırakıyoruz Sayın Başkanım.
BAŞKAN - Hükümet önergeye katılıyor mu?
DEVLET BAKANI VE BAŞBAKAN YARDIMCISI MEHMET ALİ ŞAHİN
(İstanbul) - Katılıyoruz Sayın Başkan.
BAŞKAN - Sayın milletvekilleri, önerge üzerinde bir teknik
çalışma yapılması lazım.
Birleşime 10 dakika ara veriyorum.

Kapanma Saati: 16.05
ALTINCI OTURUM
Açılma Saati: 16.14
BAŞKAN: Bülent ARINÇ
KÂTİP ÜYELER: Suat KILIÇ
(Samsun), Yaşar TÜZÜN (Bilecik) 
BAŞKAN - Sayın milletvekilleri, 124 üncü Birleşimin Altıncı
Oturumunu açıyorum. 
152 ve 152'ye 1 inci ek sıra sayılı tasarının müzakerelerine
devam ediyoruz.
VII. - KANUN TASARI VE
TEKLİFLERİ İLE KOMİSYONLARDAN 
GELEN DİĞER İŞLER (Devam)
2. - Hukuk
Usulü Muhakemeleri Kanununda Değişiklik Yapılmasına İlişkin Kanun Tasarısı ve
Adalet Komisyonu Raporu (1/523) (S. Sayısı: 152 ve 152'ye 1 inci ek) (Devam)
BAŞKAN - Komisyon ve Hükümet yerinde.
Yeni 16 ncı madde üzerinde 2 adet önerge vardı; önergeleri
okutmuştum. 
Biraz önce okunan, Komisyonun takdire bıraktığı, Hükümetin
katıldığı önergenin gerekçesini okutuyorum: 
Gerekçe:
Tasarının Türkiye Büyük Millet Meclisi Genel Kurulunda
görüşülmesinden sonra kabul edilen 14.7.2004 tarihli ve 5219 sayılı Çeşitli
Kanunlarda Değişiklik Yapılmasına Dair Kanunla 1086 sayılı Hukuk Usulü
Muhakemeleri Kanununun, Yargıtayda duruşmalı temyiz incelemesine ilişkin
hükümlerini gösteren 438 inci maddesinde yapılan değişikliğe uyumun sağlanması
amacıyla değişiklik önergesi verilmiştir. 
BAŞKAN - Önergeyi oylarınıza sunuyorum: Kabul edenler...
Kabul etmeyenler... Önerge kabul edilmiştir. 
2 nci önergeyi okutuyorum: 
Türkiye
Büyük Millet Meclisi Başkanlığına
Görüşülmekte olan 152 sıra sayılı Hukuk Usulü Muhakemeleri
Kanununda Değişiklik Yapılmasına İlişkin Kanun Tasarısının teselsül ettirilen
çerçeve 16 ncı maddesiyle, 1086 sayılı Hukuk Usulü Muhakemeleri Kanununun
yeniden düzenlenen eklenen 428 inci maddesinin birinci fıkrasının (1) numaralı
bendi ile ikinci fıkrasında yer alan "üçmilyar" ibarelerinin
"beşmilyar" olarak değiştirilmesi arz ve teklif olunur.
 Haluk
İpek (Ankara) ve arkadaşları
BAŞKAN - Komisyon önergeye katılıyor mu?
ADALET KOMİSYONU BAŞKANI KÖKSAL TOPTAN (Zonguldak) - Takdire
bırakıyoruz Sayın Başkan.
BAŞKAN - Hükümet önergeye katılıyor mu?
ADALET BAKANI CEMİL ÇİÇEK (Ankara) - Katılıyoruz Sayın
Başkan.
BAŞKAN - Gerekçeyi okutuyorum:
Gerekçe:
Tasarının, Türkiye Büyük Millet Meclisi Genel Kurulunda
görüşülmesinden sonra kabul edilen 14.7.2004 tarihli ve 5219 sayılı Çeşitli
Kanunlarda Değişiklik Yapılmasına Dair Kanunla 1086 sayılı Hukuk Usulü Muhakemeleri
Kanununun, temyiz yoluna başvurulamayacak ilk derece mahkemesi kararlarını
gösteren 427 nci maddesinde yapılan değişikliğe uyumun sağlanması amacıyla
değişiklik önergesi verilmiştir.
BAŞKAN - Komisyonun takdire bıraktığı, Hükümetin katıldığı ve
gerekçesini okuduğumuz önergeyi oylarınıza sunuyorum: Kabul edenler... Kabul
etmeyenler... Önerge kabul edilmiştir.
Kabul edilen önergeler doğrultusunda yeni 16 ncı maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
Eski 20 nci, yeni 18
inci maddenin görüşmelerine geçiyoruz. 
Söz talebi?.. Yok.
1 önerge var; okutuyorum:
Türkiye
Büyük Millet Meclisi Başkanlığına
Görüşülmekte olan 152 sıra sayılı Hukuk Usulü Muhakemeleri
Kanununda Değişiklik Yapılmasına İlişkin Kanun Tasarısının teselsül ettirilen
çerçeve 18 inci maddesinin tasarıdan çıkarılması ve buna göre diğer maddelerin
teselsül ettirilmesi arz ve teklif olunur.






Haluk
  İpek


Bekir
  Bozdağ


Recep
  Özel







Ankara


Yozgat


Isparta







Hasan
  Kara


Mehmet
  Yılmazcan


Halil
  Özyolcu







Kilis


Kahramanmaraş


Ağrı







Kerim
  Yıldız













Ağrı










BAŞKAN - Komisyon önergeye katılıyor mu?
ADALET KOMİSYONU BAŞKANI KÖKSAL TOPTAN (Zonguldak) - Takdire
bırakıyoruz Sayın Başkan.
BAŞKAN - Hükümet?..
ADALET BAKANI CEMİL ÇİÇEK (Ankara) - Katılıyoruz Sayın
Başkan.
BAŞKAN - Gerekçeyi okutuyorum:
Gerekçe:
Tasarının, Türkiye Büyük Millet Meclisi Genel Kurulunda
görüşülmesinden sonra kabul edilen 14.7.2004 tarihli ve 5219 sayılı Çeşitli
Kanunlarda Değişiklik Yapılmasına İlişkin Kanunla 1086 sayılı Hukuk Usulü
Muhakemeleri Kanununun 566 ncı maddesinde yapılan değişikliğe uyumun sağlanması
amacıyla değişiklik önergesi verilmiştir.
BAŞKAN - Komisyonun takdire bıraktığı, Hükümetin katıldığı
ve gerekçesini okuduğumuz önergeyi oylarınıza sunuyorum: Kabul edenler... Kabul
etmeyenler... Önerge kabul edilmiş ve madde metinden çıkarılmıştır. 
Eski 24 üncü, yeni 21 inci maddenin görüşmelerine geçiyoruz.

Söz talebi?.. Yok.
1 önerge var; okutuyorum: 
Türkiye
Büyük Millet Meclisi Başkanlığına
Görüşülmekte olan 152 sıra sayılı Hukuk Usulü Muhakemeleri
Kanununda Değişiklik Yapılmasına İlişkin Kanun Tasarısının teselsül ettirilen
çerçeve 21 inci maddesiyle Hukuk Usulü Muhakemeleri Kanununa eklenen geçici 1
inci maddenin tasarıdan çıkarılması ve buna göre diğer geçici maddelerin
teselsül ettirilmesi arz ve teklif olunur. 






Haluk
  İpek


Bekir
  Bozdağ


Recep
  Özel







Ankara


Yozgat


Isparta







Mehmet
  Yılmazcan


Mustafa
  Nuri Akbulut


Hasan
  Kara







Kahramanmaraş


Erzurum


Kilis




BAŞKAN - Komisyon katılıyor mu?..
ADALET KOMİSYONU BAŞKANI KÖKSAL TOPTAN (Zonguldak) - Takdire bırakıyoruz Sayın
Başkan. 
BAŞKAN - Hükümet önergeye katılıyor mu? 
ADALET BAKANI CEMİL ÇİÇEK (Ankara) - Katılıyoruz Sayın
Başkan. 
BAŞKAN - Komisyonun takdire bıraktığı, Hükümetin katıldığı
önergenin gerekçesini okutuyorum: 
Gerekçe: 
Tasarının Türkiye Büyük Millet Meclisi Genel Kurulunda
görüşülmesinden sonra kabul edilen 14.7.2004 tarihli ve 5219 sayılı Çeşitli
Kanunlarda Değişiklik Yapılmasına Dair Kanunla 1086 sayılı Hukuk Usulü
Muhakemeleri Kanununun konuyla ilgili maddelerinde değişiklik yapıldığından ve
konuyla ilgili olarak bu tasarıda yer alan hükümlerin tasarıdan çıkarılması
amacıyla önerge verilmiştir. 
BAŞKAN - Gerekçesini dinlediğimiz önergeyi oylarınıza
sunuyorum: Kabul edenler... Kabul etmeyenler... Önerge kabul edilmiştir. 
Kabul ettiğimiz 21 inci madde bir çerçeve maddesidir. Geçici
maddeleriyle birlikte tekrar oylarınıza sunuyorum: Kabul edenler... Kabul
etmeyenler... Kabul edilmiştir. 
Kanunun tümünü oylarınıza sunuyorum: Kabul edenler... Kabul
etmeyenler... Tasarı kabul edilmiş ve kanunlaşmıştır. 
Hayırlı olsun. 
Sayın milletvekilleri, 3 üncü sıraya alınan Türk Ceza Kanunu
Tasarısı ve Adalet Komisyonu raporunun müzakerelerine kaldığımız yerden devam
ediyoruz.
3. - Türk
Ceza Kanunu Tasarısı ve Adalet Komisyonu Raporu (1/593) (S. Sayısı: 664 ve
664'e 1 inci ek) (x) (xx)
BAŞKAN - Komisyon ve Hükümet yerinde. 
Tasarının komisyonca geri alınan maddeleriyle ilgili Adalet
Komisyonu raporu gelmiştir. 
Rapor, 664'e 1 inci ek sıra sayısıyla çoğaltılarak sayın
üyelere dağıtılmıştır. 
344 üncü maddeyi okutuyorum:
TÜRK CEZA KANUNU TASARISI
Yürürlük
MADDE 344.- (1) Bu Kanunun;
a) "İmar kirliliğine neden olma" başlıklı 184 üncü
maddesi, yayımı tarihinde,
b) "Çevrenin kasten kirletilmesi" başlıklı 181
inci maddesinin birinci fıkrası ile "Çevrenin taksirle kirletilmesi"
başlıklı 182 nci maddesinin birinci fıkrası, yayımı tarihinden itibaren iki yıl
sonra, 
c) Diğer hükümleri, 1 Nisan 2005 tarihinde yürürlüğe girer. 
BAŞKAN - Madde üzerinde, Cumhuriyet Halk Partisi Grubu
adına, İstanbul Milletvekili Sayın Hasan Fehmi Güneş; buyurun efendim. (CHP
sıralarından alkışlar)
CHP GRUBU ADINA HASAN FEHMİ GÜNEŞ (İstanbul) - Sayın Başkan,
sayın milletvekilleri; bugünkü müzakerelerimizde aslında olumsuz bir örnek
oluşturuyoruz; yasama görevimiz açısından olumsuz bir örnek, yöntem açısından
olumsuz bir örnek oluşturuyoruz. Bu örnek olmamalı aslında; bu, bugün bitmeli.
Bazı tasarılarda tekriri müzakere yoluyla maddeleri değiştirdik. Eğer kabul
ederseniz, kendimi hukukçu sayıyorum ve hiçbiri hakkında, nasıl, neyin yerine
neyi koyduğumuz konusunda, detaylı, yeterli, beni tatmin eden bir bilgim yok.
Yani, bunu, böyle, 10 dakika önceden getirip, 10 dakika içerisinde, 5 dakika
içerisinde değiştirerek, çok önemli, çok temel yasalarda çok ciddî
değişiklikler yaparak yasama görevimizi ciddiyetle yerine getiriyoruz
diyemeyiz. Bu, bize haksızlık; bu doğru değil. Bu yasalara aylarımızı
veriyoruz, hazırlıyoruz; sonra, işte bir gün, uyum adına ya da yeni yasalarla
paralellik kurmak adına bir emrivakiyle karşılaşıyoruz. Bu doğru değil; bunu
yapmamamız lazım. 
Bilmiyoruz tam olarak. Sayın Bakanın, Sayın Komisyon
Başkanının ve komisyon üyelerinin, bürokrat arkadaşlarımızın doğru yapacağını
varsayarak götürüyoruz; ama, yasama görevi bizim; bizim yapmamız lazım, bizim
bilmemiz lazım, bizim anlamamız lazım, neye el kaldırdığımızı neye el
kaldırmadığımızı bilmemiz lazım. Bilmeden el kaldırıyorsak, bu bize yakışmaz,
hiç birinize yakışmaz, bana da yakışmaz, yakışmıyor. 
Bizi izleyenler, bizi ciddî adamlar olarak görüyorlar; eğer,
biz, ciddî adam rolü yapmıyorsak, taklidi yapmıyorsak, onun gereğini yerine
getirmeliyiz. Bu doğru değil!
Türk Ceza Yasası Tasarısını görüştük, son iki maddesine
kadar geldik, geri çekildi Türk Ceza Yasası Tasarısı İçtüzüğün 88 inci
maddesine göre. Bugün, bana sıra gelinceye kadar yapılan konuşmalarda, Türk
Ceza Yasası Tasarısının iki maddesinin geri çekilmesi konusunda tatmin edici
bir açıklama gelmedi, niye geri çekildiğiyle ilgili tatmin edici bir açıklama
gelmedi. Öyle anlaşılıyor ki, işte, on gün önce geri çekildi, on gün sonra
getirdik, kabul ediyoruz aynı Türk Ceza Yasası Tasarısını. Son maddede, şimdi
benim üzerinde konuştuğum maddede bir değişiklik söz konusu; ki, bugüne
kalmayabilirdi, on gün beklemeye gerek yoktu, on günlük bir iş değil o. 
Niye geri çektik?! Niye aynen getirdik?! Öyle anlaşılıyor
ki, anlamsızdı, gereksizdi, belki acemiceydi. Bir faydası olmadı, zararı oldu;
bazı hesaplara göre, ciddî zararı oldu. Bu doğru değil; bu olmamış demek ki,
yanlış yapılmış. Neden lafı dolaştırıyoruz. Yanlış yapmışız. Yanlış yapılmış
demek, çok dürüst bir tavır olur. Yanlış olmuş; bunu geri çekmemeliydik. O gün,
tam bir uzlaşma içinde, mutabakat içinde, maddeler üzerinde çok fazla tartışma
yapılmadan, katkı yapılarak geçiyordu. O gün çıkabilirdi, çıkmalıydı; o günkü
ile bugünkü arasında bir fark yok. Kaldı ki, o gün çıkınca, ertesi gün de
yürürlüğe girmeyecekti zaten, bir yıl sonra yürürlüğe girecekti. Yanlış
olmuştur.
Değerli arkadaşlarım, Sayın Komisyon Başkanı arkadaşım -o
günkü tutanak benim de elimde- diyor ki: "Bunu, şunun için geri çekiyoruz:
Ceza Muhakemeleri Usulü Yasası, İnfaz Yasası, İstinaf Mahkemeleri Yasası ve
görüşmekte olduğumuz Ceza Yasası bir bütünlük teşkil ediyor" doğru; "o
bütünlük içinde tamamlamalıyız" doğru; "onun için geri
çekiyoruz" peki... Geri çekme gerekçesi bu. Sonra...
FAHRİ KESKİN (Eskişehir) - O da bir taktik...
HASAN FEHMİ GÜNEŞ (Devamla) - Taktik olmaz. Yani, biz ciddî
bir şey yapıyoruz; birbirimize taktik yapamayız, topluma...
Şimdi geldik, Sayın Komisyon Başkanımız diyor ki: "Ceza
Muhakemeleri Usulü Yasası ile İnfaz Yasasını, Hükümet Komisyondan geri
çekti." Ben eğer yanlış anlamıyorsam, İçtüzüğün 75 inci maddesine göre, bu
tür geri çekmelerde Genel Kurulun bilgilendirilmesi gerekir. Geriye hükümet
çeker; geri çekme talebine karşı, Başkanlık onu geri verebilir, komisyon
veremez. Başkanlık onu verirken de bize der ki "onu geri istediler,
verdim." Ben böyle bir duyuru almadım. Tabiî ki, Komisyon Başkanı doğruyu
söylüyor; ama, en azından, bir usul, bir yöntem noksanı var.
Peki, on gün içinde ne oldu da geri çekildi?! Tatildeydik
ayrıca; 16'sında bu söylendi, bugün 26'sı... Güzel olmadı; söylemek istediğim
o; güzel olmadı, şık olmadı.
Ciddî bir şey yapıyoruz, bir ceza yasası çıkarıyoruz. İlk
günlerde de söylemeye çalıştım; bizim, 1926'dan beri uygulanan bir Ceza Yasamız
var. Bir hukuk reformu yaptık. Hukuk reformunu, 1926'larda kabul edilen
yasaları, biz, Türk aydınlanma devriminin, aydınlanma devrimimizin bir boyutu
olarak, bir ürünü olarak algılıyoruz. Öyle geldik seksen yıla yakın bir zaman
içinde ve bugün onu değiştiriyoruz. Daha çağdaş, daha ileri, bugüne daha uygun
bir ceza yasası yapmak iddiasıyla ortaya çıkıyoruz. Zaten, çağdaşlaşma
yönündeki atılımlar, girişimler böyledir; sonsuzdur, bitmez. Bir çağdaşlaşma
talebi gündeme geldiğinde, onunla ilgili bir girişim yapıldığında, o
tamamlandığında, çağdaşlaşma doğrultusunda, onu yürüten, onu bütünleyen, onu
yükselten yeni bir ödev gündeme gelir. Şimdi, bu Ceza Yasasını yapıp
bitirdiğimizde bitmeyecek işimiz. Her gün, ileride, uyguladıkça, hem
uygulayıcılarımız hem yasama görevi yapan kurullar onu daha yükseğe çıkaracak,
geliştirecek bir çalışma içinde olacaklar. Uygarlaşma süreci, basamakları
sonsuza dek yükselen bir merdiven gibidir ve her basamaktan sonra yeni basamağa
dönük ödevle karşı karşıya kalırız; onu yapmak zorundayız, onu yapacağız. Bu
yasamızı, Ceza Yasamızı bu anlayış içinde getirmeliyiz ve bunu yükseltmeliyiz;
çünkü, aydınlanma sürecinin hangi noktasında olduğumuzun göstergesi, her toplum
için olduğu gibi, bizim için de, hukuk düzenimizin bulunduğu durumdur,
bulunduğu noktadır. 
Değerli arkadaşlarım, şimdi Ceza Yasamızı tamamlayacağız.
Bu, sondan ikinci maddede, 344 üncü maddede bir değişiklik gündeme geldi. 16'sında
görüştüğümüzde "bir yıl sonra yürürlüğe girer" şeklinde bir cümleden
ibaretti, şimdi farklı bir madde olarak geldi. Hiç kuşkusuz, İçtüzüğün 88 inci
maddesine göre geri çekilen bir düzenleme böyle gelebilir. Bu, doğru bir
yöntem; ama, orada benim itirazlarım var. Biri şu: Çevrenin kasten kirletilmesi
ya da taksirle kirletilmesi konusundaki madde iki yıl sonra yürürlüğe girecek,
yasadan iki yıl sonra yürürlüğe girecek; 184 üncü madde hemen yürürlüğe
girecek, diğer maddeler bir yıl sonra yürürlüğe girecek. Şimdi, bir yasa
yapıyoruz, bazı maddeleri hemen yürürlüğe giriyor, bazı maddeleri bir yıl sonra
yürürlüğe giriyor, bazı maddeleri iki yıl sonra yürürlüğe giriyor. 
İDRİS NAİM ŞAHİN (İstanbul) - Altı ay sonra.
HASAN FEHMİ GÜNEŞ (Devamla) - Altı ay sonra yürürlüğe
giriyor. Evet, o 1 Nisan 2005... Ama, farklı maddeleri farklı sürelerde
yürürlüğe sokuyoruz, bir; çevreyle ilgili öneriniz Anayasaya uygun değil, iki.
Bence, Anayasanın 56 ncı maddesini bir kere daha okuyun. Anayasanın 56 ncı
maddesi, bize çok önemli bir çevre duyarlılığı görevi vermektedir. Onu gözardı
ediyorsunuz, o doğru değil. Yani, yasayı böylece tartışılır hale getirmemizin
anlamı yok. Bütün çevreciler, şimdi, bunun üzerinde yarından itibaren fikir
beyan etmeye başlayacaklar, karşı çıkacaklar ve karşı çıkmakta haklılar. İki
yıl içinde, çevreye dönük olan, işte -maddeyi okuyayım- teknik usullere aykırı
olarak çevreye zarar verecek şekilde, atık ve artıkları toprağa, suya, havaya
kasten veren kişiyle ilgili iki yıl içinde bir soruşturma yapamayacaksınız.
Onlara iki yıl bu fiilleri yapmayı serbest bırakıyoruz. 
FİKRET BADAZLI (Antalya) - Hayır Sayın Bakan, düzeltme
fırsatı.
HASAN FEHMİ GÜNEŞ (Devamla) - Yani, bu, o. Bu, o. Bu
maddenin yürürlüğü iki yıl sonra diyorsunuz. İşte bugün kabul edersek, iki yıl
sonra bu maddeyle... Taksirle olan da iki yıl sonra. Söylemek istediğim şu:
Çevre konusunda hepimizin tek tek çok ciddî duyarlılığı olduğuna eminim. 
(Mikrofon otomatik cihaz tarafından kapatıldı)
BAŞKAN - Sayın Güneş, konuşma süreniz bitti; lütfen
konuşmanızı tamamlayın. 
HASAN FEHMİ GÜNEŞ (Devamla) - Tamamlayayım efendim. Bu defa
hızlı geçti benim sürem nedense. 
Evet, biz, gelecek kuşaklara temiz bir dünya bırakmak
zorundayız. Bu düzenlemeyi doğru bulmuyorum. Birkaç cümleyle sözlerimi tamamlayacağım
Sayın Başkanım. 
Değerli arkadaşlarım, ben, Ceza Yasamızı yeni şekliyle
önemsiyorum. Bence, onda sözcük, kavram, cümle çelişkileri var. Onlar, bu bir
yıllık, altı aylık süre içinde düzetilebilir; ama, Ceza Yasasını ondan sonra
tamamlayacak yeni bir konsept geliştirmeliyiz. Mesela, hukuk sistemimizde kadın
haklarıyla ilgili olan çağdışı tüm maddeleri ayıklamalıyız bu Ceza Yasasını
gerçekten çağdaş bir çizgiye oturtmak istiyor isek. İki, çocuklara, gençlere
dönük yeni bir anlayışı gündeme getirmeliyiz. 22 nci Dönem, bu şerefi
taşımalıdır, bu şerefi hak edecek niteliktedir. 
Gençleri ve çocuklarımızı, nüfusumuzun büyük kesimi olan
gençlerimizi ve çocuklarımızı, şiddetin yönetim aracı olarak kullanıldığı
olağanüstü dönemlerde, kriz dönemlerinde koruyamadık, birkaç kuşağı heba ettik.
Şimdi, onlara karşı borcumuzu yerine getirmeliyiz. Gencin ve çocuğun, hukuk
süjesi olmamış olan gencin ve çocuğun suç işlemezliği, ceza verilmezliği
ilkesinden yola çıkarak, onlara dönük iyileştirici bir model geliştirmeliyiz.
Bunu toplum bizden bekliyor. Ben de takdirinize sunuyorum. 
Teşekkür ediyorum. (CHP sıralarından alkışlar) 
BAŞKAN - Sayın Güneş, çok teşekkür ederim. 
Adalet ve Kalkınma Partisi Grubu adına, Ankara Milletvekili
Sayın Haluk İpek. 
Bu ara, şahısları adına söz isteyen sayın
milletvekillerimizin isimlerini okuyorum: Niğde Milletvekili Sayın Orhan
Eraslan, Ağrı Milletvekili Sayın Melik Özmen, Denizli Milletvekili Sayın Ümmet
Kandoğan. Hasan Fehmi Beyin talebi vardı; ama, konuştu herhalde. Bu üç arkadaşımızın
söz talebi var. 
Sayın İpek, buyurun efendim. 
AK PARTİ GRUBU ADINA HALUK İPEK (Ankara) - Teşekkür ederim.
Sayın Başkan, değerli arkadaşlar; öncelikle, hepinizi
saygıyla selamlıyorum.
Tabiî, yasanın yürürlük maddesi üzerinde söz aldık. Hukukçu
olan, Cumhuriyet Halk Partisi adına konuşan sayın sözcüyü de dinleyince, sanki,
yasanın (b) fıkrasını okuduğunuz zaman, yanlış bir iş mi yapıyoruz diye akla
gelebilir; yanlış bir iş yapmıyoruz, doğru bir iş yapıyoruz. Bir kanunu ne
kadar mükemmel hazırlarsanız hazırlayın, çok güzel ideallerle de birkısım
hükümleri ortaya koysanız, bazen o günkü gerçeğe aykırı olabilir, gerçeklikle
uyuşmayabilir, zamana bırakılması gerekebilir; geçmişte de yürürlük
maddelerinde, bazı maddelerin yürürlük tarihlerinde, uygulamada, değişik
tarihler verilmişti. Ben, sadece, tutanaklara geçmesi açısından, biz, yürürlük
maddelerini niye böyle yaptık, bunu izah edeceğim; o zaman, zannediyorum, sayın
sözcü de bize hak verecek.
Şimdi, imar kirliliğine neden olma" başlıklı 184 üncü madde
yayımı tarihinde yürürlüğe girecek. Normalde, bu kanun, nisan ayının başında
yürürlüğü girecek. Niye, peki, burada, bunu, yayımı tarihinde diye aldık; imar
kirliliği, cumhuriyet kuruldu kurulalı, imarsız yapılanma ve gecekondular,
bizim kökleşmiş, toplumsal çok önemli bir problemimiz. Peki, bununla ilgili
başka düzenlemeler yok mu; var, Belediye Yasasında var, birçok yasada var,
Çevre Kanunuyla ilgili yasalarda da var; ama, ilk defa ceza hukukunun, yani,
Ceza Kanununun konusu haline geliyor; yani, görüntü olarak imar kirliliğine yol
açan kişiler, buna izin verenler, bununla bağlantılı olanlar cezalandırılıyor;
ancak, yasa nisan ayında yürürlüğe girerse, şöyle bir endişe dile getirildi;
denildi ki: Kişinin elinde arsası vardır, yasanın da altı ay sonra yürürlüğe
gireceğini anladığı takdirde, alelacele, altı ay içinde bir gecekondu yapımına
başlayabilir ve bu şekildeki faaliyet, Türkiye'de, bu kanun nedeniyle, bu altı
aylık süre içinde bir gecekondu patlamasına sebep olabilir. Dolayısıyla, bu
görüntü kirliliği, imar kirliliğiyle ilgili bu maddeyi yayımı tarihinde
yürürlüğe koyalım ki, bu yasadan beklenilen amacı sağlayalım.
Peki, çevrenin kasten kirletilmesi, çevrenin taksirle
kirletilmesi; bu da, ceza hukukunda gerçekten ilk defa yer alan, olması
gereken, bugüne kadar yapılmamış olan ve bu nedenle de çevre açısından bu mücadeleyi iyi yürütemediğimiz bir alan.
Ancak, yasayı yaptığımız tarihten sonra, özellikle belediye başkanları dediler
ki: Şu anda biz çöp topluyoruz. Bu çöpleri belli yerlere götürüp atıyoruz.
Bugüne kadarki uygulama devam ediyor. Biz de bunu alıp oraya götürüyoruz. Bu
çöp toplatılmasının çevreye zarar vermeyecek tarzda düzenlenebilmesi için bizim
paraya ihtiyacımız var. Bu para şu an bizde yok. Bir proje geliştireceğiz, bu
projeyi hayata geçirmek için kaynak bulacağız ve 21 inci Yüzyılın şartlarına
göre bu çöpleri düzgün bir şekilde koyacağımız yerlerde bu projeleri
gerçekleştireceğiz. Eğer bu tarihe kadar, biz bunu yapıncaya kadar, bu yasa
yürürlüğe girerse, biz kimsenin evinin önünden çöp alamayız. Niye; aldığımız
çöpü bir yere koyarsak o zaman suç işlemiş olacağız. Dolayısıyla böyle bir
ihtiyaçtan dolayı, özellikle belediyelere, iki yıl içinde, standartlara uygun,
bu çöple ilgili düzenlemeleri, bununla
ilgili çalışmaları yapmak için süre verildi. İlk bakışta sanki, böyle, insanı
tırmalıyor gibi; ama, ülkemizin gerçeğinden kaynaklanıyor.
Yine, kanunun nisan ayında yürürlüğe girmesiyle ilgili
değişiklik oldu; bunun sebebi de -tabiî
birçok ceza hukukçusu var, Cumhuriyet Halk Partisinden ceza avukatlığı
yapmış olan arkadaşlar da var- kişiye ceza verilir, tutuklu hali vardır,
savcılık aşamasındadır, ceza yeni kesinleşmiştir veya Yargıtaydadır. İşte böyle
durumlarda sanığın lehine olan birkısım düzenlemeler olduğu takdirde bu
düzenlemenin sanık için uygulanabilmesi yönünde hâkimlerin bir eğilimi, bir
temayülü vardır. Kanun yürürlüğe girer, bir yıl sonra o dosyayla, o davayla
ilgili bir karar verilecekse, hâkim o davalarla ilgili karar vermeyecektir, o
dosyaları sürüncemede bırakacaktır veya Yargıtayda ise, bununla ilgili
değişiklik kararları verebilecek veya o dosyaları sürüncemede bırakabilecektir.
Dolayısıyla bir yıllık süreyi de aşağı yukarı altı ay, yedi ay gibi öne çektik.
Bu konuda Adalet Bakanlığımıza biraz daha fazla iş düşecek; çünkü, özellikle
yasayla ilgili olarak hâkimlerimizin, savcılarımızın eğitilmesi, yetiştirilmesi
lazım. Adalet Bakanlığı, burada "biz, bu süreyi kısaltalım, kaos olmasın.
Fedakârlığı biz üzerimize alalım, hâkimlerimiz de yoğun bir şekilde
çalışsınlar, bir yıl sonra değil, biraz daha öne alalım" dediler. 
Ben, tüm bu konuşmalarımı, özellikle, tutanaklara geçirmek
için yaptım. Hepinize teşekkür ediyor, saygılar sunuyorum. (AK Parti
sıralarından alkışlar)
BAŞKAN - Sayın İpek teşekkür ederim.
Şahsı adına, Cumhuriyet Halk Partisi Niğde Milletvekili
Sayın Orhan Eraslan; buyurun efendim. (CHP sıralarından alkışlar)
ORHAN ERASLAN (Niğde) - Sayın Başkan, Türkiye Büyük Millet
Meclisinin saygıdeğer üyeleri; Türk Ceza Kanunu Tasarısının 344 üncü maddesi
üzerinde, şahsım adına söz almış bulunuyorum; hepinizi saygıyla, sevgiyle
selamlarım.
Değerli arkadaşlarım, uzun süredir yapılan bir çalışmayla,
bir temel yasa, bir önemli kot, ülkenin temel kotlarından birini
gerçekleştiriyoruz ve bunun yürürlük maddesine kadar geldik, mutabakatla her
şeyi götürüyoruz. 
Sabahleyin Sayın Adalet Bakanımızın Özel Kaleminden aradılar
ve yürürlük maddesinde bir değişiklik yapılması gerektiğini, Yargıtayla yapılan
görüşmede de bu değişikliğin uygun görüldüğünü söylediler; altı aylık süreye
indirmek istedikleri belirtildi -önergeyi gördük- 1 Nisan 2005'te kanun
yürürlüğe girsin denildi. Makuldür, Yargıtay da o çerçevede bir dilekte
bulunmuşsa olabilir. Biz, bu şekilde bir yürürlük maddesi değişikliği olacaktır
derken -arkadaşlar, önerge elimizde, Bakanlıktan bize gönderilen buydu- bir
başka önerge, hiç haberimiz olmayan bir şekilde, yukarıda, komisyonda geldi. 
Bu önergeye göre, bu kanunun maddeleri, üç ayrı tarihte
yürürlüğe giriyor. Bu temel kodun, imar kirliliğiyle ilgili 184 üncü maddesi
hemen, kanun onaylanır onaylanmaz, Resmî Gazetede yayımlanır yayımlanmaz
yürürlüğe giriyor; çevreyle ilgili 181 inci ve 182 nci maddeleri, iki yıl sonra
yürürlüğe giriyor; diğer hükümleri de 1 Nisanda yürürlüğe giriyor.
Değerli arkadaşlarım, bir defa, bu düzenleme, dünyanın
hiçbir ülkesinde, temel kot düzenlemelerine uygun değildir. Bu, çok kötü bir
örnek teşkil eder; dünyada, hukuk açısından, temel kot açısından çok kötü bir
örnek teşkil eder. Böyle bir sıkıntı, bana da dile getirildi; Sayın Grup
Başkanvekilinin, Haluk Beyin izah ettiği gibi, imar kirliliğiyle ilgili sıkıntı
vardır denildi. Biz, temel kot bozulmasın, hukuk literatürüne böyle geçmesin,
Türkiye'nin Ceza Kanunu parça parça yürürlüğe girdi, taksit taksit Ceza Kanunu
denilmesin diye, Hakkı Beyle onun üzerinde şöyle bir çalışma yapmıştık:
Yürürlükteki Ceza Kanunumuza, 184 üncü maddeyi, altı aylık zaman dilimi için
aynen eklememizde bir engel hal yok ve bunu bir hafta içerisinde de,
mutabakatla, Parlamentodan çıkarabiliriz. Dolayısıyla, bizim temel kodumuz,
Ceza Kanunumuz, taksit taksit Ceza Kanunu değil; bir bütün, kot; kot vakarına,
kot ağırbaşlılığına uygun şekilde çıkabilirdi diye düşünüyorduk. 
Daha vahimini söyleyeyim: Değerli arkadaşlarım, şimdi,
çevrenin kasten kirletilmesiyle ilgili iki madde var; biri 181, biri 182.
Bunlar, belediye başkanlarının çöp toplamasıyla ilgili değil; öyle değil
arkadaşlar, öyle anlaşılamaz. Burada, evsel atıklar anlamında değil, kasten
çevrenin kirletilmesi; yani, arıtmanız var, elektrik gidecek diye arıtmanızı
çalıştırmıyorsunuz; bacanızda filtre var, masraf olacak diye filtreyi
çalıştırmıyorsunuz ya da masraf olacak diye filtreyi koymuyorsunuz. 
Şimdi, bu tür talepler, çevre duyarlılığı olmayan, yeni
palazlanmaya çalışan kimi sanayiciler tarafından bize de getirildi. Doğrudur,
sanayileşelim, istihdam alanı da yaratılsın; ama, Yatağan'daki insanlara da
zehir solutmayalım, denizlerimizi kirlettirmeyelim. İki yıl, haraç mezat,
buyurun, kirletebildiğiniz kadar kirletin, Yatağan'ın anasını ağlatın,
denizlerin anasını ağlatın, salın kimyasal atıkları, yaptığınızı yapın, iki yıl
ceza takibi yoktur noktasına getirmeyelim. 
Değerli arkadaşlarım, şimdi, burada -çok önemli bir konu-
hiç düzenleme yapmasanız, hadi Çevre Kanunuyla idare edilebilir, edildiği
kadar; ama, böyle bir şey, elinde kirli stoku bulunup da bir şey yapamayanlara
"cezaî müeyyidesi yok, iki yıl içerisinde kirli stokunun icabına bak"
demek anlamına gelir, yani onları teşvik anlamına gelir. Burada, işi evsel
atıklarla karıştırmak... İşte, belediyelerin yoktur... Arkadaşlar, bir kere,
belediyenin arıtması yoksa, orada suçun kasıt unsuru yok, taksir unsuru da yok.
(Mikrofon otomatik cihaz tarafından kapatıldı)
BAŞKAN - Sayın Eraslan, lütfen, konuşmanızı tamamlayın.
ORHAN ERASLAN (Devamla) - Tamamlayayım Sayın Başkan.
Yani, bu maddeye girmesi söz konusu olamaz ya da var olan
bir tesiste arıtma yapılmamışsa, orada suçun unsuru yok; burada asıl olan,
uluslararası piyasada -rekabeti başka yerde bulamayıp- rekabet için, çevreye
yapacağı harcamayı, yani arıtma tesisini çalıştırmamayı, yani filtreyi
takmamayı çözüm gören anlayıştır. Bizim sanayicimiz de, bizim üreticimiz de
uluslararası alanda rekabet etsin; ama, ülkemizi, çocuklarımızı, gelecek
neslimizi, çevremizi koruyarak rekabet etsin, onları tahrip ederek değil. Bugün,
çevre hakkı üçüncü kuşak bir insan hakkıdır. Bunun apaçık ihlalini öngörüyor.
Bu açıdan, ben de, bu maddenin bu şekilde düzenlenmesinin Anayasanın çevrenin
korunmasına ilişkin 56 ncı maddesine aykırılık teşkil edeceğini ve tahmin
edemeyeceğimiz kadar sıkıntılı süreçler yaşayacağımızı... Yani, her söyleneni
öyle kabul edivermenin, ilk bakışta doğru gibi gözükse de, nihaî olarak doğru
olmadığını yaşayarak tecrübe edeceğiz. Ben diyorum ki, vakit geç değil. Sayın
Adalet Bakanının sabahleyin gönderdiği "Bu Kanun 1 Nisan 2005 tarihinde
yürürlüğe girer" maddesini, yürürlük maddesi olarak, yine, mutabakatla
koyalım, bu yürürlük maddesinden vazgeçelim. Bu yürürlük maddesi ülkemize ciddî
sıkıntılar açar. Ayrıca, hukuk açısından da bizim kolay izah edemeyeceğimiz,
dünyaya açıklayamayacağımız bir leke olarak, ayıp olarak her an karşımızda
durmaya devam eder.
Saygılar sunarım. (CHP sıralarından alkışlar)
BAŞKAN - Teşekkür ederim Sayın Eraslan.
Şahsı adına, Adalet ve Kalkınma Partisi Ağrı Milletvekili
Sayın Melik Özmen; buyurun. (AK Parti sıralarından alkışlar)
MEHMET MELİK ÖZMEN (Ağrı) - Sayın Başkanım, kıymetli
milletvekilleri hepinizi saygıyla selamlıyorum. Türk Ceza Yasa Tasarısının 344
üncü maddesi üzerinde şahsım adına söz almış bulunuyorum. Benden evvelki konuşmacılar
yürürlük maddesiyle ilgili gerekli şeyleri söylediler. Ben, tasarının geneliyle
ilgili birkaç noktaya temas edip, fikirlerimi söylemek istiyorum. 
1923'ten bugüne, cumhuriyetimizi kurduğumuz günden bugüne
yasalar yapıyoruz, Türk Milletinin egemenliğini burada temsil ediyoruz. Türk
Ceza Kanunu, İtalyan ceza hukukçusu Beccaria'dan esinlenerek yapılmış bir ceza
kanunu ve tercüme idi, 1926'dan bu yana da ülkemizde temel kanun olarak
uygulanıyordu. Türk Milleti olarak bugün gelmiş olduğumuz nokta artık kendi
kanunlarımızı kendimizin yapabileceği noktadır ki, bu, çok sevindiricidir. O
açıdan, Türk Milletini ve onun temsilcisi olan buradaki tüm üyeleri, hepinizi
kutlamak istiyorum. Böylece rüştünü ispat etmiştir, cumhuriyet kendi
meyvelerini verebilecek bir duruma gelmiştir; bu, çok önemli bir gelişmedir. 
Ben, bir kural söylemek istiyorum. Ceza niçin gerekir?
Kamuya karşı işlenen fiiller için ceza gerekir ve ceza kanunları düzenlenir.
Can güvenliğine, mal güvenliğine, nesep güvenliğine, akıl güvenliğine ve
devlete karşı işlenen suçlar için ceza kanunları düzenlenir. Şahıslara karşı
olan fiiller için de, medenî kanunda hükümler icra edilir. Bana göre, bu
tasarıda, özellikle nesebin korunması ve fücur konusu eksik kalmıştır; ama,
önümüzdeki dönemlerde, mutlaka, buna dönük düzenlemeler yapılacaktır diye
düşünüyorum. Bunu önemsiyorum; çünkü, nesep hakikaten önemlidir. Nesebin
korunmasına yönelik bazı tedbirler vardır; fakat, maalesef, bu tedbirler bana
göre yeterli olmamıştır.
Yasanın ne kadar başarılı olduğu, önümüzdeki süreçte ortaya
çıkacaktır, uygulandıkça ortaya çıkacaktır. Yapmış olduğumuz kanunun ne kadar
işlerliğinin olduğu, hâkimler kanunu uyguladıkça ortaya çıkacaktır, bunu da
ayrıca belirtmek istiyorum.
Ayrıca, bu tasarı üzerinde birçok tartışma yapıldı, bu
tartışmalarla ilgili olarak Sayın Genel Başkanım da çok suçlandı ve bazı ağır
hitaplara da maruz kaldı; buna dönük de birkaç şey söylemek istiyorum. Türk
Milleti, ulusal varlığının devamı konusunda üç tane çok önemli karar almıştır:
Ortaasya'dan göç kararı, Dandanakan Savaşı, onun teyidi Malazgirt Zaferi,
Kurtuluş Savaşı. Bugün, ülkemiz ve Türk ulusal varlığı hakikaten çok önemli bir
dönemeçten geçmektedir. Bu dönemeç içerisinde, Türk Milletinin kendi iradesiyle
başına getirmiş olduğu bir Başbakanın yapmış olduğu fiiller, izlediği strateji,
bu stratejiyi uygulama adımları, en azından, anlaşılmaya çalışılmalı,
anlaşılamıyorsa da köstek olunmamalıdır diye düşünüyorum. Bu manada, özellikle
yaşanan son gelişmeler ışığında baktığımızda, maalesef, gerek içte gerek dışta
konu anlaşılamamış, büyük tartışmalara sebep olmuştur. Ancak, ben burada bir
lideri kutlamak istiyorum, Yunan Başbakanını. O, bu konuyu gayet iyi anlamış,
Avrupa Birliği süreci içerisinde Türkiye'nin önemli mesafeler katettiğini ve Sayın
Başbakanın, bu mesafeler içerisinde, hakikaten, önemli adımlar attığını anlamış
ve bunu beyan etmiştir. Nitekim, mesele, Brüksel dönüşünde gayet açık ve sarih
bir şekilde belli olmuştur. 
Ben, tekrar, özellikle gerek Cumhuriyet Halk Partisi Grubuna
gerekse AK Parti Grubuna ve bu kanunun çıkmasında emeği geçen herkese teşekkür
ediyorum, hepinize saygılarımı sunuyorum. (AK Parti sıralarından alkışlar)
BAŞKAN - Sayın Özmen teşekkür ederim.
ÜMMET KANDOĞAN (Denizli) - Sayın Başkan, konuşma talebim
vardı. 
BAŞKAN - Şahsı adına iki arkadaşımız konuştu, herhalde
farkındasınız. Biliyorsunuz, sadece iki arkadaş konuşabiliyor. 
Sayın milletvekilleri, Ankara Milletvekili Sayın Önder Sav,
Başkanlığımıza bir dilekçeyle müracaat etti, bir konu üzerinde açıklama yapmak
istediklerini söylediler. Bu açıklamayı, İçtüzüğün 60 ıncı maddesine uygun bir
şekilde, bulundukları yerden, yapmalarını rica ediyorum. 
Buyurun.
ÖNDER SAV (Ankara) - Sayın Başkan, konuşmamda, Ceza
Muhakemeleri Usulü Kanunu ve İnfaz Kanunuyla ilgili olarak, Komisyon Başkanının
geri çektiğini duyduğumu söylemiştim. Ayrıca, Komisyon Başkanı, bunu, bugün
yapılan müzakerelerde tutanaklara da geçirdi; ancak, İçtüzüğün 75 inci maddesi
çok açıktır. Komisyon Başkanı, bir tasarının komisyon aşamasındayken çekilmesini
sağlayamaz, çekilmesini de duyuramaz, çekme yetkisi hükümetindir. Hükümet, bu
yetkisini ancak Genel Kurula bilgi vermek şartıyla yapabilir. O husus bugünkü
görüşmelerde konu edildiği için, acaba, ben izleyemedim, kaçırdım mı, Sayın
Başkanlık Genel Kurula bir duyuru yaptı mı, bunu öğrenmek için o tezkereyi
göndermiştim. 
BAŞKAN - Çok teşekkür ederim Sayın Sav. 
Madde üzerinde 1 önerge vardır; önergeyi okutuyorum:
Türkiye
Büyük Millet Meclisi Başkanlığına
Görüşülmekte olan 664 sıra sayılı Türk Ceza Kanunu
Tasarısının 344 üncü maddesinin aşağıdaki şekilde değiştirilmesini arz ve
teklif ederiz.
Saygılarımızla.






Ümmet
  Kandoğan


Dursun
  Akdemir


Emin
  Şirin







Denizli


Iğdır


İstanbul







Edip
  Safder Gaydalı


Mehmet
  Tatar










Bitlis


Şırnak







Madde 344.- Bu Kanun yayımı tarihinde yürürlüğe girer.
BAŞKAN - Komisyon önergeye katılıyor mu?
ADALET KOMİSYONU BAŞKANI KÖKSAL TOPTAN (Zonguldak) - Sayın
Başkanım, bu kanun, bir temel kanun; çok konuştuk, çok tartıştık. Yürürlüğe
girebilmesi için, hâkim ve savcılarımızın bir eğitim sürecinden geçmesi
gerekir. O sebeple, makul bir zamana ihtiyaç var. O nedenle, Sayın Kandoğan ve
arkadaşlarının önergesine katılmıyoruz efendim. 
BAŞKAN - Hükümet önergeye katılıyor mu?
ADALET BAKANI CEMİL ÇİÇEK (Ankara) - Sayın Başkan, ben de
Sayın Komisyon Başkanımızın gerekçelerine aynen katılıyorum; dolayısıyla,
önergeye katılmıyoruz.
BAŞKAN - Sayın Kandoğan, gerekçeyi mi okutayım, konuşmak mı
istiyorsunuz?
ÜMMET KANDOĞAN (Denizli) - Sayın Başkan, söz istiyorum.
BAŞKAN - Önergeleri üzerinde, Denizli Milletvekili Sayın
Ümmet Kandoğan; buyurun efendim.
ÜMMET KANDOĞAN (Denizli) - Sayın Başkan, değerli
milletvekilleri; Yüce Heyetinizi saygıyla selamlıyorum.
Bu yürürlük maddesiyle ilgili olarak bir değişiklik önergesi
vermiştik; ancak, ben, bu önergeyle ilgili olarak sözlerime başlamadan önce,
İçtüzüğümüzün 73 üncü maddesini okumak istiyorum. 
"Hükümetçe hazırlanan kanun tasarıları bütün bakanlarca
imzalanmış olarak ve gerekçesi ile birlikte Meclis Başkanlığına sunulur.
Gerekçede tasarının tümü ve maddeleri hakkında bilgiler,
kaldırılması veya eklenmesi istenilen hükümlerin neler olduğu ve neden
kaldırılması, değiştirilmesi veya eklenmesi gerekli görüldüğü açıkça
gösterilmek lazımdır. "
Şimdi, Meclisin huzuruna gelen bu kanun tasarısında, ne
hükümetçe gönderilen tasarıda ne de komisyonca kabul edilip Genel Kurula
gönderilen tasarıda, yürürlük maddesi olan 344 üncü maddesiyle ilgili herhangi
bir gerekçe var. Hemen şunu söyleyebilirsiniz:
"Yürürlük maddesidir." Ancak "yayımı tarihinde yürürlüğe
girer" derseniz, belki bir gerekçe ileri sürmeyebilirsiniz; ancak, bir yıl
sonra yürürlüğe girecek olan bir kanun tasarısının, gerek hükümetçe gerekse
komisyonca Meclise sevk edilirken mutlaka niye bir yıl sonra yürürlüğe girmesi
gerektiği çok açık bir şekilde gerekçede belirtilmesi lazım. 
Ben, bunu inceleme fırsatını buldum, bu gerekçeyle ilgili
herhangi bir hüküm burada yok; ancak, bunun mutlaka gerekçe içerisinde yer
alması lazım. 
Şimdi, ben, burada değişik konuşmacıları dinledim. Bir
konuşmacı gerekçe olarak diyor ki; hâkim ve savcılarımızın eğitilmesi lazım.
Bir diğer gerekçe, daha sonra bundan da vazgeçildi, Ceza Muhakemeleri Usulü
Kanunu ve İnfaz Kanununun birlikte çıkması lazım. Tamam, hangisine itibar
edeceğiz; Ceza Muhakemeleri Usulü Kanunu ve İnfaz Kanunu bugün gelmedi, gerekçe
buydu. O bakımdan, kamuoyunun ve Meclisin bilgilendirilmesi açısından bunun
niye bir yıl sonra yürürlüğe gireceğinin açıklanması lazım. Şimdi, yeni bir
önerge geldi, daha önce bir yıldı, ne oldu da altı aya indirdiniz, hangi
gerekçeyle bunu altı aya indiriyorsunuz? Ama, bakın, bunun kamuoyunda çok kötü
yansımaları olabilir. 
Bakınız, daha bundan üç gün önce basında ve televizyonda
izlediniz, bir ilimizde bir töre cinayeti işlendi. Şimdi, eğer, bu kanun bir
yıl sonra veya altı ay sonra yürürlüğe giriyorsa, bu kanun yürürlüğe girdikten
sonra aleyhe gelecek hükümleri düşünerek insanlar bunu istismar edebilir,
kötüye kullanabilir. Kötüye kullandığının bir işareti, üç gün önce bir ilde
işlenen töre cinayetidir. Dikkatinizi çekmek istiyorum, altı aya kadar, altı ay
içerisinde Türkiye'nin çok değişik yerlerinde, bu kanun yürürlüğe girdiğinde
aleyhe taşıyacak hükümleri düşünerek birçok insan suç işleyebilir ve bunun da
vebali, sorumluluğu bu Meclisin olur. Niye acele ettik o zaman? Ceza Kanunu,
Ceza Muhakemeleri Usulü Kanunu ve İnfaz Kanununu birlikte yapacaktık,
yapamadık. Niye aceleyle Ceza Kanununu geçiriyoruz, yürürlüğünü de altı ay
sonraya bırakıyoruz? Bugün, çok enteresandır, biraz önce konuşmacılar da ifade
ettiler, yepyeni bir madde halinde önümüze geldi. Hadi 184 üncü maddeyi
getirenleri tebrik ediyorum, kutluyorum. Bu imar kirliliğine neden olma
meselesinin altı ay sonra değil de hemen yürürlüğe girmesi, ülkemiz açısından
son derece önem arz etmektedir; bunun bir an önce yürürlüğe girmesinde fayda
vardır. Bu değişikliği yapanları gönülden kutlamak istiyorum; ancak, 181 inci
maddenin birinci fıkrasının, 182 nci maddenin birinci fıkrasının kanun
yürürlüğe girdikten iki yıl sonra yürürlüğe girmesinin makul ve mantıklı bir
açıklamasını yapamayız. 
Ben, buradan, Sayın Çevre ve Orman Bakanına hitap etmek
istiyorum. Eğer, o bakanlıkta bakan olarak oturuyorsanız, bu madde bu şekilde
geçerse, derhal o bakanlıktan istifa etmeniz lazım. Evet, evet; çünkü, biraz
önce de bahsettiler, Anayasanın 56 ncı maddesi çok açık arkadaşlar. 56 ncı
madde şunu söylüyor: "Herkes, sağlıklı ve dengeli bir çevrede yaşama
hakkına sahiptir." Siz, bu değişiklikle...
(Mikrofon otomatik cihaz tarafından kapatıldı)
BAŞKAN - Sayın Kandoğan, lütfen sözlerinizi tamamlayınız.
ÜMMET KANDOĞAN (Devamla) - Tamamlıyorum Sayın Başkan.
... çevreyi kasten kirletenlere, iki yıl boyunca çevreyi
kasten kirletmeye devam edin, 70 000 000 insana, çok kötü sağlık şartları
içerisinde, çok kötü bir çevrede yaşamaya devam edin diyorsunuz; ancak, hemen
şunu da ifade etmek istiyorum: Sayın İpek burada ifade ettiler; belediyeler bu
işi iki yıl içerisinde ancak yapabilirlermiş. Ben iddia ediyorum ve
huzurlarınızda ifade ediyorum -arıtma tesislerinin maliyetini birçok arkadaşımız
çok yakından bilirler- iki yıl sonra geleceksiniz, belediyeler bu konuda
gerekli hazırlıkları yapamadılar, maddî imkânları yok, belediyeler borç batağı
içerisinde, gelin, bunu iki yıl sonra, dört yıl sonra yürürlüğe koyalım diye,
bir değişiklik maddesini yine bu Meclisin huzuruna getireceksiniz. Zaten,
Türkiye'de çevre yeterince katledilmiş, yeterince kirlenmiş ve ben, korkuyorum
ki, yarın, Avrupa Birliğinin, bu maddeden dolayı -bakın, altını çiziyorum, bu
maddeden dolayı- yeniden, Türkiye'nin içişlerine karışma uğruna, bu maddenin
Avrupa Birliği müktesebatına uymadığı, Avrupa Birliği şartlarını taşımadığı,
böyle kötü bir çevrede yaşayan ülkenin Avrupa Birliğine girmeye hakkı olmadığı
ve böyle bir Meclisten böyle bir kanun bu şekilde geçerse "iki yıl boyunca
çevreyi kasten kirletmeye devam edin dediğiniz insanların bulunduğu bir ülkenin
Avrupa Birliğine girmeye hakkı yoktur" şeklinde ifadelerle karşılaşırsak,
hiç şaşırmayalım. 
O bakımdan, gelin, bu maddeyi eski haliyle veyahut yeni
şekliyle altı ay sonra yürürlüğe girmesi şeklinde -benim arzum hemen yürürlüğe
girmesi şeklindeydi- düzeltelim. 
BAŞKAN - Sayın Kandoğan, teşekkür ederim.
ÜMMET KANDOĞAN (Devamla) - Gelecek nesle yapılabilecek en
büyük kötülük budur. 
Bu konuda fikirlerimi ifade etmeye çalıştım. Hepinizi saygı
ve sevgiyle selamlıyorum. (Bağımsızlar sıralarından alkışlar) 
BAŞKAN - Sayın milletvekilleri, Komisyon ve Hükümetin
katılmadığı, önerge sahibinin üzerinde konuşma yaptığı önergeyi oylarınıza
sunuyorum: Kabul edenler... Kabul etmeyenler... Önerge kabul edilmemiştir.
344 üncü maddeyi oylarınıza sunuyorum...
OSMAN COŞKUNOĞLU (Uşak) - Sayın Başkan, aracılığınızla,
Sayın Bakana, bu maddeyle ilgili soru sorabilir miyim?
BAŞKAN - Süre geçti, oylamaya geçtim.
344 üncü maddeyi oylarınıza sunuyorum: Kabul edenler...
Kabul etmeyenler... Kabul edilmiştir.
345 inci maddeyi okutuyorum: 
Yürütme
MADDE 345.- Bu Kanun hükümlerini Bakanlar Kurulu yürütür.
BAŞKAN - Madde üzerinde, Adalet ve Kalkınma Partisi Grubu
adına, Yozgat Milletvekili Sayın Bekir Bozdağ.
Buyurun efendim. (AK Parti sıralarından alkışlar) 
AK PARTİ GRUBU ADINA BEKİR BOZDAĞ (Yozgat) - Sayın Başkan,
değerli milletvekilleri; görüşmekte olduğumuz Türk Ceza Kanunu Tasarısının 345
inci maddesi üzerinde, AK Parti Grubunun görüşlerini açıklamak üzere söz almış
bulunuyorum; bu vesileyle, Yüce Heyetinizi saygıyla selamlıyorum. 
Yürütme maddesi üzerinde konuşmak, belki zait görülebilir;
ama, şimdiye kadar birtakım şeklî şeyler de söylendi, eleştiriler yapıldı.
Müsaade buyurursanız, ben, Türk Ceza Kanunu Tasarısının getirdiği güzellikler
ve yenilikler hakkında, bu yürütme maddesi üzerinde konuşurken bir demet sunmak
istiyorum.
Değerli milletvekilleri, Türk Ceza Kanunu Tasarımızın
Meclisimizce kabul edilen 1 inci maddesinde Ceza Kanununun amacının, kişi hak
ve özgürlüklerini, kamu düzen ve güvenliğini, hukuk devletini, kamu sağlığını
ve çevreyi, toplum barışını korumak, suç işlenmesini önlemek olduğu hüküm
altına alınmıştır. Mevcut Türk Ceza Kanununda böylesi bir madde yoktu. İlk
defa, bu madde, bu Meclis tarafından yeni Türk Ceza Kanununa konulmuştur. 
Değerli milletvekilleri, bir ülkenin demokratik, hukuk
devleti olması için, sadece o ülkenin anayasasında demokratik, hukuk devleti
olduğunun yazılı olması yetmez; mutlaka, anayasa ve kanunların da demokratik,
hukuk devleti ilkelerine uygun olması, uygulamanın da bu uygunluğu teyit edici
nitelikte olması gerekmektedir. İşte, bu nedenle, bu madde, demokratik, hukuk
devleti ilkelerine uygun ceza kanununun uygulanmasını temin maksadıyla, yasa koyucu
tarafından, uygulayıcılara bir ihtar mahiyetinde, Ceza Kanunumuzun başlangıcına
konulmuştur. 
Türk Ceza Kanunu, daha başlangıcında kişi hak ve
özgürlükleriyle başlayan, insancıl karakteri önde olan, özgürlükleri öne alan,
bireyi öne alan bir ceza kanununudur. Bu maddeyle, uygulayıcılarımıza, kanunu
uygularken, yasa koyucunun iradesinin özgürlükten yana olduğu, bireyin temel
hak ve hürriyetlerinden yana olduğu, maddelerin her birini yorumlarken, bu
iradenin gözönünde tutulması gerektiği, bir kez daha, altı çizilerek ihtar
edilmiştir. Onun içindir ki, son zamanda yaşanan Avrupa Birliğiyle alakadar
ilişkiler çerçevesinde, Avrupa Birliği üyesi ülkelerin temsilcileri,
yetkilileri, Türk Ceza Kanununun çıkmasını önemsemişlerdir; önşart olmayan bir
kanun, bir konu tartışılırken, birdenbire, Avrupa Birliği için önşart haline
gelmiştir. Bunun esas sebebi, tartışma konusunun dışında ve ötesinde, Türk Ceza
Kanunu Tasarısının getirdiği standartlardır, getirdiği ileri adımlardır,
getirdiği güzelliklerdir, hukuk devletini ikame etme noktasında ortaya koyduğu
anlayış ve felsefedir. Avrupalılar da bunu görmüşler ve Avrupa standartlarında
bir ceza kanunuyla karşı karşıya olduklarını onlar da kabul ve ikrar
etmişlerdir. Bu açıdan da çok önemli. 
Bakın, bizim bir diğer maddemiz, suçta ve cezada kanunîlik
ilkesinin yer aldığı 2 nci madde. Burada, Anayasanın 38 inci maddesi tekrar
edilmiş âdeta; ama, ikinci ve üçüncü fıkralarında önemli düzenlemeler
getirilmiş ve uygulayıcıya da bu noktada önemli ihtarlarda bulunulmuştur. Nedir
o; ikinci fıkrasında, idarenin düzenleyici işlemleriyle suç ve ceza
konulamayacağı; üçüncü fıkrasında ise, kanunların suç ve ceza içeren
hükümlerinin uygulamasında kıyas yapılamayacağı, suç ve ceza içeren hükümlerin
kıyasa yol açacak biçimde geniş yorumlanamayacağı ifade edilmiştir. 
BAŞKAN - Sayın Bozdağ, bir saniye efendim. 
Sayın milletvekilleri, Genel Kurulda konuşmalar var, bu bir
uğultu halini alıyor ve dikkat ediyorum her tarafta var. Bunun bir sebebi olsa
gerek. Dolayısıyla, sayın hatiplerin, bu ince ve nazik durumu dikkate alarak
konuşmalarında yarar var. 
Sayın Bozdağ, Türk Ceza Kanununun neler getirdiğini, hangi
yenilikleri üzerinde taşıdığını, hangi noktalarda çağdaş, reformcu bir kanun
olduğunu lütfen anlatmayın. Üzerinde konuştuğunuz maddeyle ilgili bir iki cümle
söyleyin; inanıyorum ki, sizden sonra konuşacak hatipler de aynı inceliğe
uyacaklardır ve kendiliğinden uğultu sona erecektir; biz de görüşmelerimizi en
güzel şekliyle tamamlayacağız. (AK Parti sıralarından alkışlar)
Sayın Bozdağ, buyurun efendim.
BEKİR BOZDAĞ (Devamla)- Sayın Başkan, ben, teşekkür
ediyorum. Tabiî, Ceza Kanununun, uygulaması, yürütme yetkisi Bakanlar Kuruluna
ait; ama, bunu, uygulamada, yargıçlarımız uygulayacaklardır. Ben, bu noktada,
yürütme maddesiyle yasa koyucunun iradesini, bir kez daha, buradan, şahsım
adına, grubumuz adına açıklamak, deklare etmek istiyorum; yoksa, vakti
doldurmak için konuşmuyorum. Müsaade buyurursanız, bir iki açıklamada daha
bulunmak istiyorum. 
Burada, özellikle, maddenin birinci fıkrasında yer alan,
idarenin düzenleyici işlemleriyle suç ve ceza konulamayacağı hükmü, beyan edici
ve birinci fıkradaki temel ilkeyi de teyit edici niteliktedir. Anayasanın 38
inci maddesinin onuncu fıkrasında yer alan "İdare, kişi hürriyetinin
kısıtlanması sonucunu doğuran bir müeyyide uygulayamaz" ifadesine rağmen,
geçmişte, Türkiye'de yönetmeliklerle, genelgelerle, tüzüklerle birtakım
suçların ve cezaların ihdas edildiği ve
uygulamada da sıkıntıların ortaya çıktığı bir gerçektir. Bu düzenlemeyle bu
konuda da önemli bir esas getirilmekte, bir ilke ortaya konulmaktadır. 
Özellikle, burada konuşulan bir diğer maddeyle ilgili de
şunu ifade etmek istiyorum: Türk Ceza Kanununun kabul ettiğimiz 216 ncı
maddesi, şu anda yürürlükte olan Ceza Kanunumuzun 312 nci maddesi, meşhur bir
maddedir, kamuoyunun yakından bildiği bir maddedir. Bu madde nedeniyle Türkiye'de pek çok siyasetçi, aydın ve
düşünür yargılanmış, mahkûm olmuş, kimileri cezalarını çekiyor, kimilerinin de
yargılanması devam ediyor. Bu konuda da önemli iyileştirmeler, önemli
değişiklikler yapılmıştır, düşünce özgürlüğünün önünü açma adına güzel
değişiklikler yapılmıştır. Bir tanesi, 312 nci maddenin ikinci fıkrasındadır.
Oradaki, halkı, birbirine karşı düşmanlığa veya kin beslemeye alenen tahrik
eden ifadesi yerine, yeni düzenlemede, halkın sosyal sınıf, ırk, din, mezhep
veya bölge bakımından farklı özelliklere sahip bir kesimini diğer bir kesimi
aleyhine alenen kışkırtma suç haline getirilmiştir. Tabiî "halkı birbirine
karşı" ile "halkın bir kesimini diğer kesimine karşı"
kışkırtmanın birbirinden farklı olduğu ve suçun unsurları itibariyle daraltıcı
nitelik taşıdığı aşikârdır. 
Yine, 312/2'de yer alan kamu düzeni için tehlikeli
olabilecek bir şekilde düşmanlığa veya kin beslemeye alenen tahrik ifadesi kamu
güvenliği için açık ve yakın tehlike oluşturacak şekilde kin ve düşmanlığa
tahrik şekline getirilmiştir. Bu da, kamu düzeninden hem daha dar hem de
"açık ve yakın tehlike" ilavesiyle birlikte düşünce özgürlüğü
açısından ayrıca bir güvence oluşturmaktadır. 
Burada, 312/2'de bir diğer yenilik ise -ince bir ayrıntıdır-
"kin veya düşmanlık beslemeye" ifadesi "kin ve düşmanlık"
şeklinde değiştirilmiş, aradaki "veya" "ve"ye
dönüştürülmüş, böylece, suçun oluşumu zorlaştırılmıştır. Eskiden sadece
"kine tahrik" veya "düşmanlık beslemeye tahrik" suçun
oluşumu için tek başına yeterliyken, şimdi ikisinin birlikte aranması koşulu
getirilip konulmuştur. Bu da, iyi bir adımdır, ileri bir adımdır, mevcut
312'den daha ileri, özgürlükler açısından daha genişletici, daha hür bir ortamı
tesis edici niteliktedir; ancak, bu konu, zannedersem, başka tartışmaların
gölgesinde kaldı ve kamuoyu bu konuyu yeteri kadar tartışamadı. 
Bir diğer madde, meşhur 159'uncu madde olarak bildiğimiz
madde ve bizim kabul ettiğimiz metinde de 302 nci maddedir; orada da önemli
değişiklikler yapılmıştır. Düşünce özgürlüğü açısından...
(Mikrofon otomatik cihaz tarafından kapatıldı)
BAŞKAN - Sayın Bozdağ, süreniz bitti, lütfen son
cümlenizi...
BEKİR BOZDAĞ (Devamla) - Bitiriyorum Sayın Başkanım.
Burada yapılan değişikliği de ifade ederek sözüme son vermek
istiyorum: Bir tanesi, 159'da "alenen tahkir ve tezyif" ifadesi
yerine "alenen aşağılama"
ifadesi getirilmiştir. 
Öte yandan, 159 uncu maddenin "Birinci fıkrada beyan
olunan cürümlerin irtikabında muhatap sarahaten zikredilmemiş olsa bile onlara
matufiyetinde tereddüt edilmeyecek
derecede karineler varsa tecavüz sarahaten vuku bulmuş addolunur"
şeklinde, antidemokratik uygulamalara ve değerlendirmelere, hukuk devletiyle
bağdaşmayacak kararlara yol açacak nitelikteki ikinci fıkrası tamamen madde
metninden çıkarılmış, üçüncü bir fıkra olarak da, eleştiri maksadıyla yapılan
düşünce açıklamalarının suç oluşturmayacağı da, getirilip buraya
yerleştirilmiştir. 
Bu ve daha arz edemediğim pek çok güzellik nedeniyle,
huzurlarınızda bulunan Türk Ceza Kanunu, gerçekten, modern bir ceza kanunudur,
hukuk devleti ilkeleriyle bağdaşır güzellikleri ve özellikleri olan bir ceza
kanunudur. Ben, hayırlı, uğurlu olmasını diliyorum. 
Bu Meclis, iyi bir hukuk metnini uygulayıcılara takdim etti.
İnanıyorum ve biliyorum ki, uygulayıcılar, bunu, daha güzel uygulayarak, daha
güzel kararlarla, daha güzel hale getirecektir. 
Şimdiden hayırlı olmasını diliyor, saygılarımı sunuyorum.
(AK Parti sıralarından alkışlar)
BAŞKAN - Teşekkür ederim Sayın Bozdağ.
345 inci madde üzerinde, Cumhuriyet Halk Partisi Grubu
adına, Artvin Milletvekili Sayın Yüksel Çorbacıoğlu; buyurun efendim. (CHP
sıralarından alkışlar)
CHP GRUBU ADINA YÜKSEL ÇORBACIOĞLU (Artvin) - Sayın Başkan,
sayın milletvekilleri; hepinizi saygıyla selamlıyorum. 
Biraz önce düşüncelerini açıklayan Adalet Komisyonu üyesi,
Yozgat Milletvekilimiz Sayın Bekir Bozdağ ve Adalet ve Kalkınma Partisinin bazı
üyeleri -sözlerinden anlaşılacağı üzere- Türk Ceza Yasasının Avrupa Birliği
yolunda bir önkoşul olmadığı şeklinde bazı açıklamalar yapmışlardır. 
Türk Ceza Yasası, müstakil bir yasa olmakla beraber, tüm
Avrupa Birliği uyum yasalarıyla, Kopenhag Kriterleriyle ilgili diğer yasalarla
da ilgisi olan bir yasa olması nedeniyle, Türk Ceza Yasasını değiştirmeyerek,
765 sayılı Yasayla beraber Avrupa Birliği yolunda sağlıklı yürümemiz mümkün
olmadığından, sizler tarafından da bilindiği üzere -bunun önkoşul olduğu
herkesçe malumdur- bunu, son dönemde, dayatarak çıkarmak durumunda kaldık. Bunu
farklı bir şekilde açıklamanızı, Sayın Bekir Bozdağ'ın da bunu farklı
açıklamasını uygun görmediğimi söylemek istiyorum.
Adalet Komisyonunda, çevreyle ilgili 343 üncü maddeye karşı
olduğumuzu, Genel Kurulda da, yine, karşı olduğumuzu herkes gördü, duydu.
Oysaki, bu yasa, bir mutabakat yasasıydı. Hem Adalet Bakanımızın hem Komisyon
Başkanımızın ve hem de grup başkanvekillerinin bir mutabakat yasası olarak
kabul ettikleri bu yasada, mutabakat, ne yazık ki, en sonunda, İktidar Partisi
tarafından bozuldu; çünkü, her iki partinin temsilcilerinin imzalarının
olmadığı hiçbir önerge Genel Kurula gelmeyecekti. Bu mutabakatı bozdunuz,
güveni sarstınız; yani, yapılan bu zikzaklarla, sadece Avrupa'nın değil, bizim
de güvenimizi sarsmış oldunuz.
Yine, Adalet ve Kalkınma Partisinin Grup Başkanvekili Sayın
Haluk İpek, örnek vererek, çevreyle ilgili suçların belediye yönetimleri
açısından sorun yaratacağını söyledi. Herkesçe bilinir, özellikle Haluk Bey de
bilir; yasalar, sadece metinlerle sınırlı kavramlar değildir; yasalar,
metniyle, madde metniyle, gerekçeleriyle, yasa koyucunun amacıyla -eski
deyimiyle, lafzı ve ruhuyla- bir bütündür. Meclisin, bu maddeyi düzenlerken,
olanaksızlıklar karşısında hiçbir belediye başkanının cezalandırılmasını
istemeyeceğini de herkes bilmektedir; bunu sizler de biliyorsunuz. 181 inci
maddede kasıt, 182 nci maddede taksirle bu suçun işlenmesi durumunda cezaî
müeyyidenin olacağı söyleniliyor. Şu anda bu yasa yürürlüğe girsin, bu
koşullarda, çevreye, atıksu veya sair gerekçelerle zarar veren belediye
başkanlarımıza, şu suçun işlenmesi için gerekli olan taksir ve kastı
bulamayacağınızdan, hiçbir yargı üyesi, hiçbir hâkimimiz ceza veremeyecektir.
Bu problem değildir. Nedense, bu problem öne sürülerek, hem mutabakat bozulmuş
hem de temel bir yasanın yürürlüğüyle ilgili insanların kafasında sorun
yaratılmıştır. 
Son olarak, bir de, bir konuyu sizlerle paylaşmak istiyorum.
Bunlar, belki de, bilinçaltımıza söylenen sözler. Yine, Adalet ve Kalkınma
Partisi sözcüleri, Ceza Yasasını yapmayı bir başarı, bir yetenek, bir
demokratik olgunluk olarak söylüyorlar. Bugüne kadar yapılmadığını, ancak bugün
yapılabildiğini; Türkiye'nin buraya geldiğini, belki de kendilerinin
getirdiklerini veya geçmiş dönemde bu şekilde yapılamadığını söylemek
istemelerini, ben, yine, geçmiş döneme karşı, bilinçaltlarına atılan bir
eleştiri mekanizması olarak görüyorum. Yani, geçmiş dönemde yapılamadı, ancak
şimdi yapıyoruz; geçmiş dönemde bu birikimimiz yoktu... 
Değerli arkadaşlar, cumhuriyetin ilk yıllarından beri, Türkiye
Cumhuriyetinin nelere muktedir olduğunu herkes biliyor. 
Ben, sözlerimi şöyle kapatmak istiyorum: O eleştirmeye
çalıştığınız geçmiş dönemin o yokluklar içerisinde yaptığı binlerce
kilometrelik demiryolunun, bugün, siz, bakımını dahi yapamıyorsunuz.
Hepinize saygı sunuyorum. (CHP sıralarından alkışlar)
BAŞKAN - Sayın Çorbacıoğlu, teşekkür ederim.
Şahsı adına, Cumhuriyet Halk Partisi Samsun Milletvekili
Sayın Haluk Koç; buyurun efendim.
HALUK KOÇ (Samsun) - Teşekkür ederim.
Sayın Başkan, değerli milletvekilleri; yürütme maddesi
üzerinde şahsım adına söz almış bulunuyorum; hepinizi saygıyla selamlıyorum.
Değerli arkadaşlarım, gerçekten, zor bir görüşme maratonu
sonrasında, artık, yürütme maddesine gelindi; ama, yalın bir tespiti hemen
sizlerle paylaşmak istiyorum. Bu noktaya gelinceye kadar her iki parti arasında
kurulan mutabakatın bu maddelerde -tekriri müzakereye alınan maddeler ve
"Çevreye karşı suçlar" bölümündeki- sizin grubunuzun bu girişimiyle
bozulduğunu ve yapılan bu son düzenlemelerin sadece sizin sorumluluğunuzda
olduğunu bir kere daha hatırlatmak istiyorum. 
Değerli arkadaşlarım, birçok arkadaş söyledi. Burada,
yürütme maddesine uygun mu değil mi diye Sayın Başkan birazdan bir yorum
yapabilir. Yürütme organına uyarıda bulunma hakkını kullanmak istiyorum bir
yasama organı üyesi olarak. 
Değerli arkadaşlarım, gerçekten, Anayasanın 56 ncı maddesine
ve -her şeyden öte- Türkiye'nin imzası bulunan uluslararası birçok sözleşmeye
aykırı bir düzenleme getiriyorsunuz. Bakın, demin Çevre Komisyonu Başkanı
değerli arkadaşım Sayın Erkal'a Parlamentonun arkasında bu düşüncelerimi ifade
ettim; ama, mutlaka tutanağa geçmesini de düşündüğüm için söz aldım. 
Değerli arkadaşlarım, Avrupa Birliği sürecinde çok engebeli
bir yoldayız. Bu yolun, henüz daha başındayız. Bakın, Avrupa Birliği üç temel
konuda son derece duyarlı ve hassas. Nedir bunlar: Birincisi, insanı odaklayan,
insanı öne çıkaran, kişisel hak ve özgürlükleri, demokratikleşmeyi sağlayacak
her türlü gelişimin sağlanması. İkincisi, tüm toplumsal düzenlemelerde ve
yaşama geçmesinde kadın-erkek eşitliği temelinde düzenlemeler ve bunun yaşama
geçirilmesi. Üçüncüsü ne biliyor musunuz; üçüncüsü, çevre. Avrupa Birliğinin
duyarlılığı... Yakın siyasî tarihe baktığınız zaman, Avrupa Birliğinde
Yeşillerin doğması, bu çevre bilincinin gelişmesi ve bunun politikalara ana
konu olmasıyla olmuştur. Bugünkü Yeşiller grubu -sözcüleri de dahil olmak
üzere- Türkiye'nin önümüzdeki dönemde en büyük destekçisi olarak
gözükmektedirler. Şimdi, hani kendi ayağımıza kurşun sıktık diye birtakım
yorumlar yapıldı; sizler tarafından da yapıldı, basın tarafından da yapıldı.
Bu, yine bir benzer durum ortaya çıkarır diye korkuyorum ve bu konuda
uyarılarımı söylemek istiyorum.
Değerli arkadaşlarım, şimdi, tarih alındıktan sonra, 31 büyük
dosya... Gerçi, İlerleme Raporunda satır aralarında ne gibi engebeler olacak,
bunları göreceğiz; bunlar hakkında sağlıklı düşünme fırsatı çıkacak; ama, 31
büyük dosya ki, bunların bazılarının görüşmeleri çok sancılı geçecek Türkiye
için, Türkiye içsiyaseti bakımından da çok sancılı geçecek.
Şimdi, biz, Avrupa Birliğinin değer verdiği ve öyle de
olması gereken, çağdaş bir toplum düzenindeki çevre hakkına karşı -üçüncü kuşak
insan hakkı olduğunu Sayın Eraslan söyledi- sağlıklı çevre hakkına karşı
"biz bunu görmüyoruz, biz iki yıl bununla ilgilenmiyoruz, iki yıl bu bizi
ilgilendirmez" tarzında iki yıllık bir irade koyuyoruz. Bunun yanlışlığını
bir kere daha ifade etmek istiyorum. Bu, inanın, değişik görüşme kademelerinde,
hatta, ilerleme raporlarında Türkiye'nin önüne sıkıntı çıkaracak olan bir
gelişmedir.
Efendim, birçok sanayi kuruluşu, altı ay içerisinde bu
yürürlüğe girerse birtakım sıkıntılara katlanabilir... "Efendim, siz,
şimdiye kadar bunları gözardı ederek, çevreyi kasten veya taksir içerisindeki kavramda
kirlettiyseniz ve bundan kazanç sağladıysanız, o benim sorunum değil artık;
altı ay içerisinde biraz az kazanın, bu eksikliklerinizi giderin kardeşim"
deme hakkına sahip değil mi bu Parlamento?! Bu, son derece önemli bir konu.
Onun için, oradan baskı var, buradan baskı var; yani,
tekrardan bir... Zaten, nasıl değerlendirildiğimiz konusunda çok net bir olay
var. Yol kazası yapabilme riskine sahip bir yönetim anlayışıyla biz bu sürece
başlıyoruz. Yol kazası yapabilme riski!..
Bakın, bu da bir yol kazası olabilir. Gelin, düzeltelim
bunu. Bunu düzeltelim, kim zarar veriyorsa... Kasten veya taksir içerisindeki
kavram içine girmeyecektir çoğu; ama, bir an önce -iki yıllık bir süre çoktur-
temel bir insan hakkı olan çevre sağlığına saygılı bir düzenleme içerisine
girmelerini, burada, yasama gücüyle devreye sokalım. 
(Mikrofon otomatik cihaz tarafından kapatıldı)
BAŞKAN - Sayın Koç, lütfen, konuşmanızı tamamlayınız.
HALUK KOÇ (Devamla) - Bu konuda -yürütme maddesidir- yürütme
maddesinde yürütme organına bir uyarıda bulunabildimse, kendimi mutlu
sayacağım.
Hepinize saygılarımı sunuyorum. (CHP sıralarından alkışlar)
BAŞKAN - Sayın Koç, teşekkür ederim.
Sayın milletvekilleri, 345 inci maddeyi oylarınıza
sunuyorum...
OSMAN COŞKUNOĞLU (Uşak) - Sayın Başkan, buradan, elektronik
olarak söz talebinde bulunmuştum...
BAŞKAN - Şimdi, Sayın Coşkunoğlu, söz talebinin ne zaman
olacağı İçtüzüğümüzde belli. Herhangi bir söz talebi, ne önümde görünüyor ne de
bir başka şekilde bana ulaştı.
OSMAN COŞKUNOĞLU (Uşak) - Talebimi elektronik olarak yaptım.
Yürütme maddesi görüşülmeye başladığı anda, elektronik olarak, buradan söz
talebinde bulundum. Bir önceki talebimde de öyle yapmıştım.
BAŞKAN - Ama, daha önceki maddedeki talebinizi
söylüyorsunuz.
OSMAN COŞKUNOĞLU (Uşak) - Hayır efendim, onu yaptım, söz
vermediniz; bunda tekrar yaptım.
BAŞKAN - Peki, buyurun Sayın Coşkunoğlu.
OSMAN COŞKUNOĞLU (Uşak) - Teşekkür ederim Sayın Başkan.
Aracılığınızla, Sayın Bakana bir soru yöneltmek istiyorum,
çevreyle ilgili bu iki yıl erteleme konusunda. En önemlisi, hükümetimiz insan
sağlığını iki yıl daha unutmuş görünüyor. Tarım sorunlarını yarattığı benim
seçim bölgemde, hem Gediz Havzası hem de Menderes Havzasında, tarım
sorunlarını, çiftçileri de unutmuş görünüyor; fakat, şu anda odaklandığı Avrupa
Birliğini de mi unuttu, onu merak ediyorum. 
Birincisi, bunun Avrupa Birliğine uyumla ilgili bir sorun
çıkarıp çıkarmayacağı. İkincisi, çevreyi kasıtlı olarak kirletenlerden bunu
önlemelerini talep etmenin, sanayimize bir darbe olacağı iddiası var. Oysa, şu
anda, bizim, Batı dünyasına ihracat yapabilmemiz için bizden CE damgası
isteniyor ve Batı'dan birçok kişi, yine, benim seçim bölgeme gelip "hani
senin arıtma tesisin" diye soruyor. Dolayısıyla, bu gibi, ihracatı da
olumsuz yönde etkileme ihtimallerini düşündünüz mü?
Teşekkür ederim.
BAŞKAN - Sayın Coşkunoğlu, teşekkür ederim.
Sayın Bakan...
ADALET BAKANI CEMİL ÇİÇEK (Ankara) - Sayın Başkanım, yazılı
cevap vereceğim.
BAŞKAN - Teşekkür ederim.
345 inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
Sayın milletvekilleri, hükümetin, Türk Ceza Kanunu
Tasarısının tümünün oylanmasından önce, tasarının 125 inci ve 184 üncü
maddelerinin yeniden görüşülmesine ilişkin, İçtüzüğün 89 uncu maddesine göre
bir talebi vardır; bu talebi yerine getireceğim.
Saat 17.45'te toplanmak üzere, birleşime ara veriyorum.

Kapanma Saati: 17.31







YEDİNCİ OTURUM
Açılma
Saati: 17.45
BAŞKAN:
Bülent ARINÇ
KÂTİP
ÜYELER: Yaşar TÜZÜN (Bilecik), Suat KILIÇ (Samsun) 
BAŞKAN - Sayın milletvekilleri, Türkiye
Büyük Millet Meclisinin 124 üncü Birleşiminin Yedinci Oturumunu açıyorum. 
664 ve 664'e 1 inci ek sıra sayılı kanun
tasarısının müzakerelerine kaldığımız yerden devam ediyoruz.
VII. -
KANUN TASARI VE TEKLİFLERİ İLE KOMİSYONLARDAN 
GELEN DİĞER
İŞLER (Devam)
3. - Türk
Ceza Kanunu Tasarısı ve Adalet Komisyonu Raporu (1/593) (S. Sayısı: 664 ve
664'e 1 inci ek) (Devam)
BAŞKAN - Komisyon ve Hükümet yerlerinde. 
Adalet ve Kalkınma Partisinin, Türk Ceza
Kanunu Tasarısının 125 ve 184 üncü maddelerinin yeniden görüşülmesine ilişkin
önerisini okutuyorum: 
Türkiye Büyük Millet Meclisi Başkanlığına
Görüşülmekte olan 664 sıra sayılı Türk
Ceza Kanunu Tasarısının 125 ve 184 üncü maddelerinin yeniden görüşülmesine dair
Hükümetin isteminin, İçtüzüğün 89 uncu maddesine göre yerine getirilmesini arz
ve teklif ederim. 
 Haluk İpek 
 AK Parti Grup Başkanvekili 
BAŞKAN - Öneri üzerinde, Cumhuriyet Halk
Partisi Grup Başkanvekili Sayın Kemal Anadol aleyhte konuşacaklar. 
Sayın Anadol, buyurun efendim. 
K. KEMAL ANADOL (İzmir) - Sayın Başkan,
Yüce Meclisin saygıdeğer üyeleri; şahsım ve Cumhuriyet Halk Partisi Grubu adına
hepinizi saygıyla selamlıyorum.
Biliyorum, işin sonuna geldik. Türk Ceza
Yasası Meclisimizden çıkmak üzere, sabrınız taştı; ben, bunu, istismar etmek
istemiyorum; ama, bazı şeyleri söylemek durumundayız. 
Arkadaşlar, maalesef, durdunuz durdunuz
-bizimle müzakereleri yürüten arkadaşlara söylüyorum; tüm Adalet ve Kalkınma
Partisi Grubuna söylemiyorum- sonunda, mutabakatı ortadan kaldırmayı
başardınız; kutlarım(!) Baştan beri, Cumhuriyet Halk Partisi Grubu olarak biz,
özverili davranışlarıyla, içine sinmeyen bazı maddeleri bile, sırf Türk Ceza
Yasası bir an evvel çıksın, yetmişsekiz senelik eski yasanın yerine çağdaş bir
yasa gelsin, komisyondaki arkadaşlarımızın dokuz aylık çalışması heba olmasın
diye, birçok maddeye olumlu oy verdik, mutabakatı bozmamak için elimizden
geleni yaptık. Ben, Adalet ve Kalkınma Partili birçok milletvekili arkadaşımın
da aynı kanıda olduğunu biliyorum, bizim durumumuzu takdir ettiklerini
biliyorum. 
Şimdi, hem mutabakatı bozdunuz hem de
yasayı sakatladınız; sadece ayağınıza tabanca sıkmadınız, çıkardığınız yasaya
da sıktınız. 
Bakın arkadaşlar, 344 üncü madde; Sayın
Orhan Eraslan söyledi, daha önce Sayın Hasan Fehmi Güneş söyledi, Grup
Başkanvekilimiz Sayın Haluk Koç söyledi. Anayasanın 56 ncı maddesinde
"Çevreyi geliştirmek, çevre sağlığını korumak ve çevre kirlenmesini
önlemek Devletin ve vatandaşların ödevidir" deniliyor. Maalesef, bir rekor
daha kırdınız; Türkiye Büyük Millet Meclisi -bilmiyorum dünyada emsali var mı
demokratik ülkelerde- bir suçun iki sene takibatsız kalmasını sağlayan bir
madde yasalaştırdı. Çevre suçunu isteyen istediği gibi işleyecek; ama, hakkında
iki sene takibat yapılmayacak, soruşturma, kovuşturma yapılmayacak, yargılama
yapılmayacak. Biz, bu yasanın tümüne olumlu oy vereceğiz; ama, elbette, bu
maddeye karşı, 344 üncü maddeye karşı, çevre suçunu meşrulaştırmak isteyen bu
maddeye karşı, Anayasa Mahkemesine gidip yasal hakkımızı kullanacağız ve
Anayasa Mahkemesi, iddiayla söylüyorum burada, bu maddeyi iptal edecek. Niye
uğraşıp duruyorsunuz?! 
Daha vahim bir iş yaptınız arkadaşlar,
daha vahim! Anayasanın 90 ıncı maddesinin son fıkrasında "usulüne göre
yürürlüğe konulmuş milletlerarası andlaşmalar kanun hükmündedir. Bunlar
hakkında Anayasaya aykırılık iddiası ile Anayasa Mahkemesine başvurulamaz"
deniliyor. Usulüne göre yürürlüğe konulmuş temel hak ve özgürlüklere ilişkin
milletlerarası andlaşmalar ile kanunların aynı konuda farklı hükümler içermesi
nedeniyle çıkabilecek uyuşmazlıklarda milletlerarası andlaşma hükümleri esas
alınır. Şimdi, örneğin, şu anda aklımda, Akdenizin kirletilmesine karşı
uluslararası sözleşme, 1980 yılında Türkiye Büyük Millet Meclisi tarafından
onaylanmıştır, kanun hükmündedir, Anayasaya aykırılık iddiasında bulunulamaz;
çıkardığınız bu 344 üncü maddeyle çelişiyor. Anayasanın 90 ıncı maddesine göre,
uluslararası andlaşmayla çelişen içhukuk hükmünde uluslararası andlaşma tercih
ediliyor, o uygulanıyor. Başınıza bir de uluslararası sorun çıkardınız. Emin
olun, altını çiziyorum, bu çevre olayı, zina kadar, başınıza dert olacak,
başınıza dert olacak; yapmayın! Uyarıyoruz, sizin lehinize uyarıyoruz; hâlâ
daha suç işlemekte ısrar ediyorsunuz. (CHP sıralarından alkışlar) 
Arkadaşlar, mutabakatla başlayan ve sonuna
kadar iyi seyreden Türk Ceza Kanunu macerasını bu hale getirmeye sizin hakkınız
yok; İktidar Partisisiniz. Kavga yapmak bizim işimiz, Anamuhalefet Partisinin,
muhalefet partisinin işi. Biz, kavga etmiyoruz, sorumlu davranıyoruz; siz,
kavga çıkarmak için elinizden geleni yapıyorsunuz. Yani, sonuçları hakkında
sizi uyarmak istedim Anayasa Mahkemesine gittiğimiz vakit; durumu diğer
arkadaşlarım tespit ve tescil ettiler, zabıtlara bir daha geçmesini istedim,
tarih düşürmek istedim ve maalesef, önümüzdeki günlerde çevre suçlusu ilan
edileceğinizden sizi haberdar etmek istedim. 
Saygılar sunuyorum. (CHP sıralarından
alkışlar)
BAŞKAN - Sayın Anadol, çok teşekkür
ederim. 
Adalet ve Kalkınma Partisinin önerisini
tekrar okutup, oylarınıza sunacağım.
Türkiye Büyük Millet Meclisi Başkanlığına
Görüşülmekte olan 664 sıra sayılı Türk
Ceza Kanunu Tasarısının 125 ve 184 üncü maddelerinin yeniden görüşülmesine dair
Hükümetin isteminin, İçtüzüğün 89 uncu maddesine göre yerine getirilmesini arz
ve teklif ederim. 
 Haluk İpek
 AK Parti Grup Başkanvekili
BAŞKAN - Öneriyi oylarınıza sunuyorum:
Kabul edenler... Kabul etmeyenler... Öneri kabul edilmiştir. 
Şimdi, Hükümetin istemini okutup,
oylarınıza sunacağım.
Türkiye Büyük Millet Meclisi Başkanlığına
Görüşülmekte olan Türk Ceza Kanunu
Tasarısının 125, 184 üncü maddelerinde düzenlenen suçların unsurlarının ve
yaptırımlarının bir kez daha değerlendirilmesi amacıyla, söz konusu maddelerin
İçtüzüğün 89 uncu maddesine göre yeniden görüşülmesini arz ve teklif ediyoruz. 
 Cemil Çiçek
 Adalet Bakanı
BAŞKAN - Hükümetin istemini oylarınıza
sunuyorum: Kabul edenler... Kabul etmeyenler... Kabul edilmiştir. 
Bu durumda, tasarının 125 ve 184 üncü
maddelerini yeniden müzakereye açıyorum. 
125 inci madde üzerinde söz isteyen?..
Yok. 
1 önerge var; okutup, işleme alacağım.
Türkiye Büyük Millet Meclisi Başkanlığına
Görüşülmekte olan Türk Ceza Kanunu
Tasarısının Genel Kurulumuzda kabul edilen "Hakaret" başlıklı 125
inci maddesinin birinci fıkrasında suçun cezasının altı aydan başlayan alt
sınırının "üç aydan" olarak değiştirilmesini arz ve teklif ederiz. 






Haluk İpek


Ali Yüksel Kavuştu


Kenan Altun







Ankara


Çorum


Ardahan







Mehmet Yılmazcan


Hikmet Özdemir










Kahramanmaraş


Çankırı







BAŞKAN - Komisyon önergeye katılıyor mu?
ADALET KOMİSYONU BAŞKANI KÖKSAL TOPTAN
(Zonguldak) - Takdire bırakıyoruz Sayın Başkan. 
BAŞKAN - Hükümet önergeye katılıyor mu?
ADALET BAKANI CEMİL ÇİÇEK (Ankara) -
Katılıyoruz Sayın Başkan. 
BAŞKAN - Gerekçeyi okutuyorum:
Gerekçe:
Tasarıda 765 sayılı Türk Ceza Kanununda
benimsenen hakaret ve "sövme suçu" ayırımı kaldırıldığı için; hakaret
suçunun cezasının alt sınırının üç aydan başlatılmasının, ceza adaletinin
sağlanması açısından uygun olacağı düşünülmüştür. 
BAŞKAN - Komisyonun takdire bıraktığı,
Hükümetin katıldığı ve gerekçesi okunan önergeyi oylarınıza sunuyorum: Kabul
edenler... Kabul etmeyenler... Önerge kabul edilmiştir.
Kabul edilen önerge doğrultusunda 125 inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
184 üncü maddenin görüşmelerine geçiyoruz.
184 üncü madde üzerinde söz isteyen?..
Yok.
ORHAN ERASLAN (Niğde) - Sayın Başkan, söz
istiyorum.
BAŞKAN - Talep olmadığı için; kusura
bakmayın Sayın Eraslan. 
Madde üzerinde verilmiş 1 önerge vardır;
okutuyorum:
Türkiye Büyük Millet Meclisi Başkanlığına
Görüşülmekte olan Türk Ceza Kanunu
Tasarısının Genel Kurulumuzda kabul edilen "İmar kirliliğine neden
olma" başlıklı 184 üncü maddesinin aşağıdaki şekilde değiştirilmesini arz
ve teklif ederiz.
 






Haluk İpek


Mehmet Yılmazcan


Ali Yüksel Kavuştu







Ankara


Kahramanmaraş


Çorum







Hikmet Özdemir


Kenan Altun










Çankırı


Ardahan







İmar kirliliğine neden olma
Madde 184. - (1) Yapı ruhsatiyesi
alınmadan veya ruhsata aykırı olarak bina yapan veya yaptıran kişi, bir yıldan
beş yıla kadar hapis cezası ile cezalandırılır.
(2) Yapı ruhsatiyesi olmadan başlatılan
inşaatlar dolayısıyla kurulan şantiyelere elektrik, su veya telefon bağlantısı
yapılmasına müsaade eden kişi, yukarıdaki fıkra hükmüne göre cezalandırılır.
(3) Yapı kullanma izni alınmamış binalarda
herhangi bir sınai faaliyetin icrasına müsaade eden kişi iki yıldan beş yıla
kadar hapis cezası ile cezalandırılır.
(4) Üçüncü fıkra hariç, bu madde hükümleri
ancak belediye sınırları içinde veya özel imar rejimine tabi yerlerde
uygulanır.
(5) Kişinin, ruhsatsız ya da ruhsata
aykırı olarak yaptığı veya yaptırdığı binayı imar planına ve ruhsatına uygun
hale getirmesi halinde, bir ve ikinci fıkra hükümleri gereğince kamu davası
açılmaz, açılmış olan kamu davası düşer, mahkum olunan ceza bütün sonuçlarıyla
ortadan kalkar.
BAŞKAN - Sayın milletvekilleri, 184 üncü
madde üzerinde Cumhuriyet Halk Partisi Grubu adına Sayın Orhan Eraslan'ın
konuşma talebi, önergenin okunmaya başlanmasından sonra geldi. Sayın Tüzün'den
özür dileyerek, önce konuşmayı alalım, sonra önergeyi tekrar okuyalım.
Buyurun Sayın Eraslan. 
CHP GRUBU ADINA ORHAN ERASLAN (Niğde) -
Sayın Başkan, Türkiye Büyük Millet Meclisinin değerli üyeleri; bu tasarının en
önemli maddelerinden birisi olarak söylenen ve yer yer Sayın Başbakan
tarafından da basına "benim en sevdiğim madde, bu bir devrimdir" diye
ifade edilen, Sayın Bakanın da Sayın Komisyon Başkanının da ilgili ilgisiz
herkesin de "aman ne de güzel olmuş, en güzel madde budur" dedikleri
maddeyi şimdi budayan bir önergeyle karşı karşıyayız. 
Değerli arkadaşlarım, üstelik, bu ana
kadar tam bir mutabakat içerisinde getirdiğimiz Türk Ceza Yasası Tasarısında
mutabakattan ayrılarak, bir budama anlayışı içerisindeyiz ve bu mutabakattan
ayrılma ve budamayı yapan da, ne yazık ki, İktidar Partisi Grubu. 
Değerli arkadaşlarım, şimdi getirilen
önergeyle, cezanın alt sınırı düşürülüyor. Haydi bu bir şey değil, bu bir
takdirdir diyebiliriz, onu ehemmiyetli saymayabilirim; ama, çok ehemmiyetli
olan kısmı da var. 
Değerli arkadaşlarım, maddenin üçüncü
fıkrası bu önergeyle tamamen kaldırılıyor. Bu nedir biliyor musunuz "yapı
kullanma izni alınmamış binalara elektrik, su, telefon veya gaz bağlantısı
yapan veya bu hizmetlerden yararlanılmasına müsaade eden kişi, altı aydan iki
yıla kadar hapis cezası ile cezalandırılır" hükmüydü; yani, bildiğimiz
iskân ruhsatı. İskân ruhsatı olmadan iskâna imkân veren kim; belediye başkanı,
belediyenin yetkilileri, ilgilileri. 
Değerli arkadaşlar, kaçak yapı birinci
derecede belediyeyi ilgilendirmez mi?! Yani, maddenin kalbini söküp
alıyorsunuz; orada, öldürülmüş kelebek koleksiyonu gibi, mevtası duruyor,
içinden ruhu gidiyor. Sorumlusu yok, ilgilisi yok, onu serbest bırakmışsınız. Kim
var kardeşim; TEDAŞ'ın memurunu mu cezalandıracaksınız?! Yapmayın! Neyi
cezalandıracaksınız? Bunun içinde oturmayı sağlayan kim? Onu buradan söküp
alıyorsunuz. 
Değerli arkadaşlar, bu olmamış, bu
değişiklik olmamış. Bu bir temel kot. 
Değerli İktidar Partisi milletvekilleri,
değerli arkadaşlarım; bir şeyi anlayın; demokrasi kuralları içerisinde,
iktidarlar ilelebet iktidar değildir, muhalefetler ilelebet muhalefet değildir.
Bu bir temel kottur. Birini kurtarmak için, Ali'yi kurtarmak için, Veli'yi kurtarmak
için temel kotlar üzerinde oynanmaz. Oynanırsa ne olur; hukuk devletine olan
güven sarsılır, hukuk devletinin gereği yerine getirilmemiş olur. 
Değerli arkadaşlarım, iş bu kadarla bitse,
hadi, kalbini almış diyeceğiz; ama, başka şey de var; bir beşinci fıkra
eklenmiş; kişinin ruhsatsız ya da ruhsata aykırı olarak yaptığı veya yaptırdığı
binayı imar planına ve ruhsatına uygun hale getirmesi halinde, bir ve ikinci
fıkra hükümleri gereğince kamu davası açılamaz. Bu bir aftır, bu bir aftır;
gizli aftır; üçte 2 çoğunluk gerekir. Bu bir gizli aftır, imar affıdır
arkadaşlar; yani, denersin kaçak yapıyı, tutturabilirsen tutturursun,
tutturamazsan usulüne uygun hale getirirsin, cezadan kurtulursun; yani, çal,
yakalanırsan ödersin mantığıyla aynı mantık. 
Değerli arkadaşlarım, bu doğru değildir;
bu, temel yasalarda yer almaması gereken hükümdür. Gerek üçüncü fıkranın
yasadan çıkarılması gerekse beşinci fıkranın bu şekilde eklenmesi; yani, çok
devrim yaptık, büyük şeyler yaptık diye getirdiğimiz şeyin çekilip alınmasıdır;
yani, kaşıkla verilip sapıyla gözünün çıkarılması diye Anadolu'da bir deyim
vardır, onun tastamam kendisidir. 
Değerli arkadaşlarım, temel yasalarda bu
tür kişiye özel düzenlemeler yapılmamalıdır. Hatırlarsanız, Türk Ceza Kanunu
Tasarısının tümü üzerinde konuşurken şöyle bir şey söylemiştim: İşte, bunu
bilim dünyasının yapmasının gerekmesi şundan kaynaklanıyor: Siyasetçilerin
önceliği olabiliyor, kafasını taktığı şeyler olabiliyor, kimi zaman yasayı
bozabiliyor; istemeden bozabiliyor, isteyerek bozabiliyor; yasayı düzenlerken
nötr kalamıyor. Yaşadığı tecrübeler, yakınlıkları, ilgileri, partisi, partili
belediye başkanı vesairesi aklına geliyor ve bu şekilde, burada "düzgün
yaptık" diye dokuz ay davul çalınan "devrimdir, devrimdir"
denilen şeyin ruhu içerisinden alınıyor, cesedi kalıyor.
Değerli arkadaşlarım, güzel olmamıştır,
doğru olmamıştır. Ayrıca, bir temel yasada, böyle bir şey için, Anamuhalefet
Partisiyle mutabakatın bozulması da doğru değildir. 
Eğer, bu Ceza Yasası gönüllerde yer
edebilecekse, uzun ömürlü olabilecekse, toplumun çeşitli kesimleriyle mutabakat
içerisinde çıkarılması gerekir. 
Malum, birçok defalar eleştirdiğimiz,
söylediğimiz gibi, hızlı gitti, hızlı gitmesi nedeniyle toplumun en geniş
kesimlerini mutabakat içerisine alamadık;
ama, bir ölçüde, hiç olmazsa "o günün koşullarında, iktidar -
muhalefet, Mecliste bulunan herkesin oybirliğiyle çıkarıldı" diyebilme
olanağı vardı. Bu olanak da, ne yazık ki, kalmamış oluyor; ne yazık ki, bu
mutabakat da reddedilmiş oluyor. Böyle bir düzenleme "birkaç kişiyi
kurtarabiliriz" zehabına kapılarak, o zanla yapılan düzenleme,
Anamuhalefet Partisinin mutabakatını aramaktan, onunla birlikte hareket
etmekten daha önemli sayılmıştır. Bunu üzüntüyle ifade ediyorum.
Ceza Yasası gibi temel bir yasada, bizim
mutabakatımızın olmasından ziyade, bir
iki kişiyi, üç beş kişiyi kurtarmayı daha ehemmiyetli saymıştır İktidar
Partisi. Bunu, üzüntüyle karşıladığımı ifade ediyorum. Yapılan şeyi yanlış
bulduğumuzu, mutabakatımızın olmadığını tekrar tutanağa geçirtiyorum. 
Ayrıca, yapılan şeyin Anayasaya da aykırı
olduğunu bildiriyor; hepinize sevgiler, saygılar sunuyorum. (CHP sıralarından
alkışlar)
BAŞKAN - Sayın Eraslan, çok teşekkür
ederim.
Madde üzerinde önerge vardı; tekrar
okutuyorum:
Türkiye Büyük Millet Meclisi Başkanlığına
Görüşülmekte olan Türk Ceza Kanunu
Tasarısının Genel Kurulumuzda kabul edilen "İmar kirliliğine neden
olma" başlıklı 184 üncü maddesinin aşağıdaki şekilde değiştirilmesini arz
ve teklif ederiz.






Haluk İpek


Mehmet Yılmazcan


Ali Yüksel Kavuştu







Ankara


Kahramanmaraş


Çorum







Hikmet Özdemir


Kenan Altun










Çankırı


Ardahan







İmar kirliliğine neden olma
Madde 184. - (1) Yapı ruhsatiyesi
alınmadan veya ruhsata aykırı olarak bina yapan veya yaptıran kişi, bir yıldan
beş yıla kadar hapis cezasıyla cezalandırılır.
(2) Yapı ruhsatiyesi olmadan başlatılan
inşaatlar dolayısıyla kurulan şantiyelere elektrik, su veya telefon bağlantısı
yapılmasına müsaade eden kişi, yukarıdaki fıkra hükmüne göre cezalandırılır.
(3) Yapı kullanma izni alınmamış binalarda
herhangi bir sınaî faaliyetin icrasına müsaade eden kişi, iki yıldan beş yıla
kadar hapis cezası ile cezalandırılır.
(4) Üçüncü fıkra hariç, bu madde
hükümleri, ancak belediye sınırları içinde veya özel imar rejimine tabi
yerlerde uygulanır.
(5) Kişinin, ruhsatsız ya da ruhsata
aykırı olarak yaptığı veya yaptırdığı binayı imar planına ve ruhsatına uygun
hale getirmesi halinde, bir ve ikinci fıkra hükümleri gereğince kamu davası
açılmaz, açılmış olan kamu davası düşer, mahkûm olunan ceza bütün sonuçlarıyla
ortadan kalkar.
BAŞKAN - Komisyon önergeye katılıyor mu?
ADALET KOMİSYONU BAŞKANI KÖKSAL TOPTAN
(Zonguldak) - Takdire bırakıyoruz Sayın Başkan.
BAŞKAN - Hükümet?..
ADALET BAKANI CEMİL ÇİÇEK (Ankara) -
Katılıyoruz.
HALUK İPEK (Ankara) - Gerekçe...
BAŞKAN - Gerekçesini okutuyorum:
Gerekçe:
Bu değişiklikle, imar kirliliğine aykırı
davranışların ortaya çıkardığı sonuçların ortadan kaldırılmasının sağlanması
amaçlanmıştır.
BAŞKAN - Komisyonun takdire bıraktığı,
Hükümetin katıldığı ve gerekçesi okunan önergeyi oylarınıza sunuyorum: Kabul
edenler... Kabul etmeyenler... Kabul edilmiştir.
ATİLLA KART (Konya) - Resen nazara almanız
gerekir Sayın Başkan.
BAŞKAN - Sayın milletvekilleri, saymamı
istiyorsunuz; ben, sizin bu talebinizi çok haklı buluyorum. Ben, oturum devam
ettiği müddetçe sayıyorum; isterseniz, rakamları size söyleyeyim. Şu
istikamette, yani, genelde, muhalefetin oturduğu istikametteki sayı, bugün 85'i
aşmadı, 80 ile 85 arasında; sürekli takip ediyorum. Bu taraf 140'tan aşağı
düşmedi. Lütfen... Ben işimi iyi yapıyorum. (AK Parti sıralarından alkışlar)
HALUK KOÇ (Samsun) - Nitelikli çoğunluk
yoktur Sayın Başkan.
BAŞKAN - Kabul edilen önerge doğrultusunda
184 üncü maddeyi oylarınıza sunuyorum: Kabul edenler... Kabul etmeyenler...
Madde kabul edilmiştir.
Komisyon Başkanı söz istemektedir.
Buyurun.
ADALET KOMİSYONU BAŞKANI KÖKSAL TOPTAN
(Zonguldak) - Sayın Başkanım, bir iki tapaj hatası var; izninizle onu düzeltmek
istiyorum.
21 inci maddenin 2 nci fıkrasında, 83 üncü
maddenin 3 üncü fıkrasında ve 314 üncü maddenin 3 üncü fıkrasında
"ağırlaşmış müebbet hapis" sözcükleri var; bu "ağırlaştırılmış
müebbet hapis" olacak. 
Bir de, 297 nci maddede, yeni 296 ncı
maddede 2 nci fıkra, başına (6) rakamı
konulmak suretiyle yanlış basılmıştır; onu da (2) olarak düzeltiyoruz.
Teşekkür ederim efendim.
BAŞKAN - Komisyon Başkanının ifade ettiği
konular not alınmıştır. 
Tasarının tümünün oylanmasından önce,
İçtüzüğün 86 ncı maddesine uygun olarak, Cumhuriyet Halk Partisi İstanbul
Milletvekili Sayın Onur Öymen söz talebinde bulundular.
Sayın Öymen, lehte olmak üzere, buyurun
efendim. (CHP sıralarından alkışlar) 
ONUR ÖYMEN (İstanbul) - Sayın Başkan, çok
değerli milletvekilleri; Ceza Yasası Tasarısının bugün yapılmakta olan
görüşmeleri, yalnız ülkemizde değil, bütün dünyada, özellikle Avrupa Birliğinde
büyük bir ilgiyle izleniyor. O bakımdan, emin olunuz ki, bu tartışmalar dünyada
da önemli yankılar yapacaktır. 
Türk Ceza Yasası Tasarısının kabul edilen
maddelerinin bir bölümü Kopenhag Kriterleriyle doğrudan doğruya ilgilidir. Bu
iki konunun ilişkisiz olduğunu söyleyenler, belki, metinleri yeterince
incelememiş olanlardır. Burada kabul ettiğimiz, fikir özgürlüğüyle ilgili,
insan haklarıyla ilgili, kadın-erkek eşitliğiyle ilgili ve işkenceyle mücadeleyle
ilgili maddeler, doğrudan doğruya Türkiye'nin Kopenhag yükümlülükleriyle
ilgilidir. 
Zina konusunda bu görüşmeler sırasında
yapılan tartışmalar, maalesef, Avrupa'da, Türkiye'nin, laikliği koruma
konusundaki kararlılığıyla ilgili çok ciddî kuşkular uyandırmıştır. Bunu,
huzurunuzda açıkyüreklilikle söylemek istiyorum. Bu tartışmalar, karşımızda
olanları güçlendirmiş, dostlarımızı güç durumda bırakmıştır. Çok değerli Adalet
ve Kalkınma Partisi milletvekili arkadaşlarımızla, Türkiye'de ve birkaç gün
önce yurtdışında yaptığımız temaslarda yabancı millevtekilleri bize açıkça şunu
söylemişlerdir: "Bu mesele halledilse bile, bir itimat sorunu, bir itimat
eksikliği yarattınız; yarın öbür gün, hükümetinizin, başka bir konuda,
laiklikle, çağdaşlıkla, Avrupa değerleriyle bağdaşmayan başka bir öneriyle
gündeme gelmeyeceğini biz nereden bilebiliriz." İki gün önce Roma'da
yaptığımız toplantıda, İtalyan milletvekilleri, bize bu konudaki kuşkularını
çok ciddî bir endişeyle ifade ettiler. 
Şimdi, şu hususu bilhassa belirtmek
istiyorum: Bizim, yalnız dış dünyaya değil, kendi içimize de,
milletvekillerinin birbirlerine, siyasî partilerin birbirlerine itimat
yaratması son derece önemlidir. Daha birkaç gün önce bu konuda bir mutabakata
varmadık mı. Hani iki partinin görüş birliğine varmadığı konularda önerge
vermeyecektik! Bugün sunulan önergelerde Cumhuriyet Halk Partisinin imzası var
mı?! Ne oldu o mutabakatımız?! Siz,
bize itimat vermezseniz, yabancılara bu itimadı nasıl vereceğiz. O bakımdan,
bence, bu yapılan çalışma son derece talihsiz olmuştur. 
Bir hususu daha söylemek istiyorum.
Değerli arkadaşlar, vazo kırılmıştır; Avrupa Birliğiyle ilişkilerimizde vazo
kırılmıştır. Sayın Başbakanın son ziyareti sırasında, Verheugen'le yaptığı
görüşmelerden sonra bu vazo iyi kötü yapıştırılmıştır; ama, onbeş gün önceki
durumumuzla bugünkü durumumuz arasındaki fark, sağlam bir vazoyla iyi kötü
yapıştırılmış bir vazo arasındaki fark gibidir. Bunu çok açıkyüreklilikle size
ifade etmek istiyorum. Bundan sonraki çalışmalarımızda çok dikkatli olmak
lazım. 
Bizim aldığımız en son bilgilere göre, bu
son gelişmeler, Avrupa Birliği Komisyonunun raporunu ve özellikle 17 Aralıkta
Avrupa zirvesinin alacağı kararı, maalesef, Türkiye aleyhine ağırlaştırmıştır
ve raporda, özellikle, zirveden, Türkiye'yle ilgili olarak yürütülecek
müzakerelerin diğer adaylarla yürütülen müzakerelerden daha farklı ve bizim
aleyhimize yöntemlerle sürdürülmesi konusunda bir karar çıkarsa hiç
şaşırmayınız. Bizim aldığımız bilgiler bu yöndedir ve maalesef, Türkiye açısından
sıkıntı verici bir döneme giriyoruz. 
Bize sadece tarih verildi diye hiç kimse
bayram yapmasın, hiç kimse zafer şarkıları söylemesin. Metnin içini çok iyi
inceleyelim ve önümüze çıkabilecek engelleri, güçlükleri çok iyi görelim;
çünkü, bugün Avrupa'da sahip olduğumuz pencereye ileride sahip olmayabiliriz.
Bugünkü hükümet yapıları yarın olmayabilir ve yarın karşılaşabileceğimiz
sıkıntılar, ülkemizi çok ciddî güçlüklerle karşı karşıya bırakabilir. 
Değerli arkadaşlarım, bazıları bize
diyorlar ki: "Onbeş yıl sonra ancak üye olabilirsiniz." Bunu, eğer,
karşımızda olanları susturmak için, teskin etmek için söylüyorlarsa, taktik
amaçlı söylüyorlarsa bilmem; ama, gerçek niyetleri buysa, biz, bunu kabul
etmiyoruz.
Değerli arkadaşlar, biz, Bulgaristan'ın,
Romanya'nın, Slovakya'nın, Baltık ülkelerinin onbeş yıl gerisinde olduğumuzu
içimize sindirebilir miyiz; biz sindirmiyoruz her halükârda. 
(Mikrofon otomatik cihaz tarafından
kapatıldı) 
BAŞKAN - Sayın Öymen, 5 dakika doldu;
lütfen, son cümlenizi söyler misiniz. 
ONUR ÖYMEN (Devamla) - Tamamlıyorum Sayın
Başkan.
Sözlerimi şu şekilde tamamlıyorum: Değerli
arkadaşlar, Türkiye, laik ve çağdaş bir devlet olduğunu, sözüne güvenilir bir
devlet olduğunu her an kanıtlamak zorundadır. "Biz Türküz, baskılara boyun
eğmeyiz" sözünü, Sayın Başbakanın, Kıbrıs konusunda baskılar yapıldığında
söylemesini beklerdik (CHP sıralarından alkışlar) Irak konusunda baskılar
yapıldığında söylemesini beklerdik ve bir Türkiye Cumhuriyeti başbakanının
"biz Türküz" sözlerini söylemesinin Türk basınında haber olmamasını
beklerdik. Her zaman söylenmesi gereken sözdür bu. İki yıldan beri ilk defa
bunu basına göre dile getiriyorsanız, hepimizi düşündürecek bir konu var
burada.
Değerli arkadaşlar, sözlerimi şöyle
tamamlıyorum: Geçmişi bir tarafa bırakıyoruz. Bugün yapılan çalışmalarda eğer
mutabakata uysaydınız, gönül huzuruyla size çok büyük bir destek verecektim
şahsen. Şimdi, bu yasanın çok olumlu maddeleri olduğunu biliyoruz; onun için,
onlara karşı çıkmak istemiyoruz; ama, biliniz ki, Anayasaya aykırı olarak
yapılan son düzenlemeler de, herhalde, Sayın Cumhurbaşkanımız tarafından
dikkate alınacaktır, mutlaka, Anayasa Mahkemesi dikkate alacaktır bunları.
Bildiğiniz gibi, kendisine haksızlık yapılan bir yaşlı kadın, Alman
imparatoruna şikâyet ederken demiştir ki: "... ama, Almanya'da hâkimler
var." Biz de diyoruz ki; ama, Türkiye'de Anayasa Mahkemesi var; Türkiye'yi
sizin idare ettiğiniz doğrudur; ama, kayıtsız, koşulsuz, dilediğiniz gibi idare
ettiğiniz doğru değildir. Değerli arkadaşlarım, mutlak çoğunluğa da sahip
olsanız, sizin üzerinizde hukuk var, Anayasa var. 
Çok teşekkür ediyorum; saygılar sunuyorum.
(CHP sıralarından alkışlar)
BAŞKAN - Sayın Öymen, teşekkür ederim.
Tasarının tümünü oylarınıza sunuyorum:
Kabul edenler... Kabul etmeyenler... Tasarı kabul edilmiş ve kanunlaşmıştır;
hayırlı olsun.
Hükümet adına, Sayın Bakan söz
istemektedir.
Buyurun Sayın Bakanım. (AK Parti
sıralarından alkışlar)
ADALET BAKANI CEMİL ÇİÇEK (Ankara) - Sayın
Başkan, çok değerli milletvekilleri; hepinizi saygıyla selamlıyorum. 
Çok önemli bir çalışmayı bugün
nihayetlendirmiş bulunuyoruz. Zaman zaman hareketli, zaman zaman hararetli
geçen; ama, netice itibariyle, sabırla, birbirimizi olabildiğince anlayışla
karşılayarak, bugün önemli bir çalışmayı burada noktalamış bulunuyoruz. Bu
vesileyle, işin bu noktaya gelmesinde emeği geçen insanlar var; evvela, Sayın
Başkan, size, sizden evvel oturumu yöneten değerli Meclis Başkanlarımıza,
Başkanvekillerimize, Divan Üyelerine; hiç şüphesiz, ufak tefek eksikliklerimiz olsa
bile, yine de büyük bir mutabakatla işin bu noktaya gelmesinde çok büyük katkı
sağlayan Sayın Genel Başkanlara, Sayın Grup Başkanvekillerine, Gruplarımıza,
teker teker tüm milletvekillerimize; onyedi aydan beri bu metin üzerinde gece
gündüz demeden çalışan Adalet Komisyonunun başta Sayın Başkanı, komisyon
üyeleri, özellikle altkomisyonun başkan ve üyelerine; Yargıtaydan, bu uzun
çalışma dönemi içerisinde her türlü fikrî ve fiilî katkısını esirgemeyen,
çalışmalara katılan bütün Yargıtay üyelerine, Yargıtay Cumhuriyet
Başsavcılığının temsilcilerine, bilimadamlarına ve müsaade ederseniz,
Bakanlığımızda görev yapan değerli arkadaşlarımıza, sivil toplum örgütlerinin
tümüne, katkı sağlayan herkese bu vesileyle teşekkür etmek istiyorum. 
Çok değerli arkadaşlarım, bir önemli yasa,
belki bir anayasadan çok daha fazla düzenlenmesi zor, herkesi memnun etmesi ise
daha da zor olan bir yasayı bu noktaya getirdik. Sayın Baykal'ın ifadesiyle de
netameli bir yasayı çok şükür buraya kadar getirdik. Şüphesiz, bu, en mükemmel
bir yasa değil; bunu, hep ifade ettik. Esasen en mükemmel dediğimiz şey zaten
işin sonunun gelmesi demektir. Çağdaşlaşma, demokratikleşme, özgürleşme süreci
devam ettiği sürece, hangisine en iyi yasadır diyorsak, bilelim ki, ertesi gün,
bunun daha ilerisi, daha mükemmeli, daha çağdaşı aranacaktır, tekâmül de
buradan kaynaklanıyor, tekâmül ihtiyacı da buradan neşet ediyor. Dolayısıyla,
şunun hep bilinci içerisindeyiz: Bu yasa, inşallah, 1 Nisan 2005'ten itibaren
yürürlüğe girmiş olacak; ama, şunu bilmemiz lazım ki, değişim süreci devam
ettiği sürece, küreselleşme devam ettiği sürece, toplumdaki değişim talebi
devam ettiği sürece çıkardığımız yasaları zaman zaman tekrar gözden
geçireceğiz; bu, işin tabiatında var; çünkü, Türkiye, hep beraber görüyoruz ki,
bir önemli değişim sürecini yaşıyor. Bu önemli değişim sürecinin zaman zaman
heyecanını yaşıyoruz. Türkiye'yle ilgili dışarıdan iyi haberler geldiğinde
içeride ferahladığımız zaman bu heyecanı yaşıyoruz; ama, aynı zamanda, bu
değişim sürecinin bazen sıkıntılarını, hatta zorluklarını yaşıyoruz. Onun da
ötesinde, zaman zaman zihinsel karmaşasını da yaşıyoruz. Bu, değişimin
tabiatında olan bir husustur. 
Bu sıkıntıların kolaylıkla aşılabilmesi,
toplumda gerginliklere, huzursuzluklara, kamplaşmalara sebebiyet vermeden
aşılabilmesi, birbirimize tahammül etmemize bağlıdır. Ola ki, sürçülisan
ederek, kastımızı aşarak bir şey söylediysek, bilesiniz ki kastımız o değildir;
kastımız, şu sıkıntılı dönemi bir an evvel aşmak ve Türkiye'nin modernleşme
sürecinin en önemli virajı olan şu virajı kazasız belasız almak ve Türkiye'nin
varmak istediği noktaya bir an evvel varabilmektir. Bunun kolay olmadığını
biliyoruz. 
Şimdi, müsaade ederseniz, benim
görebildiğim bir husus var, onu burada, bu vesileyle, özellikle son ziyaretten
sonra da ifade etmek istiyorum. Şimdi, Türkiye olarak bizim, Avrupa Birliği
konusunu tam olarak zihinlerimizde şekillendirebildiğimiz kanaatinde değilim.
Bu eksikliği en evvel kendimde duyuyorum. Onun için, uygun bir zamanda, Meclis
açıldığında, uygunsa, şu ulusal taahhüt olarak, Türkiye Cumhuriyeti Devleti
adına, bizden evvelki hükümetin, bizim Parlamentoda görüşerek Avrupa Birliği
makamlarına verdiğimiz Ulusal Programda ne var ne yok, buna bir defa daha
bakmamız lazım. Neden bakmamız lazım; bir evvelki konuşmada da ifade ettim;
çünkü, bundan sonraki süreç, gerçekten zor bir süreçtir. 
Çok sıkıntı var, zaman zaman Türkiye'de
"keşke bu işe girmeseydik" diyebileceğimiz noktalara gelir miyiz
gelmez miyiz bilemiyorum; ama, önümüzde hangi engellerin olduğunu, hangi
zorlukların olduğunu, neleri kabullenmemiz gerektiğini çok iyi bilmemiz lazım.
Onun için de, müsaade ederseniz, birbirimizi suçlamak yerine, şu neden geldi,
bu niye çıktı, bunun burası neden eksik, bu neden fazla demek yerine,
birbirimizi anlamaya çalışalım. Birbirimizi anlayabilirsek bu zorlukları daha
kolay aşarız diye düşünüyorum. 
Bizim yönümüzden böyle bir problem var
Türkiye olarak; yani, işsiz bir vatandaşımız bakımından Avrupa Birliğinin 80
000 sayfalık müktesebatının çok fazla önemi yok; onun için, eğer Ankara'da iş
bulamazsam, dayımın oğlu Berlin'dedir, gider orada iş bulurumdur. Onun
nezdinde, onun nazarında, Avrupa Birliği, bir an evvel iş bulmaktır; tüccarımız
bakımından, sanayicimiz bakımından, kolaylıkla gidip orada mal satabilmektir,
vizesiz girip çıkabilmektir; bir başkası bakımından, başka bir nokta; yani,
böylesine karmaşık bir işte, herkes kendi bulunduğu kareden baktığı zaman, bu
Avrupa Birliğinin bize ne gibi imkânlar sağladığını, ne gibi yükümlülükler
getirdiğini birlikte göremiyoruz; imkân kısmında heyecan duyuyoruz, yükümlülük
kısmına geldiğimizde birkısım zorluklarla karşı karşıya kalıyoruz. Bu da, zaman
zaman, bizim kendi içimizde, siyaset platformunda, yanlış değerlendirmelere,
yanlış üsluplara da sebebiyet veriyor. Onun için, uygunsa, bir denetim gününde,
ucu açık bu Avrupa Birliği meselesini bir defa daha görüşmemizde fayda var; bu,
bizim yönümüzden.
İkincisi, Avrupa Birliği açısından
baktığımızda, onların da Türkiye'yi kafalarında tam yerli yerine oturttukları
kanaatini taşımıyorum. Halen, birkısım beklentileri var, birkısım tereddütleri
var. Bu tereddütler, kendi yönünden birkısım sıkıntıları da beraberinde
getiriyor. 70 000 000'luk bir büyük ülke, dengeleri çok değiştiren bir ülke;
üstelik de, Avrupa Birliği içerisinde, halkının çok önemli bir kısmı
Müslümanlığı benimsemiş, kültür farklılıkları, vesaire olan bir ülke.
Dolayısıyla, bunun algılanmasında birkısım zorlukların olduğunu da, bana gelen
heyetlerden, karşılaştıklarımızdan, okuduklarımızdan, duyduklarımızdan anlıyoruz.
Dolayısıyla, böylesine bir tarihî projeyi gerçekleştirmede... Müzakere süreci
verilecektir; benim kanaatim odur; yani, vermemiş olmaları, verdikleri sözde
durmamaları anlamına gelir; bu da çağdaş değerlerle bağdaşmaz; ama, müzakere
sürecinin başlamasıyla birlikte tam üyelik sürecinin kısalması, biraz bize
bağlı, biraz onlara bağlı; kendimize de olduğundan çok fazla haksızlık
etmememiz gerekir, demin söylediğim, gereğini yerine getirmek kaydıyla.
Değerli arkadaşlarım, böylesine önemli bir
düzenleme yapılırken, tabiatıyla, herkesin, bulunduğu noktadan, düzenlediğimiz
maddelerle ilgili tereddütü olanlar oldu, farklı düşünceleri söyleyenler oldu;
hatta ve hatta, yeteri kadar, kanun -özellikle Genel Kurulun tartıştığı
metinler- okunmaksızın yazı yazanlarımız oldu, fikir söyleyenlerimiz oldu,
konuşma yapanlarımız oldu; ama, bunların hepsinin ve Ceza Kanununun maksadı da,
zaten, alenen aşağılama olmaksızın, herkesin fikrini açıkça söylemesidir.
İnanıyorum ki, daha bu kanun yürürlüğe girmeden bu maksat hâsıl olmuştur.
Herkes bunları söylemeye gayret etmiş, birkısım endişelerini de dile
getirmiştir. O endişeleri de şahsen anlayışla karşılıyorum; ama, bu endişelerin
temelinde yatan husus, acaba, buradaki düzenlemeler keyfî olarak uygulanabilir
mi. 
Değerli arkadaşlarım, bakınız, keyfî
uygulamalar, sadece yasal düzenlemelerle önlenemez. Keyfî uygulama, doğrudan
doğruya insan kalitesiyle alakalı bir husustur ve keyfilîk biraz da kişilik
zaafıdır. Bu ülkede keyfilîkler ne zaman söz konusu oldu diye baktığımızda, esas
itibariyle olağanüstü dönemler olduğunu görürüz. İnşallah, bu Ceza Kanunu
Tasarısıyla -artık, şu an kanunlaştı- Türkiye'de, olağanüstü dönemlerin sonunu
getirmiş olmamız lazım. Bunun için de, bu müesseseyi, Türkiye Büyük Millet
Meclisini açık tutmamız lazım, bu müesseseyi itibarlı kılmamız lazım, her türlü
çözümü de siyasetin içerisinde ve burada aramamız lazım. Ne zaman ki bunun
dışında çözümler aranır, ne zaman ki siyasetin dışında "nerede
kaldınız" gerekçeleri ortaya çıkar, birkısım insanlar da koşa koşa, sağa
sola gider, işte, o zaman keyfî uygulamalar başlıyor. O halde, yasa metinlerine
neyi yazarsanız yazın, eğer o türlü dönemlere gidiyorsak, geçen seferde ifade
etmeye çalıştım... Anayasa hukukundan aklımda kalan bir cümle var "her
kuvvet kendi hukukunu beraberinde getirir" deniliyor. O halde, kuvvetin
egemen olduğu bir olağanüstü dönemi sona erdirip, demokrasiyi, özgürlükleri
olabildiğince yaşanabilir hale getirmek, kurumsallaştırmak gerekir. 
Onun için, bu yasa maddeleri uygulanırken,
sizin adınıza, uygulayıcılara buradan bir şey demek istiyorum: Elbette, burada
söylenen her söz, ifadeler, zapta geçen hususlar, bu kanun maddelerinin
yorumlanmasında önemli olacaktır, acaba, yasa koyucunun bundan muradı nedir
diye. Bizim muradımız, iktidarıyla, muhalefetiyle -itiraz ettiğimiz maddeler de
dahil- hepimizin Türk kamuoyuna vermek istediği mesaj, uygulayıcılara söylemek
istediğim husus şudur: Biz, özgürlüklerden yanayız, demokratik hukuk
devletinden yanayız. Buradaki hiçbir madde hükmü hak ve özgürlükler aleyhine
yorumlanamaz; bunu herkesin bilmesi lazım. (AK Parti sıralarından alkışlar)
Dolayısıyla, biz, özgürlükleri kısıtlamak adına değil, tam tersi, olabildiğince
özgürlükleri daha kullanılabilir hale getirmeye çalışıyoruz. 
Müsaade ederseniz, bir şey de önemlidir;
artık, Türkiye, Avrupa Birliği süreciyle beraber kuralların işlediği bir döneme
giriyor. Hiç kimse, kendi davranışına kanun arama gayreti içerisinde
olmamalıdır, kendi davranışını kanuna uydurmak durumundadır. Keyfîliğin adı
hiçbir rejimde, keyfîliğin söz konusu olduğu... İster bunu uygulayıcılar yapsın
"ben ne istersem yaparım, kanun da bana uymak mecburiyetindedir ya da
kanunu kendime uydurmak durumundayım" tarzındaki bir anlayış demokratik
hukuk devletiyle bağdaşmaz. Onun için, kuralların egemen olduğu bir döneme,
inşallah, bundan sonra daha fazla girmiş olacağız. 
Dediğim gibi, uygulamaları göreceğiz.
Şüphesiz, böylesine karmaşık bir süreçte ve böylesine müktesebat olarak çok
miktarda düzenlemenin önümüzdeki dönemlerde yapılacağı hususlarda, bu kanunda,
gözümüzden kaçan, muradımız hilafına madde metnine geçmiş olan veya
uygulamalarda aksaklıklarını gördüklerimiz olursa, aynen, bugün, böylesine
önemli bir zorluğu aştığımız gibi, o zaman onu buraya getiririz, tekrar bunları
burada düzeltme imkânımız olur diye düşünüyorum. 
Ben, hepinize teker teker katkılarınızdan
dolayı teşekkür ediyorum. Bu tasarının, yasalaşmış olan bu kanunun, ülkemiz
için, milletimiz için, demokrasimiz için, hak ve özgürlükler için hayırlı ve
uğurlu olmasını temenni ediyor; hepinize saygılar sunuyorum. (Alkışlar)
BAŞKAN - Sayın Bakan, teşekkür ederim.
Sayın milletvekilleri, ben de bir cümle
ilave etmek istiyorum. 
Görülüyor ki, ikinci yasama yılının son
toplantısını bugün yaptık. 1 Ekimde üçüncü yasama yılına başlayacağız. Bugün
çıkardığımız kanunlarla ve bundan önce çıkardığımız kanunlar ve Anayasa
değişiklikleriyle, Türkiye Büyük Millet Meclisi çok başarılı bir dönem
geçirmiştir. Yapılan işlerde, atılan adımlarda, yürünen yolda hükümet ne kadar
başarılıysa, en az onun kadar Meclisimiz de, hem Avrupa Birliğinin lokomotifi
olarak hem de çıkardığı nitelikli kanunlarla bu başarının ortağıdır ve bu
başarı, iktidarıyla muhalefetiyle tüm milletvekillerimizin eseridir; ben
hepinizi kutluyorum. 
Değerli arkadaşlarım, olağanüstü çağrı
önergesinde yer alan konunun görüşülmesi tamamlanmıştır; bu nedenle, Anayasa ve
İçtüzük gereği 1 Ekim 2004 Cuma günü saat 15.00'te toplanmak üzere birleşimi
kapatıyorum.
Hepinize iyi akşamlar. (AK Parti
sıralarından alkışlar)

Kapanma
Saati: 18.30




