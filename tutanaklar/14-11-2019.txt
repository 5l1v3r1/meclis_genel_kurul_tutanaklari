



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 18’inci
Birleşim
 14
Kasım 2019 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Siirt Milletvekili Meral Danış Beştaş’ın, kayyum atamalarına ilişkin
gündem dışı konuşması
2.- Konya Milletvekili Abdulkadir Karaduman’ın, Filistin’de yaşanan son
gelişmelere ilişkin gündem dışı konuşması
3.- Hatay Milletvekili Barış Atay Mengüllüoğlu’nun, emekçiler yönünden
Türkiye’nin ekonomik ve güncel durumuna ilişkin gündem dışı konuşması

V.- AÇIKLAMALAR
1.- Çanakkale Milletvekili Bülent Turan’ın, Siirt Milletvekili Meral
Danış Beştaş’ın yaptığı gündem dışı konuşmasındaki bazı ifadelerine ilişkin açıklaması
2.- Çanakkale Milletvekili Bülent Turan’ın, Konya Milletvekili
Abdulkadir Karaduman’ın yaptığı gündem dışı konuşmasındaki bazı ifadelerine
ilişkin açıklaması
3.- Konya Milletvekili Abdulkadir Karaduman’ın, Çanakkale Milletvekili
Bülent Turan’ın yaptığı açıklamasında kullandığı üslubu kendisine
yakıştıramadığına ve iktidarın vazifesinin miting yapmak olmadığına ilişkin
açıklaması
4.- İstanbul Milletvekili Engin Altay’ın, doğruları alkışladıklarına
ilişkin açıklaması
5.- Mersin Milletvekili Ali Cumhur Taşkın’ın, 15 Kasım Kuzey Kıbrıs Türk
Cumhuriyeti’nin kuruluşunun 36’ncı yıl dönümüne ilişkin açıklaması
6.- Osmaniye Milletvekili Mücahit Durmuşoğlu’nun, 15 Kasım Kuzey Kıbrıs
Türk Cumhuriyeti’nin kuruluşunun 36’ncı yıl dönümüne ilişkin açıklaması
7.- Hatay Milletvekili Serkan Topal’ın, Hatay ili Payas Belediye Başkanı
Bekir Altan, AK PARTİ, CHP, MHP ve İYİ PARTİ Payas ilçe başkanları ile mahalle
muhtarları ve Payas Küçük Sanayi Sitesi Başkanının Payas ilçesinin sorunlarını
dile getirmek için Meclise geldiğine ilişkin açıklaması
8.- Bursa Milletvekili Erkan Aydın’ın, Giresun ilinde hayatını kaybeden
11 yaşındaki Rabia Naz Vatan’ın babası Şaban Vatan’ın ve basın emekçileri Canan
Coşkun ile Kazım Kızıl’ın gözaltına alındığına, bir babanın gözyaşlarını dindirmek
varken gözaltına alınmasının ne adalete ne de vicdanlara sığacağına ilişkin
açıklaması
9.- Bursa Milletvekili Nurhayat Altaca Kayışoğlu’nun, depreme dayanıksız
olduğu gerekçesiyle yıkılan Saniye Rıza Kız Yetiştirme Yurdu yerine yenisinin
ne zaman yapılacağını Aile, Çalışma ve Sosyal Hizmetler Bakanından öğrenmek
istediğine ilişkin açıklaması
10.- Gaziantep Milletvekili İmam Hüseyin Filiz’in, 15 Kasım Orta Doğu
Teknik Üniversitesinin kuruluşunun 64’üncü yıl dönümüne ilişkin açıklaması
11.- İstanbul Milletvekili Ali Kenanoğlu’nun, Tunceli ili Mazgirt ilçesi
Akpazar beldesine kayyum atanmasıyla gasbedilen belediye sayısının 20’ye
yükseldiğine, kayyumların gideceğine egemenliğin kayıtsız şartsız halkın
olacağına ilişkin açıklaması
12.- Şanlıurfa Milletvekili İbrahim Özyavuz’un, Şanlıurfa ilinde 20.
Zırhlı Tugay Komutanlığının cephaneliğinde meydana gelen patlamada yaralanan
askerlere Allah’tan şifa dilediğine, kapatılan hastanelerin personel, cihaz ve
araç bakımından güçlendirilerek yeniden hizmete açılmasının vatandaşların
mağduriyetini gidereceğine ilişkin açıklaması
13.- Mersin Milletvekili Cengiz Gökçel’in, çiftçilerin kazanamadığına,
geçinemediğine ve borcu borçla kapattığına ilişkin açıklaması
14.- Niğde Milletvekili Selim Gültekin’in, Türkiye’nin 1 Ocak 2018
tarihinde Uluslararası İlaç Denetim Birliği üyeliğine kabul edilmesiyle
ülkemizde üretilen ilaçların kalitesinin ve güvenliğinin tescil edilip
ilaçların dünya pazarına açılmasının önündeki teknik engellerin ortadan
kalktığına ilişkin açıklaması
15.- Konya Milletvekili Esin Kara’nın, Devlet Tiyatrolarının kuruluşunun
70’inci yıl dönümü vesilesiyle 70 kadro açılmasını Kültür ve Turizm Bakanından
talep ettiğine, 14 Kasım Ahıska Türklerinin sürgüne gönderilmesinin 75’inci, 15
Kasım Kuzey Kıbrıs Türk Cumhuriyeti’nin kuruluşunun 36’ncı yıl dönümüne ilişkin
açıklaması
16.- Mersin Milletvekili Hacı Özkan’ın, AK PARTİ hükûmetlerinin 3 Kasım
2002 tarihinden bugüne demokrasinin ve millî iradenin güçlendirilmesi yanında
ülkenin kalkınması ve büyümesi için çalışmalarını sürdürdüğüne, öğrenim kredisi
ve bursu rakamlarının yeniden belirlendiğine ilişkin açıklaması
17.- Mersin Milletvekili Olcay Kılavuz’un, atama bekleyen engelli
öğretmenlerin tamamının atanması ile şimdiye kadar yapılan atamalarda hiç
kontenjan açılmayan bölümlerle ilgili çalışma yapılması konularında Millî
Eğitim Bakanından hayırlı haber beklediklerine ilişkin açıklaması
18.- Afyonkarahisar Milletvekili İbrahim Yurdunuseven’in, 11 Kasım Millî
Ağaçlandırma Günü’nde 81 ilde eş zamanlı gerçekleştirilen 11 milyon fidan
dikimi kampanyasının Çorum ilinde bir saatte 303.150 fidan dikilerek rekorla
taçlandırıldığına ilişkin açıklaması
19.- Adana Milletvekili Orhan Sümer’in, Mustafa Balbay’ın “Bitmeyen
Deniz Gezmiş” adlı kitabının Meclis yerleşkesine alınmasının nasıl bir güvenlik
zafiyeti doğurduğunu ve kitabın yazarı 24’üncü Dönem İzmir Milletvekili Mustafa
Balbay’ın da mı Meclise girmesinin yasaklanacağını öğrenmek istediğine ilişkin
açıklaması
20.- Kocaeli Milletvekili Ömer Faruk Gergerlioğlu’nun, Grup Yorum’un,
Mustafa Koçak ve Mesut Şerifoğlu’nun sürdürdüğü açlık grevleri konusunda Adalet
Bakanlığı ile Ceza ve Tevkifevleri Genel Müdürlüğünden açıklama beklediğine
ilişkin açıklaması
21.- Kayseri Milletvekili Çetin Arık’ın, işleri durma noktasına gelen
esnafın mağduriyetine ilişkin açıklaması
22.- Çanakkale Milletvekili Özgür Ceylan’ın, 21 Ocak 2019 tarihinde Kerç
Boğazı’nda çıkan yangında Türk mürettebattan 4’ünün yaşamını yitirdiğine,
4’ünün ise kayıp olduğuna, Türk denizcilerinin ailelerinin mağduriyetinin
giderilmesi gerektiğine ilişkin açıklaması
23.- Kayseri Milletvekili Dursun Ataş’ın, Kilis halkının göç etmeye
mahkûm edildiğine, AKP Hükûmetinin Kilis ilinin sorunlarına müdahale etmesi
gerektiğine ilişkin açıklaması
24.- Kahramanmaraş Milletvekili Sefer Aycan’ın, Kahramanmaraş ilinde
kaçıp giden müteahhitlerin vatandaşları zor durumda bıraktığına ve yarım kalan
evlerini kendi imkânlarıyla bitirmek isteyen vatandaşlara izin verilmesi
gerektiğine ilişkin açıklaması
25.- İzmir Milletvekili Kani Beko’nun, Türkiye’nin lider traktör
üreticilerinden Uzel Traktör Fabrikasının iflas etmesiyle işsiz kalan işçilerin
mağduriyetinin giderilmesi gerektiğine ilişkin açıklaması
26.- Afyonkarahisar Milletvekili Burcu Köksal’ın, Afyonkarahisar ili
Şuhut ilçesi Balçıkhisar köyü ile Dinar ilçesi Göçerli köyünde büyükbaş
hayvanlarda kuduz hastalığı tespit edildiğine, Karayollarında çalışan taşeron
işçilerin maaşlarının düzenli ödenmesini beklediklerine ilişkin açıklaması
27.- Rize Milletvekili Osman Aşkın Bak’ın, 2020 Avrupa Futbol
Şampiyonası elemelerinde İzlanda’yla mücadele edecek olan A Millî Futbol
Takımı’mıza başarılar dilediğine ilişkin açıklaması
28.- Aksaray Milletvekili Ayhan Erel’in, 14 Kasım Ahıska Türklerinin
sürgün edilişinin 75’inci yıl dönümüne ilişkin açıklaması
29.- İzmir Milletvekili Murat Çepni’nin, Grup Yorum üyelerinin açlık
grevi eylemlerini sürdürdüğüne ve halkın sanatçılarına yönelik saldırıların son
bulması gerektiğine ilişkin açıklaması
30.- İzmir Milletvekili Dursun Müsavat Dervişoğlu’nun, 14 Kasım Ahıska
Türklerinin sürgün edilişinin 75’inci yıl dönümü ile 15 Kasım Kuzey Kıbrıs Türk
Cumhuriyeti’nin kuruluşunun 36’ncı yıl dönümüne, Cumhurbaşkanı Recep Tayyip
Erdoğan’ın ABD Başkanı Trump’ın resmî davetlisi olarak gerçekleştirdiği
ziyarette vuku bulan olaylar ile ağır hakaretler içeren mektubu ABD Başkanı
Donald Trump’a takdim etmesine ve Patriot füzelerine ilişkin basın
açıklamasına, İYİ PARTİ Genel Başkanı Meral Akşener’in “Göreceksiniz,
S-400’leri alacaklar ama kullanamayacaklar.” ifadesinde haklı çıktığına ilişkin
açıklaması
31.- Manisa Milletvekili Erkan Akçay’ın, vefat eden Gaziantep
Milletvekili Ali Muhittin Taşdoğan’ın babasına Allah’tan rahmet dilediklerine,
Cumhurbaşkanı Recep Tayyip Erdoğan’ın ABD Başkanı Donald Trump’ın resmî
davetlisi olarak gerçekleştirdiği ziyarete ve görüşmelere, ABD’nin terör örgütü
PKK/YPG’ye destek vermeye devam etmesi hâlinde Türkiye’nin hak bildiği yolda
ilerleyeceğine, FETÖ’yle mücadelenin Türk-Amerikan ilişkilerinin hassas
konularından olduğuna, Türkiye’nin dostluğunun değerli düşmanlığının ise
tehlikeli olduğuna ilişkin açıklaması
32.- İstanbul Milletvekili Hakkı Saruhan Oluç’un, polisin HDP Antep il
ve Şahinbey, Şehitkamil ilçe örgütlerine düzenlediği baskında 57 kişiyi
gözaltına aldığına ve bu olayın demokratik siyasete ağır bir saldırı olduğuna,
Rabia Naz Vatan’ın şüpheli ölümünün aydınlatılması için hukuk mücadelesini
sürdüren baba Şaban Vatan ile basın emekçileri Canan Coşkun ve Kazım Kızıl’ın
gözaltına alınmasının kabul edilemez olduğuna, 15 Kasım Dünya Hapisteki
Yazarlar Günü’ne, Maliye Bakanlığının ekonomi aleyhine algı oluşturmaya
çalışanlara karşı hukuki süreç başlatacağına, Cumhurbaşkanı Recep Tayyip
Erdoğan’ın cezaevlerinde tutuklu ve hükümlü bulunan IŞİD’li sayısına yönelik
ifadelerinin hangisinin doğru olduğunu öğrenmek istediklerine ilişkin
açıklaması
33.- İstanbul Milletvekili Engin Altay’ın, Dışişleri Bakanlığı
sayfasında yer alan Ermeni din görevlisinin öldürülmesine ilişkin bilgilendirmeye,
Cumhurbaşkanı Recep Tayyip Erdoğan’ın ABD Başkanı Donald Trump’ın resmî
davetlisi olarak gerçekleştirdiği ziyarete ve görüşmelere, Amerika Birleşik
Devletleri nezdinde Amerika-Türkiye ilişkilerinin Amerika-Suudi Arabistan
ilişkileriyle, Amerika-Körfez ülkeleriyle olan ilişkilerle aynı tutulmasını
Türkiye’nin, Türkiye Büyük Millet Meclisinin ve milletin hak etmediğine ilişkin
açıklaması
34.- Çanakkale Milletvekili Bülent Turan’ın, Cumhurbaşkanı Recep Tayyip
Erdoğan’ın Amerika ziyaretinin tüm dünyanın yakından takip ettiği önemli
sonuçları olan bir görüşme olarak tarihe geçtiğine, terör yandaşlarının
saldırısına uğrayan TRT haber muhabiri Tuna Şanlı’ya geçmiş olsun dileğinde
bulunduğuna ve ifade özgürlüğünü hedef alan bu saldırıya karşı partilerden
ortak tavır beklediklerine, 14 Kasım Dünya Diyabet Günü’ne, 15 Kasım Kuzey
Kıbrıs Türk Cumhuriyeti’nin kuruluşunun 36’ncı, 14 Kasım Iğdır ilinin düşman
işgalinden kurtuluşunun 99’uncu yıl dönümüne, vefat eden MHP Gaziantep
Milletvekili Ali Muhittin Taşdoğan’ın babasına Allah’tan rahmet dilediklerine
ilişkin açıklaması
35.- İstanbul Milletvekili Engin Altay’ın, Vefat eden MHP Gaziantep
Milletvekili Ali Muhittin Taşdoğan’ın babasına Allah’tan rahmet dilediklerine
ilişkin açıklaması
36.- İzmir Milletvekili Dursun Müsavat Dervişoğlu’nun Vefat eden MHP
Gaziantep Milletvekili Ali Muhittin Taşdoğan’ın babasına Allah’tan rahmet
dilediklerine ilişkin açıklaması
37.- Manisa Milletvekili Erkan Akçay’ın, İstanbul Milletvekili Engin
Altay’ın yaptığı açıklamasındaki bazı ifadelerine ve Cumhuriyet Halk Partisinin
Suriye meselesinde ve millî meselelerdeki desteğini samimi bulmadıklarına
ilişkin açıklaması
38.- Çanakkale Milletvekili Bülent Turan’ın, İstanbul Milletvekili Engin
Altay’ın sataşma nedeniyle yaptığı konuşmasındaki bazı ifadelerine ve
Türkiye’nin bölgenin en güçlü ülkesi olarak görüşmelere, müzakerelere,
diplomasiye devam edeceğine ilişkin açıklaması
39.- İstanbul Milletvekili Engin Altay’ın, Manisa Milletvekili Erkan
Akçay’ın “Türkiye korsan devlettir.” ifadesini hangi milletvekilinin
söylediğini belgeyle kendisine sunmasını talep ettiğine ilişkin açıklaması
40.- İstanbul Milletvekili Hakkı Saruhan Oluç’un, cezaevlerinde tutuklu
ve hükümlü bulunan IŞİD’li sayısıyla ilgili herhangi bir cevabın verilmediğine
ilişkin açıklaması
41.- Çanakkale Milletvekili Bülent Turan’ın, İstanbul Milletvekili
İbrahim Özden Kaboğlu’nun 128 sıra sayılı Kanun Teklifi’nin 1’inci maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
42.- İstanbul Milletvekili İbrahim Özden Kaboğlu’nun, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
43.- Çanakkale Milletvekili Bülent Turan’ın, Kahramanmaraş Belediye
Başkanının hiçbir art niyet taşımayan ve kastını aşan ifadelerinden dolayı
Trabzonlulardan özür dilediğine ilişkin açıklaması
44.- Kahramanmaraş Milletvekili Ali Öztunç’un, Kahramanmaraş ile
Trabzon’un kardeş şehirler olduğuna, kastını aşan ifadelerinden dolayı özür
dilediği için Kahramanmaraş Belediye Başkanına teşekkür ettiğine ilişkin
açıklaması
45.- Mersin Milletvekili Fatma Kurtulan’ın, 25 Kasım Kadına Yönelik
Şiddete Karşı Uluslararası Mücadele Günü vesilesiyle yasaların kadın lehine
güçlenmesi için farkındalık oluşturmaya çalıştıklarına ilişkin açıklaması
46.- Adana Milletvekili Ayhan Barut’un, Kredi Garanti Fonu’nun küçük ve
orta büyüklükteki işletmelere verdiği kefalet ve üstlendiği sorumlulukla bu
işletmelerin daha fazla banka kredisi kullanabilmelerini sağlayarak ekonomik
büyüme ve kalkınmaya katkı verdiğine ilişkin açıklaması
47.- Adıyaman Milletvekili Abdurrahman Tutdere’nin, Adıyaman ili Palaş
köyünün kuduz hastalığı emarelerinin tespit edilmesi üzerine altı ay süreyle
karantina altına alındığına ilişkin açıklaması
48.- Gaziantep Milletvekili İrfan Kaplan’ın, vatandaşların sağlıklı
ulaşım sağlayabilmeleri için Gaziantep il ve ilçelerinin yol sorununun
ivedilikle çözülmesi gerektiğine ilişkin açıklaması
49.- İstanbul Milletvekili Ali Kenanoğlu’nun, Meclisin dijital
altyapısı, bilgisayarları ile internet hatlarının çalışmaz durumda olduğuna
ilişkin açıklaması
50.- Trabzon Milletvekili Ahmet Kaya’nın, Trabzon ili Düzköy ilçesi
Haçka Yaylası’nda gerçekleştirilen yıkım operasyonunda halk ile kolluk
kuvvetlerinin karşı karşıya geldiğine ilişkin açıklaması
51.- Adana Milletvekili Burhanettin Bulut’un, iktidarın kapanmayan bütçe
açığını üst gelir grubuna değil geçim derdine düşmüş vatandaşın sırtına
yüklemeye kararlı göründüğüne ilişkin açıklaması
52.- Gaziantep Milletvekili Bayram Yılmazkaya’nın, 14 Kasım Dünya
Diyabet Günü’ne ilişkin açıklaması
53.- Ankara Milletvekili Yıldırım Kaya’nın, TBMM’nin iradesine kayyum
atayan RTÜK’ü kınadığına ve belediyelere kayyum atayanları da milletin
iradesine saygıya davet ettiğine, öğrenim kredisi borcunu ödeyemeyen üniversite
mezunu gençlerin mağduriyetinin giderilmesi gerektiğine ve güvenlik soruşturması
nedeniyle ataması yapılan öğretmenlerin göreve başlatılamadığına ilişkin
açıklaması
54.- Kocaeli Milletvekili Ömer Faruk Gergerlioğlu’nun, İstanbul Şehir
Üniversitesinin zor günler geçirdiğine ilişkin açıklaması
55.- Mersin Milletvekili Baki Şimşek’in, tamamlanamayan Mersin
İmam-Hatip Lisesi inşaatının Millî Eğitim Bakanlığı tarafından devralınarak
bitirilmesini talep ettiğine ilişkin açıklaması
56.- Gaziantep Milletvekili Mahmut Toğrul’un, Kahramanmaraş ili Pazarcık
Ovası’na cüruf alanı yapılarak yurttaşların göç etmesinin mi istendiğine
ilişkin açıklaması
57.- İzmir Milletvekili Murat Çepni’nin, küresel ısınmanın, iklim
krizinin nedeni olan termik santrallerinin tümüyle kapatılması gerektiğine
ilişkin açıklaması
58.- Adana Milletvekili Müzeyyen Şevkin’in, her yıl yenilenecek sağlık
ve psikoteknik muayene raporlarının yanı sıra SRC belgesini almaya hak
kazananların ticari araç kullanma hakkına sahip olması gerektiğine ilişkin
açıklaması
59.- Hatay Milletvekili İsmet Tokdemir’in, eğitimde bir neslin yok
edildiğine, Hatay ilinin Suriye’de iç savaşın başladığı 2011 yılından itibaren
Suriyelileri misafir etmesi sonucu yaşanılan mağduriyetin giderilebilmesi için
Millî Eğitim Bakanını göreve davet ettiğine ilişkin açıklaması
60.- İstanbul Milletvekili Engin Altay’ın, Mersin Milletvekili Baki
Şimşek’in Mersin İmam-Hatip Lisesi inşaatıyla ilgili yaptığı açıklamasındaki
bazı ifadelerine ilişkin açıklaması
61.- Mersin Milletvekili Baki Şimşek’in, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması
62.- İstanbul Milletvekili Engin Altay’ın, Burhanettin Kocamaz’ın
Belediye Başkanlığı döneminde Mersin İmam-Hatip Lisesi inşaatının
durdurulduğuna ilişkin açıklaması
63.- Sakarya Milletvekili Muhammed Levent Bülbül’ün, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
64.- Mersin Milletvekili Fatma Kurtulan’ın, Ordu Milletvekili Cemal
Enginyurt’un 128 sıra sayılı Kanun Teklifi’nin 2’nci maddesiyle ilgili önerge
üzerinde yaptığı konuşmasındaki bazı ifadelerine ve kamunun vicdanını yaralayan
Rabia Naz olayının araştırılmasının tüm milletvekillerinin sorumluluğu olduğuna
ilişkin açıklaması
65.- İstanbul Milletvekili Engin Altay’ın, camilerin eklentilerini
satışa çıkaracak hâle gelinmiş olmasının vahim bir durum olduğuna ve Zağnos
Paşa Camisi’ne dokunulmaması gerektiğine ilişkin açıklaması
66.- Çanakkale Milletvekili Bülent Turan’ın, İstanbul Milletvekili Engin
Altay’ın yaptığı açıklamasındaki bazı ifadelerine ve Zağnos Paşa Camisi’nin
mülkiyetinin Maliye Bakanlığına devredildiğine ilişkin açıklaması
67.- Balıkesir Milletvekili İsmail Ok’un, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
68.- Sakarya Milletvekili Muhammed Levent Bülbül’ün, Şırnak Milletvekili
Nuran İmir’in 128 sıra sayılı Kanun Teklifi’nin 5’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
69.- İstanbul Milletvekili Hakkı Saruhan Oluç’un, Sakarya Milletvekili
Muhammed Levent Bülbül’ün yaptığı açıklamasındaki bazı ifadelerine ilişkin
açıklaması
70.- Sakarya Milletvekili Muhammed Levent Bülbül’ün, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine
ilişkin açıklaması

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın, Başkanlık Divanı
olarak vefat eden MHP Gaziantep Milletvekili Ali Muhittin Taşdoğan’ın babasına
Allah’tan rahmet dilediklerine ilişkin konuşması
2.- Oturum Başkanı TBMM Başkan Vekili Mithat Sancar’ın, maddelerle
ilgili söz istenildiğinde verilen ek bir dakikalık süreyi uzatmayacağına ve
konuşmanın içeriğini milletvekillerinin takdirine bıraktığına ilişkin
açıklaması

VII.- SATAŞMALARA İLİŞKİN KONUŞMALAR
1.- İstanbul Milletvekili Engin Altay’ın, Manisa Milletvekili Erkan
Akçay’ın yaptığı açıklaması sırasında Cumhuriyet Halk Partisine sataşması
nedeniyle konuşması
2.- Manisa Milletvekili Erkan Akçay’ın, İstanbul Milletvekili Engin
Altay’ın sataşma nedeniyle yaptığı konuşması sırasında Milliyetçi Hareket
Partisine sataşması nedeniyle konuşması
VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128)



IX.- YAZILI SORULAR VE CEVAPLARI
1.-  İstanbul Milletvekili Mustafa Sezgin Tanrıkulu’nun, 2017-2019
yılları arasında yıllar bazında Bakanlığa bağlı kurum ve kuruluşlarca yapılan
ve daha sonra iptal edilen ihalelere ilişkin sorusu ve Tarım ve Orman Bakanı
Bekir Pakdemirli’nin cevabı (7/20590)
2.-  İstanbul Milletvekili Mustafa Sezgin Tanrıkulu’nun, su yönetiminde
karşılaşılan sorunların çözümüne yönelik çalışmalara ilişkin sorusu ve Tarım ve
Orman Bakanı Bekir Pakdemirli’nin cevabı (7/20594)
3.-  İstanbul Milletvekili Mustafa Sezgin Tanrıkulu’nun, 10 Nisan 2019
itibarıyla Bakanlığa bağlı kurum ve kuruluşlarda taciz ve tecavüz nedeniyle
yapılan şikayetlere ve yapılan işlemlere ilişkin sorusu ve Tarım ve Orman
Bakanı Bekir Pakdemirli’nin cevabı (7/20595)
4.-  İstanbul Milletvekili Mustafa Sezgin Tanrıkulu’nun, Nisan 2019
itibarıyla Bakanlığa bağlı kurum ve kuruluşlarda mobbing nedeniyle yapılan
şikayetlere ve yapılan işlemlere ilişkin sorusu ve Tarım ve Orman Bakanı Bekir
Pakdemirli’nin cevabı (7/20598)
5.-  İstanbul Milletvekili Mustafa Sezgin Tanrıkulu’nun, Nisan 2019
itibarıyla Bakanlığa bağlı kurum ve kuruluşlarda su ve enerji israfının
önlenmesine yönelik çalışmalara ilişkin sorusu ve Tarım ve Orman Bakanı Bekir
Pakdemirli’nin cevabı (7/20599)
6.-  İstanbul Milletvekili Mustafa Sezgin Tanrıkulu’nun, 2016-2019
yılları arasında Bakanlık tarafından cam kumbara sayısının artırılmasına
yönelik olarak yürütülen projelere ve toplanan atık camların akıbetine ilişkin
sorusu ve Tarım ve Orman Bakanı Bekir Pakdemirli’nin cevabı (7/20604)
7.-  İstanbul Milletvekili Gamze Akkuş İlgezdi’nin, TBMM Yerleşkesinde
yaşanan intihar girişimlerine ilişkin sorusu ve Türkiye Büyük Millet Meclisi
Başkan Vekili Süreyya Sadi Bilgiç’in cevabı (7/20704)
14 Kasım 2019 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya) Bayram ÖZÇELİK (Burdur)
-----0-----
BAŞKAN
– Türkiye Büyük Millet Meclisinin 18’inci Birleşimini açıyorum.
Toplantı
yeter sayısı vardır.
Birleşime
on beş dakika ara veriyorum.
Kapanma Saati: 14.01
İKİNCİ OTURUM
Açılma Saati: 14.18
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Bayram ÖZÇELİK
(Burdur)
-----0-----
BAŞKAN
– Türkiye Büyük Millet Meclisinin 18’inci Birleşiminin İkinci Oturumunu
açıyorum.
Gündeme
geçmeden önce 3 sayın milletvekiline gündem dışı söz vereceğim.
Gündem
dışı ilk söz, kayyum atamaları hakkında konuşmak isteyen Siirt Milletvekili
Meral Danış Beştaş’a aittir.
Buyurun
Sayın Danış Beştaş. (HDP sıralarından alkışlar)
Süreniz
beş dakikadır.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Siirt Milletvekili Meral Danış Beştaş’ın, kayyum atamalarına ilişkin
gündem dışı konuşması
MERAL
DANIŞ BEŞTAŞ (Siirt) – Sayın Başkan, değerli milletvekilleri; hepinizi saygıyla
selamlıyoruz.
Evet,
konumuz kayyum, kayyum darbesi. Çünkü her gün sabah uyandığımızda birkaç belediyemize
el konulduğunu, gasbedildiğini yeniden öğreniyoruz. Aslında şuraya bakmak
lazım: Bir iktidar, neden kayyum uygulamasından medet umar? Çünkü iflas
bayrağını çekmiştir artık. Yönettiği halk giderek yoksullaşıyorsa, çaresizliğe
sürükleniyorsa, sistem tükenmişse, hazine boşalmışsa güveneceği hiçbir şey
kalmamış demektir. Aslında kayyum darbesi, iktidar partisinin iflas bayrağını
çekme anlamından başka hiçbir şey değildir. Bugüne kadar sahte delilleri, dava
dosyalarını çok anlattık.
Sayın
Başkan, o kadar gürültü var ki…
(Uğultular)
BAŞKAN
– Değerli milletvekilleri, hatip kürsüde, konuşmasını yapıyor. Lütfen
sessizliği sağlayalım.
MERAL
DANIŞ BEŞTAŞ (Devamla) – Size 2 belediyemizin eş başkanlarının dava dosyasından
sahte 2 delili açıklamakla başlayayım. Selçuk Mızraklı hakkında bir itirafçı
tanık beyanı var. Üç yıldır cezaevinde, seçime on gün kala ifadesi alınıyor
Selçuk Bey aleyhine ve bu zat -adı bizde saklı, isteyene verebilirim- diyor ki:
“Ben aynı hastanede çalışıyordum, işte, şunu yaptı.” Bir ameliyattan söz
ediyor. Dün, avukat arkadaşların başvurusuyla SGK kayıtlarında, o hastanede
çalışmadığı ortaya çıktı yani biz sahte ve gerçek dışı olduğunu biliyorduk ama
resmî kayıtlarla da o itirafçı tanığın bir sahteciliğe ikna edildiğini ve sonra
da ödülünü aldığını ve tahliye edildiğini ifade etmek isterim.
Diğer
bir belediyemiz, 17 Eylülde tutuklanan Yüksekova Belediyesi Eş Başkanlarımız
Remziye Yaşar ve İrfan Sarı aleyhine ifade veren “S.K.” isimli şahıs, kaç
yıldır cezaevindeymiş biliyor musunuz? Dokuz yıldır.
Keşke
dinleseniz… Fotoğraf çektirmek güzel bir şey ama burada kayyumu anlatıyorum ve
gerçekten çok önemli bir şey söylüyorum.
OYA
ERONAT (Diyarbakır) – Dinlerim dinlemem, o benim sorunum.
MERAL
DANIŞ BEŞTAŞ (Devamla) - Bir daha söylüyorum: Yüksekova Belediyesi
Başkanlarımız aleyhine ifade veren “S.K.” isimli şahıs, dokuz yıldır
cezaevindeymiş, dokuz yıl arkadaşlar. Ve dokuz yılın sonunda gidip bir ifade
alıyorlar Yüksekova Belediyesi Eş Başkanları aleyhine ve şu anda o gerekçeyle
arkadaşlarımız tutuklu. Ya “sahtecilik” kavramı karşılamıyor, sahte delil
üretiliyor. Kayyum atamaya meşruiyet kazandırmak için bu deliller yaratılıyor
ve bütün dava dosyaları bu şekilde.
Halkımıza
söylüyorum: Bakmayın iktidar partisinin her gün bize “saldırı, terör, terörizm”
üzerinden sataşmalarına. Kendilerinin ellerinde bile veri yok. Sahte ifadelerle
-isimler, dosyalar ortada- belediye başkanlarımız tutuklanıyor. Neden? Çünkü
kayyum atamaları lazım.
BÜLENT
TURAN (Çanakkale) – Öyle değil ama.
MERAL
DANIŞ BEŞTAŞ (Devamla) - Ben size anlattım Sayın Turan.
Diğer
bir mesele var: Yolsuzluk. Kayyum atamanın diğer adı yolsuzluklara devam etme
isteğidir.
Değerli
milletvekilleri, bu yolsuzlukları size çok anlattık. Bu, bizim kazandığımız
belediyeler. Bu, büyükşehir belediyesinin banyosu. Hanginizin evinde böyle bir
banyo var bilmiyorum, fiyatını da birazdan söyleyeceğim; 1,5 milyona bir banyo
yapılmış.
Şu,
Sur Belediyemizin, bir ilçemizin banyosu arkadaşlar. Kayyum, kendisine bolca
banyo inşa etmiş.
Şu,
bizim oy oranımız; yüzde 77’den başlıyor kayyum atanan belediyeler. Yüzde
77’den başlayan oylarla kazandığımız belediyelere kayyum atanıyor. İşte “Halk
iradesinin gasbıdır.” derken bunu söylüyoruz.
Bu
manzara, Diyarbakır HDP il binasının önü. Aylardır kolluk gücü hem belediye
binamızda hem kayyum atandıktan sonra belediyelerin etrafında darbeci olarak,
aslında darbeyi yürütenler olarak orada nöbet tutuyorlar, bizim siyasi
faaliyetlerimizi engelliyorlar ve her gün bu görüntüyü biz il binamızın önünde
görüyoruz. İlimize gidemiyoruz çünkü yol kapatılıyor, fiilen parti çalışılamaz
hâle getiriliyor.
Birkaç
rakam: Ne yapmış kayyum? Binlerce var, 3 tanesini söyleyeyim: Bismil Belediyesi
kayyumu, kendi binasını Emniyete devretmiş arkadaşlar, belediye binası yok
Bismil’de. Yolsuzluğu, hırsızlığı o kadar abartmış ki belediye binasını hibe
etmiş. Yine başka bir belediyemiz, Van Belediyesinde kayyum, halıyı götürmüş,
halı yok ortada, yani belediye başkanlarımız seçildikten sonra halıyı almış.
(Mikrofon
otomatik cihaz tarafından kapatıldı)
BAŞKAN
– Buyurun, sözlerinizi bağlayın lütfen Sayın Danış Beştaş.
MERAL
DANIŞ BEŞTAŞ (Devamla) – Diyarbakır Belediyesi bütçesinden 1 ton 600 kilogram
fıstıklı kadayıf yenmiş, 92 bin TL tutarında fincan takımı hediye edilmiş. Kime
acaba? Bu fincan masrafı, 460 ailenin bir aylık masrafıdır. Belediye makam
odası ve lüks banyo için 2 milyon 127 bin 725 lira harcanmış.
Bir
de Van Valisi var, Van kayyumu var. Ne yapmış? Bazı bakanlara verdikleri
hediyeleri -burası önemli arkadaşlar- faturalandırmış. Hediyeleri faturalandırmış
ve bu faturaların tutarı 600 bin TL’den fazla. Neymiş? Gümüş ve altın hediye
etmiş.
Şimdi,
şu görüntü, kamuoyuna çok yansıdı, İçişleri Bakanının, kendisine hediye
seçerkenki görüntüleri. Açıklama yaptılar, dediler ki: “Biz kesinlikle hediye
almadık.” Biz buna itibar etmek istiyoruz, ediyoruz da diyelim, varsayalım.
Peki, bu faturalar ne? Hangi bakanlara ne kadarlık hediye verildiği
faturalandırılmış. Ya faturalar sahte…
(Mikrofon
otomatik cihaz tarafından kapatıldı)
BAŞKAN
– Sayın Danış Beştaş, bağlayın sözlerinizi lütfen.
MERAL
DANIŞ BEŞTAŞ (Devamla) – Sayın milletvekilleri, ortada 2 seçenek var, 3’üncü
seçenek yok. Bu yüz binlerce liralık altın ve gümüş hediye edilmişse sorun yok,
hediye edilmiş. Eğer hediye edilmemiş ve faturalandırılmışsa kayyum daha büyük
bir yolsuzluğa daha imza atmış. Türkiye yurttaşlarının bunları duymaya hakkı
var. Kayyum, sadece yolsuzluk, hırsızlık, halka karşı kendi lüks odalarında
şatafat içinde orada gününü gün ederken yüz binlerce, milyonlarca insanın
iradesi de ayaklar altına alınıyor. Kayyum, demokrasiyle bağdaşmaz; kayyum,
hukukla bağdaşmaz; kayyum, asla asla seçme ve seçilme hakkıyla bağdaşmaz.
“Kayyum bir darbedir.” dedik ve iktidar da darbeci olarak tarihe geçiyor.
Tarihe geçmekten vazgeçmek istiyorsa hâlâ yolu var; yol yakınken gelin şu
belediye başkanlarımız görevlerine devam etsin ve yeni belediyelerimizden de
ellerinizi çekin diyorum.
Teşekkür
ediyorum. (HDP sıralarından alkışlar)
BAŞKAN
– Teşekkürler Sayın Beştaş.
Buyurun
Sayın Turan.
V.- AÇIKLAMALAR
1.- Çanakkale Milletvekili Bülent Turan’ın, Siirt Milletvekili Meral
Danış Beştaş’ın yaptığı gündem dışı konuşmasındaki bazı ifadelerine ilişkin
açıklaması
BÜLENT
TURAN (Çanakkale) – Sayın Başkan, kayyumla ilgili tartışmaları dün çok uzun
yaptık, o yüzden bugün tekrar girmeyeceğim fakat hediye konusuyla ilgili şunu
söylemek isterim ki: Daha önce Sayın Bakan ve ekibi bununla ilgili açıklama
yaptılar Sayın Başkanım.
SERPİL
KEMALBAY PEKGÖZEGÜ (İzmir) – Fatura nerede, onu soruyoruz.
BAŞKAN
– Teşekkürler Sayın Turan.
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
2.- Konya Milletvekili Abdulkadir Karaduman’ın, Filistin’de yaşanan son
gelişmelere ilişkin gündem dışı konuşması
BAŞKAN
– Gündem dışı ikinci söz, Filistin’deki son gelişmeler hakkında konuşma yapmak
isteyen Konya Milletvekili Abdulkadir Karaduman’a aittir.
Buyurun
Sayın Karaduman. (CHP sıralarından alkışlar)
Süreniz
beş dakikadır.
ABDULKADİR
KARADUMAN (Konya) – Sayın Başkan, değerli milletvekilleri; hepinizi saygıyla
selamlıyorum.
Dün
Gazze’ye yapılan alçak saldırıda şehit olan Filistinlilere Allah’tan rahmet
diliyorum. Terör devleti İsrail’i bir kere daha lanetliyorum. Filistinli
Komutan Baha Ebu’l Ata’nın şehadetini de buradan selamlıyorum.
Yeryüzünde
yaşayan bütün insanların güzel ve yaşanabilir bir hayat istemeleri elbette ki
haklarıdır ancak ırkçılık, yaşanabilir bir hayatı sadece belirli bir grubun
hakkı olarak gören sapkın bir anlayıştır. Irkçı ideolojiler, başkalarının
dünyasını cehenneme çevirmek pahasına dünyada kendi cennetlerini inşa etmeye
çalışırlar. Irkçılığı yeryüzünde devlet politikası hâline getirmiş organize
yapılardan biri de hiç şüphesiz işgalci İsrail devletidir.
Emperyalist
paylaşım savaşı olan Birinci Dünya Savaşı’nın ardından 2 Kasım 1917’de dönemin
İngiltere savaş kabinesi Bakanı Balfour’un Siyonist temsilci Rotschild’e
yazdığı mektup, Filistin topraklarının işgalini resmen başlatan bir hadisedir.
Tarihe “Balfour Deklarasyonu” olarak geçen bu mektubun ardından Filistin
topraklarına İngiltere himayesinde Yahudi göçü başlatılmıştır. Filistinliler
buna karşı koymaya çalıştılarsa da işgal engellenememiştir. Nihayetinde ırkçı
emperyalizmin hizmetkârı konumunda İngiltere başta olmak üzere küresel güçlerce
1948 yılında işgalci İsrail devleti kurulmuş ve ne hazindir ki İsrail’i resmen
tanıyan ilk Müslüman ülke, Türkiye olmuştur.
Küresel
güçlerin taşeronluğunu yapan iş birlikçi yönetimler, Orta Doğu’daki savaş ve
çatışma süreçlerinde önemli roller oynayarak İsrail’in bölgede güçlenmesine
sebep olmuştur. Körfez Savaşı, 28 Şubat darbesi, Irak’ın işgali, Arap Baharı
süreci, devamında Mısır darbesi ve Suriye’deki iç çatışma; bütün bu
gelişmelerin sonucunda işgalci İsrail devleti korunmuş, işgale karşı
gelebilecek bir otoritenin oluşması engellenmiştir.
Gelinen
süreçte işgal devleti, saldırılarını artırmış, Filistinlileri açlığa ve misket
bombalarına mahkûm etmiştir, günden güne sınırlarını genişlettiği işgali ve
katliamları olağanlaştırmıştır. Daha dün Gazze’ye saldıran terör devleti,
onlarca Filistinliyi çocuk, yaşlı ve kadın demeden katletmiştir. Evinin
balkonunda oturan baba, Nayfa Muhammed Kabneh adında anne, Hadeel Salah adında
18 yaşındaki bir genç kız şehit edilmiştir. Yine, bugün 6 milyon Filistinli,
yurtlarından sürgün edilmiş, mülteci statüsünde yaşamaktadır. Yüz binlerce
kadın, yaşlı ve çocuk, çadır kamplarda en basit imkânlardan bile yoksun bir
şekilde yaşamaya mahkûm edilmiştir.
Ben
aslında burada, huzurlarınızda bir hususa dikkat çekmek istiyorum. Bundan tam
on iki yıl evvel, 13 Kasım 2007 tarihinde, şu ana kadar bahsettiğim zulmün,
akan kanın, katliamın ve bebek ölümlerinin baş müsebbibi olan terör devleti
İsrail’in Cumhurbaşkanı Şimon Peres, bu salonda, bu Gazi Mecliste, milletin
Meclisinde konuşturulmuş ve ne yazık ki ayakta alkışlanmıştır. Peres’i alkışlayan
bu eller, süreç içerisinde terör devleti İsrail’le ticaret hacmini zirveye
taşıyan eller olmuştur. Manavgat’ın suyunu, katil İsrail’e Kuzey Kıbrıs
üzerinden pazarlayan eller olmuştur. Amerika’nın “yüzyılın anlaşması”
safsatasıyla, Filistinlileri kendi yurtlarında turist konumuna düşüren
anlaşmayı selamlayan ellerdir. Yine bu eller, bir taraftan “yerli ve millî”
hamaseti pazarlarken öte yandan son bir yılda sadece İsrail’den tohum alımını
yüzde 58 artıran eller olmuştur.
(Mikrofon
otomatik cihaz tarafından kapatıldı)
BAŞKAN
– Buyurun, bağlayın sözlerinizi Sayın Karaduman.
ABDULKADİR
KARADUMAN (Devamla) – İsrail’e yönelik hamasi nutukları terör devletinin
kasasında nakde dönüştürenlerdir.
ŞAHİN
TİN (Denizli) – Sen kendi söylediğine inanıyor musun? Kendi söylediğine
inanıyor musun sen?
ABDULKADİR
KARADUMAN (Devamla) – Mavi Marmara davasında verdiğimiz şehitleri 20 milyon
dolara peşkeş çekmiş ve yetmediği gibi, Mavi Marmara yolcularına “Giderken bana
mı sordunuz?” diyen ellerdir. Yine bu eller, sadece Mavi Marmara davasını
satmakla kalmayıp Kudüs’ü İsrail’in başkenti olarak tanıyan Ankara Anlaşması’nı
imzalayan ellerdir. Kürsülerde “Filistin bizim kırmızı çizgimizdir.”
retoriklerini sıralayıp Kudüs’ün doğusuna ikna edilen ellerdir. Daha önce
Gazze’ye gideceğini defaatle söylemesine rağmen bir defa bile gidememişken,
onca hakaret ve tehdide rağmen daha dün gittiği Amerika’da Trump’ın elini sıkan
ellerdir.
(Mikrofon
otomatik cihaz tarafından kapatıldı)
BAŞKAN
– Lütfen tamamlayın.
Buyurun.
ABDULKADİR
KARADUMAN (Devamla) – Sonuç olarak, Peres’i alkışlayan bu eller, sözde
Filistin’in yanında, amelde İsrail’le ittifak hâlindedir.
İFFET
POLAT (İstanbul) – “One minute” diye kim söyledi?
ŞAHİN
TİN (Denizli) – Kendi yalanınıza kendiniz inanıyorsunuz!
ABDULKADİR
KARADUMAN (Devamla) – Ancak inanıyoruz ki, bütün bu yanlış politikalarınıza
rağmen, hem AK PARTİ’den hem de diğer partilerden insanımız Filistin halkının
ve haklı davasının yanındadır.
Yine,
inanıyoruz ki Müslümanların en önemli görevi, toprakları gasbedilmiş bir halkı
ana vatanları olan topraklara yeniden kavuşturmak olmalıdır. Bu amacı
gerçekleştirebilmek için bölge halkları bir araya gelmeli ve D8’ler acilen
güçlendirilmelidir. İnanıyoruz ki Filistin özgürleşecek ve İsrail zail
olacaktır çünkü zulüm ebedî olamaz ve kötülük mutlaka hüsrana uğrayacaktır.
Genel
Kurulu saygıyla selamlıyorum. (CHP, HDP ve İYİ PARTİ sıralarından alkışlar)
BAŞKAN
– Teşekkürler Sayın Karaduman.
BÜLENT
TURAN (Çanakkale) – Sayın Başkan, 60’a göre söz istiyorum izin verirseniz.
BAŞKAN
– Sayın Turan, buyurun.
ŞAHİN
TİN (Denizli) – Geldiğin yeri belle, ondan sonra konuş!
OSMAN
AŞKIN BAK (Rize) – Sen vagona takıldın gidiyorsun, vagonsun!
ABDULKADİR
KARADUMAN (Konya) – Tabii, tabii… Kimin İsrail’in vagonuna takıldığı belli.
BAŞKAN
– Değerli milletvekilleri, Sayın Grup Başkan Vekiliniz konuşuyor, lütfen
dinleyelim. Sessizlik…
V.- AÇIKLAMALAR (Devam)
2.- Çanakkale Milletvekili Bülent Turan’ın, Konya Milletvekili
Abdulkadir Karaduman’ın yaptığı gündem dışı konuşmasındaki bazı ifadelerine
ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla
selamlıyorum.
Yine,
usul ekonomisi gereği sataşmadan söz istemedim ama aslında doğru iş sataşmadan
söz almaktı.
Çok
talihsiz bir konuşmaydı Sayın Başkan. Bu konuşmaya bizden çok Filistinlilerin,
Gazzelilerin üzüldüğünü düşünüyorum. Çünkü tüm dünya Sayın Erdoğan’ın ve AK
PARTİ’nin, Türkiye'nin, hükûmetlerinin Filistin’le olan ilişkisini iyi bilir.
“One minute”ten Gazze’ye kadar, bu sevdanın ne olduğunu iyi bilir.
Bu
konuşmanın aslında cevaplanmasından bile hicap duyuyorum. Tüm dünyanın gördüğü
bir gerçeği arkadaşımızın görmemesini bir siyasi körlük olarak
değerlendiriyorum; Barış Pınarı Operasyonu’na en çok İsrail’in karşı çıkmasını.
(Mikrofon
otomatik cihaz tarafından kapatıldı)
BAŞKAN
– Buyurun Sayın Turan.
BÜLENT
TURAN (Çanakkale) - Onun dışında, Filistinli kardeşlerimizin sorununu çözmek
için Peres dâhil olmak üzere kim varsa görüşüp bununla ilgili, haklarını
kollamak için irade ortaya koymayı bir görev biliyoruz. İsrail’le -sevsek de
sevmesek de, terörle ilgili tüm yanlışlarını bilsek de- bir zamanlar, samimi
niyetlerle, Filistinlilerin haklarını kollamak, korumak için, onlara yol yordam
göstermek için, tarihten gelen görevimizi yapmak için görüşmeler yaptık. Keşke
bu sağduyuyu tüm ülkeler, tüm örgütler, tüm partiler üstlenseydi de bugün hâlâ
Filistin meselesini konuşmak zorunda kalmasaydık Sayın Başkan.
Genel
Kurulu saygıyla selamlıyorum.
BAŞKAN
– Teşekkürler.
ABDULKADİR
KARADUMAN (Konya) – Sayın Başkanım…
BAŞKAN
– Sayın Karaduman, lütfen, ben size yerinizden söz vereceğim.
ABDULKADİR
KARADUMAN (Konya) – Buradan mı ifade edeyim?
BAŞKAN
– Efendim, bir sataşma sebebi, bir gerekçe göstermeniz gerekiyor. Bu, sataşma
değil, sadece, açıklama ihtiyacı doğuracak bir konuşmaydı.
BÜLENT
TURAN (Çanakkale) – Çok dikkatli konuştum Sayın Başkan, sataşmadım; hak ettiği
hâlde sataşmadım Sayın Başkan.
BAŞKAN
– Sataşma olarak değerlendirmek yerine, yerinizden söz veriyorum ben.
BÜLENT
TURAN (Çanakkale) – Yılda bir gelip de sataşıp giderse olacağı bu Sayın Başkan.
OSMAN
AŞKIN BAK (Rize) – İlk defa görüyorum arkadaşı ya.
BAŞKAN
- Buyurun Sayın Karaduman.
3.- Konya Milletvekili Abdulkadir Karaduman’ın, Çanakkale Milletvekili
Bülent Turan’ın yaptığı açıklamasında kullandığı üslubu kendisine yakıştıramadığına
ve iktidarın vazifesinin miting yapmak olmadığına ilişkin açıklaması
ABDULKADİR
KARADUMAN (Konya) – Sayın Turan siyasi körlükten bahsettiler ama ben, evvela,
özellikle bu üslubu kendilerine yakıştırmadığımı ifade etmek isterim.
Bir
diğeri, siyasi iktidarın vazifesi miting yapmak ve kürsülerde Filistin
meselesiyle ilgili nutuklar atmak değil, Mavi Marmara davasını İsrail’e peşkeş
çekmeyecek onurlu bir iradeyi ortaya koymaktır. (CHP ve HDP sıralarından
alkışlar)
OSMAN
AŞKIN BAK (Rize) – Vay vay vay!
ABDULKADİR
KARADUMAN (Konya) – Mavi Marmara gemisi olayı olduktan sonra Ankara
Anlaşması’yla 20 milyon dolara şehitleri satanların bugün bize Filistin
meselesiyle ilgili görülmeyenleri ifade etmesi en büyük siyasi nezaketsizlik
olarak kayıtlara geçecektir. Önce “Giderken bana mı sordunuz?” diyenlerin
siyasi körlüğünü bu kürsüde herkesin izah etme ihtiyacı vardır.
Ben,
yine Genel Kurulu saygıyla selamlıyorum. (CHP, HDP ve İYİ PARTİ sıralarından
alkışlar)
BAŞKAN
– Teşekkürler Sayın Karaduman.
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan.
BÜLENT
TURAN (Çanakkale) – Sayın Başkan, CHP Grubunun alkışlamasını da anlayışla
karşılıyorum.
AHMET
KAYA (Trabzon) – Sadece CHP alkışlamadı, HDP de alkışladı, İYİ PARTİ de
alkışladı; diğer gruplar da alkışladı.
HAŞİM
TEOMAN SANCAR (Denizli) – Sana ne alkışlardan!
BÜLENT
TURAN (Çanakkale) - CHP’nin alkışladığı bir millî görüşçüye cevap vermeyi de
zül addediyorum Sayın Başkan.
BAŞKAN
– Teşekkürler Sayın Turan.
OSMAN
AŞKIN BAK (Rize) – Değişime bak, değişime(!)
AHMET
KAYA (Trabzon) – Biz doğru sözü alkışlarız.
OSMAN
AŞKIN BAK (Rize) – Helal olsun, neler yapıyorlar(!) Değişim var, değişim(!)
AHMET
KAYA (Trabzon) - Orayı kaçırdınız Bülent Bey, her gruptan alkışlar oldu.
OSMAN
AŞKIN BAK (Rize) – Alkışlayın, çok güzel, yakışıyor(!) Değişim var(!)
BAŞKAN
– Sayın Altay, sisteme girmeye çalışıyorsunuz, söz vereyim.
Buyurun
Sayın Altay.
4.- İstanbul Milletvekili Engin Altay’ın, doğruları alkışladıklarına
ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Biz
doğruları alkışlarız. Keşke Sayın Vekilin konuştuğu vahim tabloların altına
imza atmasaydınız da sizi alkışlasaydık. (CHP sıralarından alkışlar)
BÜLENT
TURAN (Çanakkale) – Sen dinleyemedin Sayın Başkan.
BAŞKAN
– Teşekkürler.
BÜLENT
TURAN (Çanakkale) – Sayın Başkan…
BAŞKAN
– Sayın Turan…
BÜLENT
TURAN (Çanakkale) – Sayın Başkan, tencere kapak; kapattım konuyu. (AK PARTİ
sıralarından alkışlar)
OSMAN
AŞKIN BAK (Rize) – O kadar, bitti.
BAŞKAN
– Teşekkür ederim.
BÜLENT
TURAN (Çanakkale) – Millî görüşün geldiği hâl bu yani! Erbakan Hocanın
kemikleri sızlıyor Sayın Başkanım.
OSMAN
AŞKIN BAK (Rize) – İlk defa görüyorum adamı ya! Ne zaman geldi? Nereden
seçildi?
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Hatay Milletvekili Barış Atay Mengüllüoğlu’nun, emekçiler yönünden
Türkiye’nin ekonomik ve güncel durumuna ilişkin gündem dışı konuşması
BAŞKAN
- Değerli milletvekilleri, gündem dışı üçüncü konuşma, emekçiler açısından
Türkiye'nin ekonomik ve güncel durumu hakkında söz isteyen Hatay Milletvekili
Barış Atay Mengüllüoğlu’na aittir.
Buyurun
Sayın Mengüllüoğlu. (HDP sıralarından alkışlar)
Süreniz
beş dakikadır.
BARIŞ
ATAY MENGÜLLÜOĞLU (Hatay) – Tüm emekçi halkımızı şahsım ve Türkiye İşçi Partisi
adına selamlıyorum.
İktidar
partisi on sekiz yıldır ülkeyi yönetiyor. İktidara gelmelerinin en büyük
sebeplerinden biri de 2001 krizi ve o günlerde sembolleşen “Sayın Başbakanım,
al, ben esnafım.” diye yazar kasa atan esnaf. Yıllar boyunca “Türkiye şöyle
ilerliyor, böyle büyüyor.” hamasetinin altında biz bu örneği sıkça duyduk
iktidar partisinden.
Peki,
acaba emekçiler açısından her şey AKP’nin anlattığı gibi miydi? Geldikleri
günden bugüne anlattıkları bu tozpembe tablonun içinde bir nebze büyüme, refah
varsa, söyledikleri gibi emekçiler için değil, milyonlarca lira vergilerini her
sene bir daha, bir daha sildikleri, her ihaleyi bir şekilde verdikleri Cengiz,
Limak, Kolin, Sancak, Sabancı, Koç ve birçok yandaş holding içindir; emekçinin
sırtına basarak, alın terini sömürerek, üstlerine basa basa refah içinde
yaşıyorlardır; doğrudur partinin dediği.
Peki,
henüz iktidarının 5’inci yılında, geçinemediğini dönemin Başbakanına söyleyen
çiftçinin durumu nedir? “Ananı da al git, artistlik yapma.” cevabıdır. Kanser
ilacını alamadığını Bakana ulaşarak söyleyebilen Dilek’in durumu nedir? Cebine
sıkıştırılan üç kuruş paradır ve karşılığında aldığı “Siz çaresizliği hiç
tatmamışsınız.” lafıdır.
Peki,
ya, ısınabilsinler diye çocuklarına saç kurutma makinasını açıp öbür odada intihar
etmek zorunda kalan anne ya da pantolon alamadığı için canına kıymak zorunda
kalan baba için durum nedir? Meclisin, belediyelerin önünde kendini ateşe
verenlerin, Meclis çatısına çıkıp, iş bulamadıkları için intihara yeltenenlerin
durumu nedir? Şu an onlarca fabrika, atölye, belediyeler önünde eylem yapan,
hakları için şehirden şehre yürüyen ve zorbalıkla karşılaşan işçiler ya da
hakları gasbedilen EYT’liler için durum nedir? Bütün bunlar sizin söz ettiğiniz
refahın, büyümenin neresinde duruyorlar?
Bir
halkın varlık sebebi nedir? Holdinglerinizi her geçen gün biraz daha zengin
etmek mi? Her gün biraz daha yoksullaşıp her dediğinize “Tamam ağam.” deyip
kendinize yeni uçaklar, araba konvoyları ya da yeni saraylar yaptırmanızı
izlemek zorunda kalmak mı? Yaratılan korku devleti yüzünden bir kenarda başına
gelecekleri beklemek zorunda kalmak mı?
Rabia
Naz’ın ölümünün aydınlatılması için babası Şaban Vatan aylardır, yıllardır bir
çaba içerisinde ve tam “Sesi duyuldu, Komisyon kuruldu, araştırılacak.” denirken
Komisyonun Giresun’dan gelmesinden bir hafta sonra bugün gözaltına alındı, dün
gözaltına alınan Kazım Kızıl ve Canan Coşkun arkadaşlarımızla beraber. Daha
önce de akıl hastanesine kapatmaya çalışmıştınız kızını kaybeden bir babayı.
Yoksulluktan intihar eden Fatih’teki 4 kardeşe akıl hastası yaftası
yapıştırmaya çalıştığınız gibi.
BÜLENT
TURAN (Çanakkale) – Hepsi yalanlandı bunların.
BARIŞ
ATAY MENGÜLLÜOĞLU (Devamla) - Ne kadar maaş aldıkları tartışıldı. Hatta birinin
800 lira geçim desteği aldığı tartışıldı. 800 lira arkadaşlar, 800 lira alan
bir kişi, haşa, nasıl intihara yeltenebilir ya? Böyle bir şey mümkün mü
Türkiye'de? Cumhurbaşkanı Yardımcısı aynı gün çıktı, “Yoksulluktan ölmediler.” dedi;
bütün aileyi araştırmış, bitirmiş. Aynı hafta Antalya’da bir aile, ailecek
intihar etti, Boğaziçi Köprüsü’nden bir yurttaş kendisini attı. Toplumun bütün
psikolojisiyle oynadınız, ülkenin sosyolojisini bozdunuz ve bütün bunları
defalarca duymanıza rağmen, yine karşımızda “Ne diyor ya bu?” der gibi
gülümsüyorsunuz; sizi de anlıyorum.
Abdülhamit
döneminden bu yana, belki daha kötü bir istibdat dönemi yaşatıyorsunuz ülkeye.
O zaman “yıldız” demek, “burun” demek yasaktı Abdülhamit’i anımsatıyor diye;
şimdi savaşa giriyorsunuz, “savaş” demek yasak; başkasının zoruyla ateşkes
yapıyorsunuz, “ateşkes” demek yasak; “Kayyum atandı.” demek yasak; hatta,
ekonomik krize “kriz” demek yasak. “Ekonomi kötü” algısı yaratmak terör
örgütlerinin yaptıklarıyla eş değermiş, böyle buyurmuş damat bey. Bakınız,
burası çokomelli: Mızrak çuvala sığmıyor artık.
Ben
size bir film anlatayım: Lütfü Akad’ın “Gelin” diye bir filmi var,
izlemişsinizdir muhakkak. Orta Anadolulu bir aile büyük şehre yerleşir, bir
bakkal dükkânı açar. İşler nispeten tıkırındadır, bakkal büyümeye başlar ama
her gün bulgur yerler fakat ailenin parası vardır, bir kenara para atar.
Gelinin çocuğu rahatsızlanır, ateşler içinde, para gerekir hastaneye gitmek
için ama o parayla Kurban Bayramı’nda kurbanlık koyun alınır ve o gelin, bütün
o feodal yapıya rağmen, cesaret edip o kurbanlık koyunun ipini söker. Bakın,
burada birçok Meryem var, bu ülkede birçok Meryem’iz; siz de
kayınbiraderisiniz, kayınpederisiniz, o çocuğu tedavi ettirmek yerine gidip
kurbanlık koyun alansınız, ülkeyi kurbanlık koyun yerine koyansınız. Ama biz de
o ipi sökeceğiz, haberiniz olsun. Siz sanıyor musunuz ki böyle sonsuza dek
sürecek ya da gerçekten, baskıyla, cezaevi tehditleriyle, polis zoruyla sonsuza
dek susturabileceksiniz?
(Mikrofon
otomatik cihaz tarafından kapatıldı)
BARIŞ
ATAY MENGÜLLÜOĞLU (Devamla) – Bir dakika daha rica ediyorum Sayın Başkan.
BAŞKAN
– Buyurun, siz devam edin Sayın Mengüllüoğlu.
BARIŞ
ATAY MENGÜLLÜOĞLU (Devamla) – Hasan Hüseyin bir şiirinde vermiş cevabınızı
yıllar öncesinden: “Ekmeği bol eyledik / Acıyı bal eyledik / Sıratı yol eyledik
/ Geldik bugüne / Ekilir, ekin geliriz / Ezilir, un geliriz / Bir gider, bin
geliriz / Beni vurmak kurtuluş mu?” demiş usta. Bizi vurmanın kurtuluş olduğunu
sanıyorsanız yanılıyorsunuz. Bakın, emekçi halkımız yaşadığı birçok zorluğa
rağmen çaresiz değildir; çaresiz olmadığını her gün, her an, her saniye
yanlarında olarak sonuna kadar savunacağız ve dirayetle dile getireceğiz. Bugün
Şili’de, Ekvador’da, Lübnan’da, Azerbaycan’da “Kesinlikle sokağa çıkmaz.”
denilen insanların kendi iradelerini nasıl ortaya koyduğunu, nasıl karşı
çıktıklarını görün, bakın; hiç aklınızdan çıkmayan Gezi’yi düşünün. Bu halk
sizi iktidardan indirecek ama o gün, emin olun, Gezi’yi mumla arayacaksınız.
Teşekkür
ederim. (HDP sıralarından alkışlar)
BAŞKAN
– Teşekkürler Sayın Mengüllüoğlu.
BÜLENT
TURAN (Çanakkale) – Bu tehdidinizi reddediyoruz.
BARIŞ
ATAY MENGÜLLÜOĞLU (Hatay) – Tehdit yok, gerçek.
BAŞKAN
– Değerli milletvekilleri, şimdi, sisteme giren ilk 20 milletvekiline
yerlerinden birer dakika süreyle söz vereceğim.
Sayın
Taşkın…
V.- AÇIKLAMALAR (Devam)
5.- Mersin Milletvekili Ali Cumhur Taşkın’ın, 15 Kasım Kuzey Kıbrıs Türk
Cumhuriyeti’nin kuruluşunun 36’ncı yıl dönümüne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
15
Kasım Kuzey Kıbrıs Türk Cumhuriyeti’nin kuruluşunun 36’ncı yıl dönümü. Kıbrıs
Türk halkının şanlı mücadelesinin en kıymetli eseri olan Kuzey Kıbrıs Türk
Cumhuriyeti’nin 36’ncı kuruluş yıl dönümünü bu vesileyle kutluyorum. Kıbrıs
Türk halkı, 1963’ten 1974’e kadar, Kıbrıs Rum tarafınca uygulanan tüm baskılara
ve zulme karşı direnmiş, ayakta kalmayı başarmış ve haklı mücadelesini
sürdürerek, ana vatan Türkiye'nin 1974 Barış Harekâtı’nı gerçekleştirmesiyle
özgürlüğüne kavuşarak 15 Kasım 1983’te Kuzey Kıbrıs Türk Cumhuriyeti’ni ilan
etmiştir. Türkiye, milleti ve devletiyle, her zaman etkin ve fiilî
garantörlüğüyle Kıbrıs Türk halkının yanında olacak, her türlü desteğine devam
edecektir.
Kıbrıs
Türklerinin bağımsızlık mücadelesinde canlarını feda eden şehitlerimizi
rahmetle, gazilerimizi minnetle yâd ediyor, Genel Kurulu saygıyla selamlıyorum.
BAŞKAN
– Sayın Durmuşoğlu…
6.- Osmaniye Milletvekili Mücahit Durmuşoğlu’nun, 15 Kasım Kuzey Kıbrıs
Türk Cumhuriyeti’nin kuruluşunun 36’ncı yıl dönümüne ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
15
Kasım Kuzey Kıbrıs Türk Cumhuriyeti’nin kuruluşunun 36’ncı yıl dönümünü
kutluyorum. Kıbrıs halkı, kendi kaderini tayin etme haklarına dayanarak, maruz
kaldığı haksızlık ve saldırılar karşısında direnip ayakta kalmayı başarmış, haklı
mücadelesini sürdürerek ana vatanı Türkiye'nin 1974 Barış Harekâtı’nı
gerçekleştirmesiyle özgürlüğüne kavuşmuştur. 15 Kasım 1983’te Kuzey Kıbrıs Türk
Cumhuriyeti’ni ilan etmiştir. Kıbrıs Türkleri verdikleri bu mücadeleyle Türk
milleti için bir gurur kaynağı olmuştur. Türkiye, kardeş Kuzey Kıbrıs Türk
Cumhuriyeti halkının her zaman yanında olmuştur ve olmaya devam edecektir.
Bu
gün vesilesiyle, Kuzey Kıbrıs Türk Cumhuriyeti’nin kurulmasını ve bugünlere
gelmesini borçlu olduğumuz ve Kıbrıs Türklerinin bağımsızlığı için tereddüt
etmeden canlarını feda eden şehitlerimizi, kurucu Cumhurbaşkanı Rauf Denktaş’ı
rahmetle, gazilerimizi de saygı ve minnetle yâd ediyor, Genel Kurulu saygıyla
selamlıyorum.
BAŞKAN
– Sayın Gökçel’in yerine Sayın Topal, buyurun.
7.- Hatay Milletvekili Serkan Topal’ın, Hatay ili Payas Belediye Başkanı
Bekir Altan, AK PARTİ, CHP, MHP ve İYİ PARTİ Payas ilçe başkanları ile mahalle
muhtarları ve Payas Küçük Sanayi Sitesi Başkanının Payas ilçesinin sorunlarını
dile getirmek için Meclise geldiğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Değerli
milletvekili arkadaşlarım, bugün, aslında Hatay’da her zaman olan ama Mecliste
bir ilk olan bir güzellik yaşandı. Bugün Payas’tan, AK PARTİ’li Payas Belediye
Başkanımız Sayın Bekir Altan, yine AK PARTİ Payas İlçe Başkanımız, CHP Payas
İlçe Başkanımız, MHP Payas İlçe Başkanımız, İYİ PARTİ Payas İlçe Başkanımız ve
bütün değerli, güzel mahalle muhtarlarımız, Küçük Sanayi Sitesi Başkanımız şu
anda Meclisteler, bahçedeler Suzan Vekilimizle birlikte; Payas’ın sorunlarını
dile getirmeye geldiler. Bu konuda onlara destek olan AK PARTİ Hatay
milletvekillerine, MHP milletvekili arkadaşlarımıza teşekkür ediyorum. Sayın
Hükûmete sesleniyorum: Bu güzelliğe de bir güzellik yapar inşallah, hazır bütün
siyasi partiler gelmişken Payas’ın bütün sorunlarına el atar, inşallah da bu
konuda bütün Payas’ın sorunlarını çözer.
Şimdiden
teşekkür ediyorum.
BAŞKAN
– Sayın Aydın…
8.- Bursa Milletvekili Erkan Aydın’ın, Giresun ilinde hayatını kaybeden
11 yaşındaki Rabia Naz Vatan’ın babası Şaban Vatan’ın ve basın emekçileri Canan
Coşkun ile Kazım Kızıl’ın gözaltına alındığına, bir babanın gözyaşlarını
dindirmek varken gözaltına alınmasının ne adalete ne de vicdanlara sığacağına
ilişkin açıklaması
ERKAN
AYDIN (Bursa) – Teşekkür ederim Sayın Başkan.
Giresun’da
hayatını kaybeden 11 yaşındaki Rabia Naz’ın babası Şaban Vatan gözaltına
alındı, evine de polisler gitmiş. Niye gözaltına alındığı bilinmiyor. Anne
“Eşim bir adım ileri gidip bir şeyler ortaya çıkardığı zaman direkt susturmaya
çalışıyorlar. Kucağımda kırk günlük bebeğimle eşimin adaletini buradan
sağlamaya çalışıyorum, sesimi herkese duyurmaya çalışıyorum. Benim devletim
nerede?” diye soruyor. Dün akşam gazeteci Canan Coşkun’un ve belgeselci Kazım Kızıl’ın
da gözaltına alındığı bildirildi. Her 2 basın emekçisinin de neden gözaltına
alındığı bilinmiyor. Şimdi akıllara birçok soru geliyor: Meclis araştırması
komisyonuna rağmen birileri düğmeye bastı da ortaya çıkan bulguları karartmaya
mı çalışıyor? Suçluların bir an önce bulunup yargı önüne çıkarılması, kamuoyu
vicdanının rahatlatılması gerekiyor. Bir babanın gözyaşlarını dindirmek varken
onu gözaltına almak anlaşılmaz bir tutumdur, ne adalete ne de vicdanlara sığar.
BAŞKAN
- Sayın Altaca Kayışoğlu…
9.- Bursa Milletvekili Nurhayat Altaca Kayışoğlu’nun, depreme dayanıksız
olduğu gerekçesiyle yıkılan Saniye Rıza Kız Yetiştirme Yurdu yerine yenisinin
ne zaman yapılacağını Aile, Çalışma ve Sosyal Hizmetler Bakanından öğrenmek
istediğine ilişkin açıklaması
NURHAYAT
ALTACA KAYIŞOĞLU (Bursa) - Teşekkür ediyorum Sayın Başkan.
Kimsesiz
kızların bakımı ve yetiştirilmesi amacıyla yıllardır hizmet veren Saniye Rıza
Kız Yetiştirme Yurdu, depreme dayanıksız olduğu gerekçesiyle Ekim 2013’te
yıkıldı. Yıkımdan sonra yerine yenisinin yapılacağı söylenmesine rağmen bugüne
kadar herhangi bir çalışma yapılmadı. Bu arsa Bursa’nın Kükürtlü gibi rantının
yüksek olduğu bir yerde bulunuyor, o yüzden de akıllara başka başka sorular
geliyor. “Altı yıldır yapmadığınız bu projeyi ne zaman yapacaksınız?” diye
buradan Aile ve Sosyal Hizmetler Bakanlığına soruyorum. Konuyu takip eden
Kükürtlü Muhtarımız Canan Akın Erdem’e de duyarlılığından dolayı teşekkür
ediyorum.
BAŞKAN
– Sayın Filiz...
10.- Gaziantep Milletvekili İmam Hüseyin Filiz’in, 15 Kasım Orta Doğu
Teknik Üniversitesinin kuruluşunun 64’üncü yıl dönümüne ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Orta
Doğu Teknik Üniversitesi, Türkiye ve Orta Doğu ülkelerinin kalkınmalarına
katkıda bulunmak, fen bilimleri ve sosyal bilimler alanlarında eleman
yetiştirmek üzere, 15 Kasım 1956 tarihinde “Orta Doğu Yüksek Teknoloji
Enstitüsü” adıyla eğitime başlamış, 27 Mayıs 1959 tarihinde 7307 sayılı
Kanun’la tüzel kişiliğine kavuşmuştur.
Türk
yükseköğrenim sistemine birçok yenilik getiren ve çağdaş eğitimin öncüsü olan
ODTÜ, 1963 yılında Türkiye Büyük Millet Meclisi arkasında bulunan barakalardan
bugünkü yerleşkesine taşınmıştır. 41 lisans, 107 yüksek lisans ve 69 doktora
programının yürütüldüğü ODTÜ, bugüne kadar verdiği 120 binin üzerindeki
nitelikli mezunlarıyla ülkemizin bilimsel ve teknolojik gelişmesine önemli
katkıda bulunmuş, dünya sıralamasında ilk 500’e girmiş seçkin ve saygın bir
üniversitedir. Bu üniversiteyi kuranları ve hizmet edenleri saygıyla anıyorum.
BAŞKAN
– Sayın Kenanoğlu...
11.- İstanbul Milletvekili Ali Kenanoğlu’nun, Tunceli ili Mazgirt ilçesi
Akpazar beldesine kayyum atanmasıyla gasbedilen belediye sayısının 20’ye
yükseldiğine, kayyumların gideceğine egemenliğin kayıtsız şartsız halkın olacağına
ilişkin açıklaması
ALİ
KENANOĞLU (İstanbul) – Sayın Başkan, hemen üst tarafınızda “Egemenlik kayıtsız
şartsız milletindir.” yazıyor, bizim de tam karşımızda ancak yaşadığımız dönem,
egemenliğin ayaklar altına alındığı bir dönemdir. En son Tunceli Mazgirt
Akpazar beldesine, yerel ismiyle Dersim Peri beldesine de kayyum atanarak,
gasbedilen belediye sayısı 20’ye yükselmiştir. Bu yapılan, seçimle
alamadığınız, halkın tercih etmediği iktidarınızı devletin gücünü kullanarak
yerelde iktidar yapmak ve halkın iradesini gasbetmektir. O iller, ilçeler,
beldeler halkındır. Kayyumlar gidecek, egemenlik kayıtsız şartsız halkın
olacaktır. Akpazar’ın seçilmiş Belediye Eş Başkanları Orhan Çelebi ve Songül
Doğan’a buradan selamlarımızı ve dayanışma duygularımızı iletiyor, kayyumları
bir kez daha lanetlediğimizi tekrar ediyoruz.
BAŞKAN
– Sayın Özyavuz...
12.- Şanlıurfa Milletvekili İbrahim Özyavuz’un, Şanlıurfa ilinde 20.
Zırhlı Tugay Komutanlığının cephaneliğinde meydana gelen patlamada yaralanan
askerlere Allah’tan şifa dilediğine, kapatılan hastanelerin personel, cihaz ve
araç bakımından güçlendirilerek yeniden hizmete açılmasının vatandaşların
mağduriyetini gidereceğine ilişkin açıklaması
İBRAHİM
ÖZYAVUZ (Şanlıurfa) – Teşekkür ediyorum Sayın Başkan.
Şanlıurfa’da
dün tugayda yaşanan patlamada yaralanan askerlerimize Allah’tan şifalar
diliyorum.
Şanlıurfa
ilimizin nüfusu Suriyeli mülteci kardeşlerimizle ve Barış Harekâtı için ilimize
gelen güvenlik güçlerimizle birlikte 3 milyona ulaşmıştır. Sayın
Cumhurbaşkanımız tarafından temeli atıldığı hâlde henüz inşaatı tamamlanamayan
1.700 yataklı şehir hastanesinin inşaatına bir türlü başlanamamıştır. Şehir
hastanesi açılacak diye şehir merkezinde bulunan 4 hastanemiz şehir dışındaki
Osmanbey kampüsü ile Eyyübiye Devlet Hastanesine taşınınca özellikle dar
gelirli vatandaşlarımız zor durumda kalmaktadır. Mevcut hastanelerimizde birçok
branşta doktor ve personel eksiği olması sebebiyle Şanlıurfalılar hâlen tedavi
ve ameliyat gibi hizmetleri alabilmek için başka şehirlere akın etmektedirler.
Kapatılan hastanelerin personel, cihaz ve araç bakımından güçlendirilerek
yeniden hizmete açılması Şanlıurfalı vatandaşlarımızın mağduriyetini ortadan
kaldıracaktır.
Bu
vesileyle, Sağlık Bakanlığımızdan, çağrımıza kulak vermesini ve talebimizin yerine
getirilmesini rica ediyoruz.
Teşekkür
ediyorum.
BAŞKAN
– Sayın Gökçel…
13.- Mersin Milletvekili Cengiz Gökçel’in, çiftçilerin kazanamadığına,
geçinemediğine ve borcu borçla kapattığına ilişkin açıklaması
CENGİZ
GÖKÇEL (Mersin) – Sayın Başkan, dün Komisyonda Tarım ve Orman Bakanlığının
bütçesini görüştük, Bakan tozpembe bir tablo çizdi. Fakat hayatın gerçekleri
öyle değil. Çiftçilerimiz borcu borçla kapatıyor, kredisini ödeyemeyenler özel
bankalara yöneliyor; traktörünü, aracını, tarlasını ipotek ettirmek zorunda
kalıyor. Hangi köye gitsek aracından, traktöründen, tarlasından olmuş
çiftçilerle karşılaşıyoruz.
Tarım
cenneti Mersin’de çiftçilerimizin ödeyemediği borçlar bir yılda 2 katına çıktı.
Çiftçilerimiz geçen sene 120 milyon liralık kredisini ödeyememişti, bu sene 247
milyon liralık kredi takipte. Türkiye'nin düşürüldüğü durum bu işte. Takipteki
krediler bir senede 3,2 milyardan 4,8 milyara fırladı. Çiftçi kazanamıyor,
geçinemiyor; bırakın borçlarını ödemeyi, karnını doyuramıyor.
Dün
Sayın Bakan “Cumhuriyet tarihinin rekorlarını kırdık.” dedi.
(Mikrofon
otomatik cihaz tarafından kapatıldı)
BAŞKAN
– Sayın Gültekin…
14.- Niğde Milletvekili Selim Gültekin’in, Türkiye’nin 1 Ocak 2018
tarihinde Uluslararası İlaç Denetim Birliği üyeliğine kabul edilmesiyle ülkemizde
üretilen ilaçların kalitesinin ve güvenliğinin tescil edilip ilaçların dünya
pazarına açılmasının önündeki teknik engellerin ortadan kalktığına ilişkin
açıklaması
SELİM
GÜLTEKİN (Niğde) – Teşekkürler Sayın Başkan.
Değerli
milletvekilleri, Türkiye İstatistik Kurumu verilerine göre, ülkemizin 2018
yılındaki ilaç ihracatı bir önceki yıla oranla yüzde 32 artarak 1 milyar dolar
sınırını aşmış ve rekor kırarak 1 milyar 173 milyon dolar olarak
gerçekleşmiştir. En önemli stratejik hedeflerimizden biri olan yerli ilaç
harcamalarında ülkemiz önemli başarıya imza atmıştır. Bu başarıya, ülkemizin
üretim kapasitesinin ve AR-GE harcamalarının artmasının yanında, 1 Ocak 2018
tarihinde Uluslararası İlaç Denetim Birliği üyeliğine kabul edilmesinin de
büyük katkısı olmuştur. Bu üyelik sayesinde ülkemizde üretilen ilaçların
kalitesi ve güvenliği dünya genelinde tescillenmiş, dünya pazarına açılmamızın
önündeki teknik engeller büyük ölçüde ortadan kalkmıştır. 2018’de her 100 kutu
ilaçtan 80’i ülkemizde üretilirken bugün bu sayı 83 kutuya çıkmıştır. Değer
bazında ise yüzde 46 olan yerli ilaç oranımızı yüzde 48,5’a yükseltmiş
bulunmaktayız.
Bugün
Cumhurbaşkanımız Sayın Recep Tayyip Erdoğan liderliğinde Türkiye olarak…
(Mikrofon
otomatik cihaz tarafından kapatıldı)
BAŞKAN
– Sayın Kara…
15.- Konya Milletvekili Esin Kara’nın, Devlet Tiyatrolarının kuruluşunun
70’inci yıl dönümü vesilesiyle 70 kadro açılmasını Kültür ve Turizm Bakanından
talep ettiğine, 14 Kasım Ahıska Türklerinin sürgüne gönderilmesinin 75’inci, 15
Kasım Kuzey Kıbrıs Türk Cumhuriyeti’nin kuruluşunun 36’ncı yıl dönümüne ilişkin
açıklaması
ESİN
KARA (Konya) – Teşekkürler Sayın Başkan.
Tiyatro,
insanı insana, insanla, insanca anlatma sanatıdır. Başbuğ Atatürk’ün dediği
gibi “Sanatsız kalan bir milletin hayat damarlarından biri kopmuş demektir.”
Devlet Tiyatrolarımız 10 Haziran 2019 tarihinde 70’inci yılını kutladı. 500
kadrolu sanatçısı, 77 sahnesiyle 24 ilimizde bir yılda 6.200 oyuna perde açan
Devlet Tiyatroları sanatçılarımız imkânsızlıklara rağmen dünyanın en yetenekli
ve başarılı oyuncularıdır.
Kültür
ve Turizm Bakanımız Sayın Mehmet Nuri Ersoy’dan 70’inci yılında Devlet
Tiyatrolarına 70 kadro açmasını talep ediyorum.
14
Kasım 1944 Ahıska Türklerinin sürgüne gönderilmesinin yıl dönümüdür. Ahıska
Türklerini unutmadık, unutmayacağız, unutturmayacağız.
15
Kasım 1983 tarihinde kurulan Kuzey Kıbrıs Türk Cumhuriyeti’mizin kuruluş yıl
dönümünü kutluyor, buradan yavru vatandaki tüm Türk kardeşlerimize selamlarımı
iletiyorum.
BAŞKAN
– Sayın Özkan…
16.- Mersin Milletvekili Hacı Özkan’ın, AK PARTİ hükûmetlerinin 3 Kasım
2002 tarihinden bugüne demokrasinin ve millî iradenin güçlendirilmesi yanında
ülkenin kalkınması ve büyümesi için çalışmalarını sürdürdüğüne, öğrenim kredisi
ve bursu rakamlarının yeniden belirlendiğine ilişkin açıklaması
HACI
ÖZKAN (Mersin) – Teşekkürler Sayın Başkan.
AK
PARTİ hükûmetlerimiz, 3 Kasım 2002 tarihinden bugüne kadar, demokrasinin ve
millî iradenin güçlendirilmesi yanında, istiklal ve istikbal davamızın ayrılmaz
bir parçası olan kalkınma, büyüme, yatırım, refah mücadelesini de asla ihmal
etmeden çalışmalarını sürdürüyor.
Lisans
öğrencilerimizin öğrenim kredisi veya bursu 2002 yılında 45 lira iken bugün 500
liradır. 2020 Ocak ayı itibarıyla yüzde 10 artışla 550 lira olacak. Öğrenim
kredisi rakamları, ocak ayından itibaren, yüksek lisansta 1.100 lira, doktora
öğrencilerine 1.650 lira olarak uygulanacak.
Yeni
öğrenim kredisi ve bursu rakamlarının tüm öğrencilerimize hayırlı olmasını
diliyor, Genel Kurulu saygıyla selamlıyorum.
BAŞKAN
– Sayın Kılavuz…
17.- Mersin Milletvekili Olcay Kılavuz’un, atama bekleyen engelli
öğretmenlerin tamamının atanması ile şimdiye kadar yapılan atamalarda hiç
kontenjan açılmayan bölümlerle ilgili çalışma yapılması konularında Millî
Eğitim Bakanından hayırlı haber beklediklerine ilişkin açıklaması
OLCAY
KILAVUZ (Mersin) – Teşekkürler Sayın Başkan.
Engelli
vatandaşlarımız hayatları boyunca birçok zorlukla karşı karşıya kalmaktalar,
geçimlerini temin etmek için, diğer vatandaşlarımıza kıyasla dezavantajlı
durumda bulunmaktadırlar. Bu atama döneminde, 2018 yılında sınava girip iki
yıldır atama bekleyen 1.200 engelli öğretmenin tamamının atanması yüce
devletimiz açısından zor olmasa gerektir. 1.200 engelli öğretmen bu atama
müjdesinin verilmesini bekliyor. Öğretmenlerimizi sevindirelim, onların bir an
önce hayata katılmasını sağlayalım.
Ayrıca,
şimdiye kadar yapılan atamalarda hiç kontenjan açılmayan ulaştırma hizmetleri,
Rus dili, makine ve metal gibi bölümlerle ilgili de çalışma yapılmalı ve adil
bir atama yöntemi izlenmelidir. Hükûmetimizden ve hassaten Millî Eğitim
Bakanımızdan hayırlı haber bekliyoruz.
Hepinizi
saygıyla selamlıyorum.
BAŞKAN
– Sayın Yurdunuseven…
18.- Afyonkarahisar Milletvekili İbrahim Yurdunuseven’in, 11 Kasım Millî
Ağaçlandırma Günü’nde 81 ilde eş zamanlı gerçekleştirilen 11 milyon fidan
dikimi kampanyasının Çorum ilinde bir saatte 303.150 fidan dikilerek rekorla
taçlandırıldığına ilişkin açıklaması
İBRAHİM
YURDUNUSEVEN (Afyonkarahisar) – Teşekkür ederim Sayın Başkan.
Cumhurbaşkanımız
Sayın Recep Tayyip Erdoğan’ın himayelerinde “Geleceğe Nefes” temasıyla
Türkiye'nin 2.023 noktasında gerçekleşen 11 milyon fidan dikimi rekorla
taçlandı. Çorum’da bir saatte 303.150 fidan dikimi dünya rekoru kırarak
Guinness Rekorlar Kitabı’na geçti. Kampanyaya gösterilen büyük ilgi
dolayısıyla, 11 Kasım günü, çıkarılan Cumhurbaşkanlığı kararıyla, gelecek
yıllarda da “Millî Ağaçlandırma Günü” olarak kutlanacaktır. Dünya genelinde
orman varlığı azalırken AK PARTİ hükûmetleri olarak ağaçlandırma konusunda
yaptığımız çalışmalarla son on yedi yılda 4,5 milyar fidanı toprakla buluşturup
Hindistan’dan ve Çin’den sonra dünyada orman varlığını artıran 3’üncü ülke
olarak tarihe geçtik. Bu konuda gerçekten büyük bir atılım gerçekleştiren,
başta Cumhurbaşkanım, Genel Başkanım Recep Tayyip Erdoğan’a, Orman ve Su İşleri
Bakanım Veysel Eroğlu’na ve tüm Orman teşkilatına teşekkür ediyor, Genel Kurulu
saygıyla selamlıyorum.
BAŞKAN
– Sayın Tarhan’ın yerine Sayın Sümer…
19.- Adana Milletvekili Orhan Sümer’in, Mustafa Balbay’ın “Bitmeyen
Deniz Gezmiş” adlı kitabının Meclis yerleşkesine alınmasının nasıl bir güvenlik
zafiyeti doğurduğunu ve kitabın yazarı 24’üncü Dönem İzmir Milletvekili Mustafa
Balbay’ın da mı Meclise girmesinin yasaklanacağını öğrenmek istediğine ilişkin
açıklaması
ORHAN
SÜMER (Adana) – Teşekkür ederim Sayın Başkanım.
Baskıcı
ve yasakçı zihniyet öyle bir hâl aldı ki artık milletvekillerinin kaleme
aldığı, her yerde satılan kitapların Meclise girmesi bile engellenir hâle
geldi. Dün, birkaç milletvekilimizi ziyarete gelen bir avukat arkadaşımızın
çantasından önceki dönem milletvekillerimizden gazeteci Mustafa Balbay’ın
“Bitmeyen Deniz Gezmiş” adlı kitabı çıkıyor. Ziyaretçimizin anlatımına göre,
güvenlik görevlileri kitabı bir süre inceliyorlar ve sonra bu kitapla Meclise
girilemeyeceğini söylüyorlar. Bunda nasıl bir sakınca olduğunu soran avukata
ise “Güvenlik gerekçesiyle bu tür siyasi kitaplara izin vermeyeceğiz.”
diyorlar. Ben soruyorum: Sayın Balbay’ın kitabının Meclis yerleşkesine alınması
nasıl bir güvenlik zafiyeti doğuruyor? Bakın, kitap şu an Genel Kurulda ve
benim elimde, nasıl bir güvenlik eksiğine neden oldu? Kitabın yazarı eski
milletvekilimiz Mustafa Balbay’ın da mı Meclise girmesini yasaklayacaksınız?
BAŞKAN
– Sayın Gergerlioğlu…
20.- Kocaeli Milletvekili Ömer Faruk Gergerlioğlu’nun, Grup Yorum’un,
Mustafa Koçak ve Mesut Şerifoğlu’nun sürdürdüğü açlık grevleri konusunda Adalet
Bakanlığı ile Ceza ve Tevkifevleri Genel Müdürlüğünden açıklama beklediğine
ilişkin açıklaması
ÖMER
FARUK GERGERLİOĞLU (Kocaeli) – Teşekkür ederim Sayın Başkan.
Cezaevlerinde
dört aydır süren 3 ayrı grubun açlık grevi var ve Adalet Bakanlığı Ceza ve
Tevkifevleri Genel Müdürlüğü bu konuda dört aydır tek bir açıklama yapmıyor.
Birincisi, Grup Yorum; 5 üyesiyle dört aydır açlık grevinde, İdil Kültür
Merkezinin basılmaması, konser yasaklarının kaldırılması, üyelerin terör
listesinden çıkarılması ve tutuklu üyelerinin tahliye edilmesini istiyor.
İkincisi, Mustafa Koçak; Savcı Selim Kiraz davasının kurbanı seçildi. Üçüncüsü,
Mesut Şerifoğlu, Siverek Cezaevinde, Kaymakam Safitürk davasında müebbet hapse
mahkûm edilen ve adil olmayan bir yargılama sonucunda açlık grevinde olan bir
kişi. Bu kişiler B1 vitaminlerini alamıyorlar. Grup Yorum’un mahkemesi 20
Kasımda, adil bir yargılanma diliyorum ve açlık grevleri konusunda Adalet
Bakanlığı ve Ceza ve Tevkifevleri Genel Müdürlüğünden açıklama bekliyorum.
BAŞKAN
– Sayın Arık…
21.- Kayseri Milletvekili Çetin Arık’ın, işleri durma noktasına gelen
esnafın mağduriyetine ilişkin açıklaması
ÇETİN
ARIK (Kayseri) – Teşekkür ederim Sayın Başkan.
Dün,
Kayseri’den bir esnaf kardeşim aradı. Sigorta prim borcu nedeniyle banka
hesabına e-haciz işlemi uygulandığını belirterek şunları söyledi: “Borcumuzu
yapılandıracaktık, sistem arızası yüzünden yapılandıramadık. Sonrasında, SGK,
borcumuz nedeniyle arabama haciz koydu. Sağlık olsun dedik. İşimize gücümüze
bakıyorduk ki bankadaki 3-5 kuruşumuza da e-haciz uygulandığını gördük. Benim
gibi binlerce kişi mağdur. Zaten, işlerimiz durma noktasında, perişanız, açız.
Toptancıya ödemem var, ödeyemiyorum. Yeni mal alıp işlerimi zar zor da olsa
sürdüreyim diyorum, ona da izin vermiyorlar. Ne yapalım? Yanımızdaki insanların
işine son verip biz de mi iş arayalım?” diye soruyor. Ben de buradan yandaşa
kuzu, vatandaşa kurt olan Hükûmet yetkililerine sesleniyorum. Yandaşın
katrilyonluk vergi borcunu sıfırlayıp servetine servet katmak yerine biraz da
vatandaşı düşünün.
Teşekkür
ediyorum. (CHP sıralarından alkışlar)
BAŞKAN
– Sayın Ceylan…
22.- Çanakkale Milletvekili Özgür Ceylan’ın, 21 Ocak 2019 tarihinde Kerç
Boğazı’nda çıkan yangında Türk mürettebattan 4’ünün yaşamını yitirdiğine,
4’ünün ise kayıp olduğuna, Türk denizcilerinin ailelerinin mağduriyetinin
giderilmesi gerektiğine ilişkin açıklaması
ÖZGÜR
CEYLAN (Çanakkale) – Sayın Başkan, 21 Ocak 2019’da Kerç Boğazı’nda “Maestro” ve
“Candy” isimli 2 tankerde çıkan yangında 4 Türk, 12 Hintli denizci yaşamını
yitirmişti, hâlen 4 Türk denizci de kayıptır. Olay, bir iş kazasından ziyade iş
cinayeti niteliğindedir. Verdiğim soru önergesine Ulaştırma Bakanlığının cevabında,
vefat edenlerin Türk olması sebebiyle devletimizin birinci dereceden ilgili
devlet olmasına rağmen, gemilerin yabancı bayraklı olmasından ötürü gerekli
denetimlerinin yapılamadığı belirtilmişti. İlgili şirketi suçlayan aileler,
şirket yükümlülüklerini yerine getirmediği için Maestro ve ardından Candy için
haciz kararı aldırmışlardı. Ailelerin aldırdığı karara karşı, hacizlerin
kaldırılması için karşı dava açıldığını öğrenmiş bulunmaktayım. Vefat edenlerin
ve kayıp 8 Türk denizcinin geride bıraktığı aileleri ve yetim çocukları için
konunun takipçisi olacağız. Adaletin yerini bulacağına inanmak istiyoruz.
BAŞKAN
– Buyurun Sayın Dursun Ataş…
23.- Kayseri Milletvekili Dursun Ataş’ın, Kilis halkının göç etmeye
mahkûm edildiğine, AKP Hükûmetinin Kilis ilinin sorunlarına müdahale etmesi
gerektiğine ilişkin açıklaması
DURSUN
ATAŞ (Kayseri) – Teşekkürler Sayın Başkan.
Suriye’den
atılan roketlerden dolayı Kilis’te ilan edilen “mücbir sebep” altı ay önce sona
ermiştir. Halkın biriken BAĞ-KUR, SGK ve vergi borçları silinmeyip 24 taksite
bölünerek ödenmeye başlanmıştır. Kilis 90 bin nüfusuyla 132 bin Suriyeliye
bakmakta, bu nedenle kiralık ev, çalışacak iş dahi bulunmamaktadır. Biriken bu
borç ve Suriyelilerin varlığından kaynaklı işsizlik Kilis halkını perişan etmiştir.
Mevcut Suma Fabrikasının özelleştirilmesiyle bağcılık sektörü, Öncüpınar Sınır
Kapısı’nın kapatılmasıyla da ticaret bitmiştir. Suriyelilerle karma eğitim
nedeniyle eğitimde son sıralara gerileyen Kilis, boşanma oranında da Türkiye
ortalamasının çok çok üzerindedir. Son iki yılda ticaret odasına kayıt yaptıran
şirketlerin yüzde 80’i Suriyelilere aittir. Kısaca, Kilis ili gözden
çıkarılmış, halk göç etmeye mahkûm edilmiştir. Artık AKP Hükûmetinin, Kilis’i
yok saymayı bırakıp acilen Kilis’in sorunlarına müdahale etmesi gerekmektedir.
Saygılarımla.
BAŞKAN
– Sayın Aycan...
24.- Kahramanmaraş Milletvekili Sefer Aycan’ın, Kahramanmaraş ilinde
kaçıp giden müteahhitlerin vatandaşları zor durumda bıraktığına ve yarım kalan
evlerini kendi imkânlarıyla bitirmek isteyen vatandaşlara izin verilmesi
gerektiğine ilişkin açıklaması
SEFER
AYCAN (Kahramanmaraş) – Sayın Başkan, son üç yıldır şehrim Kahramanmaraş’ta ve
tüm Türkiye’de vatandaş, kaçıp giden müteahhitlerden, yarım kalan inşaatlardan
dolayı perişandır. Kentsel dönüşüm de dâhil, başlanmış inşaatlar bitmemiştir;
vatandaş, arsasından, evinden ve parasında olmuştur. Türkiye’de en kolay iş
müteahhit olmaktır. Her kişi “müteahhidim” diye piyasaya çıkmakta, vatandaştan
para toplamaktadır hatta kamu inşaatı almaktadır. Bitmeyen inşaatlar veya
depreme dayanıksız binalar, sözde müteahhitlerin oluşturduğu facialardır.
Müteahhitlikle ilgili bir düzenleme yapılmalıdır; iş bitirme şartı aranmalı,
işi bitirmeden ikinci işe başlamasına izin verilmemelidir.
Bazı
vatandaşlar yarım kalan evlerini kendi imkânlarıyla bitirmek istemektedir,
bunlara da izin verilmesini rica ediyoruz.
Teşekkür
ederim, saygılar sunarım.
BAŞKAN
– Sayın Beko...
25.- İzmir Milletvekili Kani Beko’nun, Türkiye’nin lider traktör
üreticilerinden Uzel Traktör Fabrikasının iflas etmesiyle işsiz kalan işçilerin
mağduriyetinin giderilmesi gerektiğine ilişkin açıklaması
KANİ
BEKO (İzmir) – Sayın Başkan, değerli milletvekilleri; yaklaşık 1.200 işçinin
çalışmakta olduğu Türkiye’nin lider traktör üreticilerinden olan İstanbul’daki
Uzel Traktör Fabrikası, aile içi gibi görünen bir miras paylaşımı kavgasından
sonra iflas ettirilmiştir. Bu sürecin sonunda 1.200 işçi işsiz kalmıştır. Bu
işçilerin son beş aylık ücretleri, kıdem tazminatları ve ihbarları ise
ödenmemiştir. 1.200 işçi 90 milyon lirayı bulan yasal haklarını hâlâ alamadı,
hâlâ iflas masasında hak arıyorlar. 2008 yılında batan, 2013 yılında iflas
kararı verilen şirketin 2019 yılına kadar satılamayan arsası hâlen durmaktadır
fakat içerisindeki paha biçilemeyen makineler talan edilmiştir. Bu konunun
acilen çözüme kavuşturulması, işçilerin hakları olan ücretlerinin ve
tazminatlarının ödenmesi için gerekli adımların atılması için konuyu Türkiye
Büyük Millet Meclisi kürsüsünden bir kez daha dile getirmek istedim.
İşçilerimizi
yalnız bırakmayalım.
BAŞKAN
– Sayın Köksal...
26.- Afyonkarahisar Milletvekili Burcu Köksal’ın, Afyonkarahisar ili
Şuhut ilçesi Balçıkhisar köyü ile Dinar ilçesi Göçerli köyünde büyükbaş
hayvanlarda kuduz hastalığı tespit edildiğine, Karayollarında çalışan taşeron
işçilerin maaşlarının düzenli ödenmesini beklediklerine ilişkin açıklaması
BURCU
KÖKSAL (Afyonkarahisar)– Teşekkürler Sayın Başkan.
Seçim
bölgem Afyonkarahisar ili Şuhut ilçesine bağlı Balçıkhisar köyü ile Dinar
ilçesine bağlı Göçerli köyünde büyükbaş hayvanlarda kuduz hastalığı tespit
edildi. Köylüler, kuduz yüzünden telef olan hayvanlarının zararının
giderilmesini ve özellikle sokaklarda başıboş dolaşan köpeklerle ilgili gerekli
muayene ve tedbirlerin bir an önce uygulanmasını istiyorlar.
Geçtiğimiz
hafta, üç aydır maaşları ödenmeyen Karayolları taşeron işçilerinin
mağduriyetini dile getirip yetkililere çağrıda bulunmuştum. Yapmış olduğumuz
görüşmeler ve çağrı neticesinde, dün taşeron işçilerin maaşlarının ödendiği
bilgisine ulaştık. Bundan sonra taşeron işçilerin maaşlarının düzenli bir
şekilde, aksatılmadan emeklerinin, alın terlerinin ödenmesini bekliyoruz.
BAŞKAN
– Sayın Bak…
27.- Rize Milletvekili Osman Aşkın Bak’ın, 2020 Avrupa Futbol
Şampiyonası elemelerinde İzlanda’yla mücadele edecek olan A Millî Futbol
Takımı’mıza başarılar dilediğine ilişkin açıklaması
OSMAN
AŞKIN BAK (Rize) – Teşekkür ederim Sayın Başkan.
2020
Avrupa Futbol Şampiyonası elemeleri H Grubu’nda, 19 puanla son dünya şampiyonu
Fransa’nın önünde lider durumda bulunan A Millî Futbol Takımı’mıza bugün
İstanbul’da saat 20.00’de oynayacağı İzlanda maçında başarılar diliyorum.
Millî
Takım’ımız geçtiğimiz haftalarda lig grubunda oynadığı maçlarda çok önemli
başarılar elde etti. Kendilerine 2020 Avrupa Futbol Şampiyonası yolunda başarılar
diliyorum.
Teşekkür
ederim. (AK PARTİ sıralarından alkışlar)
BAŞKAN
– Sayın Erel…
28.- Aksaray Milletvekili Ayhan Erel’in, 14 Kasım Ahıska Türklerinin
sürgün edilişinin 75’inci yıl dönümüne ilişkin açıklaması
AYHAN
EREL (Aksaray) – Çok teşekkür ediyorum.
Bundan
yetmiş beş yıl önce bugün, dönemin Sovyet Lideri Türk düşmanı Stalin’in
kararıyla 86 bin Türk iki saat içinde evlerinden, yurtlarından koparılıp üstü
açık hayvan vagonlarına istiflenerek dondurucu soğukta iki ay süren acı,
ızdırap, elem dolu yolculuklarla Özbekistan’a, Kazakistan’a ve Kırgızistan’a
sürülmüşlerdir. Yolculuk boyunca açlıktan, hastalıktan ve soğuktan 20 bine
yakın Ahıska Türkü hayatını kaybetmiştir. Ölenleri tren raylarının yanındaki
derelere atmışlardır. Açlık, salgın ve bulaşıcı hastalıklar nedeniyle 30 bin
Ahıskalı daha Orta Asya’nın çeşitli bölgelerinde hayatını kaybetmiştir. Bugün,
bu kasten yapılmış ölümcül sürgünün 75’inci yıl dönümü, tarihe gömülmüş,
gerekli önem verilmemiş, sahiplenilmemiş kayıp bir tarihin 75’inci yılı; unutmadık,
unutturmayacağız. (İYİ PARTİ sıralarından alkışlar)
BAŞKAN
– Sayın Çepni…
29.- İzmir Milletvekili Murat Çepni’nin, Grup Yorum üyelerinin açlık
grevi eylemlerini sürdürdüğüne ve halkın sanatçılarına yönelik saldırıların son
bulması gerektiğine ilişkin açıklaması
MURAT
ÇEPNİ (İzmir) – Teşekkürler Başkan.
Halkın
sanatçıları Grup Yorum üyeleri dört ayı aşkın süredir, süresiz, dönüşümsüz
açlık grevindeler. Grup Yorum üyeleri, sıkça tanık olduğumuz “gizli tanık”
ifadeleriyle tutuklandılar. 2015 yılından itibaren neredeyse tüm konserleri
yasaklanmış, İdil Kültür Merkezi ise sürekli baskınlarla çalışamaz hâle
getirilmiştir. Grup Yorum üyelerinin talepleri şunlardır: Konser
yasaklamalarının kaldırılması, üyelerinin terör listelerinden çıkartılması,
tutuklu üyelerinin serbest bırakılması. Grup Yorum, hayatı boyunca iktidarların
değil, halkın sesi olmuştur, sanat grubudur. Talepler karşılanmalı, halkın
sanatçılarına dönük saldırılar son bulmalıdır.
Grup
Yorum’a özgürlük diyoruz. Türküler susmaz, halaylar sürer.
BAŞKAN
– Değerli milletvekilleri, şimdi de Grup Başkan Vekillerinin söz taleplerini
karşılayacağım.
İlk
olarak, İYİ PARTİ Grup Başkan Vekili Sayın Dervişoğlu, buyurun.
30.- İzmir Milletvekili Dursun Müsavat Dervişoğlu’nun, 14 Kasım Ahıska
Türklerinin sürgün edilişinin 75’inci yıl dönümü ile 15 Kasım Kuzey Kıbrıs Türk
Cumhuriyeti’nin kuruluşunun 36’ncı yıl dönümüne, Cumhurbaşkanı Recep Tayyip
Erdoğan’ın ABD Başkanı Trump’ın resmî davetlisi olarak gerçekleştirdiği
ziyarette vuku bulan olaylar ile ağır hakaretler içeren mektubu ABD Başkanı
Donald Trump’a takdim etmesine ve Patriot füzelerine ilişkin basın
açıklamasına, İYİ PARTİ Genel Başkanı Meral Akşener’in “Göreceksiniz,
S-400’leri alacaklar ama kullanamayacaklar.” ifadesinde haklı çıktığına ilişkin
açıklaması
DURSUN
MÜSAVAT DERVİŞOĞLU (İzmir) – Çok teşekkür ederim Sayın Başkanım.
Genel
Kurulu saygılarımla selamlıyorum.
Stalin’li
Sovyetler Birliği tarafından 14 Kasım 1944’te Gürcistan’ın Ahıska Bölgesi’nde
yaşayan on binlerce Ahıska Türkü sürgün edilmiştir. Trenlere bindirilip
vagonlarda günlerce yolculuk eden Ahıska Türkleri, Orta Asya’nın dört bir
tarafına dağıtılmışlardır. Yolculuk sırasında 17 bin Ahıska Türkü açlık, soğuk
ve hastalık nedeniyle hayatını kaybetmiştir; kalanlar ise çok ağır şartlarda hayatlarını
idame ettirmek durumunda kalmışlardır. Göçün ardından, açlık ve çeşitli
hastalıklar nedeniyle 30 bin Ahıskalı da zorunlu göç ettirildikleri yerde
yaşamını yitirmiştir. Sürgünün 75’inci yılında, hayatlarını kaybeden Ahıskalı
soydaşlarımızı saygı ve rahmetle anıyorum, mekânları cennet, ruhları şad olsun.
Ayrıca,
yarın Genel Kurulumuz olmadığı için, Kuzey Kıbrıs Türk Cumhuriyeti’mizin
1983’te bağımsızlığını ilan ettiği günü de kutluyorum, gurur ve coşkuyla Kuzey
Kıbrıs Türk Cumhuriyeti’nin cumhuriyet bayramını şimdiden tebrik ediyorum.
15
Kasım, Kıbrıs Türk halkının verdiği millî mücadelenin bir devlet olarak
taçlandırıldığı gündür. Kıbrıs Adası’nda, yaklaşık yüz yıla yakın bir süredir,
adada kalan Kıbrıslı Türkler varlıklarını sürdürebilme adına mücadele
vermişlerdir. Nihayetinde, 15 Kasım 1983’te ise yeni bir Türk devleti
kurulmuştur. Büyük mücadele günleri içerisinde kurucu Cumhurbaşkanı Rauf
Denktaş başta olmak üzere tüm emeği geçenleri ve kanı pahasına şehit olarak
Kıbrıs topraklarını vatan yapan kahraman Türk askerini rahmetle, minnetle
anıyorum.
(Mikrofon
otomatik cihaz tarafından kapatıldı)
BAŞKAN
– Buyurun devam edin Sayın Dervişoğlu.
DURSUN
MÜSAVAT DERVİŞOĞLU (İzmir) – Sayın Cumhurbaşkanı -biliyorsunuz- Amerika
Birleşik Devletleri’ni ziyaret etmişlerdir. Cumhurbaşkanımız, yapmış olduğu bu
ziyarette, kendisine ağır hakaretler içeren mektubu da dün Amerika Birleşik
Devletleri Başkanı Trump’a takdim ettiğini açıklamıştır. Trump, mektupları
bize, bilindiği gibi, takdim etmemiş, dayatmıştı. Ayrıca, burada “takdim” sözü
özellikle seçilmiş gibi görülüyor. Henüz yola çıkmadan da mektubun “takdim”
edileceği resmî ağızlardan 2 kez açıklanmıştı. Herkes iyi bilsin ki Amerika
Birleşik Devletleri, Türkiye’nin ita amiri değildir. Türk tarihinin daha önce
görmediği bir üslupla yazılan, hakaret dolu mektuba cevabımız bu kadar yumuşak
bir düzeyde kalmamalıydı.
(Mikrofon
otomatik cihaz tarafından kapatıldı)
BAŞKAN
– Buyurun, toparlayalım Sayın Dervişoğlu.
DURSUN
MÜSAVAT DERVİŞOĞLU (İzmir) – Mektuba gerekli cevap anında yazılı olarak
verilmeli ya da tepki amaçlı olarak Amerika Birleşik Devletleri ziyareti iptal
edilmeliydi. “Mektubu takdim ettim.” deyip geçmek, size, dolayısıyla Türkiye
Cumhuriyeti Cumhurbaşkanlığı makamına yapılan hakaretleri halının altına
süpürmek anlamını taşıyor. Mütekabiliyet aramak her Türk’ün de Türkiye Büyük
Millet Meclisinin de hakkıdır.
Sayın
Cumhurbaşkanı dünkü ABD ziyaretinde yaptığı basın açıklamasında, uygun olduğu
takdirde, gerekirse Patriot füzelerini de alabileceğini ifade etmiştir. S-400
ile Patriot aynı amaç doğrultusunda kullanılan savunma sistemleridir. Hem S-400
hem Patriot almak, olsa olsa tam da Hükûmetin plansız dış politikasına
yakışacak bir durumdur.
(Mikrofon
otomatik cihaz tarafından kapatıldı)
BAŞKAN
– Sözlerimizi bağlayalım Sayın Dervişoğlu.
Buyurun.
DURSUN
MÜSAVAT DERVİŞOĞLU (İzmir) – Teşekkür ediyorum Sayın Başkanım, hoşgörünüz için.
BAŞKAN
– Rica ederim.
Buyurun.
DURSUN
MÜSAVAT DERVİŞOĞLU (İzmir) – Getireceği milyarlarca dolar zarar bir yana,
Türkiye’nin dış dünyadaki itibarı da bir kez daha zedelenmiştir. S-400
tartışmalarının en başından itibaren, Sayın Cumhurbaşkanına taviz vermemesi ve
dik durması konusunda arkasında bulunacağımızı ifade etmiştik fakat maalesef,
Sayın Cumhurbaşkanımız bunu yapamadı. Sayın Genel Başkanımız Meral Akşener
Hanımefendi aylar öncesinden “Göreceksiniz, S-400’leri alacaklar ama
kullanamayacaklar.” demişti, ne yazık ki bir kez daha haklı çıktı.
Cumhurbaşkanının
ABD ziyaretiyle ilgili üzerinde konuşulacak çok sayıda konu vardır; kamuoyunun
merak ettiği birçok soru cevapsız kalmıştır. Teröriste “general” deyip
kendisiyle de aynı şekilde görüştüğünü söyleyen Trump, Cumhurbaşkanı ile bir
caninin statüsünü neredeyse eşitlemiştir; bu, kabul edebileceğimiz bir rezalet
değildir.
(Mikrofon
otomatik cihaz tarafından kapatıldı)
BAŞKAN
– Son bir kez açıyoruz mikrofonu.
Buyurun.
DURSUN
MÜSAVAT DERVİŞOĞLU (İzmir) – Bir başka ilginç durum, ABD’li senatörlerin Sayın
Erdoğan’la karşılıklı olarak kurduğu soru-cevaplı fakat sorguya benzer
diyalogdu. ABD’li senatörlere gösterilen hoşgörüyü Türkiye Büyük Millet
Meclisinde görev yapan milletvekillerimiz için de bekliyoruz. Diler ve umarım
ki bizlerle de karşılıklı, soru-cevaplı ve Türkiye’nin temel meseleleriyle
ilgili bir diyalog zemini oluşturmayı düşünürler.
Ayrıca,
bir hususu daha hatırlatmak isterim: Türkiye’de yargının bağımsızlığı zaten
tartışma konusudur; geride bıraktığımız zaman içinde bir rahip krizi yaşanmış
ve adalet gölgelenmişti. Şimdi, FETÖ elebaşının iadesini istediğimiz yerde, bir
FETÖ sanığının yani Serkan Gölge’nin tahliyesi için Sayın Erdoğan’a teşekkür
edilmiştir. Bir müttefik ülkeye hediye olarak Kütahya çinisi götürmenizi
anlarım fakat hediye paketine FETÖ sanığı konulmasını ve bunun için takdir ve
teveccühe mazhar olmayı anlayabilmemiz ve kabul edebilmemiz mümkün değildir.
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
- Teşekkürler Sayın Dervişoğlu.
Sayın
Akçay, buyurun.
31.- Manisa Milletvekili Erkan Akçay’ın, vefat eden Gaziantep
Milletvekili Ali Muhittin Taşdoğan’ın babasına Allah’tan rahmet dilediklerine,
Cumhurbaşkanı Recep Tayyip Erdoğan’ın ABD Başkanı Donald Trump’ın resmî
davetlisi olarak gerçekleştirdiği ziyarete ve görüşmelere, ABD’nin terör örgütü
PKK/YPG’ye destek vermeye devam etmesi hâlinde Türkiye’nin hak bildiği yolda
ilerleyeceğine, FETÖ’yle mücadelenin Türk-Amerikan ilişkilerinin hassas
konularından olduğuna, Türkiye’nin dostluğunun değerli düşmanlığının ise
tehlikeli olduğuna ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Gaziantep
Milletvekilimiz Sayın Ali Muhittin Taşdoğan’ın muhterem babası İbrahim
Taşdoğan’ın vefatını üzüntüyle öğrendik. Merhuma Cenab-ı Allah’tan rahmet,
başta Milletvekilimiz Sayın Ali Muhittin Taşdoğan olmak üzere kederli ailesine
ve yakınlarına başsağlığı ve sabır diliyoruz.
Sayın
Başkan, Cumhurbaşkanımız Sayın Recep Tayyip Erdoğan’ın ABD Başkanı Trump’ın
resmî davetlisi olarak dün gerçekleştirdiği ziyaret ve görüşmeler, sadece
Türkiye-ABD ilişkilerinin geleceği için değil, Türkiye'nin terörle mücadele ve
sınır ötesi harekâtlardaki haklı ve meşru pozisyonunun tüm dünyaya tekrar ilan
edilmesi için önemli bir süreç olmuştur. Son örneğini Barış Pınarı Harekâtı’nda
gördüğümüz üzere, Türkiye'nin sahadaki etkin ve kararlı duruşu masadaki gücünü
de artırmıştır. Diplomaside de Türkiye inisiyatif sahibi bir ülkedir.
Görüşmenin neticesinde yapılan açıklamalar, ABD Senatosunda sözde Ermeni
tasarısının oylanmasının durdurulması gibi adımlar olumlu gelişmelere işaret
etse de bu görüşmelere ve sonrasında yaşanacak gelişmelere temkinli yaklaşmamız
tabiidir. Bu görüşmenin kamuoyuna yansıyan konu başlıklarının sayısı dahi
Türkiye ile ABD arasındaki önemli krizlere işaret etmektedir. Bunların içinde
en öncelikli konu olarak terörle mücadele ve Türkiye'nin terör saldırılarına karşı
güvenliğin tesisi meselesinde ABD tarafından hep arkadan vurulduğunu asla
unutmamalıyız. Tüm uyarılarımıza rağmen sınırlarımızın birkaç kilometre
ilerisindeki terör örgütüne on binlerce tır dolusu silah ve mühimmat veren
ABD’nin, müttefiklik hukukunu tamir edip etmeyeceğini takip edeceğiz.
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Akçay.
ERKAN
AKÇAY (Manisa) – Masada Türkiye'nin istekleri kabul edilse dahi bunun sahadaki
yansımalarını da takip edeceğiz çünkü Barış Pınarı Harekâtı bölgesine ilişkin
ABD taahhütlerinin yeterince yerine getirilmediği dahi bugün tüm dünya kamuoyu tarafından
bilinmektedir. Türkiye açısından Sayın Cumhurbaşkanının bu ziyaretinin en
önemli sonucu, Türkiye’nin hukuki, haklı ve meşru tezlerinin özellikle terörle
mücadele ve sınır ötesi harekâtlara ilişkin görüşlerimizin tüm dünyaya tekraren
ilanı açısından diplomasi kanalını da açık tuttuğumuzun gösterilmesidir.
Türkiye’nin kararlılığı bir kez daha en iyi şekilde vurgulanmıştır.
(Mikrofon
otomatik cihaz tarafından kapatıldı)
BAŞKAN
– Buyurun, devam edin.
ERKAN
AKÇAY (Manisa) – Sadece dünkü görüşmeyi değil, daha önceki mutabakatları da
dâhil ederek söylüyorum ki eğer masadaki sözler yerine getirilirse mesele
yoktur; yok, eğer ABD terör örgütü PKK/YPG’yi muhafaza ve desteğe devam ederse
bilinsin ki Türkiye hak bildiği yolda devam edecektir.
Sayın
Genel Başkanımızın dünkü açıklamasında vurguladığı gibi, Türkiye’nin dostluğu
değerli, düşmanlığı ise tehlikelidir; tüm dünya bunu böyle bilsin. Bu nedenle
geri adım atmayacağız, tezlerimizi ve haklılığımızı hem sahada hem masada
kararlılıkla göstermeye devam edeceğiz.
Ayrıca,
sadece PKK/PYD değil, FETÖ’yle mücadele de Türk-Amerikan ilişkilerinin hassas
konularından biridir. Türkiye’nin anayasal düzenini bir darbe girişimiyle hedef
alan, 251 insanımızı şehit eden, 2.193 vatandaşımızı yaralayan bu terör
örgütünün elebaşı ve birçok mensubu hâlâ ABD’dedir ve faaliyet göstermektedir.
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Akçay.
Buyurun.
ERKAN
AKÇAY (Manisa) – FETÖ elebaşının ABD’de keyif sürdüğü çiftliğinden çıkarılıp
Türkiye’ye teslim edilmesi için bugüne kadar gönderilen dosyaların gereğinin de
bir an önce yerine getirilmesi gerekmektedir. Bekleyip göreceğiz, neticeye bakacağız,
oyalama ve savsaklamaya asla itibar etmeyeceğiz.
Teşekkür
ederim.
BAŞKAN
– Teşekkürler Sayın Akçay.
Sayın
Oluç…
32.- İstanbul Milletvekili Hakkı Saruhan Oluç’un, polisin HDP Antep il
ve Şahinbey, Şehitkamil ilçe örgütlerine düzenlediği baskında 57 kişiyi
gözaltına aldığına ve bu olayın demokratik siyasete ağır bir saldırı olduğuna,
Rabia Naz Vatan’ın şüpheli ölümünün aydınlatılması için hukuk mücadelesini
sürdüren baba Şaban Vatan ile basın emekçileri Canan Coşkun ve Kazım Kızıl’ın
gözaltına alınmasının kabul edilemez olduğuna, 15 Kasım Dünya Hapisteki
Yazarlar Günü’ne, Maliye Bakanlığının ekonomi aleyhine algı oluşturmaya
çalışanlara karşı hukuki süreç başlatacağına, Cumhurbaşkanı Recep Tayyip
Erdoğan’ın cezaevlerinde tutuklu ve hükümlü bulunan IŞİD’li sayısına yönelik
ifadelerinin hangisinin doğru olduğunu öğrenmek istediklerine ilişkin
açıklaması
HAKKI
SARUHAN OLUÇ (İstanbul) – Teşekkürler Sayın Başkan.
Sayın
milletvekilleri, bugün Antep il ve Şahinbey, Şehitkamil ilçe örgütlerimize
polis baskını düzenlendi. İl Eş Başkanlarımız Müslüm Kılıç, Sultan Bayındır,
eski dönem il eş başkanlarımız, ayrıca Şahinbey İlçe Eş Başkanımız Mehmet
Özkan, parti yöneticilerimiz ve parti meclisi üyelerimiz de dâhil olmak üzere
57 kişi hakkında gözaltı kararı çıkarıldı. Partimizde ücretli çalışan çaycı,
hatta bir dönem önceki çaycı da gözaltına alındı ve sabah saatlerinden bu yana
il ve ilçe binalarında aramalar yapılmaya devam ediliyor. Şimdi, bu çok ağır,
Antep’te demokratik siyasete karşı çok ağır bir saldırı. İktidar, bir kez daha
yargı eliyle siyaset yapmayı seçmiş görünüyor. Şimdi, bu insanlar davet edilse
-üyelerimiz, yöneticilerimiz- bir ifade almak için, kendileri giderler, zaten
her gün il ve ilçe binalarımızda bulunan yöneticilerimizdir. Bu durumu
kınıyoruz, protesto ediyoruz ve gözaltındaki il, ilçe yöneticilerimizin, parti
meclisi üyelerimizin derhâl serbest bırakılmasını talep ediyoruz. Kongre
çalışmamız engelleniyor. Yargı, Antep’te yapılan il kongresi çalışmasını
engelliyor yani bir siyasi partinin faaliyetini engelleyen bir savcıyla karşı
karşıyayız.
Şimdi,
sayın vekiller, biliyorsunuz, uzun tartışmalar yaptık ve burada Rabia Naz’la
ilgili bir ortak Araştırma Komisyonu kurduk, iyi de oldu ve Komisyon da
çalışmaya başladı. Şimdi, kızı Rabia Naz Vatan’ın şüpheli ölümünün
aydınlatılması için hukuk mücadelesini sürdüren baba Şaban Vatan gözaltına
alındı bu Komisyon çalışmaya başladıktan sonra. Daha birkaç gün önce kızının
otopsi görüntülerini izlemek zorunda bırakıldı baba Şaban Vatan. Yani ülkedeki
adaletin geldiği noktanın çok ilginç bir kanıtı daha karşımızda duruyor.
(Mikrofon
otomatik cihaz tarafından kapatıldı)
BAŞKAN
– Buyurun Sayın Oluç, devam edin.
HAKKI
SARUHAN OLUÇ (İstanbul) – Teşekkür ederim.
Şimdi,
bu da yetmedi, Rabia Naz’ın şüpheli ölümünü araştırmak için kurulan Komisyonun
çalışmalarını takip eden gazeteciler de gözaltına alındı; Canan Coşkun ve
belgeselci Kazım Kızıl Giresun’da gözaltına alındılar. Şimdi, bir cinayet
iddiasını incelemek için olay yerine giden gazeteciler nasıl bir suç işlemiş olabilir
ki gözaltına alınıyorlar? Akıl alır gibi değil. Yani delilleri mi yok etmişler?
Yok ama savcı belli ki bir şeyleri gizlemeye çalışıyor. Yani bu Rabia Naz
meselesinin başından beri bu durumla karşı karşıyayız. Dolayısıyla bu adalet
anlayışı kabul edilemez, gözaltına alınan gazeteciler de, baba Şaban Vatan da
bir an evvel serbest bırakılmalıdır. Yargıda tuzun koktuğunun bir başka
örneğidir Giresun’daki savcının bu yaptıkları. Gazetecilik yapmak suç değildir.
Bunu hâlâ anlayamadı bazı savcılar.
Şimdi
gazetecilik deyince, yarın biliyorsunuz 15 Kasım sayın vekiller.
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Oluç.
HAKKI
SARUHAN OLUÇ (İstanbul) – 15 Kasım, Uluslararası Yazarlar Birliğinin Dünya
Hapisteki Yazarlar Günü ilan ettiği bir gündür ve Uluslararası Yazarlar Birliği
(PEN) bu yıl da Dünya Hapisteki Yazarlar Günü kapsamında -her yıl olduğu gibi-
bir açıklama yayınladı. İlginçtir, bu açıklamanın birçok yerinde Türkiye’den
“yazar ve gazeteci hapishanesi” olarak söz ediliyor. Bu konuda Çin, Rusya, bazı
Afrika ve Latin Amerika ülkeleriyle Türkiye’nin yarışmakta olduğu vurgulanıyor.
Hani neden acaba diye biz de düşündük. Biraz evvel Giresun’la ilgili
söylediklerim de bununla çok kolay bağlantı kurulacak bir konudur. Türkiye’de,
biliyorsunuz, hâlihazırda 115’ten fazla gazeteci cezaevindedir. Yazarlara
ilişkin bir istatistiki durum yoktur. Bir kez daha söyleyelim: Gazetecilerin
hepsi serbest bırakılmalıdır. Gazetecilik yapmak suç değildir ama öyle bir
iktidar anlayışıyla karşı karşıyayız ki değinmek istediğim bir başka konu var,
o da…
(Mikrofon
otomatik cihaz tarafından kapatıldı)
BAŞKAN
– Sözlerimizi toparlayalım Sayın Oluç.
Buyurun.
HAKKI
SARUHAN OLUÇ (İstanbul) – Toparlıyorum Sayın Başkan.
Hazine
ve Maliye Bakanımız var; o da “ekonomide eleştirileri ve eleştirenleri
susturursak ekonomiyi ne güzel yönetiriz” anlayışına sahip ve eleştiri
yapanların, haber verenlerin, yorum yapanların bu konuda cezalandırılmasıyla
ilgili çeşitli çalışmalar içine girdiği söyleniyor. Daha yakın zamanda, haziran
ayında en son bir ekonomi yayın ajansının 2 muhabiri hakkında dava açılmıştı ve
başka insanlar hakkında da açıldı. Bir susturma zihniyeti aslında bu ve ekonomi
yönetimi, ekonomik krizi yönetemediği için, kifayetsizliğini örtmek için düşman
bulmaya çalışıyor şimdi. Yani bu da kabul edilebilir bir şey değil. Fakat
baktık, hani nereden örnek almıştır acaba Hazine ve Maliye Bakanı “Damat Bey”
bu muhteşem fikri diye. Gördük ki 12 Eylül darbesini yapmış olan Kenan Evren
cuntası da zamanında olumsuz ekonomi haberlerini takip altına almış, hatta
intihar haberlerinin yayınlanmasını da yasaklamış.
(Mikrofon
otomatik cihaz tarafından kapatıldı)
BAŞKAN
– Evet, bağlayalım lütfen.
HAKKI
SARUHAN OLUÇ (İstanbul) – Bağlıyorum.
Yani
örnek aldıkları yer de 12 Eylül darbeci cuntası. İlginç oluyor tabii bunların
hepsi.
Şimdi,
ben, geçen hafta, bazı sayılar vererek bir soru sormuştum ama ne yazık ki
Adalet ve Kalkınma Partisinden o konuda tatmin edici bir cevap alamadım, bugüne
kadar da alamadım.
Bir
kez daha hatırlatmak istiyorum çünkü konu güncellendiği için hatırlatmak
istiyorum. Şimdi, birincisi, Cumhurbaşkanı Erdoğan Macaristan ziyareti
öncesinde, Türkiye’de tutuklu olan IŞİD’lilerle ilgili bir sayı verdi demiştik
o gün de; demişti ki: “Hapishanelerimizde şu anda 1.149 IŞİD’li militan var.”
Daha evvel, Macaristan ziyareti öncesinde yaptığı bir açıklamada, 10 Ekim
tarihindeki konuşmasında ise cezaevindeki IŞİD’li sayısı için 5.500 rakamını
vermişti. Dün Amerika Birleşik Devletleri’nde yine bir açıklama yaptı ve dedi
ki: “Türkiye’de cezaevlerindeki IŞİD’li sayısı 2.200.”
(Mikrofon
otomatik cihaz tarafından kapatıldı)
BAŞKAN
– Evet, bağlıyoruz Sayın Oluç.
HAKKI
SARUHAN OLUÇ (İstanbul) – Soruyu tekrar soruyorum: 3 ayrı açıklamada 3 ayrı
sayı var cezaevlerinde tutuklu ve hükümlü bulunan IŞİD’lilerle ilgili. Bu
konudaki doğru rakam hangisidir? Bu yanlış bilgileri -çünkü 3 farklı sayı
açıklarsanız yanlış var demektir- Cumhurbaşkanına kim vermektedir? Bunları
öğrenmek istiyoruz.
Teşekkür
ediyorum.
BAŞKAN
– Teşekkürler Sayın Oluç.
Sayın
Altay…
ENGİN
ALTAY (İstanbul) – Peşin beş dakika ver, kurtar Başkan.
BAŞKAN
– İstediğiniz kadar konuşun Sayın Altay.
33.- İstanbul Milletvekili Engin Altay’ın, Dışişleri Bakanlığı
sayfasında yer alan Ermeni din görevlisinin öldürülmesine ilişkin
bilgilendirmeye, Cumhurbaşkanı Recep Tayyip Erdoğan’ın ABD Başkanı Donald
Trump’ın resmî davetlisi olarak gerçekleştirdiği ziyarete ve görüşmelere,
Amerika Birleşik Devletleri nezdinde Amerika-Türkiye ilişkilerinin
Amerika-Suudi Arabistan ilişkileriyle, Amerika-Körfez ülkeleriyle olan
ilişkilerle aynı tutulmasını Türkiye’nin, Türkiye Büyük Millet Meclisinin ve
milletin hak etmediğine ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Türkiye'nin,
dünyanın yakından izlediği dünkü görüşmeye şuradan girizgâh yapmak istiyorum.
Bugün Dışişleri Bakanlığı sayfasında şöyle bir değerlendirme var, bilgilendirme
var: “Suriye Ermeni cemaatine mensup bir din görevlisinin, terör örgütü
PYD/YPG/PKK denetimi altındaki bölgede uğradığı menfur bir saldırıda hayatını
kaybettiği üzüntüyle öğrenilmiştir.
Bu
terör eylemini en güçlü şekilde telin ediyor, Suriye halkına başsağlığı
diliyoruz.
Bölgede
faaliyet gösteren ve Hristiyanlar dâhil tüm Suriyelileri mütemadiyen hedef alan
DEAŞ ve PYD/YPG/PKK terör örgütleri olağan şüphelilerdir.
Suriye’den
kaynaklanan her türlü terörle kararlılıkla mücadele eden Türkiye, bu terör
saldırısının faillerinin bulunması için de uluslararası toplumla birlikte
hareket edecektir.”
Şimdi
niye bunu okudum? Üzüldük tabii, biz de kınıyoruz –ayrı- bir Ermeni din
görevlisinin öldürülmesini kınıyoruz. Şimdi olay şöyle: Bu, üç gün önce oldu
fakat Türk Dışişleri bunu görmedi. Ve dünkü görüşmeden sonra, muhtemelen
Amerika’da Türk Dışişleri bu konuda uyarıldı ve bugün apar topar bunu görmek
zorunda kaldı. Görmek zorunda kalırken de DAEŞ’in üstlendiği bir eylemi
PYD-YPG’ye de olağan şüpheli diye mal ederek gene farklı bir pencereden gördü.
Buradan
iki şeye dikkat çekmek istiyorum: Yani Amerika Birleşik Devletleri’nin, bölgede
yaşananlarla ilgili olarak Dışişleri Bakanlığının internet sitesine bile artık
yön veriyor olması Türkiye adına utanç vericidir.
(Mikrofon
otomatik cihaz tarafından kapatıldı)
BAŞKAN
– Buyurun Sayın Altay.
ENGİN
ALTAY (İstanbul) – Bu, işin birinci noktası.
İkinci
noktası da şudur: Hâlâ Dışişlerinin DAEŞ’e âdeta masum bir görüntü verme
gayretkeşliğini görmenin de utancını yaşıyorum. Ben bu ülkenin milletvekiliyim.
Şimdi,
buradan yola çıkarsak dünkü görüşmede Türkiye’nin gene belli ki epey kulağı
çekilmiş. İşte, bunun en güzel delili Dışişleri Bakanlığının üç gün önce
yaşanmış bir olayı bugün sitesine koymasıdır.
Sayın
Başkan, sayın milletvekilleri; Trump ve Erdoğan’ın görüşmesinde -bizim
gördüğümüz- iki ülke arasındaki çoklu sorunların çözümüne yönelik adımlar değil
bir aile fotoğrafı verilmiştir. Taraflar toplantılardan sonra yaptıkları basın
açıklamasında ortak bir gündeme ve aynı önceliklere sahip olmadıklarını çok
açık göstermişlerdir. Yani saatlerce konuştuktan sonra basının karşısına
geçiyorlar, Sayın Erdoğan başka şeyler söylüyor, diyor ki: “Benim önceliklerim
bunlar.” Sayın Trump diyor ki: “Benim önceliklerim bunlar.” Bunlar elimizde
var. Meclis müsaade ederse hepsini okuruz. Milletvekillerimizin de bilgisi
vardır.
Ve
Türkiye-ABD ilişkileri üzerindeki kara bulutlar dağılmamıştır. Trump’ın
Türkiye’de tutuklu bulunan ve sonra serbest bırakılan Serkan Gölge için
Erdoğan’a teşekkür etmesi, Türkiye’deki yargının vahim durumunu bütün dünyaya
bir kez daha göstermiştir.
(Mikrofon
otomatik cihaz tarafından kapatıldı)
BAŞKAN
– Buyurun.
ENGİN
ALTAY (İstanbul) – Yani şu olmuştur Sayın Başkanım: “Demokrasi, demokrasi”
“cumhuriyet, cumhuriyet” diyoruz, “kuvvetler ayrılığı” diyoruz… Yani Rahip
Brunson kepazeliğinden sonra Trump, Erdoğan’a ayrıca Serkan Gölge için bir
sipariş vermiştir, şu anda evinde gözetim altında bulunan Serkan Gölge’yi de
tıpkı Brunson’da olduğu gibi çok kısa bir sürede Oval Ofis’te karşılayacağını
dünyaya ilan etmiştir. Bu da Türk yargısı için bir utanç vesilesidir, utanç
vesilesidir. Bir ahlaklı, ettiği yemine sahip savcının, yargıcın bu konuya adam
gibi el atması ve yargıyı içine düştüğü kepazelikten kurtarması lazım.
Ve
Trump ABD-Türkiye ilişkilerinin ticari boyutuna ve Türkiye'nin NATO ve
Afganistan’daki katkılarına dikkat çekmiş, Erdoğan ise IŞİD’le mücadele
ettiğine dünyayı inandırmaya çalışmıştır.
(Mikrofon
otomatik cihaz tarafından kapatıldı)
BAŞKAN
– Buyurun.
ENGİN
ALTAY (İstanbul) – Erdoğan IŞİD’le mücadelede Türkiye'nin en güvenilir ortak
olduğunu söylerken, Trump’ın böyle düşünmediği, YPG’li Mazlum Kobani’ye ilişkin
olumlu sözlerinden anlaşılmaktadır.
Sayın
Akçay “Bunu çok ciddi takip ettik. Eğer ABD, PKK/PYD-YPG’yle ilişkileri
noktasında belli bir yola gelmezse yüksek refleksimizi sürdüreceğiz.” anlamında
doğru bir şey söyledi. Ama sanıyorum Sayın Akçay’ın gözünden şu kaçtı: Dün
Trump, Türkiye Cumhuriyeti Cumhurbaşkanı ile “Mazlum Kobani” kod adlı Şahin’i
–neydi, unuttum adını da- eşitledi Sayın Akçay. Erdoğan’a dedi ki: “Seninle
görüştüğüm gibi Mazlum Kobani’yle de görüşüyorum, görüşürüm.” Trump, Mazlum
Kobani ile Recep Tayyip Erdoğan’ı aynı noktaya, aynı düzleme koydu. Bunu da
Genel Kurulun bilgisine sunalım.
Ayrıca
Halkbank davası, CAATSA yaptırımları, Senatodaki yaptırım tasarıları,
S-400’ler, F-35’ler, teröristbaşı Gülen’in iadesi ve PYD’yle ilişkiler
konularında -bir uzlaşma olduğuna, bir mutabakat olduğuna dair- diğer partileri
kastetmiyorum, AK PARTİ’den bir değerli milletvekilimiz bu saydığım konularda
“Bir uzlaşma oldu.” diyebilir mi? Diyemez.
(Mikrofon
otomatik cihaz tarafından kapatıldı)
BAŞKAN
– Beş dakika doldu ama bir dakika daha söz veriyorum.
ENGİN
ALTAY (İstanbul) – Dolmadı efendim, üç dakika oldu.
İkisinin
gündemi de çok ayrıydı ve Trump, Erdoğan’ın basın açıklamasından sonra Beyaz
Saray’ın sayfasında yayımlanan yazılı açıklamada Türkiye’nin satın aldığı S-400
savunma sistemleri meselesinin çözümünün iki ülke arasındaki ilişkilerin
ilerletilmesinde yaşamsal olduğunu söylemek suretiyle dedi ki: “S-400 meselesi
aşılmadan hiçbir sorun giderilmeyecek.” Şimdi, ben buradan yapıcı olarak söylüyorum:
S-400’de Amerika’nın istediğini yaparsanız Rusya’ya ne diyeceksiniz? Rusya,
kuşkunuz olmasın, İdlib kartını açacak ve SDG ile Suriye merkezî yönetimini
yakınlaştıracak. Hayır, S-400 konusunda Trump’ı dinlemezseniz, Amerika’yla bu
konuda ters düşerseniz bu seyahat boşu boşuna yapılmıştır, bunca para da boşuna
harcanmıştır, Amerika’yla daha yaşamsal sorunlar yaşamaya devam edeceğiz.
Son
cümle: Yani Türkiye, bu sıkışmışlık hâlinden bir an önce kurtulmalıdır. Benim
gördüğüm şudur: Hiç kusura bakmayın, Amerika Birleşik Devletleri nezdinde
Amerika-Türkiye ilişkileri, Amerika-Suudi Arabistan ilişkileriyle,
Amerika-Körfez ülkeleriyle olan ilişkilerle bir ve aynı tutulmuştur. Türkiye,
Türkiye Büyük Millet Meclisi ve bu asil millet bunu hak etmemektedir Sayın Başkan.
(CHP sıralarından alkışlar)
BAŞKAN
– Teşekkürler Sayın Altay.
Sayın
Turan, en az beş dakika vereceğim.
BÜLENT
TURAN (Çanakkale) – Engin Bey’e beşse bize yirmi beş dakika vermeniz lazım
Sayın Başkan, hep bize sataştı zaten, görüyorsunuz.
BAŞKAN
– Tamam, size altı…
34.- Çanakkale Milletvekili Bülent Turan’ın, Cumhurbaşkanı Recep Tayyip
Erdoğan’ın Amerika ziyaretinin tüm dünyanın yakından takip ettiği önemli
sonuçları olan bir görüşme olarak tarihe geçtiğine, terör yandaşlarının
saldırısına uğrayan TRT haber muhabiri Tuna Şanlı’ya geçmiş olsun dileğinde
bulunduğuna ve ifade özgürlüğünü hedef alan bu saldırıya karşı partilerden
ortak tavır beklediklerine, 14 Kasım Dünya Diyabet Günü’ne, 15 Kasım Kuzey
Kıbrıs Türk Cumhuriyeti’nin kuruluşunun 36’ncı, 14 Kasım Iğdır ilinin düşman
işgalinden kurtuluşunun 99’uncu yıl dönümüne, vefat eden MHP Gaziantep
Milletvekili Ali Muhittin Taşdoğan’ın babasına Allah’tan rahmet dilediklerine
ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; Sayın
Cumhurbaşkanımızın Amerika ziyareti tüm dünyanın yakından takip ettiği, önemli
sonuçları olan bir görüşme olarak tarihe geçti. Türkiye, tüm tezlerini
Amerika’daki görüşmede net olarak ortaya koydu. YPG, Suriye, FETÖ, sözde Ermeni
tasarısı gibi tüm konularda, hem Amerika’da -senatörler dâhil- hem de tüm dünya
kamuoyu önünde tavrımızı net bir biçimde ortaya koyduk. Mektuplar, geldiği
gibi, aynen mahrecine iade edildi. Ekonomik yaptırım tehdidinden eser yoktu,
Avrupa’ya mesaj vardı. Medya üzerinden yapılan eleştiriler yoktu, kabul gören
bir haklılık vardı. Susan, dayatmaya açık bir anlayış yoktu, 82 milyonun
hakkını koruyan bir irade vardı. Bir siyasetçi olarak değil öncelikle bir
vatandaş olarak gurur duyma hakkımız var diye düşünüyorum. Artık dinleyen değil
dinleten bir Türkiye var Sayın Başkan.
Sayın
Başkan, değerli milletvekilleri; dün Cumhurbaşkanımızın Amerika ziyareti
sırasında, TRT Haber muhabiri Tuna Şanlı zirve öncesinde bölgeden bilgi
aktarırken canlı yayında terör yandaşları tarafından maalesef saldırıya uğradı.
Bu alçak saldırıyı kınıyoruz; Tuna Şanlı’ya, TRT ailesine geçmiş olsun
dileklerimizi iletiyoruz. Basın ve ifade özgürlüğünü hedef alan bu saldırıya
karşı tüm partilerimizden ortak tavır bekliyoruz.
Sayın
Başkan, değerli milletvekilleri; ülkemizde diyabet farkındalığının artırılması,
sunulan bakım kalitesinin yükseltilmesi ve gelecek nesillerin diyabetten
korunmasına yönelik önemli adımlar atılmakta.
(Mikrofon
otomatik cihaz tarafından kapatıldı)
BAŞKAN
– Buyurun Sayın Turan.
BÜLENT
TURAN (Çanakkale) – Dünya Diyabet Günü vesilesiyle herkesi bu konuda daha
duyarlı olmaya, dikkatli olmaya davet ediyoruz. Aynı şekilde, Sağlık
Bakanlığımız, 81 ilimizin merkezlerinde, terminallerinde, havaalanlarında ve
Meclisimizin de Şeref Salonu’nda stant açarak kan şekeriyle ilgili bilgileri
aktarmakta, ölçümleri yapmakta ve tansiyonla ilgili bilgiler vermekte Sayın
Başkanım.
Sayın
Başkan, değerli milletvekilleri; Milliyetçi Hareket Partisi Gaziantep
Milletvekili Ali Muhittin Taşdoğan’ın babasının vefatını derin bir üzüntüyle
öğrendik. Merhuma Allah’tan rahmet diliyoruz; milletvekilimize, ailesine, MHP
camiasına başsağlığı dileklerimizi iletiyoruz.
Sayın
Başkan, değerli milletvekilleri; yarın 15 Kasım Kuzey Kıbrıs Türk
Cumhuriyeti’nin kuruluşunun 36’ncı yıl dönümü.
(Mikrofon
otomatik cihaz tarafından kapatıldı)
BAŞKAN
– Buyurun.
BÜLENT
TURAN (Çanakkale) – Kıbrıs bize tarihin emaneti olarak millî bir davamız.
Kıbrıs, yavru vatan değil vatandır. Kuzey Kıbrıs Türk Cumhuriyeti’nin
kuruluşunun 36’ncı yıl dönümünü kutluyor ve tüm Kıbrıs şehitlerimizi ve
gazilerimizi rahmetle ve minnetle yâd ediyoruz.
Aynı
şekilde, bugün Iğdır ilimizin düşmandan kurtuluşunun 99’uncu yıl dönümü. Bu
vesileyle, tüm Iğdırlı hemşehrilerimize selamlarımızı iletiyoruz ve aynı
şekilde, tüm şehit ve gazilerimizi rahmetle ve minnetle anıyoruz.
Teşekkür
ederim Sayın Başkanım.
BAŞKAN
– Teşekkürler Sayın Turan.
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
35.- İstanbul Milletvekili Engin Altay’ın, vefat eden MHP Gaziantep Milletvekili
Ali Muhittin Taşdoğan’ın babasına Allah’tan rahmet dilediklerine ilişkin
açıklaması
ENGİN
ALTAY (İstanbul) – Başkanım, Genel Kuruldan ve Milliyetçi Hareket Partisinden
çok özür dileyerek biz Gaziantep Milletvekilimiz Sayın Ali Muhittin Taşdoğan’ın
babasının hayatını kaybettiğini şimdi öğrendik. Başsağlığı diliyoruz, sayın
milletvekilimize sabır diliyoruz, geride kalanlara uzun ömür diliyoruz
Cumhuriyet Halk Partisi olarak.
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın, Başkanlık Divanı
olarak vefat eden MHP Gaziantep Milletvekili Ali Muhittin Taşdoğan’ın babasına
Allah’tan rahmet dilediklerine ilişkin konuşması
BAŞKAN
– Evet, biz de başsağlığı dileklerimizi Divan adına iletiyoruz;
milletvekilimize, ailesine ve camianıza başsağlığı diliyoruz.
Buyurun
Sayın Dervişoğlu.
V.- AÇIKLAMALAR (Devam)
36.- İzmir Milletvekili Dursun Müsavat Dervişoğlu’nun, vefat eden MHP
Gaziantep Milletvekili Ali Muhittin Taşdoğan’ın babasına Allah’tan rahmet
dilediklerine ilişkin açıklaması
DURSUN
MÜSAVAT DERVİŞOĞLU (İzmir) – Grubum ve şahsım adına milletvekili kardeşimin
acısını paylaşıyor, taziyelerimizi bildiriyoruz. Kabri nur, mekânı cennet, ruhu
şad olsun efendim.
BAŞKAN
– Teşekkürler.
Buyurun
Sayın Akçay.
37.- Manisa Milletvekili Erkan Akçay’ın, İstanbul Milletvekili Engin
Altay’ın yaptığı açıklamasındaki bazı ifadelerine ve Cumhuriyet Halk Partisinin
Suriye meselesinde ve millî meselelerdeki desteğini samimi bulmadıklarına
ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Biraz
evvel Sayın Altay benim baştaki konuşmama da atıfta bulunmak üzere “Sanırım
gözünden kaçtı.” diye bir ifadede bulundu. Şimdi ben de diyorum ki sanırım
benim konuşmamın bütünlüğü Sayın Altay’ın gözünden kaçtı yani benim ABD’nin tutumuna
ilişkin sözlerim. ABD’nin hep arkadan vurduğunu, on binlerce tır dolusu silah
ve mühimmatla müttefiklik hukukunu zedeleyerek terör örgütlerini desteklediğini
ifade ettik. Neticede ABD’de yapılan görüşmede, Türkiye Cumhurbaşkanının gayet
onurlu, kararlı ve başarılı bir temsiliyetiyle Türkiye'nin tezleri en iyi
şekilde anlatılmıştır ve diğer…
(Mikrofon
otomatik cihaz tarafından kapatıldı)
BAŞKAN
– Buyurun.
ERKAN
AKÇAY (Manisa) – Amerika tarafı da kendi görüşlerini ifade etmiştir. Zaten
ülkelerin karşılıklı görüşmeleri bu şekilde olur; bazen diplomatik lisanla
ifade edilir, bazen açıkça ifade edilir; herkes de anlayacağını anlar,
söyleyeceğini de söyler. Dünkü görüşme bu şekilde cereyan etmiştir. 
Ben
Sayın Altay’ın bu görüşmeye ilişkin görüşlerini, konuşmalarını ibretlik sözler
olarak ifade ediyorum. Yani muhalefet etmek adına bu kadar ağır eleştiri ve
ifadeleri de doğru bulmadığımı söylemek istiyorum.
Yani
bu kadar ağır sözlerle ne murat ediyorsunuz? Lütfen biraz net olun. Sayın
Altay, Suriye tezkeresinde de siz Türkiye’yi bir korsan devlet olarak
suçlamıştınız, âdeta bir işgalci devlet suçlaması getirmiştiniz.
(Mikrofon
otomatik cihaz tarafından kapatıldı)
BAŞKAN
– Sayın Akçay, tamamlayalım lütfen, buyurun.
ERKAN
AKÇAY (Manisa) – Tamamlıyorum Sayın Başkan.
Yine,
ayrıca CHP, Suriye’ye ilişkin bu harekâtla ilgili insan mühendisliği yapmakla
suçlamıştı. Bu millî meselelerde o kadar ağır lafları söyleyip söyleyip,
suçlayıp haneyi viran hâle getirdikten sonra “Biz de destekliyoruz.” demenin de
bir anlamı yok. Bu desteği, özellikle bu Suriye meselesinde ve millî
meselelerde samimi bulmadığımızı ve tutarsız bulduğumuzu da ifade etmek
istiyorum bu vesileyle.
Teşekkür
ederim.
BAŞKAN
– Teşekkürler.
ENGİN
ALTAY (İstanbul) – Sayın Başkan…
HAKKI
SARUHAN OLUÇ (İstanbul) – Sayın Başkan…
BAŞKAN
– Önce Sayın Altay, sonra Sayın Oluç…
Sayın
Altay, buyurun.
ENGİN
ALTAY (İstanbul) – Ben aslında Sayın Akçay’ı teyit eden bir konuşma yaptığımı
zannettim, ya meramımı anlatamadım ya da bir sorun var. Ama tabii, Sayın Akçay,
Cumhuriyet Halk Partisinin Türkiye’yi bir korsan devlet olarak itham ettiğini
burada açıklamak suretiyle hem burada hem kamuoyunun kafasında Cumhuriyet Halk
Partisiyle ilgili olumsuz bir algıya yol açmıştır. Bu, bir sataşmadır Sayın
Başkan. Söz talep ediyorum sataşmadan dolayı.
BAŞKAN
– Buyurun.
ENGİN
ALTAY (İstanbul) – Buradan mı?
BAŞKAN
– Nasıl isterseniz, isterseniz yerinizden, eğer bunu sataşma olarak
görüyorsanız kürsüden.
ENGİN
ALTAY (İstanbul) – E, çok sataşma var.
BAŞKAN
– Hayır, nasıl isterseniz.
ENGİN
ALTAY (İstanbul) – Peki, o zaman müsaade ederseniz kürsüden söz alayım.
ERKAN
AKÇAY (Manisa) – Engin Bey nasıl takdir buyurursa öyle konuşsun Sayın Başkan.
BAŞKAN
– Ben seçimi kendisine bırakıyorum, Grup Başkan Vekillerinin bu konuda
takdirlerini en uygun şekilde kullanacaklarına inanıyorum.
Buyurun.
VII.- SATAŞMALARA İLİŞKİN KONUŞMALAR
1.- İstanbul Milletvekili Engin Altay’ın, Manisa Milletvekili Erkan
Akçay’ın yaptığı açıklaması sırasında Cumhuriyet Halk Partisine sataşması
nedeniyle konuşması
ENGİN
ALTAY (İstanbul) – Teşekkür ederim Sayın Başkan.
Sizi
ve Genel Kurulu saygıyla selamlıyorum.
Bizim
Amerika’ya bakışımızda aslında Milliyetçi Hareket Partisiyle paralellik vardır.
Ben de, biz de biliyoruz ki Amerika Birleşik Devletleri’nin Orta Doğu’da ilişki
içinde olmadığı terör örgütü yok, Sayın Akçay da bunu teyit edecektir.
Ben
de dedim ki zaten: Bu görüşmeyi çok övüyorsunuz yani görüşmeye iltifat
ediyorsunuz ama Sayın Erdoğan’a diyor ki: “Tayyip Erdoğan, benim için sen
neysen YPG lideri de o.” Bu, sizi rahatsız etmedi mi, onu soruyorum ben. (CHP
ve İYİ PARTİ sıralarından alkışlar)
ERKAN
AKÇAY (Manisa) – Etmez mi, ediyor.
BÜLENT
TURAN (Çanakkale) – Görüşme iyi geçtiği için üzüntülüsünüz galiba.
ABDULLAH
GÜLER (İstanbul) – Öyle bir şey yok.
ENGİN
ALTAY (Devamla) – Öyle öyle, açın bakın.
ABDULLAH
GÜLER (İstanbul) – O sizin yorumunuz.
ENGİN
ALTAY (Devamla) – Efendim, dinledik. Kulağımıza mı inanalım, size mi?
Süremi
çalmayın.
Ve
bir şey daha; peki, şu sizi rahatsız etmiyor mu mesela: Trump “Göçmenlerin
yerleşimi için oraya kuracağınız binalar falan, siz onları Avrupa Birliğiyle
halledin, Avrupa ülkeleriyle halledin. Benim işim orada petrolle
kardeşim." diyor. Ben bundan rahatsız olurum. O zaman senin ne işin var?
Ne çözdün? Arkadaşlar, ne çözüldü, ben merak ediyorum. Ben dün dedim ki:
Erdoğan, dik dur; o hakaretamiz mektubu hak ettiği gibi ona iade et, Cumhuriyet
Halk Partisi olarak dimdik arkanda duracağız. Ama ne oldu?
BÜLENT
TURAN (Çanakkale) – Hiç güvenemedik ama. (AK PARTİ sıralarından “Mektubu ona
verdi.” sesleri, gürültüler)
ENGİN
ALTAY (Devamla) – Ya, ayıptır ya! Yani siz utanmıyorsanız ben bilmem, ben
utanıyorum kardeşim. Böyle alçakça, haince, hadsizce bir mektubu götürüp
“Takdim ettim." dedi ya! “Takdim” nedir ya? “Takdim” kendisinden büyüğe
bir şeyi sunmaktır. Birleşmiş Milletlerde ülkelerin egemen eşitliği vardır;
Amerika istediği kadar büyük olsun, Türkiye’den büyük değildir, Türkiye'nin
egemen eşitidir. (CHP ve İYİ PARTİ sıralarından alkışlar) Siz, peşinen
Amerika’yı Türkiye'nin üstünde, Türkiye’den büyük; Trump’ı Erdoğan’ın üstünde,
Erdoğan’ın saygı göstereceği, önünde eğileceği bir konuma yakıştırabilirsiniz.
Ben Trump’ı Erdoğan’ın üstünde bir konuma yakıştırmıyorum, yakıştırmanızı da
yadırgıyorum. (CHP sıralarından alkışlar)
(Mikrofon
otomatik cihaz tarafından kapatıldı)
ABDULLAH
GÜLER (İstanbul) – Yakıştırmıyoruz.
ENGİN
ALTAY (Devamla) – Geç o işleri.
ABDULLAH
GÜLER (İstanbul) – Yakıştırmıyoruz.
KADİR
AYDIN (Giresun) – Siz hiç böyle aslan parçası bir lider gördünüz mü?
ENGİN
ALTAY (Devamla) – Daha büyük olan, o adi mektubu alır, şöyle savurur atar;
takdim etmez, takdim etmez! (CHP sıralarından alkışlar)
BAŞKAN
– Teşekkürler Sayın Altay.
TAMER
DAĞLI (Adana) – Savurdu, savurdu.
ENGİN
ALTAY (Devamla) – Hadi savurup atmadın, çıkarırsın, dersin ki: “Bunu sana iade
ediyorum.” Ben de seni alkışlarım.
İLYAS
ŞEKER (Kocaeli) – İade etti.
TAMER
DAĞLI (Adana) – Öyle dedi, öyle.
İSMAİL
KAYA (Osmaniye) – Sahada verdik cevabını.
ENGİN
ALTAY (Devamla) – Arkadaşlar, Pollyanna davranışları… Hakikaten bir gitseniz,
doktorlar size derler ki: “En uygun bu.”
HÜSEYİN
YILDIZ (Aydın) – Mikrofonu açalım Başkanım, mikrofonu.
ENGİN
ALTAY (Devamla) – Çünkü bir şeyin hem yanlış olduğunu bilip hem savunmak
zorunda kalmak için Pollyanna rolü oynamak zorundasınız.
BAŞKAN
– Mikrofonu açayım, sözlerinizi bağlayın Sayın Altay, lütfen.
ENGİN
ALTAY (Devamla) – Sizi de anlayışla karşılıyorum.
Genel
Kurulu saygıyla selamlıyorum efendim. (CHP sıralarından alkışlar)
BAŞKAN
– Teşekkürler Sayın Altay.
BÜLENT
TURAN (Çanakkale) – Sayın Başkan…
BAŞKAN
– Sayın Turan, buyurun.
ERKAN
AKÇAY (Manisa) – Sayın Başkan…
BAŞKAN
– Sayın Akçay, gördüm, size de söz vereceğim.
İLYAS
ŞEKER (Kocaeli) – Sayın Başkan, çevreyi kirlettiniz.
ENGİN
ALTAY (İstanbul) – İşte, o mektup da öyle olmalıydı, Amerika’da öyle olmalıydı.
BAŞKAN
– Buyurun Sayın Turan.
V.- AÇIKLAMALAR (Devam)
38.- Çanakkale Milletvekili Bülent Turan’ın, İstanbul Milletvekili Engin
Altay’ın sataşma nedeniyle yaptığı konuşmasındaki bazı ifadelerine ve
Türkiye’nin bölgenin en güçlü ülkesi olarak görüşmelere, müzakerelere,
diplomasiye devam edeceğine ilişkin açıklaması
BÜLENT
TURAN (Çanakkale) – Sayın Başkan, anlaşılıyor ki dünkü görüşmenin iyi
geçmesinden…
ENGİN
ALTAY (İstanbul) – Ya, ne iyi geçti be?
BAŞKAN
– İzin verin lütfen.
BÜLENT
TURAN (Çanakkale) – …Türkiye’nin tezlerinin ortaya net konulmasından, Ermeni
-güya- tasarısı başta olmak üzere tüm konularla ilgili tekrar değerlendirme
kapısı açılmasından, Türkiye’nin tezlerinin ortaya en net hâliyle konulmasından
Sayın Altay rahatsız olmuş.
Değerli
arkadaşlar, orada kriz çıksaydı onu mu alkışlayacaktınız? Bugün iki eşit ülke
olarak aynı şartlarda görüşmeler yapılmış, Türkiye’nin tezleri ortaya çok net
konulmuş ve adımlar atılmıştır.
Mektup
meselesine gelince, üç haftadan beri Sayın Kılıçdaroğlu’nun grupta bunu
söylüyor olması aslında bir beklentinin sonucu yani kavga çıkacak, kriz
çıkacak, ekonomi bozulacak, gerginlik olacak iddiası.
ENGİN
ALTAY (İstanbul) – Yazıklar olsun, yazıklar olsun!
BÜLENT
TURAN (Çanakkale) – Hayır, böyle olmayacak; Türkiye diplomasiyle her türlü
sorunu çözecek Sayın Başkan.
ENGİN
ALTAY (İstanbul) – Biz de onu söylüyoruz zaten.
BÜLENT
TURAN (Çanakkale) – Bakınız, 9 Ekimde o mektup buraya geldi ama biz o gün
fiilen Barış Harekâtı Operasyonu’na başlayarak fiilen o mektubu yırttık, attık.
(AK PARTİ sıralarından alkışlar)
MAHMUT
TANAL (İstanbul) – Yırtıp attınız da neyi iade ettiniz Sayın Başkan?
BÜLENT
TURAN (Çanakkale) – Dün de zaten fiilen yok hâline gelen o mektup resmen de
iade edilmiş oldu. Dolayısıyla, bundan sonra, Türkiye, bölgenin en güçlü ülkesi
olarak görüşmelere, müzakerelere, diplomasiye devam edecektir Sayın Başkanım.
(AK PARTİ sıralarından alkışlar)
BAŞKAN
– Teşekkürler Sayın Turan.
MAHMUT
TANAL (İstanbul) – “Yırttık, attık.” diyor, Cumhurbaşkanı neyi iade etti?
BAŞKAN
– Buyurun Sayın Akçay.
ERKAN
AKÇAY (Manisa) – Kürsüden Sayın Başkan.
ENGİN
ALTAY (İstanbul) – Ben sataşmadım ki.
BAŞKAN
– Buyurun.
VII.- SATAŞMALARA İLİŞKİN KONUŞMALAR (Devam)
2.- Manisa Milletvekili Erkan Akçay’ın, İstanbul Milletvekili Engin
Altay’ın sataşma nedeniyle yaptığı konuşması sırasında Milliyetçi Hareket
Partisine sataşması nedeniyle konuşması
ERKAN
AKÇAY (Manisa) – İlla sataşma olması da gerekmez, aslında bu tartışmaları
yapmanın bir bakıma faydası da var, Parlamentonun görevlerinden biri de bu.
Mesele
şu değerli milletvekilleri: Bu eleştirileri yaparken daha özenli bir dil
kullanmamız gerekiyor. Muhalefet yapma adına ülkeyi temsil eden makamların,
kişilerin, kurumların ve Türkiye Cumhuriyeti’nin elini dışarıda zayıflatacak
bir anlayışa taşımamak lazım. Elbette eleştiri mümkündür fakat aramızdaki fark
şu: Biz, Milliyetçi Hareket Partisi olarak, Amerika olsun, Avrupa olsun veya
başka unsurlar tarafından Türkiye’ye yönelik bir hareket, söz, davranış, karar
olduğunda öncelikle doğrudan, dolaysız o meseleye yönelik görüşlerimizi ve
eleştirilerimizi ifade ediyoruz fakat üzülerek görüyorum ki bizim dışımızdaki
başka partiler bu meseleyi ele alırken doğrudan bir eleştiri yöneltmiyor da -bu
mektup meselesinde de olduğu gibi- sırf muhalefet etmek ve iktidarı eleştirmek
adına Türkiye’ye yönelik hadiseleri bir manivela olarak kullanmak suretiyle
değerlendiriyor ve kullanıyor.
Sayın
Altay, ben, mümkün mertebe, her yaptığım konuşmadan sonra tutanaklardan kendi
sözlerimi okumaya da özen gösteriyorum; sizlerin de bütün arkadaşlarımızın da
vaktimiz elverdiğince bunu sürekli…
(Mikrofon
otomatik cihaz tarafından kapatıldı)
BAŞKAN
– Bağlayalım Sayın Akçay.
Buyurun.
ERKAN
AKÇAY (Devamla) – Suriye tezkeresinde Cumhuriyet Halk Partili sözcülerin ve
sizin yaptığınız konuşmaların tutanaklarını lütfen yeniden bir daha okumanızı
tavsiye ediyorum. Kendimizinkileri okuduğumuz için onları da biliyorum, yeniden
bir gözden geçirmek gerekir. Bir cümleyle, sanki ülkeye destek veriyormuş gibi,
rüşvetikelam türünden birkaç kelime söyleyip de ondan sonra 500 kelimeyle art
arda hakarete ve tahkire varan ağır eleştiriler getirmeyi de doğru
bulmadığımızı ifade etmek istiyorum.
Teşekkür
ederim. (MHP sıralarından alkışlar)
BAŞKAN
– Teşekkürler.
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
V.- AÇIKLAMALAR (Devam)
39.- İstanbul Milletvekili Engin Altay’ın, Manisa Milletvekili Erkan
Akçay’ın “Türkiye korsan devlettir.” ifadesini hangi milletvekilinin
söylediğini belgeyle kendisine sunmasını talep ettiğine ilişkin açıklaması
ENGİN
ALTAY (İstanbul) – Sayın Başkan, sayın hatibin “Türkiye korsan devlettir.”
ifadesinin hangi milletvekilimizin söylediğini bana belgeyle sunmasını talep
ediyorum.
ERKAN
AKÇAY (Manisa) – Evet, belgeyle sunuyorum.
ENGİN
ALTAY (İstanbul) – Sunun. Hayır, belgeyle.
ERKAN
AKÇAY (Manisa) – Tabii, belgeyle.
ENGİN
ALTAY (İstanbul) – Tutanakla?
ERKAN
AKÇAY (Manisa) – Evet, tutanakla.
ENGİN
ALTAY (İstanbul) – Buyurun, ben sizden bunu bekliyorum gün içinde.
ERKAN
AKÇAY (Manisa) – Şimdi söylüyorum.
ENGİN
ALTAY (İstanbul) – Hayır, tutanağı da istiyorum.
ERKAN
AKÇAY (Manisa) – Efendim, şöyle, tutanak gayet basit. Belgeyi burada veriyorum
Sayın Başkan.
ENGİN
ALTAY (İstanbul) – Evet.
ERKAN
AKÇAY (Manisa) - Suriye tezkeresinin çıktığı gün Sayın Altay’ın konuşmasının
tutanaklarında bu var, Türkiye korsan devlet olarak suçlanmış.
BÜLENT
TURAN (Çanakkale) – Çok gergindik açıkçası, var, öyle bir şey söyledi herhâlde.
ENGİN
ALTAY (İstanbul) – Ben mi suçladım?
ERKAN
AKÇAY (Manisa) – Evet, siz suçladınız.
ENGİN
ALTAY (İstanbul) – Bir daha okuyun siz, bir daha okuyun.
ERKAN
AKÇAY (Manisa) – Ben bir daha okuyayım ama…
ENGİN
ALTAY (İstanbul) - Benim orada söylediğim “Dünyada Türkiye'yle ilgili böyle bir
algıya yol açılmasına müsaade etmeyin.”dir. Çok ayıp, size hiç yakıştıramadım.
Bunu kabul etmem de mümkün değildir. “Türkiye'nin dünyadaki, dünya milletler
ailesi içerisindeki saygın konumunu gölgeleyecek dış basında haberler vesaire
yapılıyor, buna müsaade etmesin Türkiye.”dir. Söylediğim budur, bunu herhâlde
kamuoyu anlamıştır. Sayın Akçay’ın anlayıp anlamadığını bilemem.
BAŞKAN
– Teşekkürler Sayın Altay.
Sayın
Oluç, söz talebiniz devam ediyor mu?
ERKAN
AKÇAY (Manisa) – Sayın Altay’ın kendisinin okumasında fayda var, aynı kanaatte
değilim.
HAKKI
SARUHAN OLUÇ (İstanbul) – Evet.
BAŞKAN
– Buyurun.
40.- İstanbul Milletvekili Hakkı Saruhan Oluç’un, cezaevlerinde tutuklu
ve hükümlü bulunan IŞİD’li sayısıyla ilgili herhangi bir cevabın verilmediğine
ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Biraz
evvel ikinci kez sordum ancak Adalet ve Kalkınma Partisinden herhangi bir cevap
gelmedi cezaevindeki IŞİD’li sayılarıyla ilgili olarak. İkinci defa da cevap
gelmediğine göre öyle anlıyoruz ki ya bu konuda ellerinde doğru bir veri yok ya
da bu konunun muallakta kalmasını tercih ediyorlar. Her ikisinin de yanlış
olduğunun kayıtlara geçmesini istiyorum. Cumhurbaşkanının verdiği rakamlara
demek ki itibar etmememiz gerekiyor bundan sonra bu konuyla ilgili çünkü bu
mesele, sadece bir sayıdaki uyumsuzluk meselesi değildir; IŞİD bir terör
örgütüdür, saldırgandır; cezaevinde kaç kişinin olduğuna dair muğlaklık,
belirsizlik cezaevinde tutulmayanların başka işlerde kullanılmalarına dair
ciddi işaretler taşımaktadır. Dolayısıyla bu konunun kayıtlara geçirilmesini
istiyorum.
Teşekkür
ederim.
BAŞKAN
– Teşekkürler Sayın Oluç.
Birleşime
on dakika ara veriyorum.
Kapanma Saati: 15.56
ÜÇÜNCÜ OTURUM
Açılma Saati: 16.14
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Şeyhmus DİNÇEL
(Mardin)
-----0-----
BAŞKAN
– Türkiye Büyük Millet Meclisinin 18’inci Birleşiminin Üçüncü Oturumunu
açıyorum.
Alınan
karar gereğince gündemin "Kanun Teklifleri ile Komisyonlardan Gelen Diğer
İşler" kısmına geçiyoruz.
1’inci
sırada yer alan, İstanbul Milletvekili Vedat Demiröz ve 97 Milletvekilinin
Dijital Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi ile Plan ve Bütçe
Komisyonu Raporu’nun görüşmelerine kaldığımız yerden devam ediyoruz.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (X)
BAŞKAN
- Komisyon? Yerinde.
Dünkü
birleşimde İç Tüzük'ün 91'inci maddesine göre temel kanun olarak görüşülen 128
sıra sayılı Kanun Teklifi'nin birinci bölümü üzerindeki görüşmeleri
tamamlanmıştı.
Şimdi
birinci bölümde yer alan maddeleri, varsa o maddeler üzerindeki önerge
işlemlerini yaptıktan sonra ayrı ayrı oylarınıza sunacağım.
1'inci
madde üzerinde 4 adet önerge vardır, önergeleri aykırılık sırasına göre işleme
alıyorum.
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 1’inci maddesinin kanun teklifi
metninden çıkarılmasını arz ve teklif ederiz.
 Mahmut
Toğrul Mehmet Ruştu Tiryaki Meral
Danış Beştaş
 Gaziantep Batman Siirt
 Serpil
Kemalbay Pekgözegü  Nuran
İmir
 İzmir  Şırnak
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN
– Önerge üzerinde Gaziantep Milletvekili Mahmut Toğrul konuşacaktır.
Buyurun
Sayın Toğrul. (HDP sıralarından alkışlar)
Süreniz
beş dakikadır.
MAHMUT
TOĞRUL (Gaziantep) – Teşekkür ederim.
Sayın
Başkan, değerli milletvekilleri; hepinizi saygıyla selamlıyorum.
Türkiye'nin
ekonomik durumunu konuşuyoruz ama değerli arkadaşlar, bu ekonomik durumun bu
kadar bozulmasının, yoksulluğun bu boyuta varmasının en temel nedenlerinden
biri Türkiye'nin hukuksuz bir devlet olması. Şu anda Türkiye, Anayasa’sız bir
devlettir. Türkiye’de hukuk tamamen askıya alınmıştır. AKP, muhaliflerine
yönelik, her gün, yargıyı ve kolluğu bir sopa olarak kullanarak muhaliflerini
bertaraf etme yoluna gidiyor değerli arkadaşlar. Halkların Demokratik Partisi
olarak 2015 yılından bu yana neredeyse her gün bir siyasi soykırım
operasyonuyla karşı karşıyayız.
Değerli
arkadaşlar, kayyum zihniyeti şu anda 5 milyon civarında insanın siyasi
iradesini reddetmiştir, kabul etmemiştir, ipotek koymuştur ve yine, 2 milyonu
aşkın bir seçmenin iradesi yok sayılmıştır, gasbedilmiştir.
Değerli
arkadaşlar, her gün bir ilde siyasete yönelik bir gözaltı, tutuklama furyasıyla
karşı karşıyayız. Bugün Gaziantep’te il, ilçe eş başkanlarımız, mevcut olanlar
ve geçmişte görev yapanlar, her gün il binamıza, ilçe binamıza kolluk
gözetiminde girebilenler... Bugün Gaziantep Valiliğinin daha önce de defaatle
yaptığı gibi “büyük PKK-KCK operasyonu” adı altında partimize yönelik yaptığı
bir siyasi soykırım operasyonu var. Her seferinde aynı oyun, “drone”lar
eşliğinde, helikopterler eşliğinde, tanklar, panzerler eşliğinde “PKK-KCK
operasyonu” deniyor, kılıf böyle hazırlanıyor; gözaltına alınanlar il, ilçe
yöneticilerimiz. Her gün -dediğim gibi- polisin gözetiminde il, ilçe
binalarımıza girenler.
Değerli
arkadaşlar, şubatta büyük kongremiz var; ilçe kongrelerimizi yeni yaptık, il
kongresine gidiyoruz. İl kongresine giderken mahallelerde halkımızın
görüşlerini alıyoruz. İşte tam da bunu engellemek, il kongremizi engellemek
adına kolluk devreye sokuluyor. Geçenlerde, biz, bu politikalar Kürt’e karşı
bir politikadır, Kürt düşmanlığıdır dediğimizde AKP Grup Başkan Vekili diyor
ki: “Sakın böyle demeyin, böyle diyemezsiniz.”
Değerli
arkadaşlar, bakın, Kürt kurumlarını kapattınız, dil kurumlarını, KURDÎ-DER’i
kapattınız; MKM’yi kapattınız, şimdi yöneticileri, aylar sonra tekrar tekrar
gözaltına alınıyor. İl eş başkanlarımız geçmişte de aynı biçimde gözaltına
alındı, şimdi de aynı şekilde gözaltına alınıyor. Büyük PKK-KCK operasyonu;
götürüyor, ya gözaltında yedi sekiz gün tuttuktan sonra serbest bırakıyor ya da
ilk mahkemede arkadaşlarımız serbest kalıyor çünkü aslında elinde bir delil yok,
çünkü bu bir siyasi operasyon, çünkü bu, gerçekten terörle falan mücadele
değil, Kürt’le mücadele.
Değerli
arkadaşlar, bakın -il, ilçe yöneticilerimiz- şu anda bizim partimiz sizin
partiniz gibi eğer tek adam partisi olsaydı, bir kişi gözaltına alınmış olsaydı
o partiyi açacak insan bulamazdınız. Bugün, bir kentte il, ilçe yönetimi
-tamamı il, ilçe yönetimi değerli arkadaşlar- gözaltına alınan 57 kişi ama biz,
sizin bu zulmünüze karşı her zaman dimdik durduk, çoğalarak geliyoruz.
Bu
siyasetsizlik sizi bitirecek. Süleyman Soylu, yarın, dünyada uluslararası hukuk
önünde de Türkiye’de hukuk kurallarının askıya alınmasında da sizi zorda
bırakacak. Uyarıyoruz, bugün bu operasyonları yapanlar yarın bu operasyonları
başka kesimlere yapacaklar, bunu bilmeniz gerekir. O açıdan, bu darbeci
yaklaşımı, bu siyasi soykırım yaklaşımını, bu kayyum zihniyetini reddediyoruz.
Sizler
eğer bir halka karşı mücadele etmiyorsanız dilini niye yasaklıyorsunuz
arkadaşlar? Afrin’e girdiniz, Afrin’de yaşayanlar Kürt; siz Afrin’deki tabelayı
çıkarıp Arapça ve Kürtçeyi silerseniz Kürt ne hissedecek? Siz MKM’yi
kapatırsanız, Kürt kültürünü geliştirmek isteyen bir derneği kapatırsanız Kürt
ne hisseder?
(Mikrofon
otomatik cihaz tarafından kapatıldı)
BAŞKAN
– Buyurun, bağlayın sözlerinizi Sayın Toğrul.
MAHMUT
TOĞRUL (Devamla) – Bağlayacağım Sayın Başkanım.
1992’nin
karanlığında kurulan İstanbul Kürt Enstitüsünü kapatırsanız Kürt ne hisseder?
Değerli
arkadaşlar, 2,5 milyona yakın insanın, seçmenin iradesini yok sayarsanız Kürt
ne hisseder? Değerli arkadaşlar, bunlar vallahi, Kürt’e karşı bir Kürt
düşmanlığı politikası değilse, Kürt düşmanlığı olsaydı ne olurdu, bunu bize
açıklamanız lazım. Daha ne yapacaktınız? Katliamlardan mı geçireceksiniz? O
zaman mı Kürt düşmanlığı olacak bu politikalar?
Onun
için yol yakınken hukuka dönün. Bakın, seçme ve seçilme hakkı askıya alınmış,
gösteri ve yürüyüş hakkı askıya alınmış, siyaset yapma hakkı askıya alınmış,
ifade özgürlüğü askıya alınmış, düşünce özgürlüğü askıya alınmış. Bir an önce,
yol yakınken bu girdiğiniz yoldan çıkın diyoruz.
Değerli
arkadaşlar, bu arkadaşlarımız davet edilse her gün gidip ifade verebilecekken
bu şekilde ev baskınları yapılıyor.
(Mikrofon
otomatik cihaz tarafından kapatıldı)
BAŞKAN
– Sayın Toğrul, lütfen bağlayın sözlerinizi.
MAHMUT
TOĞRUL (Devamla) – Bitiriyorum hemen Sayın Başkanım.
Değerli
arkadaşlar, bakın, il eş başkanımızın evinin içi. İl eş başkanımızın evine bu
şekilde giriliyor. Baskınlar ağır silahlarla, uzun namlulu silahlarla
yapılıyor. Hâlbuki davet edilse bu arkadaşlarımız çok rahatlıkla gider,
ifadelerini verirler.
Dediğim
gibi bunlar siyasete yönelik darbe girişimleridir, kabul etmiyoruz. Siz böyle
yaparak bizi bitireceğinizi düşünüyorsunuz ama emin olun, siz biteceksiniz, bu
siyasetsizlik sizi bitirecek diyor, Genel Kurulu saygıyla selamlıyorum. (HDP
sıralarından alkışlar)
BAŞKAN
– Teşekkürler Sayın Toğrul.
BÜLENT
TURAN (Çanakkale) – Sayın Başkan...
BAŞKAN
– Sayın Turan, buyurun.
BÜLENT
TURAN (Çanakkale) – Sayın Başkan, Mahmut Hoca’nın dün ve bugün aynı iddialarını
dinledik. Usul ekonomisi gereği, Meclisin mehabeti gereği tekrar açmayacağım.
MAHMUT
TOĞRUL (Gaziantep) – Yok “Ne yaparsanız siyasi soykırım olur?” diye sordum.
BAŞKAN
– Sayın Toğrul…
Buyurun
Sayın Turan.
BÜLENT
TURAN (Çanakkale) – Ama şu hakkımız var diye düşünüyorum Sayın Başkanım:
Bakınız, bugün dijital hizmet vergisi için bir aradayız. Bu kanun teklifi yeni
bir alanda yeni düzenlemeler yapıyor, kıymetli bir iş. Biz bu önerge için söz
aldığını düşündük, not almak istedik, bakmak istedik ama hiç konuya girmeyen
bir tarzla dünkü konuşmaların aynısını yaptı.
MAHMUT
TOĞRUL (Gaziantep) – Ben dün konuşma yapmamıştım.
HAYDAR
AKAR (Kocaeli) – Sen de ama şeysin ya! Not almak istemiş(!)
BÜLENT
TURAN (Çanakkale) – Haydar Bey, dur, gözünü seveyim ya!
Ben
aynı şeyleri söyleyip farklı sonuçlar beklemeyi doğru bulmuyorum. Dünkü
konuşmaların cevaplarını biz fazlasıyla verdik zaten. Tüm konuşmacılara -başta
grubumuz olmak üzere- kanuna ilişkin konuşmalarını teklif ediyorum Sayın
Başkan.
BAŞKAN
– Teşekkür ederim Sayın Turan.
MAHMUT
TOĞRUL (Gaziantep) – Sayın Başkanım…
BAŞKAN
– Buyurun Sayın Toğrul.
MAHMUT
TOĞRUL (Gaziantep) – Sayın Başkan, ben de kayıtlara girsin istiyorum.
Yaptıkları siyasi soykırım operasyonu bugün oldu. Bugün Gaziantep’te tamamı il,
ilçe yöneticimiz olan 57 kişi gözaltına alındı; bu bir.
BÜLENT
TURAN (Çanakkale) – Onları tartıştık.
MAHMUT
TOĞRUL (Gaziantep) – İkincisi: Bir ülke hukuktan vazgeçerse, anayasasız yürürse
o ülkede ekonominin, yoksulun durumunun iyi olması beklenemez. Böylesi bir
ülkeye ne sermaye gelir ne bu ülkede işçinin, emekçinin hakkı verilebilir.
Ayrıca
ben tekrar tekrar soruyorum: Gerçekten, dilini yasaklarsanız, kültürünü
yasaklarsanız, seçme ve seçilme hakkını yok ederseniz buna nasıl “Kürt düşmanı
bir politika değil.” dersiniz? Ne yaparsınız peki? Öldürmek mi istiyorsunuz?
Kırımdan mı geçirmek istiyorsunuz? Bunu söyleyin, biz de anlayalım.
BAŞKAN
– Teşekkürler Sayın Toğrul.
BÜLENT
TURAN (Çanakkale) – Bunların hepsine cevap verdik Sayın Başkan.
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir.
VI.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Mithat Sancar’ın, maddelerle
ilgili söz istenildiğinde verilen ek bir dakikalık süreyi uzatmayacağına ve
konuşmanın içeriğini milletvekillerinin takdirine bıraktığına ilişkin
açıklaması
BAŞKAN
– Bir hatırlatma yapmak istiyorum değerli milletvekilleri. Maddelerle ilgili
söz alındığında sadece bir kereye mahsus bir dakika uzatma vereceğim. Lütfen,
bu konuda, konuşmalarınızı ayarlarken süre hesabını dikkatlice yapalım.
İkincisi:
Konuşmaların içeriği konusu burada birkaç kere ya da çok kere tartışıldı. Evet,
İç Tüzük’e göre konudan ayrılmamak gibi bir öneri vardır, daha doğrusu,
milletvekillerine böyle bir tavsiye yapılabilir ancak ben, milletvekillerinin
kendi konuşmalarının içeriğini değerlendirecek, takdir edecek olgunlukta
olduklarına ve konuşmalarını buna göre ayarlayacaklarına inandığım için asla bu
yönde bir uyarıda bulunmayı doğru bulmam. Bazı milletvekilleri sağlıkla ilgili
bir konu konuşulurken tarımla ilgili bilgiler verebilir veya tersi de olabilir.
Konuşmanın içeriğini belirlemeyi tamamen milletvekillerinin takdirine
bırakırım. Ben, bunu, onlara saygının bir gereği olarak görürüm.
BÜLENT
TURAN (Çanakkale) – Madde 66 Sayın Başkan, hatırlatırım.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
– Şimdi, diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 128 sıra sayılı Dijital Hizmet Vergisi Kanunu ile Bazı Kanunlarda ve 375
Sayılı Kanun Hükmünde Kararnamede Değişiklik Yapılması Hakkında Kanun
Teklifi’nin 1’inci maddesinin aşağıdaki şekilde değiştirilmesini arz ve teklif
ederiz.
“Verginin
konusu
MADDE
1- (1) Türkiye’de sunulan aşağıda belirtilen hizmetlerden elde edilen hasılat,
dijital hizmet vergisinde tabidir.
a)
Dijital ortamda sunulan her türlü reklam hizmetleri (reklam kontrol ve
performans ölçüm hizmetleri, kullanıcılarla ilgili veri iletimi ve yönetimi
gibi hizmetler ile reklamın sunulmasına ilişkin teknik hizmetler dahil),
b)
Sesli, görsel veya dijital herhangi bir içeriğin (bilgisayar programları,
uygulamalar, müzik, video, oyunlar, oyun içi uygulamalar ve benzerleri dahil)
dijital ortamda satışı ile bu içeriklerin dijital ortamda dinlenmesine,
izlenmesine, oynanmasına veya elektronik cihazlara kaydedilmesine veya bu
cihazlarda kullanılmasına yönelik dijital ortamda sunulan hizmetler,
c)
Kullanıcıların birbirleriyle etkileşime geçebilecekleri dijital ortamların
sağlanması ve işletilmesi hizmetleri (kullanıcılar arasında bir mal veya
hizmetin satılmasına veya satılmasının kolaylaştırılmasına yönelik sunulan
hizmetler dahil).
(2)
Birinci fıkrada sayılan hizmetlere yönelik dijital ortamda dijital hizmet
sağlayıcıları tarafından verilen aracılık hizmetleri de dijital hizmet
vergisine tabidir.
 Cavit
Arı Süleyman Bülbül Mehmet
Bekaroğlu
 Antalya Aydın İstanbul
 İbrahim
Özden Kaboğlu Lale Karabıyık İlhami
Özcan Aygun
 İstanbul Bursa Tekirdağ
 Alpay
Antmen Bülent Kuşoğlu Turan
Aydoğan
 Mersin Ankara İstanbul
 Burhanettin
Bulut
 Adana
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Önerge üzerinde İstanbul Milletvekili İbrahim Özden Kaboğlu konuşacaktır.
(CHP sıralarından alkışlar)
Buyurun
Sayın Kaboğlu.
Süreniz
beş dakikadır, artı bir.
İBRAHİM
ÖZDEN KABOĞLU (İstanbul) – Sevgili Başkan, Divan, sayın üyeler; hepinizi
saygıyla selamlıyorum. Cumhuriyet Halk Partisi adına 128 sıra sayılı Yasa Teklifi’nin
1’inci maddesi üzerine söz almış bulunuyorum.
Tabii,
bu konuda esasen genel olarak anayasallık sorununu ele alacağım. Burada
anayasallık… Sevgili Turan gitti galiba; hani, not almak istiyordu. Ama tabii
ki 95 imzalı teklifin sahipleri ne kadar burada var acaba? Kaçta kaçı toplam
burada, o da ayrıca sorulmaya değer çünkü 217 sayfalık teklif metninin üçte
2’si muhalefet şerhiyle dolu bir metindir. Bu da bize özellikle anayasallık
açısından çok ciddi sorunların var olduğunu gösteriyor; yoğun bir emek söz
konusu bu metnin irdelenmesinde.
Ben
Anayasa’nın yerindelik açısından ele alınması konusuna girmeyeceğim, ben sadece
konunun teknik boyutunu ele alacağım. Bu metin, bu yasa önerisi teknik açıdan,
anayasallık bakımından hangi özelliğe sahiptir? Çünkü Anayasa madde 11’e göre
“Kanunlar Anayasa’ya aykırı olamaz.” İç Tüzük madde 38’e göre de “Anayasa’ya
uygunluk ön sorun olarak incelenir.” ama bunun yapılmadığını görmekteyiz.
Burada tabii ki bunu tartışırken asgari yasama ciddiyeti -nitelikli yasadan
vazgeçtik- var mı, yok mu, bunu takdirlerinize bırakıyorum. Ama esas benim
üzerinde duracağım husus açık Anayasa’ya aykırılık sorunudur çünkü Anayasa’nın
13’üncü maddesi hak ve özgürlüklerin sınırlanması bakımından 4 ölçüt
getirmektedir. Bir: Neden olacak, anayasal nedenlik ilkesi. İki: Yasayla
öngörülecek. Üç: Ölçülülük ilkesine uygun olacak. Dört: Anayasa’nın sözüne ve
özüne uygun olacak. Şimdi, bu açıdan bakıldığı zaman, incelendiği zaman en
önemli sorun bu metinde -Anayasa’nın 13’üncü maddesinde hak ve özgürlüğün
sınırlanmasında aranan ölçülülük ilkesidir- ölçülülük ilkesine aykırılıktır.
Biraz sonra, neden olduğunu belirteceğim. Ölçülülük ilkesi Anayasa Mahkemesi
kararlarına göre şu 3 ögeyle somutlaştırılmaktadır. Bir: Müdahale gerekti mi,
sınırlama gerekti mi? İki: Elverişli bir araç mı kullanılıyor müdahale için?
Üç: Adil bir denge var mı amaç ile kullanılan araç arasında? Şimdi, bu 3 ögenin
saygı görüp görmediğini, Anayasa’nın ilgili maddeleri açısından; birincisi
sosyal adalet -Anayasa hükmü- ikincisi sosyal devlet, üçüncüsü mali güç...
Sayın
Başkan, biraz sessiz olunursa çünkü uğultu var.
BAŞKAN
– Değerli milletvekilleri, salonda uğultu var, hatip konuşmasını konsantre bir
şekilde yürütemiyor, o nedenle lütfen sessizliği sağlayalım.
Buyurun
Sayın Kaboğlu.
İBRAHİM
ÖZDEN KABOĞLU (Devamla) – Teşekkür ederim.
Demek
ki bu 3 ögeyi Anayasa’nın sosyal adalet, sosyal devlet ve sosyal amaç, mali güç
ışığında değerlendirmemiz gerekir. Ben bu ölçütler ışığında, yasa önerisinin
sadece 4 maddesinin Anayasa’ya uygun olup olmadığına bakmakla yetineceğim. Bu 4
maddeden birincisi dijital hizmet vergisinin oranının artırılmasına ilişkin,
ikincisi kambiyo muamelesinde banka ve sigorta muamele vergisinin artırılmasına
ilişkin, üçüncüsü konaklama vergisi, dördüncüsü de erişimin engellenmesidir.
Tamamen teknik düzeyde ele alacak olursak bu, dijital hizmet vergisinin yüzde
1.500 oranında Cumhurbaşkanı tarafından artırılması yetkisi, Anayasa’ya, gerek
madde 73’e gerekse madde 13’e açıkça aykırıdır. Bunun yanında, yine, kambiyo
muamelelerinde 10 kat artırma da -Cumhurbaşkanına verilen bu yetki- aynı
şekilde Anayasa’nın 73’üncü maddesine ve 13’üncü maddesine açıkça aykırıdır.
(Mikrofon
otomatik cihaz tarafından kapatıldı)
BAŞKAN
– Bir dakika süre veriyorum, bitirmeniz için.
Buyurun.
İBRAHİM
ÖZDEN KABOĞLU (Devamla) – Konaklama vergisi ise çok yönlü olarak Anayasa’ya
aykırıdır. Çünkü birincisi, Anayasa madde 23, seyahat özgürlüğüne aykırıdır;
ikincisi, madde 13, ölçülülük ilkesine aykırıdır; sonra, daha önce oyladığımız
7186 sayılı Yasa’yla dış seyahat özgürlüğünü sınırladık; -Anayasa’ya aykırı
diye Anayasa Mahkemesine götürdük- böylece, yurttaşların fikir özgürlüğünü
sınırladıktan sonra hareket etme özgürlüğünü de bununla sınırlamak ayrıca
verginin sahibi açısından Anayasa madde 127’ye de aykırılık teşkil etmektedir.
Erişimi
engelleme maddesi ise yine saydığım başlıklar altında, Anayasa madde 13’e,
Anayasa madde 26’ya, Anayasa madde 48 çalışma özgürlüğüne ve Anayasa madde 10
eşitlik ilkesine olmak üzere, muhtelif maddelerine aykırılık oluşturmaktadır.
Şimdi,
tamamen teknik açıdan bu yasayı incelediğimiz zaman, aslında Anayasa’ya
aykırılıklar zinciri…
(Mikrofon
otomatik cihaz tarafından kapatıldı)
BAŞKAN
– Açmayacağım mikrofonu, söyledim, lütfen.
İBRAHİM
ÖZDEN KABOĞLU (Devamla) – Sayın Başkan, sözümü, siz uyardınız, dolayısıyla…
TURAN
AYDOĞAN (İstanbul) – Önemli konular var Sevgili Başkanım, rica ederim, bizden
kesin, hocaya verin.
BAŞKAN
– Buyurun, tamam, haklı bir gerekçe gösterdiniz.
İBRAHİM
ÖZDEN KABOĞLU (Devamla) – Çok teşekkür ederim.
Şimdi,
Anayasa’ya aykırılıkta ısrar -bugüne kadar sürekli olarak burada
vurguladığımız- Anayasa’nın ilgili maddeleri ve hukuk devletine ilişkin 2’nci
maddenin sürekli ihlal edilmesi, burada bir sistematik ihlal alışkanlığının
sergilenmiş olması Anayasa’nın üstünlüğü ilkesini ihlal ettiği gibi, hukuk
devleti tanımı, eğer Anayasa “hukuk devleti” diyorsa -hukuk devletini hukuk
kuralları bütünü olarak tanımlıyoruz Anayasa’nın üstünlüğü ilkesinde- devletin
kalmaması eşiğine yöneliyoruz. Şu madde, Anayasa ihlali, bizim yaptığımız
Anayasa suçu teşkil ediyor mu acaba? “Türkiye Cumhuriyeti Anayasası’nın
öngördüğü düzeni ortadan kaldırmaya veya bu düzen yerine başka bir düzen
getirmeye veya bu düzenin fiilen uygulanmasını önlemeye teşebbüs edenler…”
Acaba bu suçu oluşturuyor mu yaptığımız sistematik ihlal? Oluşturmuyor çünkü
cebir ve şiddet kullanarak yapmıyoruz bunu ama açıkça Anayasa’ya aykırı
olduğunu söyleye söyleye yapıyoruz ve Anayasa Mahkemesini fuzuli meşgul
ediyoruz ve Anayasa Mahkemesi, bu nedenle, adil yargılanma hakkını, esasen
bakmak zorunda olduğu davaları da yerine getiremiyor. Devletimiz hukuk devleti
mi yoksa bir başka devlet mi?
(Mikrofon
otomatik cihaz tarafından kapatıldı)
ENGİN
ALTAY (İstanbul) – Ceberut devlet!
İBRAHİM
ÖZDEN KABOĞLU (Devamla) – Buna karar verin lütfen. (CHP sıralarından alkışlar)
BAŞKAN
- Teşekkürler Sayın Kaboğlu.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
BÜLENT
TURAN (Çanakkale) – Sayın Başkan, 60’a göre bir dakika söz istiyorum izin
verirseniz.
BAŞKAN
– Buyurun Sayın Turan.
V.- AÇIKLAMALAR (Devam)
41.- Çanakkale Milletvekili Bülent Turan’ın, İstanbul Milletvekili
İbrahim Özden Kaboğlu’nun 128 sıra sayılı Kanun Teklifi’nin 1’inci maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
BÜLENT
TURAN (Çanakkale) – Sayın Başkan, değerli milletvekilleri; İbrahim Hocamızın
“Sayın Turan nerede?” demesinden yola çıkarak şunu söylemek istiyorum: Bakınız
değerli arkadaşlar, bence bu polemiklerin çok geride kalması lazım. Eğer böyle
bir tartışma başlatacaksak, AK PARTİ Grubu da yok… Ee, CHP’de 10 kişi var. Yani
bunun sonu yok, başı yok, bu doğru bir yaklaşım değil. Şu an tüm partilerimizin
vekilleri komisyonda, genel merkezde, diğer işlerde görev yapıyorlar.
Bir
haksızlığı ifade etmek için bu sözü aldım. Bakınız, CHP’li arkadaşların dünden
beri -belki de haklı olarak- bazı önergeleri var, teklifleri var. Bunları
değerlendiriyoruz Sayın Hocam, arkaya geçiyoruz, öne geçiyoruz,
değerlendiriyoruz. Sırf ön bilgi olsun diye söyleyeceğim, örneğin çok dile
getirdiğiniz 9’uncu maddeyle ilgili revizeyi yapıyoruz, bunu düzelteceğiz.
Dolayısıyla burada olmaktan başka işlerimiz de var. O işlerimizin gereği olarak
da, daha iyi bir yasama faaliyeti olsun diye, hep beraber, diğer partilerle
görüşüyoruz.
(Mikrofon
otomatik cihaz tarafından kapatıldı)
BAŞKAN
– Açalım mikrofonu.
BÜLENT
TURAN (Çanakkale) – Teşekkür ederim Sayın Başkan.
BAŞKAN
– Teşekkürler Sayın Turan.
İBRAHİM
ÖZDEN KABOĞLU (İstanbul) – Sayın Başkan…
BAŞKAN
– Sayın Kaboğlu, yerinizden buyurun.
BÜLENT
TURAN (Çanakkale) – Hocam, bir şey demedim, teşekkür ettim. Bak, sizin
önergeniz.
ENGİN
ALTAY (İstanbul) – 90 kişi imza atmış, 9 kişi yok. Göreceksiniz birazdan.
BAŞKAN
– Buyurun Sayın Kaboğlu.
42.- İstanbul Milletvekili İbrahim Özden Kaboğlu’nun, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
İBRAHİM
ÖZDEN KABOĞLU (İstanbul) – Teşekkür ederim Sayın Başkan.
Benim
Sayın Turan’a yollama yapmam hukukumuza binaen, kendi şahsına değil, temsil
ettiği gruba yönelik olarak çünkü 95 imza var bu teklifin altında.
ENGİN
ALTAY (İstanbul) – 97.
İBRAHİM
ÖZDEN KABOĞLU (İstanbul) - Fakat bu teklif görüşülmeye başlandığı andan
itibaren ortalama vekil sayısı 15’ti. Yani, sadece imzacıları dikkate alacak
olursak, 15 vekil, altıda 1’i katılıyor. Acaba onlar “Nasılsa bu kabul
edilecek, gelmemize gerek yok.” diye mi gelmiyorlar, yoksa “Biz işlevsiziz,
bize sorulmadı; onun için, biz gelsek de olur, gelmesek de.” diye mi? Yoksa
tabii ki mazeretleri olabilir ama 290 milletvekili içerisinde katılım onda 1’e
de ulaşmıyorsa bunu, o zaman, yasama faaliyetinin asgari ciddiyetiyle
bağdaştırmamız zordur; ben o nedenle “Nitelikli yasa değil.” dedim, bir yasama
faaliyetinin asgari ciddiyetini vurguladım. (CHP sıralarından alkışlar)
BAŞKAN
– Teşekkürler Sayın Kaboğlu.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 1’inci
maddesinin birinci fıkrasının (b) bendinin aşağıdaki şekilde değiştirilmesini
arz ve teklif ederim.
“b)
Sesli, görsel veya dijital herhangi bir içeriğin (bilgisayar programları, mobil
uygulamalar, müzik, video, oyunlar, oyun içi uygulamalar ve benzerleri dâhil)
dijital ortamda satışı ile bu içeriklerin dijital ortamda dinlenmesine,
izlenmesine, oynanmasına veya elektronik cihazlara kaydedilmesine veya bu
cihazlarda kullanılmasına yönelik dijital ortamda sunulan hizmetler,”
 Dursun
Müsavat Dervişoğlu Orhan Çakırlar Ümit
Beyaz
 İzmir Edirne İstanbul
 Mehmet
Metanet Çulhaoğlu Hüseyin Örs Feridun
Bahşi
 Adana Trabzon Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN
– Önerge üzerinde Trabzon Milletvekili Hüseyin Örs konuşacaktır. (İYİ PARTİ
sıralarından alkışlar)
Buyurun
Sayın Örs.
Süreniz
beş dakikadır.
HÜSEYİN
ÖRS (Trabzon) – Sayın Başkan, çok değerli milletvekilleri; ilgili kanun
teklifinin 1’inci maddesi üzerinde İYİ PARTİ adına söz aldım, hepinizi en derin
saygılarımla selamlıyorum.
Saygıdeğer
milletvekilleri, konuşmama geçmeden önce, dün Kahramanmaraş’ta yaşanan,
Kahramanmaraş Büyükşehir Belediye Başkanı ile Trabzon Akçaabatlı bir kadın
hemşehrim arasında geçen diyalog bizi çok üzmüştür. Trabzon’daki
vatandaşlarımızdan çok tepki geldi.
TURAN
AYDOĞAN (İstanbul) – Hepimizi üzdü.
HÜSEYİN
ÖRS (Devamla) – Bu diyalogda -ben kendim izledim video kaydını, medyada,
basında var- Belediye Başkanı bir ziyaret sırasında sokakta rastladığı bir
kadın vatandaşımıza “Siz, nerelisiniz?” diye soruyor, kadıncağız da diyor ki:
“Trabzon Akçaabatlıyım.” Kahramanmaraş’ın koskocaman Büyükşehir Belediye
Başkanı diyor ki ona, vatandaşımıza: “Sizi biz Müslüman yaptık, biliyor
musunuz?” Kadın da şaşırıyor tabii, diyor ki: “Nereden çıktı? Nasıl yani?”
Büyükşehir Belediye Başkanı devam ediyor: “Annene babana sor bakalım, kim
yaptı.” diye konuşmasına devam ediyor. Bu hiç, kabul edilebilir, akla izana
sığan bir davranış modeli değildir. Kahramanmaraş Büyükşehir Belediye Başkanını
kınıyorum. Daha önce de benzer bir hadise, İstanbul’da Esenler Belediye
Başkanının da yine bu denli mesnetsiz iddiaları olmuştu. Anlaşılan İstanbul’dan
bir ders alınmamış. Ben AK PARTİ’nin yetkililerine, belediye başkanlarına bu
konuda, Trabzon’la ilgili konuşurken nelere dikkat edip nelere dikkat
etmemeleri konusunda bir tavsiyede bulunmalarını rica ediyorum.
ÜMİT
BEYAZ (İstanbul) – Ders versinler.
HÜSEYİN
ÖRS (Devamla) – Bu konuşmamda şunu da söyleyeyim: Kahramanmaraş şehri ve
Trabzon şehri kardeş şehirlerdir. Ben Trabzon’da Kahramanmaraş Caddesi 153
numaralı evde doğan bir kardeşinizim. (İYİ PARTİ ve CHP sıralarından alkışlar)
Bu Belediye Başkanının bu konuşmasının Kahramanmaraşlı hemşehrilerimi
bağlamayacağını da biliyorum. Burada Kahramanmaraşlı milletvekillerimiz var,
görüyorum. Mesela Ali Bey, siz ne düşünüyorsunuz bu konuda, Kahramanmaraş
Milletvekilisiniz? Lütfen, böyle millî, dinî, hassas konularda konuşurken şehri
idare edenlerin, yetkililerin, vekillerin daha dikkatli bir üslup
kullanmalarını rica ediyorum. Kahramanmaraş’taki tüm hemşehrilerime,
kardeşlerime, onların da en az benim kadar üzüldüğünü bildiğim için söylüyorum:
Sizler benim kardeşimsiniz, Trabzon Kahramanmaraş kardeştir ama Belediye
Başkanını kınıyorum. (İYİ PARTİ ve CHP sıralarından alkışlar)
Şimdi
ilgili kanun maddesiyle ilgili fikirlerimi açıklamak istiyorum. Dünya hızlı bir
ekonomik değişim sürecinden geçmekte ve dünyanın karşı karşıya kaldığı sorunlar
gün geçtikçe daha da karmaşık hâle gelmektedir. Dijital hizmet vergisi son
dönemde Avrupa’da da tartışma konusudur. Bu hazırlanan kanun teklifiyle
ülkemizde internet üzerinden sunulan oyun, müzik, film, uygulama, e-ticaret ve
benzeri tüm hizmetlere yüzde 7,5’luk dijital hizmet vergisi getiriliyor.
Hazırlanan yasa teklifine göre, dijital ortamda sunulan her türlü reklam
hizmetlerinden elde edilen hasılat vergi kapsamına alınacak, dijital hizmet
sağlayıcı mükellef olacaktır. Dijital hizmet vergisi oranı yüzde 7,5 olarak
belirlenmiş olup Sayın Cumhurbaşkanı bu oranı yüzde 1’e indirebilecek ya da 2
katına çıkarabilecektir. Her değişiklik önerisi gibi yeterince tartışılmadan
Genel Kurula getirilen bu kanun teklifiyle ilgili bazı tereddütlerimiz olmakla
birlikte olumlu bulduğumuz tarafları da olduğunu ifade etmek istiyorum.
Değerli
milletvekilleri, ülke ekonomileri zorlandığında ya da bütçe açık verdiğinde
Hükûmetlerin ilk başvurduğu yöntem vergi oranlarını artırmak ya da yeni
vergiler koymaktır. Kötü ekonomi yönetiminin bir sonucu olarak karşımıza çıkan
bu yeni vergiler iktidarın kaynak arayışının hangi boyuta geldiğinin de açıkça
bir göstergesidir. Artık saklanamaz hâle gelen bütçe açığı yedek akçe hazineye
aktarılmasına rağmen kapatılamayınca, Hükûmet çareyi yeni vergiler yaratmakta
bulmuştur. 2019 yılı için belirlenen 81 milyarlık bütçe açığının daha yılın
sonu gelmeden 85 milyar TL’yi bulması Hükûmeti yeni vergileri aramaya itmiştir.
(Mikrofon
otomatik cihaz tarafından kapatıldı)
BAŞKAN
– Buyurun Sayın Örs, tamamlayın lütfen.
HÜSEYİN
ÖRS (Devamla) – Teşekkür ederim.
Neoliberal
politikaları benimseyen iktidarların hep yaptığı gibi AK PARTİ iktidarı da
bütçe açığını yeni vergiler getirerek, eskiden uygulanan vergileri artırarak,
ücret ve maaşları enflasyonun altında tutarak, doğal gaz, akaryakıt, elektrik
gibi temel tüketim kalemlerine zam yaparak, kamusal hizmetlerde kesintiye
giderek, kapatmaya çalışarak vaziyeti kurtarmak istemektedir.
Acil
kaynak paketi görüntüsündeki bu düzenlemeyle 2020 bütçesinde oluşacak açık
düşük tutulmak istenmektedir diyorum, hepinizi en derin saygılarımla
selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Örs.
III.– YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) - Sayın Başkan, yoklama yapılmasını istiyoruz.
BAŞKAN
– Yoklama talebinde bulunan arkadaşlarımızın isimlerini tespit edeceğim: Sayın
Altay, Sayın Emecan, Sayın Karabıyık, Sayın Aydoğan, Sayın Antmen, Sayın Ünver,
Sayın Barut, Sayın Kaya, Sayın Kaya, Sayın Tuncer, Sayın Kaplan, Sayın Yıldız,
Sayın Öztunç, Sayın Şahin, Sayın Kaboğlu, Sayın Yılmazkaya, Sayın Özdemir,
Sayın Tanal, Sayın Tutdere, Sayın Özcan, Sayın Çakırözer.
Yoklama
için iki dakika süre vereceğim.
Yoklama
işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur.
Birleşime
on dakika ara veriyorum.
Kapanma Saati: 16.49
DÖRDÜNCÜ OTURUM
Açılma Saati: 17.01
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Bayram ÖZÇELİK
(Burdur)
-----0-----
BAŞKAN
– Türkiye Büyük Millet Meclisinin 18’inci Birleşiminin Dördüncü Oturumunu
açıyorum.
III.– YOKLAMA
BAŞKAN
– 128 sıra sayılı Kanun Teklifi’nin 1’inci maddesi üzerinde Trabzon
Milletvekili Hüseyin Örs ve arkadaşlarının önergesinin oylamasından önce istem
üzerine yapılan yoklamada toplantı yeter sayısı bulunamamıştı.
Şimdi
yoklama işlemini tekrarlayacağım.
Yoklama
için üç dakika süre veriyorum ve yoklamayı başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
- 128 sıra sayılı Kanun Teklifi’nin görüşmelerine devam ediyoruz.
Komisyon
yerinde.
Trabzon
Milletvekili Hüseyin Örs ve arkadaşlarının önergesini oylarınıza sunuyorum:
Kabul edenler... Kabul etmeyenler...Önerge kabul edilmemiştir.
Sayın
Turan’ın bir söz talebi var.
Buyurun
Sayın Turan.
V.- AÇIKLAMALAR (Devam)
43.- Çanakkale Milletvekili Bülent Turan’ın, Kahramanmaraş Belediye
Başkanının hiçbir art niyet taşımayan ve kastını aşan ifadelerinden dolayı
Trabzonlulardan özür dilediğine ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; az önce vekilimizin
ifade ettiği hususla ilgili şunu ifade etmek isterim: Kahramanmaraş Belediye
Başkanımız çarşı ziyareti esnasında tamamen şaka ve espri maksadıyla çok hoş
olmayan bir ifadede bulunmuştur. Kendisiyle görüştüm ama daha ötesi, bununla
ilgili resmî olarak açıklama yapmış Sayın Başkanımız ve açıklamasında hiçbir
art niyet ve ima taşımayan, kastı aştığı anlaşılan bu diyalogdan dolayı “Tüm
kardeşlerimizden, bütün Trabzonlulardan özür ve helallik diliyorum.” diye ifade
etmiştir.
Teşekkür
ediyorum Sayın Başkanım bu imkân için.
BAŞKAN
– Teşekkürler Sayın Turan.
Aynı
konuda Sayın Öztunç’un da talebi vardı.
Buyurun
Sayın Öztunç.
44.- Kahramanmaraş Milletvekili Ali Öztunç’un, Kahramanmaraş ile
Trabzon’un kardeş şehirler olduğuna, kastını aşan ifadelerinden dolayı özür
dilediği için Kahramanmaraş Belediye Başkanına teşekkür ettiğine ilişkin
açıklaması
ALİ
ÖZTUNÇ (Kahramanmaraş) – Teşekkür ederim Sayın Başkanım.
Sayın
Başkanım, Kahramanmaraş ile Trabzon kardeş şehirlerdir. Kahramanmaraş’ın en
büyük caddesi Trabzon Caddesi, Trabzon’un en büyük caddesi ise Maraş
Caddesi’dir. Sayın Belediye Başkanımız dün talihsiz bir açıklama yapmıştır.
Daha sonra fark etmiştir bu hatasını ve özür dilemiştir. Bu ara AK PARTİ’liler
maalesef Trabzon’a kafayı takmış durumdalar; önce Esenler Belediye Başkanı,
şimdi Kahramanmaraş Belediye Başkanımız. Yanlış bir kelime olmuştur ama sonuçta
özür dilemiştir, hatasını fark etmiştir.
Ben
Başkanımızın özür dilemesinden dolayı kendisine teşekkür ediyorum ve şunu
söylüyorum: Bize her yer Trabzon, bize her yer Kahramanmaraş. (CHP ve İYİ PARTİ
sıralarından alkışlar)
BAŞKAN
– Teşekkürler Sayın Öztunç.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
– 1’inci madde üzerindeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 128 sıra sayılı Dijital Hizmet Vergisi Kanunu ile Bazı Kanunlarda ve 375
Sayılı Kanun Hükmünde Kararnamede Değişiklik Yapılması Hakkında Kanun
Teklifi’nin 1'inci maddesinin (1)’inci fıkrasının (a) bendinde yer alan
"gibi” ibaresinin "ve benzeri” şeklinde değiştirilmesini arz ve
teklif ederiz.
 Yaşar
Karadağ  Esin Kara  Sefer
Aycan
 Iğdır
 Konya Kahramanmaraş
 Saffet
Sancaklı   Olcay
Kılavuz
 Kocaeli
  Mersin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Önerge üzerinde Iğdır Milletvekili Yaşar Karadağ konuşacaktır.
Değerli
milletvekilleri, salonda uğultu var. Görüşmeler devam ediyor, hatipler kürsüye
geliyor. Lütfen, sessiz olalım ve hatiplerin konuşma hakkına saygılı olalım.
Buyurun
Sayın Karadağ. (MHP sıralarından alkışlar)
YAŞAR
KARADAĞ (Iğdır) – Teşekkür ederim Sayın Başkan.
Sayın
Başkan, değerli milletvekilleri; 128 sıra sayılı Kanun Teklifi’nin 1’inci
maddesiyle ilgili vermiş olduğumuz önerge üzerinde söz almış bulunuyorum. Gazi
Meclisimizi saygıyla selamlıyorum.
Saygıdeğer
milletvekilleri, konuşmama başlamadan önce, Gaziantep Milletvekilimiz Ali
Muhittin Taşdoğan’ın kıymetli babaları İbrahim Taşdoğan’ın Hakk’ın rahmetine
kavuştuğu haberini aldık. Merhuma Allah’tan rahmet, kederli ailesine başsağlığı
diliyorum.
Saygıdeğer
milletvekilleri, bundan doksan dokuz yıl önce 14 Kasım 1920’de, doğup
büyüdüğüm, 3 ülkeye sınır olan, adını Iğdır Bey’den alan kadim bir şehrimiz
olan Iğdır düşman işgalinden kurtuldu.
Saygıdeğer
milletvekilleri, Iğdır, Osmanlı-Rus Savaşı’yla birlikte, tarihte 93 Harbi
olarak bilinen 1877-1878 yıllarındaki savaşla birlikte, Doğu Anadolu’nun büyük
bir bölümüyle birlikte Rus işgaline uğradı. Yaklaşık kırk üç yıllık bir esaret
dönemi oldu. Bu esaret döneminde bizler neler yaşadık, bizlerin dedeleri orada
neler yaşadı, öncelikle bunlara değinmek istiyorum.
Rus
işgaliyle birlikte bölgede yaşayan nüfusa, bölgede yaşayan insanlara -Allah
hiçbir zaman Türk’e esareti göstermesin- o esaretle birlikte işkenceler başladı
ve emperyalist güçler bu bölgeye maalesef gözlerini diktiler. Fransızlar,
İngilizler ve Rusların kışkırtmasıyla bölgede yaşayan azınlıklardan olan
Hristiyan Ermeniler bu bölgede Hınçak ve Taşnak gibi terör örgütleri kurarak
bölgenin yerli halkını, yeri geldi sürgünlere sürdüler, yeri geldi
samanlıklara, tandır damlarına doldurup yakmaya başladılar. Bir nevi bölgede
bir demografik temizlik başladı.
Kadim
bir Türk şehri diyoruz Iğdır’a. Devamında Aras Nehri’nin diğer tarafında olan
Erivan, Revan Hanlığı ve devamında Azerbaycan’ın güneyi olan şu anki İran
sınırlarındaki Tebriz, Hoy, Urmiye’yle birlikte Doğu Anadolu’da büyük
katliamlar başladı. Neler yaşandı biliyor musunuz?
Saygıdeğer
milletvekilleri, Iğdır’a bakıyoruz, Oba köyünde, Hakmehmet köyünde, Gedikli
köyünde, Hamurkesen köyünde, 21 köyde insanlar sürgünlere maruz kaldılar. Bu
sadece Iğdır’da olmuyordu. Biz bakıyoruz, bu dönemde, yine Doğu Anadolu’da,
Erzurum’da, Kars’ta, Adana’da, Erzurum’da, ta Trabzon’a kadar bölgede yaşayan
halk ya sürülüyordu ya da dediğim gibi, bulunduğu yerlerde katlediliyordu. Bunu
yapan bu Ermeni çeteleri, maalesef, olayları saptırdığından tarih yanlış
anlatılıyor. Gidip bakalım bölgeye, toplu mezarlar nerede? Bu toplu
mezarlardan, öldürülen insanların kemikleri çıkıyor şu anda. O dönemdeki
dedelerimizin, ninelerimizin anlattığı şeylerle bizler büyüdük. Şimdi,
maalesef, bakıyoruz, uluslararası alanda bu gerçekler saptırılarak ne
yapılıyor? Çeşitli parlamentolarda, yaklaşık 31 ülkede, sözde bir Ermeni
soykırımı varmış gibi anlatılıyor. Gidelim bu bölgeye, her tarafı karış karış
arayalım. Nerede bir Ermeni toplu mezarı?
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Karadağ.
YAŞAR
KARADAĞ (Devamla) – Ama onlarca toplu mezara rastlıyoruz ve Iğdır’ımızda
kurulan soykırım anıtında da o yapılan, daha doğrusu Ermenilerin yapmış olduğu,
o çetelerin, o terör örgütlerinin -öyle diyeyim- yapmış olduğu katliamlar tüm
çıplaklığıyla sergilenmektedir.
Saygıdeğer
milletvekilleri, bu duygu ve düşüncelerle serhat şehrimiz Iğdır’ımızın düşman
işgalinden kurtuluşunun 99’uncu yılını kutluyorum. Başta Gazi Mustafa Kemal
Atatürk ve 15’inci Kolordu Komutanı Kâzım Karabekir Paşamız olmak üzere,
Iğdır’ımızın ilk şehitlerinden Mehmet Çavuş ve dedem Nevruz Çiflik’le birlikte
tüm şehitlerimizi rahmet ve minnetle anıyorum.
Teşekkür
ederim. (MHP sıralarından alkışlar)
BAŞKAN
– Teşekkürler Sayın Karadağ.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
1’inci
maddeyi oylarınıza sunuyorum: Kabul edenler… Etmeyenler… 1’inci madde kabul
edilmiştir.
Sayın
Kurtulan, söz talebiniz var, buyurun.
V.- AÇIKLAMALAR (Devam)
45.- Mersin Milletvekili Fatma Kurtulan’ın, 25 Kasım Kadına Yönelik
Şiddete Karşı Uluslararası Mücadele Günü vesilesiyle yasaların kadın lehine
güçlenmesi için farkındalık oluşturmaya çalıştıklarına ilişkin açıklaması
FATMA
KURTULAN (Mersin) – Teşekkür ediyorum Sayın Başkan.
25
Kasıma henüz daha on gün varken kadınlar sokakta, meydanda, toplantı
salonlarında çeşitli etkinliklerle bugünü karşılamaya çalışıyorlar.
Biliyorsunuz, 25 Kasım, Kadına Yönelik Şiddete Karşı Uluslararası Mücadele
Günü’dür. Bu yıl da kadınlar, bir hakkımız olan İstanbul Sözleşmesi, yine, maalesef
ki Mecliste 3 partinin erkeklerinin ittifakıyla gündeme gelen nafaka hakkımız,
yine, kayyum darbesi ve bunun ihlal ettiği eş başkanlık sistemi -temel olarak
anılan başlıklar- aynı zamanda, olumlu yasaların bilinir, görünür, uygulanır
olması için de mücadele etmekte. Yasaların kadın lehine daha da güçlenmesi için
mücadele edip farkındalık oluşturmaya çalışmaktayız.
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Kurtulan.
FATMA
KURTULAN (Mersin) – Bu anlamda partimizin bastırmış olduğu broşürler kimi
illerde toplatıldı ve buna bağlı olarak da gözaltılar var, davalar var,
soruşturmalar başlamış durumda. Bu broşürde şunları demekteyiz arkadaşlar:
“Susmuyoruz, sinmiyoruz, itaat etmiyoruz.” “Kayyum darbedir; Diyarbakır, Mardin,
Van bizimdir.” “Erkek devlet şiddetine karşı isyandayız.” Herkes bilir,
özellikle bu grupta bazı kadın arkadaşlar çok iyi bilir ki biz kadınlar,
Anayasa’mızın erkek olduğunu söylüyoruz, devletin erkek olduğunu söylüyoruz,
yargının erkek olduğunu söylüyoruz çünkü kadın katillerinin iyi hâl
indirimiyle, haksız tahrik ceza indirimleriyle karşı karşıya kaldıklarını
biliyoruz. O yüzden ki kadınlar şunu söylerler: “Gelsin baba, gelsin koca,
gelsin cop, gelsin devlet; inadına isyan, inadına özgürlük!” Kadınlar bugün de
özellikle bu sloganla bunları yan yana getirirler.
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın lütfen Sayın Kurtulan.
FATMA
KURTULAN (Mersin) – Özellikle burada “devlet” kavramının geçmesinden olsa gerek
ki yine iktidarı rahatsız etmiş olmalı. Biz kadınların nazarında devlet
erkektir, erildir ve baskıcıdır. Onun için, kadınların bu isyanından korkmayın;
kadınların isyanından adalet, eşitlik doğacaktır diyorum.
Teşekkür
ederim.
BAŞKAN
– Teşekkürler Sayın Kurtulan.
Şimdi
de sisteme giren milletvekillerinin bir kısmına sırayla yerlerinden bir dakika
süreyle söz vereceğim.
Sayın
Barut…
46.- Adana Milletvekili Ayhan Barut’un, Kredi Garanti Fonu’nun küçük ve
orta büyüklükteki işletmelere verdiği kefalet ve üstlendiği sorumlulukla bu
işletmelerin daha fazla banka kredisi kullanabilmelerini sağlayarak ekonomik
büyüme ve kalkınmaya katkı verdiğine ilişkin açıklaması
AYHAN
BARUT (Adana) – Sayın Başkan, Kredi Garanti Fonu (KGF) küçük ve orta
büyüklükteki işletmelere verdiği kefalet ve üstlendiği sorumlulukla bu
işletmelerin daha çok banka kredisi kullanabilmelerini sağlamaktadır; bu yolla
KOBİ’ler lehine ek bir kredilendirme yaratarak ekonomik büyüme ve kalkınmaya
katkı vermektedir.
Bu
yılın ocak ayında esnafı yüksek faizli krediden kurtarmak için KGF kredi
kullandırmış ve yıllık faiz oranı yüzde 18,4 olarak uygulanmıştı ancak
bugünlerde bankalarda güncel kredi faizleri yıllık 12 ila 14 arasında
değişmektedir. O gün için olumlu bulunan bu kredi oranı bugünlerde
–karşılaştırınca- esnafımıza çok ağır gelmektedir. Bankalar diğer kredilerde
olduğu gibi KGF’yi yeniden yapılandırmıyorlar. Devlet garantisi de olduğu için
ekonomi bakanı ve merkezî Hükûmetin bununla ilgili karar alması gerektiğini
söylemektedirler.
Maliye
Bakanlığının bu konuda karar almasını talep ediyoruz.
Teşekkür
ediyorum.
BAŞKAN
– Sayın Tutdere.
47.- Adıyaman Milletvekili Abdurrahman Tutdere’nin, Adıyaman ili Palaş
köyünün kuduz hastalığı emarelerinin tespit edilmesi üzerine altı ay süreyle
karantina altına alındığına ilişkin açıklaması
ABDURRAHMAN
TUTDERE (Adıyaman) – Teşekkür ediyorum Sayın Başkanım.
Adıyaman’ımızın
merkez Palaş köyünde ilgili kurum tarafından yapılan tespitlerde bulaşıcı
hayvan hastalığı olan kuduz emareleri tespit edilmiştir. Bu nedenle köyde altı
ay süreyle karantina ilan edilmiştir, köy karantinaya alınmıştır.
Ben
buradan, köyde yaşayan bütün vatandaşlarımıza, Adıyaman’ımıza geçmiş olsun
dileklerimi iletiyorum.
İlgili
kurumları, Valiliği ve Tarım İl Müdürlüğünü göreve davet ediyorum.
Teşekkürler.
BAŞKAN
– Sayın Kaplan.
48.- Gaziantep Milletvekili İrfan Kaplan’ın, vatandaşların sağlıklı
ulaşım sağlayabilmeleri için Gaziantep il ve ilçelerinin yol sorununun
ivedilikle çözülmesi gerektiğine ilişkin açıklaması
İRFAN
KAPLAN (Gaziantep) – Teşekkürler Sayın Başkan.
Gaziantep’in
Karkamış ve Oğuzeli ilçeleri arasındaki yolun dar ve asfaltlamanın sağlıksız
olması bölge halkı için büyük problem arz etmektedir. Yazır ve Elifoğlu köyleri
arasındaki yol da aynı şekilde, dar ve bozuktur. İslahiye’nin Yeniceli, Karacaören,
Burunsuzlar, Alaca köylerinin yolları da hem çok bozuk hem çok dardır.
Vatandaşlarımız köylerinden İslahiye’ye giderken zorluk çekmektedir.
Nurdağı-Gaziantep yolu hâlâ beklemektedir.
Kış
gelmeden, hava şartları kötüleşmeden vatandaşlarımızın sağlıklı ulaşım
sağlayabilmeleri için bahsi geçen yolların ivedilikle düzeltilmesi ve
genişletilmesi konusunda gerekli çalışmaların yapılması gerekmektedir. Bölge
halkı adına buradan yetkilileri göreve davet ediyorum.
Teşekkür
ederim.
BAŞKAN
– Sayın Kenanoğlu…
49.- İstanbul Milletvekili Ali Kenanoğlu’nun, Meclisin dijital
altyapısı, bilgisayarları ile internet hatlarının çalışmaz durumda olduğuna
ilişkin açıklaması
ALİ
KENANOĞLU (İstanbul) – Sayın Başkan, vergiler üzerinden olsa da dijital
hizmetleri konuşuyoruz. Meclisin dijital altyapısı, bilgisayarları, internet
hatları çalışmaz durumda. Masalarımızdaki dijital oylama tuşları bile
çalışmıyor, bunu hepimiz yaşıyoruz. Odalarımızdaki bilgisayarlar aynı durumda.
Meclisin halıları yenileniyor, koltukları yenileniyor, yolları yenileniyor ama
esas yenilenmesi gereken bu elektronik altyapıya, dijital altyapıya hiç
dokunulmuyor. İlgili başkanlığa başvurduk ancak yine de bir olumlu gelişme yok.
Bu şikâyetimizi buradan da tekrar dile getirmiş olayım.
BAŞKAN
– Sayın Kaya…
50.- Trabzon Milletvekili Ahmet Kaya’nın, Trabzon ili Düzköy ilçesi
Haçka Yaylası’nda gerçekleştirilen yıkım operasyonunda halk ile kolluk
kuvvetlerinin karşı karşıya geldiğine ilişkin açıklaması
AHMET
KAYA (Trabzon) – Teşekkür ederim Sayın Başkan.
Trabzon
Düzköy ilçemizdeki Haçka Yaylası’nda şafak vakti başlayan yıkım operasyonu
halkımız ile kolluk kuvvetlerimizin karşı karşıya gelmesine sebep olmuş,
yıkımlar âdeta zulme dönüşmüştür. Yayla sakinleri bu yıkımlarla ilgili
tebligatın kendilerine ulaşmadığını ifade etmektedir. Ülkemizde seçim döneminde
imar barışı yapılmış ve bu, devletin halkıyla barışması olarak anlatılmıştı. Bu
barışla mera, yayla ve orman gibi özel bölgeleri ayırmaksızın barış kapsamına
alan iktidar vatandaşlarda “Nasılsa affediliyor.” algısının oluşmasına ve yeni
yapılar yapmasına sebep olmuştur. Burada suç vatandaşta değildir, suç seçim
döneminde sırf milletin oylarını almak için sesini çıkarmayan iktidarındır. Bu
binalar yapılırken seyirci kalanlar şimdi yıkmaktadırlar. Yazık değil mi milletin
emeğine, parasına, millî servetimize?
(Mikrofon
otomatik cihaz tarafından kapatıldı)
AHMET
KAYA (Trabzon) - Yıkımlarda hayvancılıkla uğraşan yaylacılarımıza ayrı bir
hassasiyet gösterilmesini rica ediyorum.
BAŞKAN
– Sayın Bulut…
51.- Adana Milletvekili Burhanettin Bulut’un, iktidarın kapanmayan bütçe
açığını üst gelir grubuna değil geçim derdine düşmüş vatandaşın sırtına
yüklemeye kararlı göründüğüne ilişkin açıklaması
BURHANETTİN
BULUT (Adana) – Teşekkürler Başkanım.
Ekim
başında Hazine ve Maliye Bakanlığına bağlı vergi dairelerinin uygulamasında
öğrenciler dâhil 4 milyona yakın yurttaşın banka hesabına haciz konulmuştu.
E-hacizde bu hafta ikinci dalga başladı, bu defa 1,5 milyon kişiye e-haciz
gönderildi. Toplam 5,5 milyon kişi icralık oldu. Motorlu taşıtlar vergisi,
mahkeme harç borcu, trafik cezası, Kredi Yurtlar Kurumu borcu, sigara cezası,
köprü geçiş cezası dâhil tüm borç ve cezalar için e-haciz yapıldı. Müflis
tüccar eski defterleri karıştırırmış; elektriğe, doğal gaza, gıdaya zam üstüne
zam yapan iktidar, kapanmayan bütçe açığını üst gelir grubundan değil geçim
derdine düşmüş vatandaşın sırtından çıkartmaya kararlı görünüyor.
BAŞKAN
– Sayın Yılmazkaya…
52.- Gaziantep Milletvekili Bayram Yılmazkaya’nın, 14 Kasım Dünya
Diyabet Günü’ne ilişkin açıklaması
BAYRAM
YILMAZKAYA (Gaziantep) – Teşekkür ederim Sayın Başkan.
14
Kasım Dünya Diyabet Günü vesilesiyle bütün diyabetli vatandaşlarımıza sağlıklı,
huzurlu ve mutlu bir ömür diliyorum.
Özellikle
diyabetliler için, engelli raporlarındaki mevcut kıstas dolu yapı çok büyük
sıkıntılar yaratmakta ve raporlarını almakta zorlanmaktadırlar. Özellikle, tip1
diyabetli birçok insanımız maalesef hastalıklarından dolayı işe girememekte ve
“Sen git önce raporunu al gel.” denmektedir. Bu şekilde zaten ağır hastalıklarının
takip ve tedavisinde sorunlar yaşayan bu diyabetli hastalarımızın taleplerine
cevap vermeliyiz. Çoğu işe alınmadığı için tedavilerinin bir kısmının SGK
kapsamında ödenmediği durumda kendileri de tedavi masraflarını karşılamakta çok
zorlanmaktadırlar. Diyabetli insanlarımızın bu sıkıntılarına yüce Meclisimiz
olarak mutlaka kulak vermeli, çözüm bulmalıyız.
Teşekkür
ederim.
BAŞKAN
– Sayın Yıldırım Kaya.
53.- Ankara Milletvekili Yıldırım Kaya’nın, TBMM’nin iradesine kayyum
atayan RTÜK’ü kınadığına ve belediyelere kayyum atayanları da milletin
iradesine saygıya davet ettiğine, öğrenim kredisi borcunu ödeyemeyen üniversite
mezunu gençlerin mağduriyetinin giderilmesi gerektiğine ve güvenlik
soruşturması nedeniyle ataması yapılan öğretmenlerin göreve başlatılamadığına
ilişkin açıklaması
YILDIRIM
KAYA (Ankara) – Teşekkür ederim Sayın Başkan.
Öncelikle
Türkiye Büyük Millet Meclisinin iradesine kayyum atayan RTÜK’ü kınıyorum.
İkinci olarak da, halkın iradesine hemen hemen her gün bir belediyeyi görevden
alarak kayyum atayanları da milletin iradesine saygıya davet ediyorum.
Üniversiteyi
bitirmişler ama milyonlarca gencimiz işsiz ve kredi borçlarını ödeyemedikleri
için evlerine ya da babalarının evlerine haciz gelmektedir. Bu çocukların
derdine derman olmak Türkiye Büyük Millet Meclisinin birinci görevidir.
Öğretmen
olarak -daha dün- ataması yapılanların önemli bir bölümü güvenlik soruşturması
nedeniyle aylardır görevine başlatılmamaktadır. Öğrenciler öğretmensiz,
öğretmenler öğrencisiz bırakılamaz, eğitim sistemiyle bu kadar uğraşmaya
hakkımız yok diye düşünüyorum.
Bir
de kanun hükmünde kararnameyle ihraç edilen…
(Mikrofon
otomatik cihaz tarafından kapatıldı)
BAŞKAN
– Teşekkürler.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
- Değerli milletvekilleri, 2’nci madde üzerinde 4 adet önerge vardır.
Önergeleri aykırılık sırasına göre okutup işleme alacağım.
Türkiye Büyük Millet Meclisi Başkanlığına
Görüşülmekte
olan 128 sıra sayılı Dijital Hizmet Vergisi ile Bazı Kanunlarda ve 375 sayılı
Kanun Hükmünde Kararnamede Değişiklik Yapılması Hakkında Kanun Teklifi’nin
2’nci maddesinin aşağıdaki şekilde değiştirilmesini arz ve teklif ederiz.
Saygılarımızla.
“Tanımlar
MADDE
2- (1) Bu Kanunun uygulanmasında;
a)
Dijital ortam: Fiziki olarak karşı karşıya gelmeksizin, çevrim içi faaliyetin
gerçekleştirildiği her türlü ortamı,
b)
Dijital hizmet sağlayıcıları: Kanunun 1 inci maddesinde belirtilen hizmetleri
sunanları,
c)
Hasılatın elde edilmesi: Hasılatın mahiyet ve tutar itibarıyla kesinlik
kazanmış olmasını,
ç)
Hizmetin Türkiye'de sunulması: Hizmetin Türkiye'de sunulmasını, hizmetten
Türkiye'de faydalanılmasını, hizmetin Türkiye'de bulunan kişilere yönelik
gerçekleştirilmesini veya hizmetin Türkiye'de değerIendirilmesini (DeğerIendirmeden
maksat, hizmetin karşılığını teşkil eden ödemenin Türkiye'de yapılması veya
ödeme yurt dışında yapılmışsa, Türkiye'de ödeyenin veya nam ve hesabına ödeme
yapılanın hesaplarına intikal ettirilmesi veya kârından ayrılmasıdır. Şu kadar
ki, dijital ortamda sunulan reklam hizmetinin Türkiye'de bulunmayan kişilere
yönelik gerçekleştirilmesi durumunda hizmet Türkiye'de değerlendirilmiş
sayılmaz.),
d)
Finansal muhasebe açısından konsolide grup: Uluslararası Finansal Raporlama
Standartları veya Türkiye Finansal Raporlama Standartları uyarınca konsolide
finansal tablolarda yer alan bütün işletmeleri,
ifade
eder.”
 Cavit
Arı Bülent Kuşoğlu Alpay
Antmen
 Antalya Ankara Mersin
 Lale
Karabıyık Mehmet Bekaroğlu Burhanettin
Bulut
 Bursa İstanbul Adana
 Süleyman
Bülbül  Turan Aydoğan İlhami
Özcan Aygun
 Aydın İstanbul Tekirdağ
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz.
BAŞKAN
– Önerge üzerinde Mersin Milletvekili Alpay Antmen konuşacaktır.
Buyurun
Sayın Antmen. (CHP sıralarından alkışlar)
Süreniz
beş dakikadır.
ALPAY
ANTMEN (Mersin) – Teşekkür ederim Sayın Başkan.
Değerli
milletvekilleri, kanun teklifinin 2’nci maddesi üzerinde partim adına söz almış
bulunmaktayım. Genel Kurulu saygıyla selamlıyorum.
Adil
bir vergi sisteminin geçerli olduğu ülkelerde toplam vergilerin yüzde 70’i
kazançtan alınan vergilerden yani servet vergisi, gelir vergisi gibi doğrudan
vergi kalemlerinden, toplam vergilerin yüzde 30’u ise tüketimden alınan
vergilerden yani KDV ve ÖTV gibi dolaylı vergilerden oluşur.
Örneğin,
Almanya’da dolaylı vergiler yüzde 28, doğrudan vergiler yüzde 72’dir.
Macaristan’da yüzde 25 olan dolaylı vergi oranı Bulgaristan’da ise sadece yüzde
20’dir. Ancak söz konusu oranlar maalesef Türkiye’de tam tersi. Toplam
vergilerin dörtte 3’ü yaşam mücadelesi veren emekçilere, işçilere ve asgari
ücretlilere yıkılmaktadır. Ayrıca ülkemizde en yüksek gelir düzeyine sahip
yüzde 20’lik grubun toplam gelirden aldığı pay bir önceki yıla göre artarak
yüzde 48’e yükselirken en düşük gelire sahip yüzde 20’lik grubun aldığı pay
azalarak yüzde 6,1 gerilemiştir. Yani AKP iktidarı sayesinde zengin daha
zengin, fakir daha fakir hâle gelmiştir.
Değerli
milletvekilleri, asgari ücretliyi yalnızca yüksek enflasyon değil, vergiler de
vuruyor. Asgari ücretli, yıllık kazancının yaklaşık yüzde 43’ünü vergi olarak
devlete geri ödüyor. Asgari ücretlinin üzerindeki vergiler her geçen gün
maalesef artmakta. İktidar bu ülkeyi öyle bir hâle getirdi ki işsizlikten toplu
intiharlar başladı. İstanbul’da 4 kardeş birden intihar etti, Antalya’da bir
baba evlatlarıyla birlikte canına kıydı. Bir aileyi, bir babayı bu kadar
umutsuz ve çaresiz hâle getirmek ancak vahşi sömürü düzenlerinde görülebilir.
Esasen,
vatandaş vergi ödüyor, yandaş ise ödemiyor. Vergi veren vatandaş iş bulamıyor,
vergi vermeyen yandaşlar milyarlık ihaleleri almaya devam ediyor. Birileri
vergiden muaf olacaksa o, işsizler olsun, asgari ücretliler olsun, yandaş
değil, vatandaş olsun.
Değerli
milletvekilleri, ülkemiz deprem riskleriyle karşı karşıya. On sekiz yıllık AKP
döneminde toplanan deprem vergileri depremin zararlarını önleme için harcanmadı
ve bu para şimdi ortada yok. Yaklaşık bir yıl önce Hazine ve Maliye Bakanı
Sayın Berat Albayrak’a “1999’dan 2018 yılına kadar toplanan paranın ne kadarı
depremlerin vereceği zararları önlemek için, kimler tarafından, ne şekillerde
harcanmış?” diye sordum. Evet, Bakanlık “Biz bilmiyoruz, İçişleri Bakanlığı
bilir.” dedi. Yani toplanan 60 milyardan fazla verginin akıbetini Maliye Bakanı
bilmiyor, vergiyi topluyor ama nereye harcadığı hakkında hiçbir fikri yok. Biz
daha sonra aynı soruyu İçişleri Bakanlığına sorduk, tabii, buradan da herhangi
bir cevap hâlen yok. Deprem için toplanan katrilyonları kim harcadı, nasıl ve
nereye harcadı, şu anda bilen yok. Bu durum iktidarın ayıbıdır, bu durum
milyonların hayatının, can ve mal güvenliğinin hiçe sayıldığının ispatıdır.
Aslında biz biliyoruz bu vergilerin nereye harcandığını. Sayın milletvekilleri,
vatandaştan alınan bu deprem vergileri vatandaşa değil, yandaşa harcanıyor. Siz
millete küfreden iş adamlarının ödemesi gereken vergileri affediyorsunuz ya,
işte o affettiğiniz yüz milyonlarca lira vergi borcunu milyonlarca fakir insan
ödüyor, milyonlarca vatandaş hakkını size helal etmiyor. Yanınızda belki
milyarlık iş adamları var ama üzerinizde de milyonların, yoksul milyonların ahı
var ve sizin sonunuzu da bu yoksullardan aldığınız ahlar getirecek.
Hepinizi
saygı ve sevgilerimle selamlıyorum.
Teşekkür
ederim. (CHP sıralarından alkışlar)
BAŞKAN
– Teşekkürler Sayın Antmen.
Önergeyi
oylarınıza sunuyorum…
HAYDAR
AKAR (Kocaeli) – Karar yeter sayısı istiyoruz.
BAŞKAN
– Karar yeter sayısı arayacağım.
Önergeyi
kabul edenler… Kabul etmeyenler…
Karar
yeter sayısı yoktur.
Birleşime
beş dakika ara veriyorum.
Kapanma Saati: 17.31
BEŞİNCİ OTURUM
Açılma Saati: 17.39
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Bayram ÖZÇELİK
(Burdur)
-----0-----
BAŞKAN
– Türkiye Büyük Millet Meclisinin 18’inci Birleşiminin Beşinci Oturumunu
açıyorum.
128
sıra sayılı Kanun Teklifi’nin 2’nci maddesi üzerinde Mersin Milletvekili Alpay
Antmen ve arkadaşları tarafından verilen önergenin oylamasında karar yeter
sayısı bulunamamıştı.
Şimdi,
önergeyi tekrar oylarınıza sunacağım ve karar yeter sayısı arayacağım.
Kabul
edenler… Etmeyenler… Karar yeter sayısı vardır, önerge kabul edilmemiştir.
128
sıra sayılı Kanun Teklifi’nin görüşmelerine devam ediyoruz.
Komisyon
yerinde.
2’nci
madde üzerindeki diğer önergeyi okutuyorum:
Türkiye Büyük Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 2’nci
maddesinin (1)’inci fıkrasının (d) bendinin aşağıdaki şekilde değiştirilmesini
arz ve teklif ederiz.
“d)
Finansal muhasebe açısından konsolide grup: Uluslararası Finansal Raporlama
Standartları veya Türkiye Finansal Raporlama Standartları uyarınca konsolide
finansal tablolarda bulunan tüm işletmeleri,”
 Dursun
Müsavat Dervişoğlu  Orhan Çakırlar Ümit
Beyaz
 İzmir Edirne İstanbul
 Mehmet
Metanet Çulhaoğlu İsmail Ok Arslan
Kabukcuoğlu
 Adana Balıkesir Eskişehir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Önerge üzerinde Balıkesir Milletvekili İsmail 
Ok konuşacaktır.
Buyurun
Sayın Ok. (İYİ PARTİ sıralarından alkışlar)
Süreniz
beş dakikadır.
İSMAİL
OK (Balıkesir) – Sayın Başkan, değerli milletvekilleri; görüşülmekte olan 128
sıra sayılı Kanun Teklifi’yle ilgili İYİ PARTİ Grubu adına söz almış
bulunmaktayım. Bu vesileyle yüce Meclisi ve ekranları başında bizleri izlemekte
olan yüce Türk milletini canıgönülden muhabbetle selamlıyorum.
Evet,
bu paket ağır vergiler altında inim inim inleyen milletimizin üzerindeki vergi
yükünü artırmaktan başka bir şey değildir, bunun altını özellikle çiziyorum.
Elbette olumlu yönleri vardır, bu vesileyle Komisyona, bunun hazırlanmasında
emeği geçenlere de teşekkürü bir borç biliyorum, kendilerine teşekkür ediyorum.
Ama bu kadar ekonomik krizin had safhaya çıktığı bir süreçte yeni vergilerin
getirilmesini, bütçe açığını kapatmak üzere, zaten vergileri ödeyemeyen
vatandaşlarımıza ek vergiler konulmasını asla kabul etmiyoruz. Tam tersine,
özellikle şu son yerel seçimlerde iktidar partisi çiğ süt üreticilerinin 10
kuruş olan desteğini 25 kuruşa çıkarma sözü verdi ama maalesef yerel seçim
öncesinde verilen bu söz seçimlerden sonra mayıs ayından geçerli olmak üzere
kaldırılmıştır.
Seçim
bölgem Balıkesir, Türkiye'yi doyuran bir ildir. Dolayısıyla verilen bu sözlerin
yerine getirilmesini bekliyoruz. Özellikle süt üreticisi vatandaşlarımız,
hemşehrilerimiz, köylülerimiz, çiftçilerimiz süt ineklerini kestirmek için
sıraya girmiş durumdalar. Böyle gidersek süt de bulamayacağız. Memleketimizin,
özellikle topyekûn 82 milyonun ucuz gıdaya erişim hakkı için seçim öncesi
verilen bu sözün, 10 kuruşluk desteğin 25 kuruşa çıkarılması sözünün derhâl
yerine getirilmesini başta seçim bölgem olmak üzere bütün köylü, çiftçi, tarım
ve hayvancılıkla uğraşanlar adına talep ediyorum.
Şimdi,
seçim bölgemde yaşanan bir skandalla ilgili bir konuya değinmek istiyorum.
Özellikle AK PARTİ Grubunun ve özellikle Grup Başkan Vekili Özlem Hanım’ın bu
konuda harekete geçmesini Balıkesir halkı adına talep ediyorum. Şurada,
Balıkesir Büyükşehir Belediyesinin resmî bir yazısı var, konu satış ve bu
satışta neler var, yazıdan aynen okuyorum: “Balıkesir Büyükşehir Belediyesine
ait imar planında özel proje alanı Paşa Camisi, askerî konut, kültürel tesis,
eğitim, sağlık, sosyal, kültürel tesis, kapalı spor salonları ve dinî tesis
alanında kalan taşınmazların Maliye Bakanlığına vergi borcu karşılığında
satışının ve tapu devrinin yapılması.” Gerçekten, Allah hiç kimseyi bu hâle
düşürmesin. Bu memlekette özellikle AK PARTİ’li Balıkesir Dursunbey Belediyesinin
başlattığı cami yeri ve cami satışı Balıkesir Büyükşehir Belediyesinde de devam
etmektedir. Biraz önce Balıkesir Büyükşehir Belediyesinde bu konuda bir oylama
yapılmıştır ve tabiri caizse büyük bir kıyamet kopmuştur, kavga çıkmıştır. Bu
Paşa Camisi, öyle bir camidir ki çağ açıp çağ kapatan Fatih Sultan Mehmet
Han’ın Veziri Zağnos Paşa adına 1461 yılında yapılmıştır, Kurtuluş Savaşı’nda
kubbesinden sökülen kurşunlarla mermi yapılmıştır, Atatürk’ün Türkiye’de tek ve
son hutbe verdiği böyle tarihî, Kuvayımilliye kıvılcımının yakıldığı bir
camidir ama şimdi bu caminin müştemilatını ve dinî alan olarak ayrılan
yerlerini Balıkesir Büyükşehir Belediyesi satışa çıkarmıştır. Biraz önce de
kavga dövüşle reddedilmesine rağmen “kabul edilmiştir” diye zorla oldubitti
yapılmaya kalkılmıştır. Buradan sesleniyorum AK PARTİ Grubuna: Bunun için şu
anda eleştiri hakkımı saklı tutmak üzere…
(Mikrofon
otomatik cihaz tarafından kapatıldı)
BAŞKAN
– Buyurun Sayın Ok, sözlerinizi tamamlayın lütfen.
İSMAİL
OK (Devamla) – Teşekkür ederim Sayın Başkanım.
Balıkesir
Büyükşehir Belediye Başkanının bu hezeyanı durdurulmazsa AK PARTİ Grubu ve
bütün milletvekilleri de töhmet altında kalacaktır. Sayın Grup Başkan Vekili ve
milletvekilleri, derhâl ayağa kalkıp bunu durdurun. Sizleri bundan dolayı şu
anda eleştirmiyorum ama Balıkesir Dursunbey ilçesinde başladı bu AK PARTİ
belediyelerinde, şimdi de Büyükşehir Belediyesinde. Böyle tarihî bir caminin
müştemilatı satılıyor. Sadece cami değil, eğitim alanları, spor ve kültürel
alanları, kapalı spor salonları satılıyor. Ortalama bir Türk vatandaşı bunu
yapmak yerine intihar etmeyi seçer. Biraz şerefli ve onurlu olsun Balıkesir
Büyükşehir Belediyesi, Balıkesir’i bu korkunç durumdan kurtarsın. Özellikle AK
PARTİ Grup Başkan Vekilinden ve milletvekillerinden ayağa kalkarak bunun
durdurulmasını Balıkesir halkı adına, Kuvayımilliye kahramanları ve evlatları
adına talep ediyorum ve yüce Meclisi bu duygularla saygıyla selamlıyorum. (İYİ
PARTİ sıralarından alkışlar)
BAŞKAN
– Teşekkürler Sayın Ok.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 2’nci maddesinde bulunan “veya”
ibarelerinin “ya da” olarak değiştirilmesini arz ve teklif ederiz.
 Erol
Katırcıoğlu Mehmet Ruştu Tiryaki Mahmut
Toğrul
 İstanbul Batman Gaziantep
 Meral
Danış Beştaş Serpil Kemalbay Pekgözegü Nuran
İmir
 Siirt İzmir Şırnak
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Önerge üzerinde İstanbul Milletvekili Erol Katırcıoğlu konuşacaktır.
Buyurun
Sayın Katırcıoğlu. (HDP sıralarından alkışlar)
Süreniz
beş dakikadır.
EROL
KATIRCIOĞLU (İstanbul) – Teşekkür ederim Sayın Başkan.
Sayın
vekiller, hepinize saygılarımı sunarım.
Dijital
hizmetlerle ilgili olan bu yasa teklifinin 2’nci maddesi, esas itibarıyla bu
yasa içindeki terimleri tanımlayan bir madde. Dolayısıyla onlar üzerinde
konuşmanın çok bir kıymetiharbiyesi olmayacağını düşünerek ben bu yasa
teklifiyle ilgili birkaç noktayı belirtmekte yarar gördüm.
Arkadaşlar,
bunlardan bir tanesi şu: Biliyorsunuz, 1980 itibarıyla dünyada 1980 öncesine
göre önemli bir değişim oldu ve biz buna “küreselleşme” “globalleşme” dedik. Bu
süreç gerçekten de çok hızla gelişti ve bu gelişme sürecinin asıl motivasyonunu
sağlayan da dijital imkânlardı, “dijital devrim” dediğimiz devrimdi. Tabii, bu
küreselleşme süreci dijital devrimle böyle yürürken küresel birtakım dijital
firmalar oluşturdu. Bir ulusa ait olmakla birlikte, bütün uluslara etki etme
şansı olan, imkânı olan şirketler dünyası ortaya çıktı. Dolayısıyla birçok
başka konuda da olduğu gibi -mesela Dünya Ticaret Örgütünün de gündeminde olan
bir şeydi bu geçmişte- öyle bir durum ortaya çıktı ki küresel hizmet veren
şirketler var, ulusal ülkelere de bu hizmetler verilmekte fakat o ulusal
ülkelerin herhangi bir yaptırım gücü yok. Dolayısıyla da özel bir vergi
mevzuatı itibarıyla bir sorun çıktı çünkü bu hizmetler örneğin Türkiye gibi
ülkelerde de kullanılıyor -Google’dan, Twitter’dan, Netflix vesaireden
bahsediyoruz- ve bunların karşılığında bir para ödeniyor bu şirketlere fakat bu
şirketlerin kârları üzerinden değil; ciroları üzerinden, bir bakıma, vergilendirilmeleri
söz konusu oluyor.
Arkadaşlar,
şimdi, küreselleşen bir dünyada, küreselleşen şirketleri ulusal olanla vergi
denetimi altına almanız mümkün değil. Ne gerekiyor? Gereken şu: Küresel bir
anlaşma gerekiyor ama küresel bir anlaşmayı OECD denedi ve yapamadı. Avrupa
Birliği bu konuda adımlar attı, bence Avrupa Birliği de yapamadı. Yani yüzde 3
gibi bir geçici vergi düşündüler, bu çerçevede tartışmalar devam ederken Fransa
ilk adımı attı ve bir vergi çıkardı. Şimdi, benim anladığım, Avrupa’ya yakın
veya aday bir ülke olan Türkiye de ikinci olarak böyle bir adım atıyor, yüzde
7,5 civarında bir vergi koyuyor vesaire.
Şimdi,
arkadaşlarımız anlattı, ben çok fazla üzerine gitmeyeceğim ama açıkçası bu
vergilendirmede esas olarak bu şirketler ödedikleri vergileri hizmetleri
kullananlara yansıtacaklar ve dolayısıyla da bu şirketlere konan vergileri
Türkiye halkı ödeyecektir.
Çok
az zamanım var, başka bir konuda birkaç şey söylemek istiyorum arkadaşlar.
Biraz
önce arkadaşımız Mahmut Toğrul Gaziantep’te olan bir olayı yansıttı sizlere. 56
civarında partilimizin gözaltına alındığından söz etti. Biraz önce yine,
yanılmıyorsam, Maraş’la ilgili bir haber geldi, 8 arkadaşımız da orada...
Arkadaşlar ne oluyor? Bilen var mı? Yani 20 belediyemiz zaten... Anadolu
Ajansının terimiyle söyleyeyim, görevlendirilmişler bunlar, “kayyum”dan da
vazgeçtiler, “kayyum” da denmiyor artık, “görevlendirme” deniyor ve 20 tane
belediyemize görevlendirme çıkarıldı. Arkadaşlar, ne yapılmak isteniyor? Bu
kararları kimler veriyor arkadaşlar? Benim aklıma gelen Cumhurbaşkanı oluyor
tabii ki çünkü tek adam yönetimi diyoruz, açıkçası böyle bu. Fakat sonra
düşünüyorum ya, Cumhurbaşkanı mesela Mısır’da Mursi’ye darbe yapıldığında ne
demişti? Demişti ki: “Seçilmiş bir kişiye böyle bir şey olamaz, biz bunu
savunamayız.” Doğru bir pozisyondu. Bu arada kendisine de bir darbe girişiminde
bulunuldu. Hatta son zamanlarda biliyorsunuz Venezuela’da Maduro’yla ilgili bir
siyasi sorun çıktı ve Sayın Cumhurbaşkanı hemen müdahale etti, dedi ki:
“Seçilmiş bir kişiyi kimse görevden alamaz.”
(Mikrofon
otomatik cihaz tarafından kapatıldı)
EROL
KATIRCIOĞLU (Devamla) – Sayın Başkan, bir dakika…
BAŞKAN
– Buyurun devam edin.
EROL
KATIRCIOĞLU (Devamla) – Şimdi arkadaşlar, ben hakikaten soruyorum: “Seçilmiş
bir kişiyi görevden kimse alamaz.” diyen bir Cumhurbaşkanının olduğu bir
ülkede, seçilmiş 20 belediye başkanımız, eş başkanlarıyla birlikte görevden
alındı. Bu sizi hiç ilgilendirmiyor mu arkadaşlar ya? Bu nasıl bir şey? Nasıl
bir demokrasi bu?
Yani
bunlar olurken gerekçe olarak ne söylenirse söylensin, bu gerekçeler hiçbir
şekilde hiç kimseyi tatmin etmiyor, bunu hepimiz de biliyoruz. Dolayısıyla da
arkadaşlar, burada bu kararların kimler tarafından alındığını ben şahsen
bilmiyorum, bu kararların Cumhurbaşkanı tarafından alındığını düşünmek
istemiyorum ama birileri bu kararları alıyor. Sorum şu: Kim alıyor? Lütfen,
birinci partinin mensupları bu soruya cevap vermeye çalışırsa çok mutlu olurum.
Hepinize
saygılar sunuyorum. (HDP sıralarından alkışlar)
BAŞKAN
– Teşekkürler Sayın Katırcıoğlu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 128 sıra sayılı Dijital Hizmet Vergisi Kanunu ile Bazı Kanunlarda ve 375
sayılı Kanun Hükmünde Kararnamede Değişiklik Yapılması Hakkında Kanun
Teklifi’nin 2’nci maddesinin (ç) bendinde yer alan “Türkiye’de bulunmayan kişilere”
ibaresinin “Türkiye’de yerleşik olmayan kişilere” şeklinde değiştirilmesini arz
ve teklif ederiz.
 Yaşar
Karadağ  Saffet Sancaklı  Sefer
Aycan
 Iğdır
 Kocaeli  Kahramanmaraş
 Cemal
Enginyurt   Esin
Kara
 Ordu
  Konya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Önerge üzerinde Ordu Milletvekili Cemal Enginyurt konuşacaktır.
Buyurun
Sayın Enginyurt. (MHP sıralarından alkışlar)
Süreniz
beş dakikadır.
CEMAL
ENGİNYURT (Ordu) – Sayın Başkan, değerli milletvekilleri; 128 sıra sayılı Kanun
Teklifi’yle ilgili Milliyetçi Hareket Partisi adına söz almış bulunmaktayım.
Bu
kanunla ilgili bir eleştirimi öncelikli olarak ifade etmek istiyorum. Konaklama
vergisi adı altında kişilerden vergi alınması bu kanunun 9’uncu maddesine
eklenmiş bulunuyor. Gerçi AK PARTİ Grup Başkan Vekili Bülent Turan biraz evvel
9’uncu maddede bir değişikliğe gidileceğini ifade etti, bu güzel bir gelişme
çünkü bu vergi hakikaten otelcilere ve turizmcilere büyük yük getirecekti.
Çünkü 2020 yılı için yüz binlerce insanla anlaşma yapıldığını ve fiyatların
belirlendiğini göz önüne alırsak bu büyük bir maliyet getirecek. Bu maliyet
otelcilerin ve turizmcilerin üzerine yansıyacak, kişilerden bu parayı asla tahsil
edemeyeceklerdi. Dolayısıyla bu vergiden vazgeçileceğini öğrenmiş bulunuyorum,
bunun için teşekkür ediyorum. Nispi vergiye dönülürse çok güzel olacağı
kanaatindeyim.
Ayrıca
bir öneride bulunmak istiyorum AK PARTİ ve bütün parti gruplarına. Yine otellerde
ve pansiyonlarda kalan öğrencilerimiz var, yıl içerisinde yurt bulamadığı için
mecburen otellerde ve pansiyonlarda kalıyorlar. Bunların tamamıyla vergi
dışında, nispi de olsa vergi dışında tutulmaları gerekir. Bu öğrencilerin
okuduğu belgelenip hiçbir şekilde bunların vergiye tabi tutulmaması gerektiğini
düşünüyorum, bunun da inşallah dikkate alınmasını hassaten rica ediyorum.
Yine
bir konu üzerinde de fikrimi belirtmek istiyorum. Rabia Naz Vatan Araştırma
Komisyonu üyesi olarak dün meydana gelen ve maalesef dün akşamdan bu tarafa
ciddi anlamda karartmayla yanlış algı yaratılan bir konuyu burada açıklama
ihtiyacı hissediyorum. Rabia Naz Vatan’ın babası bugün gözaltına alınmıştır,
doğrudur. Dün 3 kişi gözaltına alınmış, doğrudur ama bu sadece görevini yapan
gazetecilerin gözaltına alınma hadisesi değildir. Bu, acılı bir babanın
susturulması için bir eylem değildir. Dün, Canan Coşkun isminde, daha önce Can
Dündar’ın yardımcılığını yapan bir hanımefendi, Eskişehir Milletvekilimiz Jale
Hanım’ın danışmanı olduğunu söyleyen bir gazeteci, tek şahit olan Mürsel
Küçükal’ın evine gidiyor ve Mürsel Küçükal’a diyor ki: “Komisyon çalışmaları
devam ediyor, seni komisyon olarak olay yerinde tekrar dinlemek istiyoruz.”
Mürsel Küçükal’ı evinden alıyor, olay yerine getiriyor. Olay yerine geldiğinde
2 kişi, Kazım ve Tuğba isimli gazeteci ve Şaban Vatan taksiyle olay yerine
geliyor. Mürsel Küçükal’ı bahçe üzerinde tam 4 defa süründürerek olay tespiti
yaptırıyorlar sözde. Mürsel Küçükal’ın hanımı diyor ki: “Siz komisyon üyesi olamazsınız.”
Canan Coşkun diyor ki: “Şu an komisyon Eynesil’de, olur mu öyle şey, biz
komisyon adına görev yapıyoruz.” Yani araştırma komisyonu kullanılarak art
niyetli bir şekilde, olmayan bir komisyon adına Canan Coşkun diye bir gazeteci,
baba Şaban Vatan, Mürsel Küçükal’a böyle bir organizasyon gerçekleştiriyorlar.
Daha sonra bunu bir dükkâna alıyorlar, diyorlar ki: “Sana para verelim, ev
alalım, sen ifadeni değiştir. ‘Bu çocuk sırtüstü gelmedi.’ de, ‘Bu çocuk ben
geldiğimde bu olay yerinde yatıyordu.’ de.” Baba isyan ediyor, polisi arıyor ve
polisler 3 gazeteciyi ve Şaban Vatan’ı gözaltına alıyor ama maalesef, şimdi
yaratılmaya çalışılan algı, bu gazeteciler görevini yapıyormuş, görevini yapan
gazeteciler niçin alınırmış. Hangi gazetecinin, adı Canan Coşkun da olsa veya
bir başkası, bir tanığı araştırma komisyonu adına böyle bir şekilde uygulamaya
tabi tutmaya hakkı vardır? Bu, Türkiye Büyük Millet Meclisinin iradesine
saygısızlık, adını kullanmaktır. Dolayısıyla araştırma komisyonu gereğini
yerine getirmiştir, valilik gereğini yerine getirmiştir, polis gereğini yerine
getirmiştir.
İnşallah
netice ortaya çıkacaktır diyor, hepinizi saygıyla selamlıyorum. (MHP ve AK
PARTİ sıralarından alkışlar)
BAŞKAN
– Teşekkürler Sayın Enginyurt.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
2’nci
maddeyi oylarınıza sunuyorum. Kabul edenler… Kabul etmeyenler… Madde kabul
edilmiştir.
3’üncü
madde üzerinde üç adet önerge vardır, aykırılık sırasına göre okutup işleme
alıyorum.
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 3’üncü
maddesinin ikinci fıkrasının madde metninden çıkarılmasını arz ve teklif
ederim.
 Dursun
Müsavat Dervişoğlu Orhan Çakırlar  Ümit
Beyaz
 İzmir Edirne
 İstanbul
 Mehmet
Metanet Çulhaoğlu  Ahmet Kamil Erozan İbrahim
Halil Oral
 Adana
 Bursa Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Önerge üzerinde Ankara Milletvekili İbrahim Halil Oral konuşacaktır.
Buyurun
Sayın Oral. (İYİ PARTİ sıralarından alkışlar)
Süreniz
beş dakikadır.
İBRAHİM
HALİL ORAL (Ankara) – Sayın Başkan, kıymetli milletvekilleri; 128 sıra sayılı
Kanun Teklifi’nin 3’üncü maddesi üzerine İYİ PARTİ Grubu adına söz almış
bulunuyorum. Yüce heyetinizi saygıyla selamlıyorum.
Sayın
milletvekilleri, dijital hizmet vergisi kanunu hakkındaki görüşlerimi açıklamadan
önce, dün verdiğim bir soru önergesi hakkında birkaç söz söylemek istiyorum.
Birkaç gündür basına yansıdığına göre, Millî Eğitim Bakanlığı “Ortaokul ve İmam
Hatip Ortaokulu Sosyal Bilgiler 6 Ders Kitabı” adıyla yayımladığı ve okullara
dağıttığı kitapta bir felakete imza atmıştır. Kitapta “Uygur alfabesi” başlıklı
bölümde Uygur alfabesi yerine Yahudilere ait olan İbrani alfabesi basılmıştır.
Kitaba basılan görselin kaynağını da tahmin etmekte güçlük çekmiyoruz. Google’a
“Uygur alfabesi” yazdığımızda karşımıza çıkan ilk görsellerden biri bu hatalı
basılan alfabe oluyor. Google’da kaynağı belirsiz bilgileri toplayıp ders
kitaplarına basan Millî Eğitim bu durumu da sehven yapılmış diye geçiştirmeye
çalışıyor. Bu durum asla kabul edilemez, bu, sorumsuzluktur, vurdumduymazlıktır
ve aymazlıktır.
Kıymetli
milletvekilleri, Sayın Cumhurbaşkanımızın “one minute” edebiyatıyla sürekli
gündemde tuttuğu, İsrail’in kullandığı alfabeyi, dili, tarihi, kültürü, dini ve
kanı bizimle aynı olan Uygur Türkü kardeşlerimizin alfabesi gibi çocuklarımıza
okutmaya kalkmak millî ve insani bir faciadır.
Millî
Eğitim Bakanı Sayın Ziya Selçuk’u bu hatayı düzeltmeye, hatanın müsebbiplerini
cezalandırmaya ve hem Doğu Türkistanlı soydaşlarımızdan hem de kitabı okuyan
öğrenciler ile velilerden özür dilemeye davet ediyorum.
Saygıdeğer
milletvekilleri, görüşmelerini yürüttüğümüz 128 sıra sayılı Kanun Teklifi
bütçemizde ve ekonomimizdeki büyük yıkım ve çürümüşlüğün bir işaretidir.
Bu torba kanun teklifi ihtisas komisyonlarının görüşleri alınmadan pek çok
farklı konuyu içerdiği hâlde Plan ve Bütçe Komisyonundan geçmiş ve yeni yeni
pek çok vergi getirmiştir, örneğin dijital hizmet vergisi. Dünyada Fransa’dan
sonra ilk kez böyle bir vergi getirecek olan ülke biziz. Görüyoruz ki bütçemiz
yağmalanmış, israf almış başını gitmiş durumdadır. Bu yaraları saramayan damat
Bakanın PowerPoint sunumlarındaki sözde politikalarıyla çözemeyen, iktidar yeni
vergiler ihdas etme yoluna gitmiştir. Bu arada, Sayın Berat Albayrak ve iktidar
kusura bakmasın, kötü giden ekonomiyi eleştiriyoruz, eleştirdiğimiz için de
sanırım terörist olarak suçlanacağız. Malum, Sayın Albayrak ekonomideki kötü
gidişatı eleştirenleri “Terör eylemlerinde gördüğümüz ekipten farkı yok.”
şeklinde nitelendirmişti. Kendi politikalarınızla uyuşmayan herkesi terörist
olarak nitelemekten inatla vazgeçmiyorsunuz. Bu durum size de bize de
milletimize de zarar veriyor. Lütfen artık bu yanlış söylemleri ve bu tür
alışkanlıkları bırakın.
Kıymetli
milletvekilleri, Türkiye’nin ticaret havuzunda e-ticaret yüzde 5’lik bir kısmı
oluşturmaktadır. Bu sektör hızla gelişmekte ve büyük bir ticari paya sahip
bulunmaktadır. Bu bağlamda dijital hizmet vergisi gelişen çağa ayak uydurma
noktasında gereklilik arz eder bir husustur ancak bu konu bir torba kanunun
içine atılarak görüşülecek bir konu değildir. Konuyla alakalı olarak tali
komisyon raporu beklenmemiş, yeterli istişare olmamıştır. Bunun benzeri
vergilerle alakalı ABD, Avrupa Birliği ve özellikle OECD ülkeleri aylardır
çalışmalar yürütmekteyken -çalıştaylar ve konferanslar düzenlemekte- sektörle
birlikte görüş belirlemekteyken iktidar, şapkadan tavşan çıkarır gibi, dijital
hizmet vergisi çıkarmıştır. Gecekondu yapar gibi kanun çıkarmanızın sonuçlarını
milletimiz çekmektedir. Eminim ki üç dört ay sonra bu kanunla alakalı
değişiklikleri Genel Kurulda görüşmeye başlarız; üstüne, bu vergilerle alakalı
af çıkarmak için yeni planlar yaparız; olansa milletimize olur.
Sayın
milletvekilleri, 3’üncü maddeyle alakalı bir çekincem de şudur: Türkiye’de
irtibat noktası ya da ofisi olmayan mükelleflerden vergi tahsili noktasındaki
yük milletimize ve Türkiye’deki aracılara yüklenecektir.
(Mikrofon
otomatik cihaz tarafından kapatıldı)
BAŞKAN
– Buyurun Sayın Oral, sözlerinizi bağlayın lütfen.
İBRAHİM
HALİL ORAL (Devamla) – Uluslararası firmalar kendi kazançlarından ödün
vermeyecek ama bu getirilen vergiyle alakalı bedel, hizmet alan
vatandaşlarımıza ödettirilecektir. Bu durumla alakalı da, teklif sahiplerinin
net açıklamalar yapması gerektiğini düşünüyor, yüce heyetinizi saygıyla selamlıyorum.
(İYİ PARTİ sıralarından alkışlar)
BAŞKAN
– Teşekkürler Sayın Oral.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 128 sıra sayılı Dijital Hizmet Vergisi Kanunu ile Bazı Kanunlarda ve 375
Sayılı Kanun Hükmünde Kararnamede Değişiklik Yapılması Hakkında Kanun
Teklifi’nin 3’üncü maddesinin aşağıdaki şekilde değiştirilmesini arz ve teklif
ederiz.
“Mükellef
ve vergi sorumlusu
MADDE
3- (1) Dijital hizmet vergisinin mükellefi, dijital hizmet sağlayıcılarıdır.
Bunların, 31/12/1960 tarihli ve 193 sayılı Gelir Vergisi Kanunu ile 13/6/2006
tarihli ve 5520 sayılı Kurumlar Vergisi Kanunu bakımından tam mükellef olup
olmaması, dar mükellefiyette söz konusu faaliyetleri Türkiye'de bulunan işyeri
veya daimi temsilcileri vasıtasıyla gerçekleştirip gerçekleştirmemesi dijital
hizmet vergisi mükellefiyetine etki etmez.
(2)
Mükellefin Türkiye içinde ikametgâhının, işyerinin, kanuni ve iş merkezlerinin
bulunmaması halleri ile gerekli görülen diğer hallerde Hazine ve Maliye
Bakanlığı tarafından, vergi alacağının emniyet altına alınması amacıyla vergiye
tâbi işlemlere taraf olanlar ile işleme ve ödemeye aracılık edenler verginin
ödenmesinden sorumlu tutulur.”
 Bülent
Kuşoğlu Alpay Antmen Süleyman
Bülbül
 Ankara Mersin Aydın
 Turan
Aydoğan  Lale Karabıyık Cavit
Arı
 İstanbul Bursa Antalya
 Mehmet
Bekaroğlu İlhami Özcan Aygun Burhanettin
Bulut
 İstanbul Tekirdağ Adana
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Önerge üzerinde Bursa Milletvekili Lale Karabıyık konuşacaktır. (CHP
sıralarından alkışlar)
Buyurun
Sayın Karabıyık.
Süreniz
beş dakikadır.
LALE
KARABIYIK (Bursa) – Sayın Başkan, değerli milletvekilleri; yine muhteşem bir
bütçe açığıyla karşı karşıyayız ve neye rağmen? Merkez Bankasının kârı apar
topar hızla aktarıldığı hâlde, bu az gelip yedek akçelere de el konulduğu
hâlde; bu da yetmeyip yasal sınırı aşsa, yasaya aykırı olsa bile bu kadar
miktarda borçlanıldığı hâlde. Borçlanma limitinin yasaya uygun bir şekilde
artırıldığını ve de bunun miktarının ne kadar yüksek olduğunu bir kere daha
gözler önüne sermek istiyorum. Artık bütçeyi düzeltmek, iyileştirmek ya da
verimli hâle getirmek iktidarın işi değil, sadece yama yapmayı hedefliyor
iktidar. Onlara göre açık varsa ya borçlanılır ya da yeni yeni vergiler
getirilir. Öncelikle bütçenin en önemli finans kaynağı borçlanma olarak
düşünülüyor.
Değerli
milletvekilleri, merkezî yönetim toplam borç stoku ne kadar biliyor musunuz?
2016 sonu itibarıyla 760 milyar liraydı, 2017 sonunda 876 milyar liraya çıktı,
2018’in sonunda 1 trilyon 67 milyar oldu; bu yıl için beklenen ise 1,2
trilyonun üzerinde. Kaldı ki bu borç önceki yıllarla kıyaslandığında TL
cinsinden yüzde 35 artmış durumda, dolar cinsinden ise döviz karşılığı olarak
hesaplanırsa yüzde 30 ama Türk lirası karşılığı olarak hesaplandığında yüzde
108 artış gösterdi. Dış borçların TL cinsinden tutarı da aynı şekilde büyük bir
oranda arttı ve üç yıldaki artış yüzde 85 düzeyinde.
Değerli
milletvekilleri, bu kadar borçlanmayla yine vatandaştan alınan her 100 liralık
verginin maalesef 17 lirası faize gidecek ve bu iktidar da maalesef bundan en
ufak bir rahatsızlık duymuyor. Oysa samimi bir bütçede eğer verimlilik varsa,
yatırım varsa borçlanılabilir ancak samimi ve sağlıklı bir bütçe için bu
söylenebilir ama bizde durum farklı oluyor. Her ay bütçe açığı büyüyor,
istihdam olmuyor, yatırım yapılmıyor ve büyüyen bir bütçe açığıyla ekonomi
karşı karşıya kalıyor.
Bütçe
açığına iktidarın ikinci çaresi ise daima yeni vergisel düzenlemeler değerli
milletvekilleri. Vergisel düzenlemeler, bildiğimiz gibi, toplumun tüm
kesimlerini ilgilendiren kararlardır, ekonomi üzerinde büyük etkileri vardır.
Vergi sistemini değişen üretim ve ticaret şartlarına uydurmak, uyumlu olmasını
sağlamak gerekir, asla bozucu etkilerinin olmaması gerekir. Ancak her bütçe
açığı sonrasında -ki geçen yıl da, ondan önceki yılda da böyleydi- apar topar
“Haydi bürokratlar çalışın bakalım, nereden vergi toplayabilirsiniz, şu
kalemleri bir hesaplayın da bu yıl da şu açığı kurtaralım.” mantığıyla,
toplumun çeşitli kesimleriyle hiç istişare bile edilmeden, ne getirir ne
götürür hesabı yapmadan yoğun maddelerle yeni vergiler getiriliyor.
Değerli
milletvekilleri, örneğin, “Dijital hizmet vergisi sektörü ve yatırım ortamını
nasıl etkiliyor?” sorusuyla bir çalışma yapıldı mı? Önceki uygulamalarla ilgili
bir etkinlik analizi var mı? Yok. Dijital hizmet gelirleri, Türkiye'de 20
milyon lira ve dünya genelinde 750 milyon avrodan daha yüksek olan büyük
işletmeleri kapsamına alıyor. “Bu konu Türkiye'de bu alanda yapılacak yeni
yatırımlar üzerinde ne kadar etkili olur?” şeklinde de bir analiz var mı
mesela? O da yok. Bu etkinlik analizlerini bu iktidar yapmamış ama başka bir
analiz yapmış. Ne yapmış biliyor musunuz? Borçlanmaların artışına, yeni
vergilerin getirilmesinin ihtiyacına sebep olan bütçe açığının sorumlusunu
bulmuş mesela. Kimmiş bu bütçe açığının sorumlusu, kimlermiş? Hükûmet, 2019
yılı bütçe giderlerindeki artışın temel nedeninin emekli, yaşlı, işçi ve
memurlara yapılan zam ve ödemeler ile personel atamalarından kaynaklandığını
söylüyor. Keşke bilselerdi de “Biz aç dururuz, bize zam yapmayın.” deselerdi.
Sarayın harcamalarını görmemiş bu iktidar bunları söylerken, seçim
tekrarlamalarının maliyetini hiç görmemiş, “kamu-özel sektör iş birliği” adı
altında yürütülen proje için hazineye gelen yükü de maalesef hiç görmemiş.
Değerli
milletvekilleri, hazineye gelen yük 18,9 milyar lira. 10 küsuru şehir
hastanelerine, 8 küsuru ise köprü ve otoyollara; yani 2020 bütçesinden bu
kadar.
(Mikrofon
otomatik cihaz tarafından kapatıldı)
BAŞKAN
– Buyurun Sayın Karabıyık, tamamlayın lütfen.
LALE
KARABIYIK (Devamla) – 2018 bütçesinde 6,2 milyar liraydı bu yük, 2019
bütçesinde 9,7 milyardı. Hani biz size “Köprü, yol yapılmasına karşı değiliz,
finansman modeline karşıyız.” diyoruz ya, işte tam da bunun için söylüyoruz.
Diğer
taraftan, keşke “Açığı kapatalım, gerisini boş ver.” yaklaşımı yerine iktidarın
“Kayıt dışılığı nasıl kayıt altına alabiliriz?” diye çalışmaları olsaydı ya da
istihdam yaratılabilecek bir bütçe olsaydı bari. Vatandaşlar hem verginin
yükümlüsü diye düşünüyoruz ama onlar, emekçiler millî gelirden az pay alırken
vergi yükü altında da maalesef eziliyor. Peki, bu vatandaş demez mi? “Ben nasıl
iktisat edeyim, tasarruf yapayım, kıt kanaat geçiniyorum; tasarrufu devlet
yapsaydı. Eğer ekonomiyi yönetenler bizlerden topladıkları vergiyi popülizm
için hesapsızca harcıyorsa, yandaş kurtarıyor, hesap verme ortadan kalkmışsa
yine benden alacağınız vergiler de aynı şekilde kullanılmaz mı?” diye sormaz
mı? Maalesef bu ülkenin ekonomisi iyi yönetilemiyor ve yaşananlar da bizi haklı
çıkarıyor.
Teşekkürler.
(CHP sıralarından alkışlar)
BAŞKAN
– Teşekkürler Sayın Karabıyık.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 3’üncü maddesinde bulunan
“merkezlerinin” ibaresinin “merkezinin” olarak değiştirilmesini arz ve teklif
ederiz.
 Mehmet
Ruştu Tiryaki  Necdet İpekyüz Mahmut
Toğrul
 Batman Batman Gaziantep
 Meral
Danış Beştaş   Nuran
İmir
 Siirt  Şırnak
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Önerge üzerinde Batman Milletvekili Necdet İpekyüz konuşacaktır.
Buyurun
Sayın İpekyüz. (HDP sıralarından alkışlar)
Süreniz
beş dakikadır.
NECDET
İPEKYÜZ (Batman) – Sayın Başkan, değerli vekiller; hepinizi saygıyla
selamlıyorum.
Aslında
vergiyle ilgili düzenleme konuşuluyor, ele alınıyor fakat farkında mısınız
tekrar bir torba yasa şeklinde önümüze geldi ve bu torba yasanın içine en başta
“dijital” diye bir kavram yerleştirilmiş; insanı böyle mutlu edecek bir tarzda
bir teknoloji gelişiyor, bu teknolojiye özgün mevzuatta eksiklikler olabilir,
bir düzenleme yapılacaktır, diye düşünülüyor. Ama torba yasanın içinde birçok
başlık var, birçok yerde de “vergi” diye hepimizin yaşamını etkileyecek
dolaylı, dolaysız zamlar var. Plan ve Bütçe Komisyonunda konuşulduğu ilk günden
beri bu vergi meselesinin adil olmadığı, hakça olmadığı; az kazanandan az, çok
kazanandan çok alınması, tabana yayılması gerektiği dile getirildi ama hiç
dikkate alınmadı. “Servet vergisi” denildi, dikkate alınmadı. Torba yasa, diğer
torba yasalardaki gibi, tartışmasız, sivil toplum örgütünün katılımı olmadan,
sükût bir şekilde buraya Genel Kurula getirilmek istendi.
Arkadaşlar,
Türkiye'de vergi konusunda aslında en çok vergiyi veren çalışanlardır. Bugün
bir asgari ücretlinin verdiği vergiyi oranlarsak, kendi aldığı 2 bin küsur
maaşın oranını büyük kurumlara oranlarsak, sadece orandan yola çıkarsak
herhâlde Türkiye'de vahamete yol açar. Ama bu Meclis ve gerektiğinde komisyonu
biz biliyoruz ki kimi kurumlara, kimi büyük şirketlere vergiyle ilgili
düzenleme yaptı, af veya erteleme yaptı.
Şimdi,
dijital meselesi gerçekten bir uluslararası sektör, sadece Türkiye’ye özgü
değil, Türkiye dışında birçok ülkede de bununla ilgili düzenleme yapılmak
isteniyor. Fakat biz biliyoruz ki siz Türkiye'de dışarıda uluslararası
sermayenin yönettiği veya onlardan servis aldığınız hizmetlerden bir vergi
alamıyorsanız, yasal mevzuatta da boşluklar varsa, bir vergi geldiğinde bu, biz
tüketicilere, biz kullanıcılara yansıyacak. Gerek kullandığımız telefonlarda
gerek izlediğimiz telefonlarda, yaşamımızın birçok alanında bize yansıyacak ve
yansıdığında da bu bir zamma dönüşecek ve buradan sanki gelir alınacak.
Arkadaşlar,
Türkiye'de yeni bir şey gelişti. Nedir? Eskiden “kaçak çay” denilince “Bu kaçak
çayı içmeyin, işte örgüte gidiyor, bölücü işidir.” gibi şeyler deniliyordu.
Normalde bir çay içiliyordu. Şu anda siz farkındasınız, artık her şeyin kaçağı
oldu. Şu anda sigaraya gelen zam sayesinde birçok yerde -tezgâhta değil, artık
iş yerleri açılmış- kaçak sigara satılıyor. Arkadaşlar, birçok yere gidin
gezin, kaçak mazot satılıyor, depoya yaklaşın, kaçak mazot satılıyor. Gidin,
birçok yerde kaçak şeker var, gümrüksüz getiriyorlar birçok yerde. Şu da
gelişti: Eskiden karaborsa vardı –anımsayanlar vardır- şimdi gittiğinizde bir
paket sigara veya başka bir şey istediğinizde size bakıyor, diyor ki: “Kaçak mı
istersin? Bir de ondan var.”
Bu
zamların bir etkisi de şu oldu: Artık insanlar yoğurdu evde yapıyor, insanlar
birçok şeyi evde yapmaya çalışıyorlar. Dolaylı vergi dolaylı zamma dönüştü, her
gün zam yapılınca insanlar kendi evlerinde üretime başladılar ve evde
yaptıkları bu üretim aslında bir organik şeye de dönüştü, olumlu bir şey.
Sizin
siyasi tercihiniz ve iktidarın siyasi tercihi her zaman vatandaşın cebinde
oldu, büyük şirketlere yönelmedi. Büyük şirketlere yönelmediğiniz sürece birçok
düzenleme vatandaşın, yurttaşın aleyhine oldu.
Bir
diğeri, yasaklar: Bakın, her şeye yasak geliyor, her şeye sansür geliyor.
Şimdi, bu vergilerde alınacak sansürlerden biri de şu, deniyor ki: “Vergi
güvenliği adı altında eğer dijital yayın yapanlar vergilerini ödemezlerse
Hazine ve Maliye Bakanlığı otuz gün dolduktan sonra sansürleyebilir, kapatabilir,
yayını durdurabilir.” Yargının, yasamanın işi direkt hazineye devrediliyor.
Normalde Türkiye’de birçok yasak geldiğinde işler mi, işlemez mi, yargıya
gider, yargı itiraz eder veya yargı yargılar, ona yönelik bir karar alınır.
(Mikrofon
otomatik cihaz tarafından kapatıldı)
BAŞKAN
– Buyurun Sayın İpekyüz, tamamlayalım lütfen.
NECDET
İPEKYÜZ (Devamla) – Bugün bu kararlar alınmadan direkt yasağa dönüşmekte.
Sonuçta dijitalle ilgili olsun, vergiyle ilgili düzenlemeler olsun, tüm bu
düzenlemelerin aslında yurttaşın ve altta çalışan işçi, memur, köylü, çiftçinin
lehine olması lazım. Siz onun lehine düzenlemeyip tümüyle yurttaşın cebine
dolaylı zamma dönüştürürseniz, bu gerçekten sıkıntıya dönüşür. O nedenle torba
yasada gelen bu vergi düzenlemesinde -aslında en adil olması gereken- çok
kazanandan çok alınması gereken vergi olması lazım.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkürler Sayın İpekyüz.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
3’üncü
maddeyi oylarınıza sunuyorum: Kabul edenler… Etmeyenler… 3’üncü madde kabul
edilmiştir.
Değerli
milletvekilleri, sisteme giren çok sayıda milletvekili var. Bir kısmına yine bu
bölümde söz vereceğim, diğerlerini de ilerleyen bölümlerde karşılamaya
çalışacağım.
Sayın
Ünsal…
Sayın
Ünsal yok galiba.
Sayın
Gergerlioğlu…
V.- AÇIKLAMALAR (Devam)
54.- Kocaeli Milletvekili Ömer Faruk Gergerlioğlu’nun, İstanbul Şehir
Üniversitesinin zor günler geçirdiğine ilişkin açıklaması
ÖMER
FARUK GERGERLİOĞLU (Kocaeli) – Teşekkür ederim Sayın Başkan.
İktidar
siyasi oyunlarla bir üniversiteyi batırmaya çalışıyor. Eski Başbakanlardan
Ahmet Davutoğlu’nun kurucusu olduğu İstanbul Şehir Üniversitesi zor günler
geçiriyor. Banka hesaplarındaki paraya erişemeyen üniversite, temel giderlerini
bile karşılayamaz duruma geldi. Halkbankın hazırlattığı ekspertiz raporunda
maddi değeri yok denilen 8 parsel arazinin 7 parseli üzerinde herhangi bir dava
yok ancak Halkbankın raporunda bu arazinin tamamının ve inşa edilen bir öğrenci
merkezi, yurt binası, 7 fakülte ve diğer binaların değeri sıfır olarak
gösterildi.
Dün
üniversitede konuyla ilgili eski Bakan Ömer Dinçer isyanını şöyle dile getirdi:
“Ya, bize hukuki haklarımızı kullanmak için izin verin, sorunlarımızı beraberce
çözelim çünkü borçlarımızı ödeyecek kapasiteye geldik yahut da öğrencilerimizi,
öğretim üyelerimizi, üniversitemizin manevi şahsiyetini mağdur etmeyin,
itibarını zedelemeyin, gelip alın.” demişti.
Değerli
arkadaşlar, devamlı söylüyoruz, muhalif olmanız değil, muhalif gibi gözükmeniz
bile yeterli.
BAŞKAN
– Sayın Şimşek...
55.- Mersin Milletvekili Baki Şimşek’in, tamamlanamayan Mersin İmam
Hatip Lisesi inşaatının Millî Eğitim Bakanlığı tarafından devralınarak
bitirilmesini talep ettiğine ilişkin açıklaması
BAKİ
ŞİMŞEK (Mersin) – Teşekkür ederim Sayın Başkan.
Sayın
Başkan, 2017 yılında MHP’li Mersin Büyükşehir Belediyesi ile Millî Eğitim
Müdürlüğü ve Valilik arasında imzalanan protokolle Mersin İmam Hatip Lisesinin
yıkılarak büyükşehir belediyesi tarafından yaptırılması kararlaştırılmış ve
2018 yılında ihalesi yapılmıştır. İnşaat tamamlanmadan seçimler olmuş ve Mersin
Büyükşehir Belediyesi Cumhuriyet Halk Partisi tarafından kazanılmıştır.
Cumhuriyet Halk Partili Mersin Büyükşehir Belediyesi Mersin İmam Hatip Lisesi
inşaatını devam ettiremeyeceğini Valiliğe ve Millî Eğitim Müdürlüğüne yazmış
olduğu yazıyla belirtmiştir.
Benim
buradan çağrım Millî Eğitim Bakanına: CHP’li belediyenin yapmayacağını
belirttiğini Mersin İmam Hatip Lisesi Mersin’in köklü okullarından biridir, binlerce
insan o okuldan mezun olmuştur. Mersin’de Mersin İmam Hatip Lisesinin bir
hikâyesi vardır. Bu okulun inşaatının devralınmasını ve bir an önce
tamamlanmasını talep ediyor saygılar sunuyorum.
BAŞKAN
– Sayın Toğrul…
56.- Gaziantep Milletvekili Mahmut Toğrul’un, Kahramanmaraş ili Pazarcık
Ovası’na cüruf alanı yapılarak yurttaşların göç etmesinin mi istendiğine
ilişkin açıklaması
MAHMUT
TOĞRUL (Gaziantep) – Teşekkür ederim Sayın Başkan.
Sayın
Başkan, Kahramanmaraş Pazarcık’ta Pazarcık Ovası dediğimiz birinci sınıf tarım
alanı olan Küpelikız, Öksüzlü, Kocalar Mahalleleri civarında mera ve orman
alanlarının arasında kalan 28 dönümlük hazineye ait araziye cüruf depolama
tesisi kurulacağını öğrendik. Daha önce yine bu alana çöp depolama alanı
yapılmak istenmişti. AKP, ısrarla buradaki demografik yapıyı değiştirmek
istemektedir. Yine, daha önce bu ovaya 27 bin kişilik bir kamp yapılmıştı, 2
adet Türkiye'nin en büyük çimento fabrikası inşa edilmişti. Artık neredeyse
ovadan verim alınamaz duruma gelindi. Şimdi aynı bölgeye bir de kanserojen
madde olan cüruf alanı yapılmak istenmesiyle burada son kalıntısı kalan
yurttaşlarımız göç ettirilmek mi isteniyor? Birinci sınıf tarım arazisi olan,
habitat koruması altındaki bu bölgede ağırlıklı olarak Alevi yurttaşlar ikamet
etmektedir.
(Mikrofon
otomatik cihaz tarafından kapatıldı)
MAHMUT
TOĞRUL (Gaziantep) - Buradan yetkililere, AKP’ye seslenmek istiyorum: Lütfen
Pazarcık Ovası’ndan elinizi çekin.
Teşekkür
ediyorum.
BAŞKAN
– Sayın Kılavuz…
Sayın
Çepni…
57.- İzmir Milletvekili Murat Çepni’nin, küresel ısınmanın, iklim
krizinin nedeni olan termik santrallerinin tümüyle kapatılması gerektiğine
ilişkin açıklaması
MURAT
ÇEPNİ (İzmir) – Teşekkürler Başkan.
Avrupa
İklim Ağı tarafından Muğla Çevre Platformu ve TMMOB Çevre Mühendisleri Odası
ortaklığıyla yapılan “Kömürün gerçek bedeli Muğla” adlı araştırmanın
bulgularına göre, Muğla’daki Yatağan, Yeniköy, Kemerköy termik santrallerinden
kaynaklanan hava kirliliği 1983-2017 yılları arasında en az 45 bin erken ölüme
sebep oldu. Ayrıca, yine hava kirliliğine bağlı olarak kalp damar ve solunum
yolu hastalıkları nedeniyle 46 bin kişinin hastanede yattığı tahmin ediliyor.
2016’nın Şubat ayında kömürlü termik santrallerin filtresiz çalışma sürelerinin
uzatılması kanun teklifi imza kampanyalarıyla ve halkın mücadelesiyle geri
çekilmişti. Bugün bu yasa tasarısı tekrar gündeme gelmiş ve 15 adet kömürlü
termik santrale dördüncü kez havayı kirletme izni verilmek istenmektedir.
Küresel ısınmanın, iklim krizinin temel nedeni fosil yakıtlardır yani termik
santrallerdir. Termik santraller tümüyle kapatılmalı, 7’nci madde geri
çekilmelidir.
BAŞKAN
– Sayın Şevkin…
58.- Adana Milletvekili Müzeyyen Şevkin’in, her yıl yenilenecek sağlık
ve psikoteknik muayene raporlarının yanı sıra SRC belgesini almaya hak kazananların
ticari araç kullanma hakkına sahip olması gerektiğine ilişkin açıklaması
MÜZEYYEN
ŞEVKİN (Adana) – Sayın Başkan, Karayolu Taşıma Yönetmeliği’nde Değişiklik
Yapılmasına Dair Yönetmelik Türkiye'deki tüm ticari araçları kullanma yaşını 65
olarak düzenlemiştir. Ülkemizde alım gücünün düştüğü, yoksulluğun ve işsizliğin
arttığı, emeklilik yaşının yükseldiği göz önüne alındığında, bu düzenlemenin
şoför esnafına darbe niteliği taşıdığı açıktır. Üniversitelerde çocuklarını
okutan, herhangi bir sosyal güvencesi olmayan, emekli olamayan 65 yaş ve üzeri
şoför esnafından gelen büyük tepkiyi milletin Meclisinde dile getirmek ve
soruna çözüm bulmak hepimizin ortak görevidir. Yaş sınırı yerine, her yıl
yenilenecek sağlık ve psikoteknik muayene raporlarının yanı sıra, tutulacakları
testlerden sonra SRC belgelerini almaya hak kazananlar ticari araç kullanma
hakkına sahip olmalıdır. Kabine ve ilgili bakanlığa duyarlılık çağrısı yapıyor,
Türkiye genelinde aileleriyle birlikte sayıları 1 milyonu aşan şoför esnafının
bu sahipsizliğine son verilmesini ümit ediyorum.
Teşekkür
ederim.
BAŞKAN
– Sayın Tokdemir…
59.- Hatay Milletvekili İsmet Tokdemir’in, eğitimde bir neslin yok
edildiğine, Hatay ilinin Suriye’de iç savaşın başladığı 2011 yılından itibaren
Suriyelileri misafir etmesi sonucu yaşanılan mağduriyetin giderilebilmesi için
Millî Eğitim Bakanını göreve davet ettiğine ilişkin açıklaması
İSMET
TOKDEMİR (Hatay) – Teşekkürler Sayın Başkan.
Eğitimde
bir nesil yok ediliyor. Hatay, Suriye'de iç savaşın başladığı 2011 yılından
itibaren sınır şehri olması nedeniyle hoşgörüsüyle yüz binlerce Suriyeliyi
misafir ediyor. Hatay genelinde özellikle Reyhanlı ve Antakya’da oluşan yüksek
nüfus en fazla eğitimi etkiledi. İlk etapta açılan geçici eğitim merkezleriyle
müstakil okullarda eğitim yapılırken, daha sonra geçici eğitim merkezleri
kapatılarak resmî okullara öğrenciler entegre edilmeye başlandı. Fiziki şartlar
yeterli olmadığı için sınıf mevcutları ortalama 45-50 öğrenciye ulaştı. İlk
etapta merkezde ilk ve ortaokullarda ikili eğitime geçildi, liselerde de ikili
eğitime geçildiğinde öğretmen ve öğrencilerimizin performansı olumsuz yönde
etkilenecektir. Millî Eğitim Bakanını acilen göreve davet ediyorum.
BAŞKAN
– Sayın Altay, sisteme girmişsiniz, söz talebiniz var.
Buyurun.
60.- İstanbul Milletvekili Engin Altay’ın, Mersin Milletvekili Baki
Şimşek’in Mersin İmam Hatip Lisesi inşaatıyla ilgili yaptığı açıklamasındaki
bazı ifadelerine ilişkin açıklaması
ENGİN
ALTAY (İstanbul) – Sayın Başkan, biraz önce Sayın Baki Şimşek’in bir değerlendirmesi
oldu, ben de Mersin Büyükşehir Belediye Başkanımızı aradım. Olay şöyledir:
Seçimlerden önce yüklenici müteahhit firmayla Sayın Burhanettin Kocamaz bir
problem yaşamış, sanıyorum bir ödeme eksikliği olmuş, ödeme yapılmamış yapılan
işlerle ilgili ve bu noktada bu inşaat Sayın Vahap Seçer Belediye Reisi olmadan
önce durmuş zaten Sayın Başkan, sayın milletvekilleri. Bu süreçte, seçimler
bittikten sonra da AK PARTİ Büyükşehir Meclis üyelerimiz ve AK PARTİ’li Akdeniz
Belediye Başkanımız Sayın Seçer’e demişler ki: “Evet, bu tıkandı, öyle oldu,
böyle oldu ama biz bunu yaptırırız. Biz Millî Eğitim Bakanlığı üzerinden bu
okulu yapacağız.” Bunu deyip Büyükşehir Belediyemizin bu konudaki tasarrufundan
vazgeçmesini AK PARTİ talep etmiş. Sayın Vahap Seçer de “Madem öyle, hayhay.
Önemli olan, hizmetin yapılmasıdır.” demiş.
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın.
ENGİN
ALTAY (İstanbul) – Ancak an itibarıyla hâlen Sayın Vahap Seçer yapılmış,
bitmiş, ikmal edilmiş inşaattan dolayı müteahhit firmaya para ödemektedir. AK
PARTİ Akdeniz Belediye Başkanı imam hatip okulumuzun yapılmasını üstlendiği
için “Devletten de Bakanlıktan da katkı alarak daha seri bir şekilde yaparız.”
teklifinde bulunduğu için Büyükşehir Belediyemiz de bu teklife “Hayhay.” demiş.
Durum bundan ibarettir. Genel Kurulun bilgisine sunarız efendim.
BAŞKAN
– Buyurun Sayın Şimşek.
61.- Mersin Milletvekili Baki Şimşek’in, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması
BAKİ
ŞİMŞEK (Mersin) – Sayın Başkanım, tabii, devletin dili yazıdır yani AK PARTİ’li
Akdeniz Belediye Başkanı herhangi bir resmî yazı yazmış mıdır Büyükşehre,
herhangi bir talebi olmuş mudur yoksa şifahen mi söylemiştir veya söylememiş
midir; ben onu bilemiyorum ama Büyükşehir Belediyesinin Valiliğe ve Millî
Eğitime yazmış olduğu yazı buradadır.
Devlette
devamlılık vardır. Bir belediye inşaatı başlatmış, bitmemiş. Elbette her
belediyenin borcu var ama yani şimdi borç var diye protokolden vazgeçiliyor.
Yani mevcut bir okul yıkılmış, bu okulun öğrencileri başka bir yerde eğitim
görüyor şu anda, sıfırdan bir okul yapılmıyor. Mersin’in köklü, tarihî Mersin
İmam Hatip Lisesi yıkılmış, bunun yerine yeni bir okul yapılıyor. Bu inşaat
başlamış, belli bir seviyeye de gelmiş “Belediyenin borcu var.” Belediye
başkanı değiştiğinde o borcu giden ödemiyor, gelen ödüyor yani bu sistem böyle
devam ediyor, devlette devamlılık var. Yani burada işte “Borcu vardı, öbürü de
öyle dedi.” Resmî herhangi bir yazışma var mıdır? Öyle bir talep olmuş mudur?
Buna açıklık getirsinler.
Teşekkür
ediyorum.
BAŞKAN
– Teşekkürler.
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
62.- İstanbul Milletvekili Engin Altay’ın, Burhanettin Kocamaz’ın
Belediye Başkanlığı döneminde Mersin İmam Hatip Lisesi inşaatının
durdurulduğuna ilişkin açıklaması
ENGİN
ALTAY (İstanbul) – Bu okulun inşaatı, Mersin Büyükşehir Belediye Başkanı
Burhanettin Kocamaz iken zaten durmuş. Burhanettin Kocamaz ödeme yapmamış,
müteahhit firma bugüne kadar yaptığı işlerle ilgili alacağını alamadığı için
firma iş ve işlemi durdurmuş. Vahap Seçer de Büyükşehir Belediye Başkanlığı
döneminde müteahhit firmanın yaptığı iş ve işlemlerle ilgili müteahhit firmaya
an itibarıyla ödeme yapıyor. Yani her şeyde kâğıt ararsak biz siyaseti
bırakalım, siyasetçinin sözü senettir.
Akdeniz
Belediye Başkanı beni arasın, “Ben Vahap Seçer’e böyle bir teklifte
bulunmadım.” desin, ben buradan söz veriyorum, en kısa sürede bu imam-hatip
okulumuzu Mersin Büyükşehir Belediyesine yaptıracağız, olay bu.
BAKİ
ŞİMŞEK (Mersin) – Şimdi ben Akdeniz Belediye Başkanıyla görüşüyorum, hemen
arıyorum onu.
ENGİN
ALTAY (İstanbul) – Görüşün; beni arasın kardeşim, “Demedim.” desin. Nelerle
uğraşıyoruz ya!
BAŞKAN
– Teşekkürler.
OLCAY
KILAVUZ (Mersin) – Sayın Başkan…
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Sayın Bülbül…
63.- Sakarya Milletvekili Muhammed Levent Bülbül’ün, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
MUHAMMED
LEVENT BÜLBÜL (Sakarya) – Sayın Başkanım, tabii, şimdi “Nelerle uğraşıyoruz?”
derken aslında önemli, uğraşılması gereken bir mesele. Açıklığa kavuşmasında da
fayda var. Sizin açıklamanız da önemli bu noktada fakat Sayın
Milletvekilimizin, Baki Şimşek Bey’in ifade ettiği husus da önemli bence çünkü
hani “yazı” derken onu kastediyor.
Netice
itibarıyla, üstlenilmişse bu okulun yapımı işi, bunun birtakım protokollerle
yapılması pek tabiidir. Bunu da görmek herkesi rahatlatacaktır, değil mi Sayın
Başkanım? “Bu kadar da uzatmayalım.” diyorsunuz siz de ama netice itibarıyla bu
konuda Mersin’de önemli bir beklenti ve talep var. Bu konunun açığa
kavuşmasında da büyük yarar olacaktır diyoruz.
Teşekkür
ederim.
BAŞKAN
– Teşekkürler.
Değerli
milletvekilleri, bazen oradan işaret ediyorlar. “Biz listedeyiz, niye 60’a göre
söz vermiyorsunuz?” diye. Çok sayıda milletvekili sisteme giriyor ve ben bölüm
bölüm, sırayla söz veriyorum.
Sayın
Kılavuz, deminden beri işaret ediyorsunuz, en son sıradasınız ve sizden önce 8
kişi var.
OLCAY
KILAVUZ (Mersin) – Sayın Başkan, dışarıdaydım, yeni geldim.
BAŞKAN
– Onları da bitirip sonra size geleceğiz, bu işin kuralı bu. Yani otomatik
olarak sisteme girildiğinde sıralama oluşuyor ve o sıraya göre de yeri
geldiğinde söz veriyorum.
RECEP
ÖZEL (Isparta) – Gündemi nasıl bitireceğiz? Gündem nasıl bitecek?
BAŞKAN
– Şimdi, söz sırasının size gelmesi için yeniden 60’a göre söz vermeye başlamam
ve 8 kişinin daha konuşması lazım Sayın Kılavuz.
Diğer
arkadaşlara da hatırlatayım, bu otomatik olarak sisteme giriş sırayı belirliyor,
ben de belli aralıklarla 60’a göre söz hakkı kullandırıyorum ve bu sıraya göre
kullandırıyorum. Sayın Gürer de deminden beri işaret ediyor ama sizin de
önünüzde hâlâ bir 6-7 kişi var.
RECEP
ÖZEL (Isparta) – Gündem nasıl bitecek efendim? “İç Tüzük 60, 60…”
BAŞKAN
– Herkes kendisini…
ÖMER
FETHİ GÜRER (Niğde) – Öyle ama yoklama yaptınız, çıktım, listeden düşmüş.
BAŞKAN
– Sayın Gürer, en çok…
RECEP
ÖZEL (Isparta) – Sayın Başkanım, 100 kişi istese 100 kişiye söz verecek
misiniz?
BAŞKAN
– Lütfen onu bana bırakın.
RECEP
ÖZEL (Isparta) – Size bırakıyoruz da, gündemi de bize bırakın.
BAŞKAN
– Bir de Sayın Gürer, lütfen bu itirazı yapmak yerine sürekli sisteme
girdiğinizde söz hakkını kullandığınızı da dikkate alarak biraz daha adil
düşünmeye çalışın. Ben sorumluluğum gereği…
ÖMER
FETHİ GÜRER (Niğde) – Bugün hiç konuşmadım Başkan, ben hiç konuşmadım ki.
BAŞKAN
– Bir izin verirsen ben de iki kelime söyleyeyim. Bir izin verirsen… Hayır,
ayrıca bu benim takdirimde değerli milletvekilleri, istesem vermem, 60’a göre
hiç kimseye söz vermek zorunda değilim. Bunu adalet gereği Parlamentonun ruhuna
uygun davranmak adına neredeyse sisteme giren bütün milletvekillerine sırayla
bölüm bölüm söz veriyorum ama eğer bu şekilde itirazlar edilirse ben de bu
kuralı biraz sertleştiririm; ona göre hoşgörüyü azaltırım, söz kullandırmam;
hepsi bu.
MAHMUT
TANAL (İstanbul) – Biz sizin yönetiminizden memnunuz Başkanım, devam edin.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
– Değerli milletvekilleri, 4’üncü madde üzerinde 3 adet önerge vardır, şimdi
bunları aykırılık sırasına göre okutup işleme alacağım.
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 4’üncü maddesinin kanun teklifi
metninden çıkarılmasını arz ve teklif ederiz.
 Mehmet
Ruştu Tiryaki Mahmut Toğrul Tulay
Hatımoğulları Oruç
 Batman
 Gaziantep Adana
 Meral
Danış Beştaş  Nuran
İmir
 Siirt  Şırnak
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Önerge üzerinde Adana Milletvekili Tulay Hatımoğulları Oruç konuşacaktır.
Buyurun
Sayın Hatımoğulları Oruç. (HDP sıralarından alkışlar)
Süreniz
beş dakikadır.
TULAY
HATIMOĞULLARI ORUÇ (Adana) – Teşekkür ederim.
Sayın
Başkan, değerli milletvekilleri, bizleri ekranları başında izleyen halklarımız
ve sevgili kadınlar; ben bugün konuşmamı, özellikle bütçe görüşmelerinin devam
ettiği bir süreçte, kadına yani kadın-erkek eşitsizliğine duyarsız olan bir
bütçe üzerinde vurgulamak ve kimi taleplerimizi sıralamak istiyorum.
Değerli
arkadaşlar, bizler Halkların Demokratik Partisi olarak kadın-erkek
eşitsizliğiyle, bu Meclis başta olmak üzere yaşamın her alanında mücadelemizi
sürdürüyoruz. Bakın, bugün “Mor çizgimizden asla geri adım atmayacağız.”
sözümüz, kayyum atanan belediyelerimize kayyum atarkenki gerekçelerden birinin
eş başkanlık sistemi olduğuna dair vurgular yapıldığı için biz bu vurgumuzu
biraz daha güçlü bir biçimde buradan ifade etmek istiyoruz.
Bakın,
eş başkanlık sisteminde, yerel yönetimlerde özellikle belediyeler bütçelerini
planlarken kadın duyarlılığı yüksek planlamalar yapmaktadır. Bakın HDP
belediyelerinde kadın danışma merkezleri, kadınlar için sosyal alanlar ve gücü
yettiğince istihdam alanları sağlamak konusunda bütçeleme modellerine sahiptir.
Bu kayyumu ayrıca, kadınların bu kazanımına dönük, HDP belediyelerinin bu
kazanımlarına dönük bir darbe olarak da nitelediğimizi belirtmek isterim.
Bakın,
2020 yılı bütçesi görüşülürken kadının asla adı yok. Bugün, şunu da hatırlatmak
isterim ki eş başkanlık sistemini Almanya’da Yeşiller Partisi uygulamış,
Türkiye’de HDP bu modeli yaşamın her alanında yaygınlaştırmış ve bu Meclise de
önerimiz, bütün siyasi partiler bir an önce eş başkanlık sistemine girmeli, eş
başkanlık sistemi de yasalaşmalıdır. İşte o zaman bizler, bütçe dâhil olmak
üzere hakkımız olanı daha fazla talep etme şansına sahip oluruz.
Bugün,
“Biz kadınların bütçeden somut taleplerimiz nedir?” sorusuna tabii ki, başta
“Katılımcı bütçe.” diyoruz. Yani bu bütçe oluşturulurken, her bakanlığın
bütçesi tek tek oluşturulurken mutlaka ve mutlaka bütün kadın kurumlarına
başvurulmalıdır, fikirleri alınmalıdır. Aynı şekilde, erişilebilir ücretsiz
sağlık hakkı, yine eğitim hakkı ücretsiz olarak ve daha fazla teşvik
kampanyaları, kadınlara istihdam alanlarıyla ilgili ciddi biçimde kota
uygulanması…
İstanbul
Sözleşmesi’nin uygulanması için İstanbul Sözleşmesi’ni bu iktidar tartışmaya
açtı, reddediyor esasen sözlü ve fiilî olarak. Bu İstanbul Sözleşmesi’nin
uygulanması için, farkındalık yaratma ve altyapısının kurulması bağlamında
ciddi anlamda bütçeden pay ayrılmalıdır. Sığınmaevlerinin sayısı
artırılmalıdır, daha fazla kreşler yapılmalıdır.
Değerli
arkadaşlar, kadınların yaşayabileceği kentler yerel yönetimler için olmazsa
olmazdır ve merkezî bütçeden sadece bu kaleme dönük pay ayrılmalıdır. Yine,
kadın destek hatlarının altyapıları yeterli bir biçimde ve daha fazla
güçlendirilerek daha yaygın bir şekilde yerine getirilmelidir.
Değerli
arkadaşlar, ben sözlerimi bitirirken, önümüz 25 Kasım Kadına Yönelik Şiddete
Karşı Uluslararası Mücadele Günü. 25 Kasımda Mirabel kız kardeşler faşizm
tarafından katledildiler ve bu nedenle, 1981’de, Latin Amerikalı ve Karayipli
Kadınlar Kongresi’nde, bu günü -kadınlara karşı işlenen suçlar- Kadına Yönelik
Şiddete Karşı Uluslararası Mücadele Günü ilan edilmesi istenmiştir ve ilan
edilmiştir. Birleşmiş Milletler de 1999’da Kadına Yönelik Şiddete Karşı
Uluslararası Mücadele Günü ilan etti 25 Kasımı. Bu ilanın anlamı tam da şudur:
Faşist diktatörlüklerin yoğunlaştığı dönemlerde kadına yönelik artan şiddetle
daha çok mücadele etme, uluslararası -fikri, zikri ne olursa olsun- bütün
kadınların ortak mücadelesini vurgular ve bununla dayanışacak güçleri de
elbette vurgular.
Değerli
arkadaşlar, “Mirabel kız kardeşler” dediğimizde aklımıza özgürlüğe kanat çırpan
kelebekler gelir. Biz kadınlar, hepimiz kelebeğiz.
(Mikrofon
otomatik cihaz tarafından kapatıldı)
BAŞKAN
– Buyurun Sayın Hatımoğulları Oruç, bağlayın lütfen sözlerinizi.
TULAY
HATIMOĞULLARI ORUÇ (Devamla) – Unutmayalım ki kelebekler kanat çırparak yol
alır. Yalnız 25 Kasımlarda ve 8 Martlarda değil; gün gün, kanat çırptıkça
özgürleşeceğiz ve hakkımız olanı alacağız. “Ekmek de istiyoruz, gül de.”
diyorduk ya; biz ekmeği de, gülü de alacağız.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Hatımoğulları Oruç.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 4’üncü
maddesinin 7’nci fıkrasının aşağıdaki şekilde değiştirilmesini arz ve teklif
ederiz.
“(7)
Dijital hizmet vergisine ilişkin istisna ve muafiyetler, ancak bu Kanuna hüküm
eklenmek veya bu Kanunda değişiklik yapılmak suretiyle düzenlenir. Diğer
kanunlarda bulunan istisna veya muafiyet hükümleri bu vergi bakımından
geçersizdir.”
 Dursun
Müsavat Dervişoğlu Orhan Çakırlar Ümit
Beyaz
 İzmir Edirne İstanbul
 Mehmet
Metanet Çulhaoğlu  Ümit
Özdağ
 Adana  İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkanım.
BAŞKAN
– Önerge üzerinde İstanbul Milletvekili Ümit Özdağ konuşacaktır.
Buyurun
Sayın Özdağ. (İYİ PARTİ sıralarından alkışlar)
Süreniz
beş dakikadır.
ÜMİT
ÖZDAĞ (İstanbul) - Sayın Başkan, değerli milletvekilleri; Türkiye Cumhuriyeti
tarihinin en ağır ekonomik krizlerinden birinden geçiyoruz. Bu krizin en önemli
nedeni, hiç şüphesiz, Türkiye’nin üretimden kopmasıdır. Mevcut krizi aşmak için
finansal çalışmalar yetmeyecektir. Krizin aşılabilmesinin tek yolu vardır, o da
üretimi artırmak. Ancak üretimin artması, yüksek teknoloji üretimin artmasıyla
Türkiye’yi sıçratabilecek ve krizli ortamdan üreten bir Türkiye’ye
geçebileceğiz. Bu noktada “dijital dünya” diye adlandırdığımız alanın etkin ve
yaygın kullanılması kaçınılmaz bir gereklilik olarak önümüze çıkıyor. Hâl böyle
iken dijital hizmet vergisi, sektördeki yatırım ortamını olumsuz olarak
etkileyecek. Yeni teklif, Türkiye'de hâlihazırda vergi mükellefiyeti olan
yerleşik kişilerin üzerinde doğrudan ya da dolaylı olarak ciddi maliyetler ve
rekabet dezavantajı yaratırken yabancı şirketlerin Türkiye'de yatırım
yapmasının önünde de önemli bir engel olacak. Bu yaklaşım beklenmeden yatırım
ortamına zarar verici ölçüde büyük oranlı bir vergi tahsis edilmesi ve vergi
yükümlülüğü yerine getirilmediğinde erişim engeli gibi ağır yaptırımlar
öngörülmesi, Türkiye’yi, hızla gelişen dijital dünyanın gerisinde bırakacaktır.
Mevcut gelir vergisi tarifesi daha adil olarak yeniden tasarlanmalıdır. Ayrıca
Cumhurbaşkanına vergi hadlerini değiştirme yetkisi tanınması ve Cumhurbaşkanının
takdir yetkisinin bu kadar geniş tutulması da doğru değildir. Bu maddede
Cumhurbaşkanına verilen yetki sonucunda vergi hadlerinin aşağı indirilmesi
durumunda küçük firmaların üzerine yük binecek, Türk piyasasından çekilme ve
yatırımlarını durdurma yoluna gideceklerdir.
Genel
Kurulu saygıyla selamlarım. (İYİ PARTİ sıralarından alkışlar)
BAŞKAN
– Teşekkürler Sayın Özdağ.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 128 sıra sayılı Dijital Hizmet Vergisi Kanunu ile Bazı Kanunlarda ve 375
Sayılı Kanun Hükmünde Kararnamede Değişiklik Yapılması Hakkında Kanun
Teklifi’nin 4’üncü maddesinin 2’nci fıkrasında geçen “döneminden itibaren”
ibaresinin “dönemini izleyen” şeklinde değiştirilmesini arz ve teklif ederiz.
 Mehmet
Bekaroğlu  İlhami Özcan Aygun Lale
Karabıyık
 İstanbul Tekirdağ Bursa
 Bülent
Kuşoğlu Alpay Antmen Cavit
Arı
 Ankara Mersin Antalya
 Burhanettin
Bulut Özgür Karabat Süleyman
Bülbül
 Adana İstanbul Aydın
 Turan
Aydoğan
 İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Önerge üzerinde İstanbul Milletvekili Özgür Karabat konuşacaktır.
Buyurun
Sayın Karabat. (CHP sıralarından alkışlar)
Süreniz
beş dakikadır.
ÖZGÜR
KARABAT (İstanbul) – Sayın Başkan, değerli milletvekilleri; 128 sıra sayılı
Dijital Hizmet Vergisi Kanunu Teklifi üzerine söz almış bulunuyorum. Yüce
Meclisi saygıyla selamlıyorum.
Konuşmamın
başında hemen şunu söylemek isterim ki yeni vergiler getiriyoruz, vatandaşın
üzerine yeni vergi yükleri yüklüyoruz. AKP iktidara geldiği gün vatandaşın
ödediği kişi başına vergi yükü ile 2018 yılı sonu itibarıyla vatandaşın ödediği
kişi başına vergi yükü arasında çok ciddi farklar var. 2002 yılında AKP
iktidara geldiğinde kişi başına vergi yükü 910 TL, bugün ise bu rakam ortalama
7.235 TL. Dolar cinsinden eğer konuşursak 602 dolar olan vergi yükü, bugün
1.945 dolara yükselmiş durumda.
Değerli
arkadaşlar, meşhur bir halk deyimi vardır: “Ekende yok, biçende yok, yiyende
çok Osmanlı.” diye. Şimdi, değerli arkadaşlar, bunu özellikle söylüyorum: Bu
gidişle vergi sistemini tımar sisteminden daha kötü bir duruma getireceksiniz.
Çok vergi tahakkuk ettirmek demek adaletli vergi almak demek değildir. Bunun
farkına varmak gerekir.
Size
bir örnekten daha bahsetmek isterim. Cumhuriyetin ilk kurulduğu yılları
hatırlayın. Mustafa Kemal Atatürk o gün ülke bütçesi içerisinde çok önemli bir
orana sahip olan aşar vergisini kaldırmıştır. Bunu niye söylüyorum? Vergiyi
yükselterek kalkınacağınızı düşünüyorsanız yanılıyorsunuz değerli arkadaşlar.
Vatandaşın sofrasına ortak olarak büyüyemeyiz, onun yerine başka politikaları
izlememiz gerektiğini sizlerle paylaşmak istiyorum değerli arkadaşlar.
Bu
vergiyle ilgili, elbette dijital vergi sistemi Avrupa’nın çeşitli ülkelerinde
uygulanıyor. Eğer biz çağdaşlık adına bu vergiyi uyguluyorsak o zaman o vergiyi
uygulayan örnekleri de dikkatli bir şekilde incelememiz gerekir. Dolayısıyla,
en çok bu, Avrupa ülkelerinde uygulanıyorsa Avrupa Birliğinin önerdiği vergi
oranı yüzde 3’tür, bizde ise yüzde 7,5’tur. Şunu söylemek isterim ki bu rakam
Macaristan’la denktir ama İngiltere’de yüzde 2’dir, İspanya’da yüzde 3’tür;
üstelik orada Cumhurbaşkanına vergi oranını 2 kat artırma hakkı verilmemiştir.
Bu
vergi de ülkemizde sanki yeni bir vergi gibi anlatılmamalıdır çünkü bu vergiye
benzer bir vergiyi de, internet reklamı üzerinden alınan vergiyi de daha önce
bu Mecliste geçirdik değerli arkadaşlar. Dolayısıyla, o Vergi Kanunu orada
dururken bunun bu şekilde gelmesi bir çelişkidir; bunu sizlerle paylaşmak
isterim değerli arkadaşlar.
Verginin
başka noktası şu ki ben hemen sizlere bahsetmek isterim çokça konuşulmadığı
için bu konu. Bakın, bu Vergi Kanunu’yla aynı zamanda neden vergi alacağız
biliyor musunuz? Eğer bir iş yeri sahibi, bir şirket sahibi araç kiralamışsa ve
belli bir noktayı geçiyorsa 5 bin, 5 binin üzerini geçiyorsa diyeceksiniz ki
“Daha fazlasını vergiden düşemezsiniz.” Bir araç almışsa, 250 bin rakamını
geçiyorsa bunun üzerini gider gösteremezsiniz. Eğer bu aracı alırken ÖTV
ödemişse, KDV ödemişse “135 bini geçen kısmını siz giderden düşemezsiniz.”
diyeceksiniz.
Şimdi,
değerli arkadaşlar, hem vatandaştan vergiyi alacaksın hem de diyeceksin ki “Sen
bunu indirim konusu yapmayacaksın.” Bizim Vergi Kanunu’muzun en temel
esaslarından biri gerçek gider esası. Burada da bir çelişki olduğunu sizlerle
paylaşmak isterim.
Bir
iş yeri sahibi otomobil alınca gider gösteremiyor ama siz kendinize lüks araç
almaktan hiç imtina etmiyorsunuz. 80 milyonu geçen araçlar alıyorsunuz, lüks
araçları makam araçları yapıyorsunuz ama bir şirket sahibi altına bir makam
aracı alıyorsa “Onun yakıtının belli bir kısmını gider gösteremezsiniz.”
diyorsunuz.
Değerli
arkadaşlar, bu, doğru bir iş değildir, üstelik can çekişen otomotiv sektörüne
de ciddi darbeler vuracaktır; bunu dikkatinize sunmak isterim değerli
arkadaşlar. Kendinize gelince han hamam, arazi, saray; vatandaşa gelince yüksek
maliyetli vergileri reva görmekten vazgeçmenizi buradan söylüyorum değerli
arkadaşlar. (CHP sıralarından alkışlar)
Bu
vergi kanunuyla ilgili bir şeyi daha hatırlatmak isterim. Her defasında
söylüyoruz, kime sorduk? Bu dijital hizmet vergisi kanununu en tabii Sanayi ve
Teknoloji Bakanlığına sormanız gerekmez mi? Onun tali komisyonunda görüşmek
gerekmez mi? Biz hep buradan “Artık yürütme egemen oldu.” diyoruz ya, vallahi
de billahi de milletvekillerini geçtik, bakanlar da artık etkili değil.
Cumhurbaşkanlığında, Külliye’de kurulmuş bir paralel yapı bizlere buradan her
şeyi getiriyor, dayatıyor.
(Mikrofon
otomatik cihaz tarafından kapatıldı)
BAŞKAN
- Buyurun, tamamlayın Sayın Karabat.
ÖZGÜR
KARABAT (Devamla) – Değerli arkadaşlar, Bakan çağrılmamış, meslek örgütleri
çağrılmamış, konuyla ilgili bu verginin neyi götürüp neyi getireceği analiz
edilmemiş… Vergi işi bir devletin en ciddi işidir. Eğer vergi işi zedelenirse,
vergi sistemi bozulursa biliniz ki adalet sistemi bozulur, biliniz ki devletin
yapısı bozulur ve biliniz ki o zaman idare edemeyeceğimiz bir kaosla karşı
karşıya kalırız. Türkiye'yi getirdiğiniz nokta tımarlı sipahilerin vergi
sistemine denk düşer ve ondan sonra çıkan isyanları da artık bu noktadan sonra
karşılamayı da biz istemiyoruz. Adaletli bir vergi sistemi için konunun bütün
muhataplarıyla yeniden görüşülerek değerlendirilmesini istiyoruz.
Çok
teşekkür ediyoruz, sağ olun.
BAŞKAN
– Teşekkürler Sayın Karabat.
ENGİN
ALTAY (İstanbul) – Karar yeter sayısı istiyoruz.
BAŞKAN
– Önergeyi oylarınıza sunacağım ve karar yeter sayısı arayacağım. Kabul
edenler… Etmeyenler…. Karar yeter sayısı yoktur.
Birleşime
beş dakika ara veriyorum.
Kapanma Saati: 18.52
ALTINCI OTURUM
Açılma Saati: 18.59
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Bayram ÖZÇELİK (Burdur)
-----0-----
BAŞKAN
– Türkiye Büyük Millet Meclisinin 18’inci Birleşiminin Altıncı Oturumunu
açıyorum.
128
sıra sayılı Kanun Teklifi’nin 4’üncü maddesi üzerinde İstanbul Milletvekili
Özgür Karabat ve arkadaşları tarafından verilen önergenin oylamasında karar
yeter sayısı bulunamamıştı. Şimdi önergeyi tekrar oylarınıza sunacağım ve karar
yeter sayısı arayacağım.
Kabul
edenler... Etmeyenler... Önerge kabul edilmemiştir, karar yeter sayısı vardır.
128
sıra sayılı Kanun Teklifi’nin görüşmelerine devam ediyoruz.
Komisyon
yerinde.
4’üncü
maddeyi oylarınıza sunuyorum: Kabul edenler… Etmeyenler… 4’üncü madde kabul
edilmiştir.
Sayın
Kurtulan, söz talebiniz var, buyurun.
V.- AÇIKLAMALAR (Devam)
64.- Mersin Milletvekili Fatma Kurtulan’ın, Ordu Milletvekili Cemal
Enginyurt’un 128 sıra sayılı Kanun Teklifi’nin 2’nci maddesiyle ilgili önerge
üzerinde yaptığı konuşmasındaki bazı ifadelerine ve kamunun vicdanını yaralayan
Rabia Naz olayının araştırılmasının tüm milletvekillerinin sorumluluğu olduğuna
ilişkin açıklaması
FATMA
KURTULAN (Mersin) – Sayın Başkan, az önce Sayın MHP Milletvekilinin Rabia Naz
Araştırma Komisyonuyla ilgili bir açıklaması oldu ancak partimiz adına orada
olan Filiz Kerestecioğlu ve aynı zamanda CHP’li Jale Nur Süllü, Necati Tığlı,
Sevda Erdan Kılıç Vekillerimiz de birer açıklama yaptılar. Olayın böyle
olmadığını, gerçeklerin aydınlatılması için gösterilen çabaya bir gölge
düşürüldüğünü ifade ediyorlar. Bu tutuklama talebiyle… Gazeteci kimlikleriyle
bu olayı araştırmak istediklerini söylüyorlar. Canan Coşkun’un olayın tanığı
Mürsel Küçükal’la izin isteyerek görüştüğü, Küçükal’ın kendisini evine davet
ettiği, görüşmenin tümüyle görgü tanığının izni, talebiyle ve ortaklaşarak
gerçekleştiği üzerine görüş birliğine varan iki partiyi orada temsilen bulunan
milletvekillerinin birbirine benzer ortak açıklamaları bu mahiyette.
Dolayısıyla, kamunun vicdanını zorlayan, yaralayan masum bir çocuğun ölümünün
araştırılması Mecliste bulunan herkesin sorumluluğudur, ona gölge düşürecek her
türlü adımın karşısında yer almalıyız diye düşünüyorum.
Teşekkür
ederim.
BAŞKAN-
Teşekkürler Sayın Kurtulan.
Sayın
Altay, söz talebiniz var.
Buyurun.
65.- İstanbul Milletvekili Engin Altay’ın, camilerin eklentilerini
satışa çıkaracak hâle gelinmiş olmasının vahim bir durum olduğuna ve Zağnos
Paşa Camisi’ne dokunulmaması gerektiğine ilişkin açıklaması
ENGİN
ALTAY (İstanbul) – Sayın Başkanım, biraz önce İYİ PARTİ Balıkesir
Milletvekilimiz Sayın İsmail Ok hoş olmayacak bir durumu Genel Kurulla
paylaştı, Balıkesir’de Zağnos Paşa Camisi’nin yerleşkesinde bulunan kimi
bölümlerin satışa çıkarıldığıyla ilgili. Yani Hükûmetin ve belediyelerin,
camilerin eklentilerini satışa çıkaracak hâle gelmiş olması vahim bir durum.
Yani cami bahçeleri mi kaldı satılacak? AK PARTİ’den de bu konuda somut bir
“Hayır, böyle bir şey yok.” mesajı gelmedi, verilmedi an itibarıyla. Ben her
şeye rağmen Balıkesir Büyükşehir Belediyesi bu kadar zora düştüyse -hani,
sanıyorum Belediye satıyor bu yeri- Hükûmetin, yürütmenin örtülü ödenekten mi,
neredense Balıkesir Büyükşehir Belediyesine biraz yardım etmesini ve Zağnos
Paşa Camisi’ne dokunulmamasını önermek istedim.
Teşekkür
ederim.
BAŞKAN
– Teşekkürler.
BÜLENT
TURAN (Çanakkale) – Sayın Başkan…
BAŞKAN
– Sayın Turan, buyurun.
66.- Çanakkale Milletvekili Bülent Turan’ın, İstanbul Milletvekili Engin
Altay’ın yaptığı açıklamasındaki bazı ifadelerine ve Zağnos Paşa Camisi’nin
mülkiyetinin Maliye Bakanlığına devredildiğine ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; aslında Sayın Altay’a
izah ettim durumu ama tabii bu mikrofonun bir cazibesi var, buradan söylemeyi
görev biliyor kendisince; ben de kamuoyunu bilgilendireyim.
ENGİN
ALTAY (İstanbul) – E, ama öyle. Hayır, siz de “Satış yok.” diyemiyorsunuz.
BÜLENT
TURAN (Çanakkale) - Buradan bir kanun çıktı Sayın Başkan. Bu kanunun gereği
olarak da birçok belediye -bunun CHP’lisi var, AK PARTİ’lisi var, başka
partilisi var- kurumlar arası gayrimenkullerin teslimi çalışması yaptılar.
Balıkesir’deki iddia konusu yer cami değil; caminin etrafındaki ayakkabı
boyacılarının, benzer müştemilatın kullandığı yerler.
ENGİN
ALTAY (İstanbul) – Külliye, külliye; külliyeyi parçalıyorsunuz, parçalatmayız
külliyeyi.
BÜLENT
TURAN (Çanakkale) – Burasıyla ilgili de Maliye Bakanlığı ile Büyükşehir
Belediyesi bir anlaşma yapıyor, buranın mülkiyetini üçüncü kişilere değil,
Maliye Bakanlığına devrediyor.
ENGİN
ALTAY (İstanbul) – Satıyor, satıyor.
BÜLENT
TURAN (Çanakkale) - Dolayısıyla satış, üçüncü kişiler asla söz konusu değildir.
Tekrar, aynı konuyu ifade etmek istiyorum.
Teşekkür
ediyorum Sayın Başkanım.
BAŞKAN
– Teşekkürler Sayın Turan.
ENGİN
ALTAY (İstanbul) – Belge var, İsmail Bey’de belge var efendim.
BÜLENT
TURAN (Çanakkale) – Sayın Altay, vallahi yanlış.
ENGİN
ALTAY (İstanbul) – Külliyeleri parçalatmayız.
İSMAİL
OK (Balıkesir) – Sayın Başkan…
BAŞKAN
– Buyurun Sayın Ok.
67.- Balıkesir Milletvekili İsmail Ok’un, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
İSMAİL
OK (Balıkesir) – Teşekkür ederim Sayın Başkanım.
Balıkesir
Büyükşehir Belediyesinin yazısı, resmî yazısı burada. “Konu: Satış” diyor.
ENGİN
ALTAY (İstanbul) – Aha, belge, belge.
İSMAİL
OK (Balıkesir) – Sayın Turan’ın dediği gibi, ayakkabı boyacılarının yeri değil;
Sayın Altay’ın ifade ettiği gibi, külliyenin yani müştemilatının bölümleridir.
Dolayısıyla bu, tarihe Balıkesir adına bir utanç vesikası olarak geçmiştir.
Koskoca Balıkesir Büyükşehir Belediyesi, camiye ait 2 parselin satışıyla mı
kurtulacak? Hani, sözde, iktidar partisinden olunca kaynak akıyordu. Böyle
tarihî bir caminin parsellerinin satılarak belediyenin borçlarının
kapatılmasını ben vicdan sahibi olan başta AK PARTİ’liler olmak üzere,
milletimize havale ediyorum ve şiddetle kınıyorum.
BAŞKAN
– Teşekkürler.
ENGİN
ALTAY (İstanbul) – Allah’a da havale ediyoruz.
ADİL
ÇELİK (Balıkesir) – Alakası yok, hiç alakası yok ya.
İSMAİL
OK (Balıkesir) – Ya, ne ilgisi işte, aha burada yazı, resmî yazı burada!
ENGİN
ALTAY (İstanbul) – Aha, belge, belge.
BÜLENT
TURAN (Çanakkale) – Sayın Başkan…
BAŞKAN
– Sayın Turan, uzatmayalım ama kayda geçmek üzere sözlerinizi söyleyin.
Buyurun.
BÜLENT
TURAN (Çanakkale) – Sayın Başkan, gündemimiz belli, konu teknik bir konudur,
izahatım budur.
BAŞKAN
– Teşekkür ederim.
İSMAİL
OK (Balıkesir) – Yazık, vallahi yazık! Sizden başka tepki beklerdim, bu 2
maddeye mi kaldı koskoca Balıkesir Belediyesi?
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
– Değerli milletvekilleri, 5’inci madde üzerinde üç adet önerge vardır,
aykırılık sırasına göre okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 5’inci maddesinin kanun teklifi
metninden çıkarılmasını arz ve teklif ederiz.
 Oya
Ersoy Mahmut Toğrul Mehmet
Ruştu Tiryaki
 İstanbul Gaziantep Batman
 Nuran
İmir Meral Danış Beştaş  Serpil
Kemalbay Pekgözegü
 Şırnak Siirt
 İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Önerge üzerinde Şırnak Milletvekili Nuran İmir konuşacaktır.
Buyurun
Sayın İmir. (HDP sıralarından alkışlar)
Süreniz
beş dakikadır.
NURAN
İMİR (Şırnak) – Sayın Başkan, değerli milletvekili arkadaşlarım; hepinizi
saygıyla selamlıyorum. Partim adına 5’inci madde hakkında söz almış
bulunmaktayım.
AKP’nin,
sermayenin maliyetlerini toplumsallaştırma politikasının en somut örneğini
vergi politikalarından okumak mümkündür. Bu vicdansız vergi politikalarına
karşı yapılması gereken ise çok açıktır; kapsamlı bir vergi reformunun
gerçekleştirilmesi ve bu temelde başta gelir ve servet vergisi olmak üzere tüm
vergi alanı radikal bir biçimde yeniden dizayn edilmelidir. Bu değişimin temel
amacı ise az kazanandan az, çok kazanandan çok vergilendirme olmalıdır. Önemli
olan bu ilkeyle gelirin ve servetin vergilendirilmesidir. Vergi adaleti ancak
bu türden radikal değişimle mümkün olabilir.
Tabii,
hiçbir politikanızda adalet olmadığı gibi vergi sisteminde de bir adaletiniz
yoktur maalesef çünkü iktidarınızın adalet gibi bir derdi yoktur. Bütün
politikalarınız ülkede toplumsal bir travmaya dönüşmüş bulunmaktadır. Şunu
artık hepimiz kavramalıyız: Artan vergiler, işsizlik ve ekonomik krizin gün
geçtikçe derinleşmesinin tek sebebi, içeride ve dışarıda uygulanan savaş ve
baskı politikalarıdır. Türkiye'de baskı, sömürü ve şiddet sonuna kadar
uygulanmakta ve farklı seslerin yükselmesi tamamıyla engellenmeye
çalışılmaktadır. Öyle ki toplumsal muhalif kesimler, özellikle HDP ve HDP’yle
bir bağı olanlar terörist ilan edilmekte, gözaltı ve tutuklama uygulamalarına
maruz bırakılmaktadır. Fakat halklarımız, savaş politikasının zehirli
sonuçlarının bilincinde olduğu için, gelişen bu sonuçlara da tepkilerini dile
getiriyor ve getirmeye de devam edeceklerdir. Çünkü savaşın yürütüldüğü bütün
alanlarda ölenler mazlum halkların çocuklarıdır. Savaşın sonuçları sadece ölüm
getirmiyor, aynı zamanda, savaşa ve iktidara biat etmeyen tüm muhalif
kesimlerin toplumsal hakları bir bir ellerinden alınıyor; havaları, suları
zehirleniyor; ormanları, tarım alanları, tarihî eserleri yok ediliyor; yerinden
ve yurdundan göç ettiriliyor.
Değerli
milletvekilleri, 2014 seçimlerinden sonra bir politika hâline getirilen ve
hukuksuz bir şekilde uygulanan kayyum politikasıyla milyonlarca insanın iradesi
gasbediliyor. Bu duruma karşı gelişen direnç ise daha fazla baskıyı beraberinde
getirmiştir. Tutuklamalar ve illegalize etme politikaları da iradesizleştirme
çabalarının devamı olarak devreye konulmuştur. Savaş derinleştikçe başta bizim
partimiz olmak üzere, muhalefete olan baskılar aynı oranda da artmış
bulunmaktadır. Dünya mücadelemizden feyz alırken ve eş başkanlık sistemimizi
model olarak önlerine koyarken, AKP iktidarı bizden korkuyor ve irademize
siyasi darbe yapıyor. Bu yetmiyor, korkularıyla her şeyi yasaklıyor, bizlere
saldırıyor ve saldırdıkça suç işliyor. Mekanik bir suç işleme makinesine
dönüşmüş durumdadır var olan iktidar.
Amed,
Van, Mardin, Hakkâri, Cizre ve dün itibarıyla da Yenişehir, Hazro, İdil ve
Akpazar belediye eş başkanlarımız görevlerinden alınarak yerlerine kayyum
atanmıştır. Bugün itibarıyla 20 belediyemize yani Kürt halkının iradesine
kayyum atanmış bulunmaktadır. Kayyum atamakla yetinmeyen iktidar, bu iradeyi
gasbetmeye çalışmakla yetinmeyen iktidar, 8’i kadın toplam 14 belediye eş
başkanımızı tutuklamış ve hukuksuz bir şekilde, âdeta ailelerini de
cezalandırırcasına binlerce kilometre uzaktaki kentlere sürgün etmiştir.
Görevlerine ilişkin, kamuyu zarara uğratma konusunda en küçük bir hukuksuzluğa
müsaade etmeyen eş başkanlarımız; aksine, bir önceki dönemde atanan kayyumların
belediyeleri nasıl yağmaladıklarına, zevküsefa içerisinde yaşadıklarına 31
Marttan sonra bütün ülke tanık olmuştur.
(Mikrofon
otomatik cihaz tarafından kapatıldı)
BAŞKAN
– Buyurun Sayın İmir, sözlerinizi tamamlayın lütfen.
NURAN
İMİR (Devamla) – Yerel yönetimlerde eş başkanlık sistemini uygulayan tek parti
biziz. Bu sistemin amacı toplumsal cinsiyet eşitliğini sağlamaktır. Kürtlerin
ve kadınların yönetime gelmesini neden hazmedemiyorsunuz? Ama tabii, size göre
Kürtler ve kadınlar yönetemez. Ne Kürtleri yok edebilirsiniz ne kadınları yok
edebilirsiniz. Sizin sorununuz “Bizden başka kimse yönetemez.” politikasıdır
ama sizden çok daha iyi yönetecek olanlar var, onlar da bizleriz. Musa Anter’in
dediği gibi “Biz Kürtler, Türklerle et ile tırnak gibiyiz ancak tırnak hep biz
Kürtler olduk. Biraz uzadığımızda kesiyorlar.” Oysaki gurur duyulması gereken
eş başkanlık sistemi mevcut iktidar tarafından illegalize edilmek isteniyor.
(Mikrofon
otomatik cihaz tarafından kapatıldı)
BAŞKAN
– Artık uzatamıyorum Sayın İmir.
NURAN
İMİR (Devamla) – Mümkünse…
BAŞKAN
– Mümkün değil, hep söyledim.
NURAN
İMİR (Devamla) – Ama her arkadaşta iki sefer, üç sefer uzattınız.
BAŞKAN
– Uzatmadım, sadece bir kere uzattım Sayın İmir.
Açayım
bir kez daha ve lütfen selamlayın.
NURAN
İMİR (Devamla) – Bir kez daha belirtmek istiyoruz ki: Eş başkanlık bizim mor
çizgimizdir. Bu kazanımlar, yıllarca kadınların mücadele ederek kazandığı ve
güvence altına aldığı kazanımlarımızdır. Her alanda kazanımlarımıza karşı
demokratik haklarımızı savunurken polisleri kalkan yapıp kadınlara ve halklara
karşı zırh gücüyle saldırtanlar bilmelidir ki bizim sesimiz, bizim nefesimiz,
bizim direnişimiz ve bizim zılgıtımız sizin kaba gücünüzden daha büyüktür, daha
güçlüdür.
Hepinizi
saygıyla selamlıyorum, teşekkür ediyorum.
BAŞKAN
– Teşekkürler Sayın İmir.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum…
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Buyurun Sayın Bülbül.
V.- AÇIKLAMALAR (Devam)
68.- Sakarya Milletvekili Muhammed Levent Bülbül’ün, Şırnak Milletvekili
Nuran İmir’in 128 sıra sayılı Kanun Teklifi’nin 5’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, burada, yüce Meclisin çatısı altında,
özellikle konuşan sayın hatibin bağlı bulunduğu partinin, mensubu olduğu
partinin milletvekillerinin genelde konuşmalarında devamlı surette Türkiye’de
sanki bir Türk-Kürt çatışması varmış gibi, toplumumuzda ve devletimizde
sistematik olarak bir insan sadece ve sadece Kürt kökenli olduğu için, bu
bölgede dünyaya geldiği için sanki öteleniyor, aşağılanıyor ve yok sayılıyor
gibi bir muamele varmış gibi konuşmaların yapılması çok dikkat çekicidir.
NURAN
İMİR (Şırnak) – Aşağılanma çok oluyor.
MUHAMMED
LEVENT BÜLBÜL (Sakarya) – Bu, sistematik bir çalışmadır. Bu bir sistematik
propaganda çalışmasıdır.
NURAN
İMİR (Şırnak) – Kanıtlasınlar. 20 tane belediye eş başkanı Kürt’tür.
MUHAMMED
LEVENT BÜLBÜL (Sakarya) – Burada gerçeklerin böyle olmadığını o bölgede yaşayan
bizzat Kürt kardeşlerimiz de çok iyi bilmektedir. Mesele, sizin, terör yoluyla
bu bölgede yapılan büyük katliamların, yaşanılan acıların, yapılan
haksızlıkların, o bölgenin insanının eğitimsiz, öğretimsiz, cahil bırakılmasına
yönelik olarak terör örgütünün yapmış olduğu çalışmaların üstünü örtme
gayretinden başka bir şey değildir.
SERPİL
KEMALBAY PEKGÖZEGÜ (İzmir) – Doğmadığınız bölge hakkında konuşmayın,
yaşamadığınız bölge hakkında konuşmayın.
MUHAMMED
LEVENT BÜLBÜL (Sakarya) – Bu konu Türk milleti tarafından gayet iyi
bilinmektedir. Bu yüce Mecliste bulunan herkes de bunun farkındadır.
Türkiye’de
şimdi kim diyebilir ki etle tırnak derken birisi tırnağın kim olduğu konusunda
bir fikir yürütmüş olsun. Öyle bir şey yok, etle tırnakla bahsedilmeye
çalışılan gayet samimi bir düşünce, samimi bir duygunun izharıdır. Başka
birtakım benzetmelerle de bunu ifade edebiliriz ama şurası kesin ki biz bu
memleketi beraber kurduk, bu Türkiye Cumhuriyeti devletinin mevcut üniter
yapısına…
NURAN
İMİR (Şırnak) – Ben bir gazi kızıyım, ne dediğimizi çok iyi biliyoruz.
MUHAMMED
LEVENT BÜLBÜL (Sakarya) – Gazi kızı olmak bu memleket aleyhine propaganda yapma
hakkını kimseye vermez.
(Mikrofon
otomatik cihaz tarafından kapatıldı)
MUHAMMED
LEVENT BÜLBÜL (Sakarya) – Gazi kızı olmak babasının verdiği mücadeleye yakışır
bir konuşma yapmayı gerektirir, bunu biz kabul etmiyoruz.
BAŞKAN
– Bağlayın sözlerinizi lütfen.
MUHAMMED
LEVENT BÜLBÜL (Sakarya) – Bu noktada şu an Türkiye’de ve dünyada yürütülmeye
çalışılan sanki Türkiye ve Türk devleti…
NURAN
İMİR (Şırnak) – Bu ülkeyi bölen bunların kendisidir.
BAŞKAN
– Sayın İmir…
MUHAMMED
LEVENT BÜLBÜL (Sakarya) – …Kürt kökenli kardeşlerimize karşı özel bir politika,
özel bir baskı uyguluyormuş gibi göstermeye çalışmayı kabul etmiyoruz.
Belediyelerde
sizlerin partililerinizin başına gelen şeyler nedir, herkes çok iyi biliyor.
Sizler PKK’lıların anıt mezarlarını, âdeta şehitliklerini yapmaya çalıştınız, o
Türkiye Cumhuriyeti devletinin aleyhine mücadele eden ve birçok masum insanın
canına kıyanları kutsadınız, başınızın tepesine koydunuz. O muamelelerinizin
bedelini ödüyorsunuz şu an. PKK’lıların karşısında hazır ola geçenlerin kalkıp
da burada Türk milleti, Türkiye önünde sanki haksızlığa uğruyormuş gibi bir
muamele içerisinde burada konuşuyor olmasını kesinlikle ve kesinlikle kabul
etmiyoruz.
Şunu
da söyleyeyim. Kayyumların yaptığı birtakım hatalar varsa hukuk önünde hesap
versinler ve vermelidirler.
(Mikrofon
otomatik cihaz tarafından kapatıldı)
BAŞKAN
– Bağlayalım Sayın Bülbül, lütfen.
MUHAMMED
LEVENT BÜLBÜL (Sakarya) – Devletimiz bu noktada gereken muamele neyse yargı ve
idari olarak da gereken neyse sonuna kadar yapmalıdır. Bu noktada en ufak bir
tereddüt yoktur ama o belediyelerin önceki hâlini de bu cümle âlem, bu
memleket, bu Türkiye biliyor.
NURAN
İMİR (Şırnak) – Kayyumlar 5 milyar 700 milyon borç bıraktı.
MUHAMMED
LEVENT BÜLBÜL (Sakarya) – Buralarda belediyelerin borçlar içerisinde PKK’ya
nasıl yardım, yataklık yaptığını da hepimiz çok iyi biliyoruz. Bu noktada
Türkiye Cumhuriyeti devletini ve Türk milletini kandıramazsınız.
Teşekkür
ederim. (MHP ve AK PARTİ sıralarından alkışlar)
BAŞKAN
– Evet, buyurun Sayın Oluç.
69.- İstanbul Milletvekili Hakkı Saruhan Oluç’un, Sakarya Milletvekili
Muhammed Levent Bülbül’ün yaptığı açıklamasındaki bazı ifadelerine ilişkin
açıklaması
HAKKI
SARUHAN OLUÇ (İstanbul) – Teşekkür ediyorum Sayın Başkan.
Değerli
vekiller, yani tabii, çok ağır suçlamaların olduğu bir konuşma, hepsine cevap
vermek istemiyorum; suçlamaların bir kısmı çok mesnetsiz suçlamalar fakat bazı
konulara özellikle değinmek istiyorum.
Birincisi,
biz burada, 31 Mart seçimlerinde seçilmiş olan belediye başkanlarıyla ilgili
bir tartışma yapıyoruz. Bu tartışmayı yaparken bu belediye başkanlarının
İçişleri Bakanlığının kararıyla ve iktidarın onayıyla hukuksuz bir şekilde
görevlerinden uzaklaştırıldıklarını anlatıyoruz ve diyoruz ki: “Bakın, yasa
var, Anayasa var, bunlara uygun olarak davranılmıyor, halkın iradesi
gasbediliyor.” Ya insanlar, orada milyonlarca insan gitmiş...
(Mikrofon
otomatik cihaz tarafından kapatıldı)
BAŞKAN
– Buyurun Sayın Oluç.
HAKKI
SARUHAN OLUÇ (İstanbul) – ...31 Martta oy vermiş ve kendisini yönetmesi için
belediye başkanlarını, belediye meclisi üyelerini, il meclisi üyelerini seçmiş.
Bu seçtiklerini siz siyasi olarak beğenmeyebilirsiniz, siz siyasi olarak
eleştirebilirsiniz, sert de eleştirebilirsiniz ama insanlar seçimi önemli
görmüşler, bunun demokratik bir adım olduğunu düşünmüşler ve gidip oylarını
kullanmışlar, iradelerini belli etmişler “Bu kişiler bizi yönetsin.” demişler.
Üstelik de Yüksek Seçim Kurulu bunların hiçbir tanesine seçime girmeleri
konusunda hiçbir engel çıkarmamış, hepsi hukuken uygun koşullarda olduğu için
seçime aday olmuşlar ve seçilmişler. Şimdi, birisi oturmuş bir mühendislik
yapıyor, bunu da üstelik ilan etmiş; ilan etmiş, biz burada söyledik. Bakın
tekrar hatırlatayım size, İçişleri Bakanı 31 Mart seçimlerinden sonra...
(Mikrofon
otomatik cihaz tarafından kapatıldı)
BAŞKAN
– Buyurun, toparlayın lütfen Sayın Oluç.
HAKKI
SARUHAN OLUÇ (İstanbul) – “Yahu biz beş sene daha kayyum politikasını devam
ettirelim, ortada ne HDP yönetimi kalır ne HDP kalır.” dedi, ilan etti bunu.
Adalet ve Kalkınma Partisinin Genel Başkanı 31 Mart seçimlerinden önce alanlarda
orada yeniden kayyum politikalarının uygulanacağını ilan etti. Yani bunların
hepsi taammüden yapılmış usulsüzlükler ve -hukuksuzluklardan bahsediyoruz-
planlamışsınız. İnsanların iradelerinin yok sayılması ve gasbedilmesi için,
açıkça çalınması için planlanmış bir darbeden söz ediyoruz. Bunun nesini
savunuyorsunuz Allah aşkına? Siz de seçilmiş gelmişsiniz buraya, “Sandık
önemlidir.” demişsiniz. Niye orada oy veren insanların oyları değersiz? Şimdi,
bu sorunun cevabını vermeniz gerekiyor, bu sorunun cevabını vermiyorsunuz ve
olmadık şeylere başvuruyorsunuz.
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen Sayın Oluç.
HAKKI
SARUHAN OLUÇ (İstanbul) - Yok ortada bir şey “Soruşturma var.” deyip insanlar
görevlerinden alınıyorlar. Sahte bir sürü gizli tanık icat ediyorsunuz, o gizli
tanıklarla olmadık, mesnetsiz iddialarda bulunuyorsunuz, sonra bunun arkasına
geçiyorsunuz; yapmayın böyle. Bakın, biz hep söyledik. Eğer bu insanlar bir
yolsuzluk, bir usulsüzlük yaptılarsa böyle bir tane mahkeme kararı yok,
gösteremiyorsunuz. Bir tek mahkeme kararı yok ya, bir tane açılmış mahkeme yok
sizin iddianıza dair. Yani orada usulsüzlük yapıldığına harcama açısından,
yolsuzluk yapıldığına dair bir tek hüküm yok “varsa böyle bir hüküm” diyoruz, bakın,
boynumuz kıldan incedir, o zaman biz de bunu savunuruz ama yok ortada böyle bir
şey.
Şimdi,
insanların hakkı gasbediliyor, seçim hakkı gasbediliyor, seçilme hakkı
gasbediliyor, demokratik hakkı gasbediliyor; bundan bahsediyoruz. Biz bunu
konuştuğumuz zaman niye böyle celalleniyorsunuz? Çünkü savunamıyorsunuz bunu,
savunamıyorsunuz. Bunun savunulacak bir yanı yok.
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Oluç.
HAKKI
SARUHAN OLUÇ (İstanbul) – O yüzden, bakın, biz “Hukuka uygun davranılsın.”
diyoruz, “Demokratik teamüllere uygun davranılsın.” diyoruz, “Uluslararası
demokratik sözleşmelere uygun davranılsın.” diyoruz. Bunu da söylemeye devam
edeceğiz, kusura bakmayın bunu söylediğimiz için. Bizim söylediğimiz,
eleştirdiğimiz konuları yok sayıp başka konulara dalarak bu meselenin üstünden
atlayamazsınız. Bunu demokratik siyaset açısından doğru bir tutum olarak
görmeniz kendi bulunduğunuz pozisyonla çelişmeniz anlamına geliyor, bunu göz
ardı etmeyin lütfen. Bunun için biz bu konuyu eleştirmeye ve tartışmaya devam
edeceğiz. Lütfen bir kere siz de düşünün “Acaba doğru bir şey söylüyorlar mı?”
diye bir değerlendirme yapın. Bunu söylüyoruz.
Teşekkür
ederim.
MUHAMMED
LEVENT BÜLBÜL (Sakarya) – Polemiğe sebep olacak şekilde değil Başkanım…
BAŞKAN
– Lütfen bir dakika süreyle yoksa bu tartışma daha da uzayacak.
ENGİN
ALTAY (İstanbul) – Biz de girelim sisteme efendim.
BAŞKAN
- Şimdi kanun teklifinin görüşmelerine devam edelim, yeri geldiğinde gene bu
konularla ilgili görüşlerinizi belirtirsiniz.
Lütfen,
Sayın Bülbül, kısaca…
MUHAMMED
LEVENT BÜLBÜL (Sakarya) – Şimdi, Cumhuriyet Halk Partisi konuştuğunun zekâtına
saysın, biz de birazcık konuşalım Sayın Başkanım.
BAŞKAN
– Yok, konuştunuz zaten, o da cevap verdi. Eğer böyle devam ederse karşılıklı
ilerler konuşmalar.
Buyurun.
70.- Sakarya Milletvekili Muhammed Levent Bülbül’ün, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine
ilişkin açıklaması
MUHAMMED
LEVENT BÜLBÜL (Sakarya) – Şimdi, spesifik olarak her kayyum işlemiyle alakalı
olarak bunu tartışabilirsiniz, bunu konuşabilirsiniz. Burada hukuki dayanak
noktasında bunların hepsini konuşuruz, tartışırız fakat kayyum meselesi
konuşulurken bunu sanki Kürt halkına reva görülen bir muamele kisvesi altında,
böyle bir tanımlama altında…
TULAY
HATIMOĞULLARI ORUÇ (Adana) – Tam da öyle, tam da öyle!
MUHAMMED
LEVENT BÜLBÜL (Sakarya) – Yahu, açıkça bütün konuşmalarda bunu yapıyorsunuz
yani şimdi… (HDP sıralarından gürültüler)
TULAY
HATIMOĞULLARI ORUÇ (Adana) – Bize oy veren 6 milyon insanın hepsine siz
“terörist” diyorsunuz.
BAŞKAN
– Sayın milletvekilleri, bir izin verelim.
TULAY
HATIMOĞULLARI ORUÇ (Adana) – Hepsine “terörist” diyorsunuz, halka diyorsunuz
terörist.
BAŞKAN
– İzin verelim.
Sözünüzü
tamamlayın.
MUHAMMED
LEVENT BÜLBÜL (Sakarya) – Ben polemik yaratmak için söylemiyorum bunu fakat bu
önemli bir tespittir.
Hukuken
kimsenin yolsuzluğu, usulsüzlüğüyle alakalı olarak değil, bu bölgede çok açık
bir şekilde belediyelerde geçmişten bugüne yapılmış olan özellikle terör örgütüne
yandaşlık kabul edilecek, terör propagandası kabul edilecek birçok faaliyetin…
MEHMET
RUŞTU TİRYAKİ (Batman) – Büyük bir yalan! Yok böyle bir şey ya!
MUHAMMED
LEVENT BÜLBÜL (Sakarya) – Bakınız…
MEHMET
RUŞTU TİRYAKİ (Batman) – Ya, yok böyle bir şey!
MUHAMMED
LEVENT BÜLBÜL (Sakarya) – Bakınız…
BAŞKAN
– Sayın milletvekilleri…
Tamamlayın
siz.
MUHAMMED
LEVENT BÜLBÜL (Sakarya) – Nasıl tamamlayacağım?
TULAY
HATIMOĞULLARI ORUÇ (Adana) – AKP, MHP’yi görevlendirdi bu konuda. Sözcülük
yapıyorsunuz iktidara.
BAŞKAN
– Değerli milletvekilleri, izin verelim Sayın Grup Başkan Vekili konuşmasını
tamamlasın.
MUHAMMED
LEVENT BÜLBÜL (Sakarya) – Şimdi, bu ifadeler bana ayrıca bir söz hakkı
doğuracak ifadeler de şimdi bunun üzerinde çok fazla durmayalım fakat herkes o
bölgede HDP belediyelerinin faaliyetinin ne olduğunu, daha çok hangi alanlara
yöneldiğini…
TULAY
HATIMOĞULLARI ORUÇ (Adana) – Neymiş?
NURAN
İMİR (Şırnak) – Neymiş ya?
MUHAMMED
LEVENT BÜLBÜL (Sakarya) – …hizmetten daha çok PKK terör örgütünün
propagandasına yöneldiğini bütün cümle âlem biliyor, bizler bunu takip
ediyoruz. Sizler, hendek operasyonlarında, çukur operasyonlarında…
NURAN
İMİR (Şırnak) – Kadına yönelik çalışıyor belediye, çocuğa yönelik çalışıyor,
toplumun kalkınmasına yönelik çalışıyor; yandaşlarına çalışmıyor!
BAŞKAN
– Değerli milletvekilleri….
Sayın
Bülbül, tamamlayın.
MUHAMMED
LEVENT BÜLBÜL (Sakarya) – …belediye hizmetlerini terör örgütüne peşkeş çekmiş
olan belediyelerin temsilcileri olarak burada kalkıp da sanki bunlar halka
hizmetten başka bir şey yapmazken bunlara bir anda devlet tarafından engel
olunmuş gibi bir algı yaratmaya çalışmayın. Size engel olunmasının sebebi
budur. İçişleri Bakanlığının bu noktada yetkisi vardır; İçişleri Bakanlığı,
hukuka uygun olan yetkisini kullanmaktadır.
BAŞKAN
– Teşekkürler Sayın Bülbül.
TULAY
HATIMOĞULLARI ORUÇ (Adana) - Emrinizdeki mahkemeler bile tutanak gösteremedi!
BAŞKAN
- Birleşime beş dakika ara veriyorum.
Kapanma Saati: 19.26
YEDİNCİ OTURUM
Açılma Saati: 19.53
BAŞKAN: Başkan Vekili Mithat SANCAR
KÂTİP ÜYELER: Mustafa AÇIKGÖZ (Nevşehir), Bayram
ÖZÇELİK (Burdur)
-----0-----
BAŞKAN
– Türkiye Büyük Millet Meclisinin 18’inci Birleşiminin Yedinci Oturumunu
açıyorum.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
– 128 sıra sayılı Kanun Teklifi’nin görüşmelerine devam ediyoruz.
Komisyon?
Yerinde.
5’inci
madde üzerindeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 128 sıra sayılı Dijital Hizmet Vergisi Kanunu ile Bazı Kanunlarda ve 375
Sayılı Kanun Hükmünde Kararnamede Değişiklik Yapılması Hakkında Kanun
Teklifi’nin 5’inci maddesinin 5’inci fıkrasının metinden çıkarılmasını arz ve
teklif ederiz.
 Mehmet
Bekaroğlu  İlhami Özcan Aygun Lale
Karabıyık
 İstanbul Tekirdağ Bursa
 Bülent
Kuşoğlu Alpay Antmen Cavit
Arı
 Ankara Mersin Antalya
 Burhanettin
Bulut Süleyman Bülbül Deniz
Yavuzyılmaz
 Adana Aydın Zonguldak
 Turan
Aydoğan
 İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge üzerinde Zonguldak Milletvekili Deniz Yavuzyılmaz konuşacaktır.
Buyurun
Sayın Yavuzyılmaz. (CHP sıralarından alkışlar)
Süreniz
beş dakikadır.
DENİZ
YAVUZYILMAZ (Zonguldak) – Sayın Başkan, değerli milletvekilleri; bu kanun
teklifi 2013 yılından itibaren özelleştirilen ve toplam 15 termik santralin
çevre yatırımları ve filtre takılmasını iki buçuk yıl erteleyen, tüm Türkiye’yi
zehirleyecek olan bir kanun teklifidir. Nerede bu termik santraller?
Çanakkale’de, Şırnak’ta, Kahramanmaraş’ta, Karabük’te, Kütahya’da, Sivas’ta,
Zonguldak’ta, Ankara’da, Muğla’da, Bursa’da ve tüm çevre illerini etkileyecek,
tüm Türkiye’yi bir gaz odasına kapatacak olan bir madde. Bu termik santraller
altı yıldır çevre yatırımlarını yapmadılar. Yapmadılar da ne oldu? Yapmadılar
da bu oldu… En garabet yerlerden bir tanesi Zonguldak, Zonguldak ÇATES. Bakın,
yirmi dört saat, her dakika Zonguldak böyle.
Termik
santrallerin yer yüzey sıcaklık haritaları, bakın, kırmızıyla gösterilen
yerler. Sadece bu bölgede ÇATES’in termik santrali de yok, aynı zamanda Eren
Holdingin de termik santrali var. Kırmızıyla görülen yerler yer yüzey
sıcaklığının sınırları aştığını gösteriyor. Evet, fotoğrafa sadece Zonguldak’ı
zehirleyen ÇATES termik santraliyle baktığınızda bunu görüyorsunuz. Ancak
fotoğrafın bütününe baktığınızdaysa 1,5 kilometrekarelik alanın içinde 7 adet
termik santral ünitesi var. Tüm bunların hepsi maalesef Zonguldak’ta çocuk
onkoloji bölümü açılmasına sebep oluyor.
Belgeleriyle,
fotoğraflarıyla gösterdim, bilimsel olarak bu zararı ispat ediyoruz, neyle? Bu
raporla. Ne bu rapor, kim hazırlamış? Çevre ve Şehircilik Bakanlığı. Zonguldak
ili Kilimli ilçesi Çatalağzı beldesi Hava Kirliliği Analiz Raporu. Ne zaman
hazırlamış? Mayıs 2018. Ne diyor rapor? Rapor sonuç kısmında diyor ki: “4
noktada ölçüm yaptık, 3’ünde yüzde 50’nin üzerinde insan sağlığını etkileyen,
insanların solunum sistemlerini felç edecek olan sonuçlar, bulgular elde ettik.
Kalan 1 ölçüm noktasında da yüzde 87 üzerinde.” Tüm bu verilerin de filtre
edilerek böyle düşürüldüğünü de ayrıca ifade etmek istiyorum. Ne yapmalıyız?
Bir elektrik mühendisi olarak söylüyorum: Filtre etmeliyiz, filtre sistemi
kurmalıyız. Nedir filtre sistemi? Bakın, filtre sistemi de budur. Burada
gördüğünüz gaz ve duman bu filtre sisteminin içine girer, kükürtdioksit,
azotdioksit ve elektrostatik çökerticiyle birlikte çökertilir; bu kadar basit,
bu kadar basit bir sistem. Kim yapacak bu sistemi? Bir KİT olan, aynı zamanda
devlet kuruluşu olan TEMSAN yapacak. Ona biraz yatırım yapacaksınız -TEMSAN
zaten buna benzer üretimler yapıyor- bu filtreleri yerli ve millî olarak
üreteceksiniz. Peki, çözüm nedir? Çözüm enterkonnekte sistemdir. Enterkonnekte
sistem nedir? Bakın, Türkiye iletim sistemi haritası bu, bu elimde gördüğünüz
de elektrik üreten santraller, bütün santraller. Ne yapıyoruz? Bu ikisini üst
üste koyuyoruz ve Türkiye’de mevcut 2018 yılı verilerine göre toplam
santrallerin, termik santrallerin kapasite olarak kullanımı yüzde 68. Bu 15
tane santrali 31 Aralık 2019 yılında durdurduğumuzda, filtrelerini yapmak üzere
durdurduğumuzda arada ihtiyacımız olan enerjiyi kalan santrallerin yüzde 78’den
kapasitelerini yüzde 88’e çıkararak, aynı zamanda da barajlardan gelen kapasite
kullanımını yüzde 22’den 35’e çıkararak çözmüş oluyoruz.
(Mikrofon
otomatik cihaz tarafından kapatıldı)
BAŞKAN
– Sayın Yavuzyılmaz, sözlerinizi tamamlayın lütfen.
DENİZ
YAVUZYILMAZ (Devamla) – Teşekkür ediyorum.
Yani
çözüm bu kadar basit ama bu enterkonnekte sistemi liyakatli mühendislerle
birlikte çalıştırmak mümkün. Eğer bunu da beceremezseniz 31 Mart 2015’teki gibi
Türkiye’yi karanlığa gömersiniz. O nedenle, hem Zonguldak halkı olarak hem bu
termik santrallerin zehirlediği şehirlerin ve çevre illerin de vatandaşları olarak
tüm partileri hepimizi gaz odasına sokacak bu teklifi geri çekmeye davet
ediyorum, vicdanlı olmaya davet ediyorum.
Bu
konunun çözülmesi için bilimsel olarak bir çözüm yolu vardır, birden çok yolu
vardır; bu doğrultuda da bizimle, Cumhuriyet Halk Partisiyle de istişare
ederseniz teknik olarak da bilgiler vermeye her zaman hazırız.
Teşekkür
ediyorum. (CHP sıralarından alkışlar)
BAŞKAN
– Teşekkürler Sayın Yavuzyılmaz.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 5’inci maddesinin
(3) üncü fıkrasının aşağıdaki şekilde değiştirilmesini arz ve teklif ederim.
“(3)
Dijital hizmet vergisi oranı %4’tür.”
 Dursun
Müsavat Dervişoğlu  Orhan Çakırlar Ümit
Beyaz
 İzmir 
Edirne İstanbul
 Mehmet
Metanet Çulhaoğlu Bedri Yaşar İsmail
Koncuk
 Adana Samsun
 Adana
 Aytun
Çıray
  İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge üzerinde Adana Milletvekili İsmail Koncuk konuşacaktır.
Buyurun
Sayın Koncuk. (İYİ PARTİ sıralarından alkışlar)
Süreniz
beş dakikadır.
İSMAİL
KONCUK (Adana) – Sayın Başkan, değerli milletvekilleri; yüce heyetinizi
saygıyla selamlıyorum.
Aslında
ağırlıklı olarak vergiyle ilgili bir kanunla karşı karşıyayız. Aslında
vatandaşa temas etmek, insanların yaşamış olduğu geçim aczinden kurtulmasını
sağlamak adına bu Mecliste adım atılmadığını üzülerek görüyoruz. Son zamanlarda
çıkarılan bütün kanunlar, incelediğinizde, büyük bir çoğunluğu paraya yönelik
kanunlar. “Vergi toplanmasın mı?” Elbette toplansın ama hep alma üzerine dayalı
bir devlet nizamı bizim millî kültürümüzle de, dinî anlayışımızla da bağdaşan
bir durum değildir. Yine, yeni bir vergi ihdas ediliyor. Firmalar vergi
ödeyecekler. Peki, firmalar bu ödedikleri vergiyi kimden çıkaracaklar?
Vatandaşın sırtına yükleyecekler. Yani firmadan vergi almıyorsunuz, aslında
vatandaşa yeni bir gider kapısı açıyorsunuz, yeni bir yük getiriyorsunuz.
Dolayısıyla, böyle bakmamız lazım. Peki, vatandaşa dokunmak adına bir şey
yapılabilir mi? Çok şey yapılabilir ama maalesef AK PARTİ Grubu, ısrarla
söylememize rağmen, burada muhalefetin her söylediğini kulak ardı etme
alışkanlığından kurtulamıyor.
Bakın,
bugün benim yanıma engelli öğretmen adayları geldi, engelli; 2’si tekerlekli
sandalyede -biri ulaştırma hizmetlerinden mezun olmuş, diğeri başka bölümden-
diğerlerinin böbreği yok falan, bu tip engeller. Diyorlar ki: “Şu anda Millî
Eğitim Bakanlığının engelli kontenjanı 5 bin yani Millî Eğitim Bakanlığı 5 bin
engelli kişiyi istihdam edebilir. Biliyorsunuz, kurumların, devlet kurumlarının
belli oranda engelli istihdam etmesi gerekiyor. Diğer kurumlarda sayılar,
oranlar nedir şu anda ezberimde yok ama Millî Eğitim Bakanlığında açık 5 bin.
Peki, başvuran engelli öğretmen sayısı kaç kişi? 1.200 kişi yani 1.200 engelli
atanabilir, bu mümkün. Şimdi, engelliye bile sahip çıkmıyoruz yani sağlam
insanları falan kaldırdık, bir köşeye attık da engelli insanlara sahip
çıkmıyoruz. Bu, vicdanen de kabul edilebilecek bir durum değildir. Onun için,
yarın Millî Eğitim bütçesinde de bunları ifade edeceğim Sayın Bakana. Bunu
sizin de aklınızda kalması bakımından buradan ifade ediyorum. Engelli
öğretmenlerimize, çalışma hayatına girmek isteyen engellilere kapı aralamak
vicdan gereğidir. Yani bizim inançlarımız, anlayışımız, insan sevgimiz bize
bunu emrediyor. Eğer biz gerçekten devlet yönetme iddiasında isek engelli
vatandaşlarımıza sahip çıkmak gibi bir mecburiyetimizin olduğunu herhâlde her
vicdan sahibi vatandaşımız, insanımız kabul eder.
Değerli
milletvekilleri, on yedi sene ülkeyi yönettiniz, on yedi sene. Şimdi, başka
şeyleri tartışıyoruz, işte, Amerika’da şöyle oldu, kayyumdu, vesaireydi filan,
sürekli bunları tartışıyoruz. Yani vatandaşa bir “Cambaza bak.” oyunu oynanıyor
yani ben stratejinizi anlıyorum. İşsizliği çözememişsiniz, adil gelir
dağılımını çözememişsiniz. Elbette birtakım değerler üzerinden vatandaşın oyunu
tahvil etmeye yönelik bir strateji içerisinde olacaksınız. Ama bakın, bunu
artık kimse yemiyor, bunu artık vatandaş da kabul etmiyor ve görüyor. Yani artık
burada yapmanız gereken vatandaşımızın hangi şartlarda hayatını devam ettirmek
zorunda kaldığını düşünmeniz. “Kahrol Amerika!” demeyle filan vatandaşı artık
oyalamanızın mümkün olmadığını bilin çünkü artık deniz bitti, deniz bitti.
Burada
şuna bakacağız: Türkiye’de on yedi sene sonunda, on yedi yıl bu devletin
yönetiminde…
(Mikrofon
otomatik cihaz tarafından kapatıldı)
İSMAİL
KONCUK (Devamla) – Sayın Başkan, tamamlayayım.
BAŞKAN
– Buyurun, tamamlayın Sayın Koncuk.
İSMAİL
KONCUK (Devamla) – On yedi yıl sonunda vatandaşımızın ekonomik tablosuna
bakacağız. Anne baba olarak vatandaşlarımız görevini yapıyor mu, çocuğunun
cebine harçlık koyabiliyor mu, üniversiteden zar zor mezun ettiği çocuğuna iş
bulabiliyor mu? Buna bakacağız. Siyasi iktidarı böyle değerlendireceğiz.
Vatandaşımız bu noktaya gelmiştir. AK PARTİ eğer aklını başına almazsa, bakın,
aklını başına almazsa, hani size dost acı söyler diyeceğim ama sizinle ne kadar
dostum bilmiyorum, elbet de düşman da değiliz, rakibiz.
ABDULLAH
GÜLER (İstanbul) – Dostuz.
İSMAİL
KONCUK (Devamla) – Rakibiz, rakibiz; şahsi dostluğumuz vardır kıymetli
kardeşim, o ayrı mesele.
ABDULLAH
GÜLER (İstanbul) – Eyvallah.
İSMAİL
KONCUK (Devamla) – Ama size tavsiyemiz şu: Vatandaşa dokunun kardeşim, gençlere
dokunun. Gençler yok oluyor, gençler umudunu yitirmek üzere, yitirmiş durumda.
Onun için, inşallah vatandaşa dokunan kanunları da burada görmek hepimize nasip
olsun diyorum.
Saygılar
sunuyorum.
Teşekkür
ederim. (İYİ PARTİ sıralarından alkışlar)
BAŞKAN
– Teşekkürler Sayın Koncuk.
ENGİN
ALTAY (İstanbul) – Sayın Başkan, karar yeter sayısı…
BAŞKAN
– Evet, önergeyi oylarınıza sunacağım ve karar yeter sayısı arayacağım: Kabul
edenler… Etmeyenler… Karar yeter sayısı yoktur.
Birleşime
beş dakika ara veriyorum.
Kapanma Saati: 20.08
SEKİZİNCİ OTURUM
Açılma Saati: 20.15
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Bayram ÖZÇELİK
(Burdur)
-----0-----
BAŞKAN
– Türkiye Büyük Millet Meclisinin 18’inci Birleşiminin Sekizinci Oturumunu
açıyorum.
128
sıra sayılı Kanun Teklifi’nin 5’inci maddesi üzerinde Adana Milletvekili İsmail
Koncuk ve arkadaşları tarafından verilen önergenin oylamasında karar yeter
sayısı bulunamamıştı.
Şimdi
önergeyi tekrar oylarınıza sunacağım ve karar yeter sayısı arayacağım.
Kabul
edenler... Etmeyenler... Önerge kabul edilmemiştir, karar yeter sayısı vardır.
128
sıra sayılı Kanun Teklifi’nin görüşmelerine devam ediyoruz.
Komisyon
yerinde.
5’inci
maddeyi oylarınıza sunuyorum: Kabul edenler… Etmeyenler… 5’inci madde kabul
edilmiştir.
6’ncı
madde üzerinde 3 adet önerge vardır, aykırılık sırasına göre işleme alıyorum.
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 6’ncı
maddesinin (1)’inci fıkrasının aşağıdaki şekilde değiştirilmesini arz ve teklif
ederim.
"(1)
Dijital hizmet vergisinde vergilendirme dönemi yıllıktır. Ancak Hazine ve
Maliye Bakanlığı, hizmet türlerine ve mükelleflerin faaliyet hacimlerine göre
yıllık vergilendirme dönemi yerine vergilendirme dönemi tespit etmeye
yetkilidir.”
 Orhan
Çakırlar Şenol Sunat  Bedri
Yaşar
 Edirne Ankara
 Samsun
 Mehmet
Metanet Çulhaoğlu  Ümit Beyaz Dursun
Müsavat Dervişoğlu
 Adana
 İstanbul İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge üzerinde Ankara Milletvekili Şenol Sunat konuşacaktır.
Buyurun
Sayın Sunat. (İYİ PARTİ sıralarından alkışlar)
Süreniz
beş dakikadır.
ŞENOL
SUNAT (Ankara) – Değerli milletvekilleri, görüşülen kanun teklifinin 6’ncı
maddesi için vermiş olduğumuz değişiklik önergesi üzerinde İYİ PARTİ Grubu
adına söz almış bulanmaktayım. Yüce Meclisi saygıyla selamlarım.
Evet,
iktidar, 2019 yılı bütçe gerçekleşmelerinin, Merkez Bankasının kârı ve ihtiyat
akçelerine el koyulmasına rağmen, vergi gelirleri yönünden olumsuz seyretmesi,
yıl sonunda yüksek bütçe açığıyla karşı karşıya kalınması durumu nedeniyle
kaynak arayışı içine girmiştir. Bunun için de alelacele, yıl sonu beklenmeden
ek vergi tedbirlerini devreye sokmak istemektedir. Bu çerçevede, harcama ve
servet üzerinden basit şekilde vergi alabileceği alanları seçip yeni vergiler
ihdas edilmektedir. Dijital hizmet vergisinin, belirtilen hizmetlerden elde
edilecek hasılat üzerinden alınacağı belirtildiğinden, dolaylı bir vergi olarak
düzenlendiği anlaşılmaktadır. Yeni bir ekonomik aktivite alanının hem de son
derece teknik bir alanın vergilendirilmesi ve tüm hasılatın kapsanması kolay
olmayabilir. O nedenle, teklifin Bilgi ve Teknoloji Komisyonunda da ayrıca
görüşülmesi çok önemliyken maalesef görüşülmemiştir.
Türkiye’den
elde edilen hasılatı 20 milyon liradan veya dünya genelinden elde edilen
hasılatı 750 milyon avrodan fazla olanlar verginin mükellefi oluyorlar. Bu
kriterlere uyan kaç kuruluş var, yıllık büyüme hızları nedir, önümüzdeki beş
yılda örneğin nereye gelecekler ve yüzde 7,5 vergiden ne kadar vergi tahsil
edilecek, bilinmiyor, bir etki analizi de yapılmamış.
Evet,
yine, ödeme sistemini, işletenlerin verginin emniyetinden sorumlu tutulmasını
İYİ PARTİ olarak doğru bulmuyoruz.
Değerli
milletvekilleri, milletvekilleri olarak vergiyle ilgili konuları
sorgulamalıyız. 2019 yılı bütçe gerçekleşmelerinde vergi tahsilatlarına ilişkin
kötü performans, vergi düzenlemelerine karşın, 2020 yılı için de geçerli olması
hâlinde ilave tedbirler olacak mıdır? Yaşanan ekonomik krizle birlikte
mükelleflerin önemli bir kısmının vergilerini ödeyemediği bir gerçektir. 2020
yılında vergi tahsilatını artırmak amacıyla kamu alacaklarının
yapılandırılmasına ilişkin bir düzenleme söz konusu olacak mıdır? OECD ülke
ortalamasına göre çok düşük olan kişisel vergi mükellefi ve kurumlar vergisi
mükellefi sayısında artan nüfusa oranla kayda değer bir artış sağlanamamasının
nedenleri nedir? Kayıt dışı ekonomiyle mücadelede Gelir İdaresi ve vergi
denetimi yeterli midir? Bunları sorgulamalıyız. Gelir İdaresi Başkanlığı
yapısında bir yapılandırma düşünüyor musunuz? Vergi inceleme oranını yüzde
2’nin üzerine çıkarmak için ne gibi çalışmalar vardır? Bunları da
sorgulamalıyız.
Yine
aklıma takıldı; gıda bankacılığı, vergi sistemimizde yer alan sosyal nitelikli
teşviklerden birisidir. Gıda bankacılığı yapan vakıflara ve derneklere yapılan
gıda maddesi bağışlarının tamamı gelir vergisi ve kurumlar vergisinden
düşürülmekte, aynı zamanda KDV’den de istisna edilmektedir. Bu bağış yapanların
toplamda vergiden düşen para miktarı nedir diye sormak istiyorum, hiçbir yerde
buna rastlayamıyoruz. Bu bağışlar usulüne göre mi yapılıyor ve gıda yardımı
yerine ulaşıyor mu; Türkiye’ye mi gidiyor bu gıda yardımı, yoksa başka ülkelere
mi gidiyor veya naylon faturalarla sadece vergiden düşen iş adamlarına mı
kalıyor diye sorgulamamız gerektiğini ifade etmek istiyorum.
Yine,
bugüne kadar yapılan vergi affı, yapılandırma ve benzeri gibi uygulamalar
vergiye gönüllü uyumu artırmakta mıdır, bunu da ortaya koyan istatistiki
çalışma var mıdır diye sorgulamalıyız.
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Sunat.
ŞENOL
SUNAT (Devamla) – Teşekkür ediyorum.
Gelir
vergisi mükelleflerinin ortalama ödediği verginin bir asgari ücretlinin ödediği
vergi kadar olmadığı bir yerde vergi idaresi ve vergi politikaları başarılı
mıdır?
Toplam
vergi gelirleri tahsilatının yaklaşık yüzde 20’sinin gelir vergisinden oluşması
ve gelir vergisinin de yaklaşık yüzde 93’ünün tevkif suretiyle toplanması ve de
çoğunluğunun ücretlerden kesilen vergilerden oluşması başarılı bir performans
mıdır?
Yani
şunu demek istiyorum değerli milletvekilleri: Gerçekten bir vergi reformu bu
ülkede uzun yıllardır yapılmış mıdır, bir düzenlemeye gidilmiş midir?
Sonuçlar
gösteriyor ki günübirlik aldığımız kararlarla bu ülke yönetilemiyor.
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Sunat.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 128 sıra sayılı Dijital Hizmet Vergisi ile Bazı Kanunlarda ve 375 Sayılı
Kanun Hükmünde Kararnamede Değişiklik Yapılması Hakkında Kanun Teklifi’nin
6’ncı maddesinin (4)’üncü fıkrasında geçen “Bakanlığınca” ibaresinin “Bakanlığı
tarafından” şeklinde değiştirilmesini arz ve teklif ederiz.
 Mehmet
Bekaroğlu  Süleyman Bülbül  Bülent
Kuşoğlu
 İstanbul
 Aydın Ankara
 Alpay
Antmen Lale Karabıyık  Turan
Aydoğan
 Mersin Bursa İstanbul
 İlhami
Özcan Aygun  Cavit
Arı
 Tekirdağ  Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge üzerinde Aydın Milletvekili Süleyman Bülbül konuşacaktır.
Buyurun
Sayın Bülbül. (CHP sıralarından alkışlar)
Süreniz
beş dakikadır.
SÜLEYMAN
BÜLBÜL (Aydın) – Sayın Başkan, değerli milletvekilleri; Genel Kurulu saygıyla
selamlıyorum.
2019
yılında 600 milyar TL olan vergi gelirlerinin 2020 bütçesinde 785 milyar TL’ye
çıkarılması hedefleniyor. AKP iktidarı her ne kadar “Kriz yok, ekonomi uçuyor.”
dese de bütçede vergiden elde edilecek gelirin bu derece artırılmasının sebebi,
içinde bulunduğumuz ekonomik krizdir. AKP, 2020 bütçesiyle âdeta kendisini
yalanlamıştır, bu bütçe bir kriz bütçesidir. Bu bütçe, AKP’nin ekonomi
politikalarının başarısızlığını yoksul halka yükleyen bir bütçedir.
2020
bütçesine göre -“Maliyetler toplumsallaştırılıyor.” denilse de- 82 milyon
vatandaşın emeği sarayın çevresindeki bir avuç yandaş tarafından yağmalanıyor.
Yandaşlara vergi afları çıkarılırken vatandaş vergi altında eziliyor. 1 trilyon
96 milyar TL olarak hesaplanan 2020 bütçesinin neredeyse yüzde 75’i vergiden
sağlanacak gelirlerle elde ediliyor. Ancak bu vergiler, ücretli çalışanlardan,
temel gıda dâhil hemen her türlü harcama üzerinden alınan KDV’den ve ÖTV’den
yani vatandaşlardan; 182 milyar TL gelir vergisinden, 175 milyar TL ÖTV’den ve
58 milyar TL KDV’den alınıyor.
Toplanan
bu vergiler nereye gidecek biliyor musunuz? Geçmediğimiz köprülerin,
gitmediğimiz şehir hastanelerinin, uçmadığımız havaalanlarının garanti
ödemelerine gidecek yani sarayın yandaşı müteahhitlere gidecek. “Kamu-özel iş
birliği modeli” denilen “yap-işlet-soy” politikalarıyla saraya yandaş
müteahhitlere gidecek. Cumhurbaşkanı Yardımcısı Sayın Fuat Oktay, 500 bin lira
ve üzeri gelir elde edenlerin yüzde 40 oranında vergilendirilmesinin
sağlandığını ve böylece, bu düzenlemenin yüksek gelir gruplarını hedef aldığını
söyledi. Bu bir kandırmaca. Geçtiğimiz yıllarda saraya yandaş müteahhitlerin ve
yandaş şirketlerin ne kadar vergi borcu silindi biliyor musunuz? Örneğin,
Cengiz İnşaatın 422 milyon TL vergi borcunun tamamı silindi, TÜVTÜRK AŞ’nin 390
milyon TL vergi borcunun tamamı silindi, Albayrak Gayrimenkulün 56 milyon
TL’lik borcu 1 milyon 220 bin TL’ye indirildi. Mesela, Sayın Berat Albayrak’a,
damada methiyeler düzen Güler Sabancı’nın 9 milyon TL olan vergi borcu 650 bin
TL’ye indirildi. Yandaşlarınıza arpalık olarak kullandığınız Turkcell’in 450
milyon TL’lik borcu ise 24 milyon TL’ye indirildi. Yandaş şirketlerinizin
toplam 3 milyar 106 milyon lira olan vergi borcu 74 milyon 515 bin TL’ye
indirildi yani vergi borçlarının yüzde 97,6’sı silindi.
“500
bin TL’den fazla geliri olanlardan vergi alacağız.” diye vatandaşın gözünü
boyamayı bırakın. Bu bütçe, zenginlerin vergi borcunun yoksul vatandaşa yani
çiftçiye, işçiye, memura ve esnafa ödetildiği bir bütçedir.
Değerli
arkadaşlar, bu kanun teklifiyle yine, yeni vergi kalemleriyle karşı karşıyayız.
Diyorlar ki: “Biz bu vergileri zengine getiriyoruz.” Fakat çok iyi biliyoruz ki
sermayedara gelen her vergi yükü son noktada tüketiciye yansıyor. Bütçede açık
olduğu için 3 tane yeni vergi getirilirken Cumhurbaşkanına 4749 sayılı Kamu
Finansmanı ve Borç Yönetiminin Düzenlenmesi Hakkında Kanun’a eklenen geçici
31’inci maddeyle Kanun’un 5’inci maddesinde düzenlenen net borçlanma tutarına
ek, Cumhurbaşkanının kullandığı net borç tutarının 70 milyar TL artırılması ve
bunun 1/1/2019 tarihinden itibaren yani geçmişe dönük olarak geçerlilik
düzenlemesi yapılıyor. Sarayın savurganlığının sınırları geliştirilirken
vatandaşın cebindeki paraya da göz koyuluyor.
Dijital
hizmet vergisi getirilirken dünya ülkeleri örnek gösteriliyor fakat dünyanın
hiçbir ülkesinde ne bu kadar yüksek oran var ne de bu verginin uygulanacağı
alanlar bu kadar belirsiz. Ayrıca, mahkeme kararı olmadan, sırf vergi ödemediği
için ilgili sitelere erişimin engellenmesi hukukla nasıl açıklanabilir?
Bir
diğer önemli düzenleme de turizmdeki konaklama vergisi. 5 yıldızlı otellerden
18 lira, 4 yıldızlı otellerden 12 lira, 3 yıldızlı otellerden 9 lira, 2 ve 1
yıldızlı otellerden, pansiyonlardan 6 TL vergi alınacak. Bu fiyatlar kişi
başına gecelik vergi olarak belirleniyor. Çok yüksek fiyatlarla oda satan 5
yıldızlı bir otele gelen kişi 18 lira ödeyecek, pansiyona gelen vatandaş ise 6
TL ödeyecek. Oteller sahibi Turizm Bakanı az ödesin ama pansiyonu olan yerel
işletmeci vergi yükü altında kalsın. Bu bile vergide adaletin olmadığını gözler
önüne seriyor.
(Mikrofon
otomatik cihaz tarafından kapatıldı)
BAŞKAN
– Buyurun, sözlerinizi bağlayın Sayın Bülbül.
SÜLEYMAN
BÜLBÜL (Devamla) – Değerli arkadaşlar, vergide adalet amaç olmalıdır. Bu nerede
olur? Demokrasi ve anayasal özgürlüklerin var olduğu, uygulandığı rejimlerde
olur yani hukuk devletlerinde olur. Yargının bağımsız olduğu, denge, denetleme
ve kuvvetler ayrılığının var olduğu demokratik parlamenter rejimlerde olur,
vergi adaleti tek adam rejiminde olmaz. Ne diyelim, böyle vergi adaletiniz
batsın!
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Bülbül.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 6’ncı maddesinin (3)’üncü fıkrasında
bulunan “ve” ibaresinin “ile” olarak değiştirilmesini arz ve teklif ederiz.
 Mehmet
Ruştu Tiryaki Mahmut Toğrul Serpil
Kemalbay Pekgözegü
 Batman
 Gaziantep İzmir
 Meral
Danış Beştaş Nuran İmir Ömer
Faruk Gergerlioğlu
 Siirt Şırnak Kocaeli
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge üzerinde Kocaeli Milletvekili Ömer Faruk Gergerlioğlu konuşacaktır.
Buyurun
Sayın Gergerlioğlu. (HDP sıralarından alkışlar)
Süreniz
beş dakikadır.
ÖMER
FARUK GERGERLİOĞLU (Kocaeli) – Sayın Başkan, değerli milletvekilleri; konuma
geçmeden önce bir konu hakkındaki görüşümü söyleyeceğim. HDP Gençlik Meclisi
üyelerine yapılan işkence için Meclis, Meclis Başkan Vekili aracılığıyla Meclis
İnsan Haklarını İnceleme Komisyonundan bir araştırma, bir cevap istedi ama bu
cevap gelmeyecek, adım gibi eminim. Neden gelmeyecek? Türkiye’de son üç buçuk
yıldır kaçırılan 28 kişi için İnsan Haklarını İnceleme Komisyonu neden
araştırma yapmadıysa onun için gelmeyecek. İşkenceler için neden araştırma
yapmadıysa onun için gelmeyecek. Elâzığ Cezaevindeki Diyarbakır Barosunun
ispatladığı işkenceler için neden bir araştırma yapmadıysa onun için
gelmeyecek. Beşikdüzü Cezaevi için Van Barosunun hazırladığı rapora neden
bakmadıysa onun için gelmeyecek ve en sonunda, Ankara Emniyetindeki işkenceler
için Ankara Barosunun hazırladığı rapor için tek bir adım atmayan İnsan
Haklarını İnceleme Komisyonu bir cevap vermeyecek.
Ben
bugün sizlere bir önemli dava hakkındaki görüşlerimi anlatmak isterim. Ahmet
Altan, Türkiye son üç dört gün onu konuştu. Nasıl konuşmasın? Çünkü çok önemli
bir rekoru kırdı kendisi. Davası hakkında 2 kez serbest bırakılma, 3 kez
tutuklanma kararı verilen tek kişi Türkiye’de Ahmet Altan. Güya bir televizyon
programında subliminal mesaj vererek darbeye teşvik ettiği suçlamasıyla üç
buçuk yıldır cezaevinde yatıyor ve her bir mahkemesinde -o savcıların,
hâkimlerin yerinde olmak istemem- yerden yere vuruyor o hâkim ve savcıları ama
yine “Tutukluluğuna devam.” deniliyor. Aradan üç buçuk yıl geçti, bu sefer
tahliye kararı verildi ve neler olduğunu hepimiz gördük. Bir hafta sonrasında,
itiraz üzerine 26. Ağır Ceza itirazı reddetti ve ardından 27. Ağır Ceza -ki
hâkimi yeni atanmış bir hâkimdi, üç yıllık bir dosyaya hâkim olması
beklenemezdi- yakalama kararı verdi ve ardından tutuklandı. Avukatı akşama
kadar mahkemede bekliyordu, sonuç hakkında kendisine bilgi verilmedi, iktidar
yandaşı Sabah gazetesinden ertesi günü öğrendi. İşte böyle bir davaydı.
Ahmet
Altan cezaevinden çıktığı gibi önemli bir yazı yazdı “Kağıttan Flüt” diye.
Yazıda, cezaevinde çok suçsuz insan olduğunu, kendisi ve diğerlerinin
kendilerini kurban gibi hissettiğini söylüyordu ve oradan çıktığında da
kendisini âdeta bir suçlu gibi hissettiğini çünkü arkada çok suçsuz kişinin
kaldığını söylüyordu ve bir önemli esere atıf yapıyordu, Hemingway’in “Silahlara
Veda” eserindeki bir sahneye. O filmlerde de var, lütfen izleyin. Bozguna
uğrayan İtalyan ordusunun askerî yargıçları bu durumu kendilerine bildiren
subaylar hakkında mahkeme yaparlar. Mahkeme beş dakika kadar bir şey sürer.
Askerî yargıçlar ayağa kalkar, şapkalarını takarlar, selam verirler ve “Kişinin
idamına.” derler. Mağarada olmaktadır bu mahkeme, hemen mağaranın az ilerisinde
kurşuna dizilir subaylar. Kendisini de bu kişilerin yerinde görüyordu. Böyle
kişiler çok oldu biliyorsunuz. Ve şunu söyledi eserinde, makalesinde:
“Dünyadaki en korkunç şey, kaderin hakkında karar verme gücündekilerin
verdikleri karardan kaderlerinin etkilenmemesidir ve bu karar için
söyleyebilecek tek şeylerinin olmamasıdır.”
Biz
mahkeme kararlarına baktığımız zaman işte “haricî davranışlar” deniliyor,
“pişmanlık göstereceğine dair beyanlarının olmaması” yani boyun eğmemesini
söylüyor, siyasi bir kararla mahkeme bunu söylüyor. “Kaçma şüphesinin…”
tutuklama için katalog suçlardan olması” diyor. Zaten yurt dışı yasağıyla tahliye
edilmiş.
Biz
biliyoruz ki Ahmet Altan darbeci olduğu için hapse atılmadı, tam tersine,
darbecilerle mücadele ettiği için, bu ülkede yazılarıyla, romanlarıyla darbeci
zihniyetin ipliğini pazara çıkardığı için hapse atıldı. Kendi yazısında “Her
zorba, her zalim, her diktatör hukuku öldürmek ister ama hiçbirinin gücü buna
yetmez. Hukuk ölümsüzdür. İnsanlardan uzakta, kendisine ihtiyaç duyanların
gelip kendisine sığınması için sabırla bekler. Hukuku, bulunduğu yüce
zirvelerden alıp topluma taşıyacak olan yargıdır. Her zorbanın, her diktatörün
ilk hedefi yargıdır. Silahlar değil kalemler korkutuyor onları. Çünkü kalem,
silahın ulaşamayacağı bir yere, toplumun vicdanına ulaşıyor.” diyor.
Onurlu
bir insan için, susmak, hapis yatmaktan daha kötü bir şey.
(Mikrofon
otomatik cihaz tarafından kapatıldı)
BAŞKAN
– Buyurun Sayın Gergerlioğlu, sözlerinizi bağlayın lütfen.
ÖMER
FARUK GERGERLİOĞLU (Devamla) – Siyah Transporter’lar çok oldu, bunlar da
tutuklamalar gibi bir tehdit aracıydı Türkiye’de ve onun son sözleriyle bitirmek
istiyorum. Bakın, önemli bir parça bu. AK PARTİ’liler de üstlerine alınsın,
onlar için söyleniyor tabii ki: “Neden siyasetçiler hiçbir şekilde
yargılanmıyor, sorgulanmıyor ve bunun yapılmaması için de aydınların üzerine
gidiyorlar? Sizi eleştireceğiz. Sizden korkmuyoruz! Ne yaparsanız yapın,
hukukun dışına çıktığınız sürece biz sizi eleştireceğiz. Hapishane mi? Ne
olduğunu gördük. Bir daha gitmek mi? Bir daha gideriz. Bu ülke bizim. Bu ülkede
çocuklar var, onların hayatını mahvetmek istiyorlar. Hukuka dönecekler. Hukuka
döneceksiniz. Sonuna kadar hukuku ve demokrasiyi savunacağız.”
Teşekkür
ediyorum. (HDP sıralarından alkışlar)
BAŞKAN
– Teşekkürler Sayın Gergerlioğlu.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
6’ncı
maddeyi oylarınıza sunuyorum: Kabul edenler… Etmeyenler…
6’ncı
madde kabul edilmiştir.
7’nci
madde üzerinde 2’si aynı mahiyette olmak üzere 3 adet önerge vardır, okutup
işleme alıyorum.
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 7’nci maddesinin kanun teklifi metninden
çıkarılmasını arz ve teklif ederiz.
 Ali
Kenanoğlu Mahmut Toğrul Mehmet
Ruştu Tiryaki
 İstanbul Gaziantep Batman
 Meral
Danış Beştaş Serpil Kemalbay Pekgözegü Nuran
İmir
 Siirt İzmir Şırnak
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge üzerinde İstanbul Milletvekili Ali Kenanoğlu konuşacaktır.
Buyurun
Sayın Kenanoğlu. (HDP sıralarından alkışlar)
Süreniz
beş dakikadır.
ALİ
KENANOĞLU (İstanbul) – Sayın Başkan, değerli milletvekilleri; Genel Kurulu
saygıyla selamlıyorum.
Dijital
hizmet vergisi kanunu teklifi üzerinde konuşuyoruz. Bu maddeyle ilgili ya da
kanun teklifiyle ilgili, parti grubumuzun sözcüleri, görüşlerimizi detaylı bir
şekilde dile getirdiler.
Bu
maddeyle yeni bir vergi tahsis edildiğinin ve bu verginin aslında kurumlara
değil, onların faturalarıyla vatandaşa yansıtılacağı konusunun da altını bir
kez daha çizmek istiyorum. Dünyada, Fransa’dan sonra, bu verginin uygulandığı
2’nci ülke olduğumuzu; yani, yeterince araştırılmadan, tartışılmadan uygulanan
bir vergi olduğunu ve doğrudan vatandaşa da yansıyacağını belirtmek istiyorum.
Değerli
milletvekilleri, bundan seksen iki yıl önce 15 Kasım 1937’de Seyit Rıza Elâzığ
Buğday Meydanı’nda idam edildi. Tabii, tarihte “Dersim kırımı” “Dersim
katliamı” ya da Dersimlilerin deyimiyle “Dersim tertelesi” diye adlandırılan,
1937-1938’de yaşananların birçok nedeni konuşulur ama resmî tarihlerde bir
gerçek, anlatılan resmî tarihî neden vardır bir de malum nedenler vardır. Tıpkı
Birinci Dünya Savaşı’nın çıkış sebebi olarak, Avusturya-Macaristan
İmparatorluğu Veliahtı Franz Ferdinand’ın, Saraybosnalı bir Sırp milliyetçi
tarafından öldürülmesinin -tarihçiler tarafından- resmî bir gerekçe olduğu,
Birinci Dünya Savaşı’nın esas gerekçelerinin, sebeplerinin farklı olduğu ne
kadar biliniyorsa, Dersim’de yaşananların, Dersim katliamının, o harekâtın
sebebinin resmî açıklaması Harçik Köprüsü’nün yıkılması ve karakolun basılması
olarak ifade edilse de bunun gerçek sebeplerinin yani malum sebeplerinin 1925
Şark Islahat Planı ve 1935 Tunceli Kanunu’nda gizli olduğunu hepimiz biliyoruz
ya da bu konuyla ilgilenenler bunu biliyor.
Burada
ilginç bir şey vardı. 2011 yılında bu konu kamuoyunca çokça tartışıldı, dönemin
Başbakanı, şu anki Cumhurbaşkanı Recep Tayyip Erdoğan da hem Dersim’in bir
katliam olduğunu söyledi hem de özür diledi. “Türkiye Cumhuriyetinde
Ayaklanmalar” diye bir kitap var, Genelkurmayın yayını. Bu yayına da baktığınız
zaman aslında yıkılan köprünün devletin yaptırdığı Harçik Köprüsü olmadığı,
Dersim halkının yaptığı ahşap bir köprü olan Pah Köprüsü olduğunu ifade eder ve
bu karakola yönelik bir ateşten bahseder -sebepleri ayrıdır, bu ayrı bir
tartışma- ancak herhangi bir ölümden bahsetmez. Bu Genelkurmayın kendi
yayınıdır arkadaşlar.
Şimdi,
tabii, Seyit Rıza’nın Erzincan’a geçmesi ve oraya daveti, görüşmesi de yine
Millî İstihbarat belgelerince o dönemde açıklandı, var. Burada da kendisinin,
görüşülmek üzere, bir sulh yapılması üzerine davet edildiği ve bu davete icabet
ettiği ama bunun bir bahane olarak uygulanıp, kendisinin tutuklanıp Erzincan’a
götürüldüğü anlatılır ki bununla ilgili örneğin Mustafa Kemal Atatürk ile Seyit
Rıza’nın görüşmesinin belgeleri de yayınlandı. Bu belge dönemin kimi
gazetelerinde de yer almıştı, bunu tekrar hatırlatmak isteriz. Bu görüşmede de
Seyit Rıza, Mustafa Kemal Atatürk’e kendisinin nasıl davet edildiğini, nasıl
söz verildiğini, bu sözlerin nasıl tutulmadığını ve bu olayın nasıl yaşandığını
ifade eder.
Şimdi,
netice itibarıyla 15 Kasım 1937’de Seyit Rıza idam edilir ve Seyit Rıza idam
edilirken son arzusu olarak kendi çocuğunun, oğlunun kendisinden sonra idam
edilmesini ister yani “Ben onun ölümünü görmeyeyim.” diye, son arzusunu bu
şekilde ifade eder ama buna rağmen kendi gözleri önünde önce oğlu idam edilir,
arkasından kendisi idam edilir.
Şimdi,
Seyit Rıza idam edildiği zaman Dersim katliamının sona erdiğine dair açıklama
yapılır ve o zaman ölü sayısı, yani öldürülen kişi sayısı 1.737’dir. Dersim
operasyonu bitmiştir, 1.737 ölü vardır açıklanan tarihte.
(Mikrofon
otomatik cihaz tarafından kapatıldı)
BAŞKAN
– Buyurun Sayın Kenanoğlu, tamamlayın sözlerinizi lütfen.
ALİ
KENANOĞLU (Devamla) – Ama Dersim katliamıyla ilgili dönemin Başbakanı Recep
Tayyip Erdoğan’ın belgeleriyle açıkladığı -ve bizce sayının çok daha fazla
olduğunu bildiğimiz rakamlar- resmî rakamlara göre Seyit Rıza’nın idam
edilmesinden sonra 12.069 kişi daha öldürülür. Yani aslında “Operasyon bitti.”
denildikten sonra da 12.069 kişi ki bunların çoğu çoluk çocuktan ibarettir,
mağaralarda zehirlenmiş kadınlardan ibarettir. İhsan Sabri Çağlayangil’in bu
konuyla ilgili röportajı, anıları yayınlanmıştır; orada da bu anlatılır.
Şimdi
değerli arkadaşlar, Dersimliler günümüzde neyi talep ediyor bu konuyla ilgili
kurmuş oldukları dernekler, sivil toplum kuruluşları aracılığıyla?
1)
Arşivler açılsın, Dersim ismi iade edilsin.
2)
Dersim halkından özür dilensin ve özrün gereği yapılsın.
3)
Sürgünler, kayıplar ve evlatlık alınan çocukların listeleri açıklansın.
4)
Seyit Rıza ve arkadaşlarının mezar yerleri açıklansın.
5)
Dillerimize ve Kızılbaş Alevi inancımıza özgürlük tanınsın.
6)
Munzur’daki baraj projeleri iptal edilsin.
(Mikrofon
otomatik cihaz tarafından kapatıldı)
ALİ
KENANOĞLU (Devamla) - Bu taleplerin karşılanması insani ve tarihîdir.
Buradan
Seyit Rıza ve onun nezdinde Dersim katliamında yaşamını yitiren tüm canları
saygıyla anıyor, devirleri aşan mekânları pirlerimizin yeri olsun diyorum.
Teşekkür
ediyorum. (HDP sıralarından alkışlar)
BAŞKAN
– Teşekkürler Sayın Kenanoğlu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Aynı
mahiyette olan 2 önerge vardır, okutup birlikte işleme alacağım.
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 7’nci
maddesinin (2)’nci fıkrasının madde metninden çıkarılmasını arz ve teklif
ederim.
 Dursun
Müsavat Dervişoğlu  Orhan Çakırlar Ümit
Beyaz
 İzmir Edirne İstanbul
 Feridun
Bahşi  Mehmet
Metanet Çulhaoğlu
 Antalya  Adana
Aynı
mahiyetteki diğer önergenin imza sahipleri:
 Mehmet
Akif Hamzaçebi Cavit Arı Bülent
Kuşoğlu
 İstanbul Antalya Ankara
 Alpay
Antmen Lale Karabıyık Mehmet
Bekaroğlu
 Mersin Bursa İstanbul
 Turan
Aydoğan Süleyman Bülbül İlhami
Özcan Aygun
 İstanbul Aydın Tekirdağ
 Burhanettin
Bulut
 Adana
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Aynı mahiyetteki önergeler üzerinde ilk söz, Adana Milletvekili Mehmet
Metanet Çulhaoğlu’ya aittir.
Buyurun
Sayın Çulhaoğlu. (İYİ PARTİ sıralarından alkışlar)
Süreniz
beş dakikadır.
MEHMET
METANET ÇULHAOĞLU (Adana) – Sayın Başkan, değerli milletvekilleri; Dijital
Hizmet Vergisi Kanunu ile Bazı Kanunlarda ve 375 sayılı Kanun Hükmünde
Kararnamede Değişiklik Yapılması Hakkında Kanun Teklifi’nin 7’nci maddesi
üzerinde İYİ PARTİ Grubu adına söz almış bulunuyorum. Yüce heyetinizi saygıyla
selamlıyorum.
24
Ekim 2019 Çarşamba günü Türkiye Büyük Millet Meclisine sunulan kanun teklifi Başkanlık
tarafından esas komisyon olarak Plan ve Bütçe Komisyonuna, tali olarak da
Sanayi, Ticaret, Enerji, Tabii Kaynaklar, Bilgi ve Teknoloji Komisyonuna havale
edilmiştir ama bahse konu bu tali Komisyonda hiçbir görüşme yapılmamıştır.
7’nci
maddeyle yeni bir vergi suçu cezası belirlenmiş olup bu maddeyle Hazine ve
Maliye Bakanlığına vergi suçunun oluşması hâlinde mevcut vergi sistemine ilave
olarak dijital hizmeti engelleme yetkisi verilmek isteniyor. Her ne kadar bu
dijital hizmet vergisinin dönüşen ve değişen piyasa koşulları gereği olduğunu
düşünsek de yüzde 7,5 olarak konulan verginin yüksek olduğunu da belirtmek istiyorum.
Vergi
ve ceza olunca hemen Genel Kurula getirdiğiniz kanunlar gibi, keşke
vatandaşlarımızın geçim sıkıntısını, ekonomik güçlüklerini azaltacak
düzenlemeleri de öncelikle buraya getirebilseniz ama maalesef getiremiyorsunuz.
Sayın
Başkan, değerli milletvekilleri; 2020 yılında toplayacağınız vergi tutarı 213
milyar liraya çıkacak. Tabii bu rakamlara, sattığınız gayrimenkuller ile
fabrikalar ve özelleştirme gelirleri dâhil değildir. Bu zaman zarfında, üretime
ve istihdama dayalı, vatandaşlarımızın geçim sıkıntısına derman olacak hiçbir
şey yapmadınız; işsizlerin sayısını artırdınız, vatandaşlarımızın alın terinden
aldığınız ağır vergileri maalesef yerinde kullanmadınız. Gelin, çarşı
pazardaki, mutfaktaki yangını görün; geçim sıkıntısı çeken cefakâr halkımızın
bir nebze nefes alması için uğraşın. Ne zaman bakanlarınız “Yıl sonuna kadar
başka zam yok.” dedilerse mutlaka peşinden zamlar yağmur gibi geldi. Elektriğe,
doğal gaza, benzine, köprü geçiş ücretlerine, Devlet Demiryollarına, hatta
posta puluna yüzde 15-yüzde 20 arasında zamlar yaptınız. Son bir yılda elektrik
ve doğal gaza beşer kez zam yapıldı. Sadece bunlara yapılan zamlar yüzde 50’yi
geçti, el insaf arkadaşlar!
Sayın
Başkan, değerli milletvekilleri; devletimizi yönetenlere, israf ekonomisinden
vazgeçilmesini, üreticilerimizin girdi maliyet fiyatlarının düşürülmesini ve
çalışanlarımızın alın terinin verilmesinin gerekliliğini her defasında, her söz
aldığımızda söylüyoruz. Ülkeyi yönetirken bütçe gelir gider kalemlerinin her
kuruşunun iyi hesaplanmamasından, milletimizin üstünden zam kamburunun
kaldırılmamasının, her defasında bütçenin delinip vatandaşlarımıza zam olarak
yüklenmesinin yanlışlığından, İşsizlik Fonu’nda biriken paraların hak edenlere
ödenmemesinden bahsediyoruz; bunlara da maalesef kulak tıkıyorsunuz.
İktidara
geldiğinizde lojman ve makam arabalarını kaldıracağınızı söylemiştiniz, şimdi
dünyada en çok makam arabası olan devlet konumundayız. Yanlış dış politikalar
sonucu içine düştüğümüz bataklık yüzünden Suriyeliler için harcanan 40 milyar
dolarla EYT’lilerin ve 3600 ek gösterge bekleyenlerin problemleri çözüleceği
gibi, asgari ücrete de en az yüzde 30 zam yapılarak mutfaktaki yangın da bir
nebze olsun söndürebilirdi. Milletinden kopuk siyaset yapmaya çalışanlara
millet gerekli cevabı zamanı gelince muhakkak verecektir.
Kalp
ve şeker hastaları gibi birçok hastamızın bizleri arayarak ifade ettiklerini
burada özellikle sizlere aktarmak istiyorum: Grip aşılarının bir an önce
vatandaşlarımızın hizmetine sunulmasını bekliyor, yüce heyetinizi saygılarımla
selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Çulhaoğlu.
Aynı
mahiyetteki önergeler üzerinde ikinci konuşmacı İstanbul Milletvekili Mehmet
Akif Hamzaçebi.
Buyurun
Sayın Hamzaçebi. (CHP sıralarından alkışlar)
Süreniz
beş dakikadır.
MEHMET
AKİF HAMZAÇEBİ (İstanbul) – Sayın Başkan, değerli milletvekilleri; teklifin
dijital hizmet vergisini düzenleyen maddelerinin sonuncusunu görüşüyoruz.
Dijital
ekonomi, geleneksel şirketleri esas alan, onlara göre kurgulanmış olan ulusal
vergi sistemlerinin vergi tabanlarını tehdit etmektedir. Matrahın aşınmasına ve
kârın bir başka ülkeye transfer edilmesi suretiyle ulusal vergi sistemlerinin,
vergi gelirlerinin azalmasına yol açmaktadır. Böylesi bir tehlike karşısında
uluslararası iş birliğinin önemi artmış, OECD ve Avrupa Birliği, Avrupa Konseyi
gibi kurumlar bu vergiler, bu gelişmeler karşısında ulusal vergi sistemlerinin
alabileceği önlemlere ilişkin bir uluslararası çerçeve oluşturmak amacıyla
muhtelif çalışmalar yaratmışlardır. Dijital ekonominin vergilendirilmesi için
adil kuralların getirilmesi, vergiden kaçınmanın önlenmesi, sürdürülebilir kamu
gelirlerini sağlamak için saydam, istikrarlı, büyüme dostu bir dijital pazar
oluşturmak amacıyla Avrupa Konseyi bir çalışma başlatmıştır. Yine, OECD, 2013
yılında “Base Erosion and Profit Shifting” dediği matrah erozyonu ve kâr
aktarımı, kârın transferi anlamına gelecek olan bir projeyi başlatmıştır ancak
bunlar bugüne kadar sonuçlanmamıştır. Buna da en büyük engel, bu dijital hizmet
sunan şirketlerin gelişmiş ülkelerde kurulu olmasıdır. O nedenle, gelişmiş
ülkeler görünüşte bu çalışmayı yapar gibi gözükmekle birlikte, OECD ve Avrupa
Konseyi gibi kurumlarda bunun önüne engeller çıkarmışlardır.
Türkiye
elbette ki egemenlik hakkına dayanarak bu konuda bir düzenleme yapabilir,
yapması da gerekir. Ancak burada şöyle bir sorun var arkadaşlar: 1’inci maddede
verginin kapsamı düzenlenmektedir. Özellikle 4 unsur vardır burada vergiye tabi
olan, ilk 3’ü şu anda önemlidir, onları sayacağım: Dijital ortamda sunulan
reklam hizmetleri, bunlar vergiye tabi, dijital hizmet vergisine tabi. Sesli,
görsel veya dijital herhangi bir hizmetin dijital ortamda satışı veya bu
içeriklerin dinlenmesi, kaydedilmesine yönelik olarak dijital hizmet
sağlayıcılarının sunmuş oldukları hizmetler. Bir de kullanıcıların
birbirleriyle etkileşime geçebilecekleri elektronik ortamların, dijital
ortamların oluşturulmasına yönelik hizmetler. Bunların hepsi dijital hizmet
vergisine tabidir. Birkaç örnek verelim: Google, Facebook, YouTube, Alibaba ya
da Amazon gibi e-ticaret şirketleri, bu saydığım 3 hâle giren şirketlerdir. Bu
madde “Vergi güvenliği” başlığı altında, bu şirketlerin Türkiye'de elde etmiş
oldukları kazançlara yönelik olarak bir vergi güvenlik müessesi getirmektedir.
Nedir bu? Bu şirketlere herhangi bir şekilde reklam verirseniz, reklam veren
şirketler o şirkete, Google’a yapacağı ödemeden yüzde 7,5 oranında bir stopaj
yapacaktır. Evet, doğru mu? Doğru. Olmalı mı? Olmalı. Güzel.
Peki,
şu anda bu reklam hizmeti nedeniyle yüzde 15 oranında gelir ve kurumlar vergisi
stopajı da var. Bu, mükerrer vergidir arkadaşlar, bu geliyorsa o verginin,
gelir ve kurumlar vergisi stopajının kalkması lazım. Bunu daha önce de
söyledim, Komisyonda söyledim ama şu ana kadar tatmin edici bir cevabı
alabilmiş değilim. Aslında bu dijital hizmet vergisinin gelmesinin esas nedeni…
Gelir ve kurumlar vergisi stopajı, çifte vergilemeyi önleme anlaşmalarının kapsamına
girer. Yani bir başka ülke “Seninle aramızda çifte vergilemeyi önleme anlaşması
var, gelir vergisi stopajını yapamazsın, kurumlar vergisi stopajını
yapamazsın.” itirazını yöneltebilir. Ondan kurtulmak için, AB ülkelerindeki
eğilimleri de dikkate alarak dijital hizmet vergisi getiriliyor. Dijital hizmet
vergisi çifte vergilemeyi önleme anlaşmalarının kapsamına girmez. Ama hem bu
hem öbürü olmaz. Bir koyundan iki post çıkmaz arkadaşlar. Birinci olarak
söyleyeceğim konu budur. Öbürünün uygulamadan kalkması lazım.
Vergi
oranıyla ilgili olarak Cumhurbaşkanının yetkisi var, 1 katına kadar, yüzde 15’e
kadar artırabilir, daha aşağı da indirebilir. Dolayısıyla öbürünü yürürlükten
kaldırmaktan çekinmemek gerekir. Bu, aynı zamanda AB’nin bu konuda saydam bir
mevzuat yaratma hedefiyle de uyumlu olacaktır. Burada asıl önemli olan…
(Mikrofon
otomatik cihaz tarafından kapatıldı)
BAŞKAN
– Buyurun, sözlerinizi tamamlayın Sayın Hamzaçebi.
MEHMET
AKİF HAMZAÇEBİ (Devamla) – Tamamlıyorum Sayın Başkan, teşekkür ederim.
Bu
şirketlere reklam hizmeti örneğini verdim. Başka bir şey de olabilir. Bu
şirketlerin Türkiye’de elde ettiği kazançlar da vardır. Facebook’un Türkiye’de
elde ettiği kazanç var. Facebook bu vergiyi ödemedi. Ne yapacak? Facebook adına
bir tarhiyat yapılacak. Türkiye’de ona reklam veren de yok. Örneğin sponsorlu
paylaşımlar var, kişi ödeme yapıyor, buradan bir vergi ödemesi lazım
Facebook’un, ödemedi. Ne yapacak? Hazine ve Maliye Bakanlığı tarhiyatı yapacak
-vergi dairesi kanalıyla tabii ki- şirkete bildirecek; ödemedi. “Sana erişimi
engelliyorum.” diyecek, karar alacak. Arkadaşlar bu olmaz. Bu, hukuk devleti
ilkelerine aykırıdır. Ülkenin vergi alacağı nedeniyle benim Facebook kullanmamı
kimse engelleyemez. Bu, mahkeme kararıyla da olmaz arkadaşlar. (CHP
sıralarından alkışlar) Özgürlüklere aykırıdır. Bunu yürürlükten kaldırın.
Bakın,
bu hassas bir konudur. İnsanların bu hizmetlere erişimini engellerseniz yarın
bu gençlerin tepkisinden yoksun kalamazsınız.
Teşekkür
ederim.
Saygılar
sunuyorum. (CHP sıralarından alkışlar)
BAŞKAN
– Teşekkürler Sayın Hamzaçebi.
ENGİN
ALTAY (İstanbul) – Sayın Başkan, aynı mahiyetteki önergelerin oylanmasından
önce karar yeter sayısı talep ediyoruz.
BAŞKAN
– Aynı mahiyetteki…
ENGİN
ALTAY (İstanbul) – Tartışmalara mahal verdiği için de eğer mümkünse bunun
elektronik oylamayla yapılmasını istiyoruz.
MEHMET
DOĞAN KUBAT (İstanbul) – Ama daha henüz belli değil.
ENGİN
ALTAY (İstanbul) – Takdir Başkanın.
BAŞKAN
– Evet, aynı mahiyetteki önergeleri oylarınıza sunacağım ve karar yeter sayısı
arayacağım.
Kabul
edenler… Etmeyenler…
Kâtip
üyeler ile aramızda görüş farklılığı var, elektronik oylamaya başvuracağım.
Elektronik
oylama için iki dakika süre veriyorum ve oylamayı başlatıyorum.
(Elektronik
cihazla oylama yapıldı)
BAŞKAN
– Karar yeter sayısı yoktur.
Birleşime
beş dakika ara veriyorum.
Kapanma Saati: 21.01
DOKUZUNCU OTURUM
Açılma Saati: 21.12
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Bayram ÖZÇELİK
(Burdur)
-----0-----
BAŞKAN
– Türkiye Büyük Millet Meclisinin 18’inci Birleşiminin Dokuzuncu Oturumunu
açıyorum.
128
sıra sayılı Kanun Teklifi’nin 7’nci maddesi üzerinde aynı mahiyetteki
önergelerin oylamasında karar yeter sayısı bulunamamıştı. Şimdi önergeleri
tekrar oylarınıza sunacağım ve karar yeter sayısı arayacağım.
Kabul
edenler... Etmeyenler... Önergeler kabul edilmemiştir, karar yeter sayısı
vardır.
128
sıra sayılı Kanun Teklifi’nin görüşmelerine devam ediyoruz.
Komisyon
yerinde.
7’nci
maddeyi oylarınıza sunuyorum: Kabul edenler… Kabul etmeyenler… 7’nci madde
kabul edilmiştir.
8’inci
madde üzerinde 3 adet önerge vardır, aykırılık sırasına göre okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 8’inci maddesinin kanun teklifi
metninden çıkarılmasını arz ve teklif ederiz.
 Kemal
Bülbül  Mehmet Ruştu Tiryaki  Mahmut
Toğrul
 Antalya
 Batman  Gaziantep
 Serpil
Kemalbay Pekgözegü  Meral Danış Beştaş  Nuran
İmir
 İzmir
 Siirt  Şırnak
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge üzerinde Antalya Milletvekili Kemal Bülbül konuşacaktır.
Buyurun
Sayın Bülbül. (HDP sıralarından alkışlar)
Süreniz
beş dakikadır.
KEMAL
BÜLBÜL (Antalya) – Sayın Başkan, değerli milletvekilleri; kambiyo hizmetlerine
ilişkin banka ve sigorta muameleleri vergisinin oranı binde 2 olarak
değiştirilmekte ve spekülatif amaçlı döviz alım satımının önlenmesini de
teminen bu vergi oranına yönelik Cumhurbaşkanına verilen yetkiler yeniden
düzenlenmektedir. Kanunda önerilen değişiklikle 13/7/1956 tarihli ve 6802
sayılı Gider Vergileri Kanunu’nun 33’üncü maddesinin birinci fıkrasında yer
alan “binde 1’dir” ifadesi “binde 2’sidir” şeklinde ve ikinci fıkrasında yer
alan “yukarıdaki oranları aşmayacak şekilde yeniden tespit etmeye yetkilidir”
ifadesi “kambiyo muamelelerinde 10 katına, vergiye tabi diğer muamelelerde ise
kanuni seviyesine kadar artırmaya yetkilidir” biçiminde değiştirilmek
istenmektedir.
Düne
kadar “binde 1” biçiminde ifade edilen oranın hangi saiklerle, yüzde 100
artışla “binde 2” olduğuna ve kambiyo muamelelerinde bu oranın 10 katına çıkarılmasına
dair de herhangi bir gerekçe ileri sürülmemektedir. Her türlü ekonomik
hareketlilikten elde edilen gelirlerden alınan vergilerin oranının ayrı ayrı
veya birlikte 1 katına kadar artırma ve kanuni oranında indirme hususunda
Cumhurbaşkanına yetki verilmek istenmektedir.
Her
şeyde olduğu gibi burada da Cumhurbaşkanına yetki verilmek isteniyor ve ne
hikmetse, bu eleştirilince de farklı bir bakış açısıyla…
Bu
tutum neyin belirtisidir değerli arkadaşlar? Bakınız, biraz önce İstanbul
Vekilimiz Sayın Ali Kenanoğlu da ifade ettiler, yarın çok önemli bir tarihin
yıl dönümü ve bu tarihin yıl dönümünde, aslında bugün de planlı ve programlı
bir şekilde yapılan iki şey var. Bu aslında, 24 Eylül 1925’te yürürlüğe konulan
Şark Islahat Planı’nın ve 21 Aralık 1935’te yürürlüğe konulan Tunceli
Kanunu’nun güncellenmiş hâlidir. Bugün, Şark Islahat Planı güncellenerek
belediyelerimize atanan kayyumlarla ve Tunceli Kanunu güncellenerek Peri
belediyemize atanan kayyumla birlikte aslında Türkiye’ye dönük, Türkiye'nin tamamı
için bir Şark Islahat Planı uygulanmaktadır. Türkiye için bir Türkiye ıslahat
planıdır bu.
Her
şeyde Cumhurbaşkanına yetki vermenin ve her şeyde tek kişiyi yetkili kılmanın
amaçlandığı bu yaklaşımın göstergelerinden bir tanesi 38 maddeden oluşan ve 37’nci
maddesinde “1 Ocak 1940 tarihinde kaldırılacaktır.” denilen ve hâlâ yürürlükte
olan Tunceli Kanunu’nda şöyle ifade ediliyor bakın: “Tunceli vilâyetine ordu
ile irtibatı baki kalmak ve rütbesinin salâhiyetini haiz bulunmak üzere
korkomutan rütbesinde bir zat vali ve kumandan seçilir.
Vali
ve kumandan usulü veçhile Millî Müdafaa vekâletinin muvafakati alınmak şartile
Dahiliye vekilinin inhası ve İcra Vekilleri Heyetinin kararile tayin olunur.
Bu
vali ve kumandan teşkil edilen Dördüncü umumi müfettişliğin de umumî
müfettişidir.” Şimdi bu vali kumandana, umumi müfettişin de müfettişliğine bir
de kayyum eklenmiş ve Türkiye bu acı tabloyla karşı karşıya kalmıştır. Bu acı
tabloyu dile getirdiğimizde, eleştirdiğimizde de gündemin buraya hasredildiği
ve bununla Meclis gündeminin işgal edildiği gibi, aslında konuşmamıza da kayyum
atamayı amaçlayan, konuşmamızı da engelleyen bir ırkçı, inkârcı, tekçi tutum
gösterilmektedir.
Buradan
şunu bir kere daha ifade etmek istiyorum: Şark Islahat Planı ve Tunceli Kanunu
bugün güncellenmiş, yetkileri, kapsamı artırılarak sürdürülmektedir. Bu, kayyum
atamalarında da tutuklamalarda da HDP illerinde sabah, şafak vakti yapılan
operasyonlarda da gazetecilere, bilim insanlarına, düşünürlere yapılan
operasyonlarda da çok bariz bir şekilde görülmektedir. Hâl böyleyken ortada bir
şey yokmuş gibi yapıp da dijital vergi kanunu teklifini bütün ciddiyetiyle
konuşmak aslında bir ciddiyetsizliktir. Geçen gün söylemiştim, tekrar ediyorum:
Aslında, bütün Meclis sıralarının dolup bugün karşı karşıya olduğumuz bu
vakanın enine boyuna konuşulması gerekirken bunu ıskalamak ve bir de bu
hakikati dile getiren bizleri susturmaya çalışmak ırkçı, tekçi bir tutumdur.
(Mikrofon
otomatik cihaz tarafından kapatıldı)
BAŞKAN
– Buyurun Sayın Bülbül, sözlerinizi tamamlayın.
KEMAL
BÜLBÜL (Devamla) – Bitirirken özellikle şunu ifade etmek istiyorum: Yarın 15
Kasım 2019. 15 Kasım 1937’de Buğday Pazarı Meydanı’nda idam edilirken “Evlad-ı
Kerbelâyık! Bihatayık! Ayıptır, günahtır, yazıktır!” diyen Pir Seyit Rıza ve
yârenleri için tüm Alevileri, yârenleri, dostları ve insan haklarından yana
olanları cemevlerinde 15 Kasım 2019 Cuma akşamı çerağ uyandırmaya ve bunun için
aşkla semah dönmeye davet ediyorum.
Teşekkür
eder, saygılar sunarım. (HDP sıralarından alkışlar)
BAŞKAN
– Teşekkürler Sayın Bülbül.
Önergeyi
oylarınıza sunuyorum: Kabul edenler... Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 128 sıra sayılı Dijital Hizmet Vergisi Kanunu ile Bazı Kanunlarda ve 375
Sayılı Kanun Hükmünde Kararnamede Değişiklik Yapılması Hakkında Kanun
Teklifi’nin 8’inci maddesinin aşağıdaki şekilde değiştirilmesini arz ve teklif
ederiz.
Saygılarımızla.
“Madde
8- 13/7/1956 tarihli ve 6802 sayılı Gider Vergileri Kanunu’nun 33’üncü
maddesinin birinci fıkrasında yer alan “binde biridir” ibaresi “binde ikisidir”
şeklinde değiştirilmiştir.”
 Alpay
Antmen Mehmet Bekaroğlu Süleyman
Bülbül
 Mersin İstanbul Aydın
 Lale
Karabıyık Turan Aydoğan İlhami
Özcan Aygun
 Bursa İstanbul Tekirdağ
 Bülent
Kuşoğlu Burhanettin Bulut Hüseyin
Yıldız
 Ankara Adana Aydın
 Cavit
Arı
 Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge üzerinde Aydın Milletvekili Hüseyin Yıldız konuşacaktır.
Buyurun
Sayın Yıldız. (CHP sıralarından alkışlar)
Süreniz
beş dakikadır.
HÜSEYİN
YILDIZ (Aydın) – Sayın Başkan, değerli milletvekilleri; hepinizi sevgi,
saygıyla selamlıyorum.
8’inci
maddede Cumhurbaşkanı bu vergi oranını yani binde 2 olan vergi oranını 10 kat
artırarak yüzde 2’ye çıkarıyor. Sebep olarak ise döviz alım satımlarında
spekülasyonu önlemek için diye söylüyorsunuz. Değerli arkadaşlar, 2003’te
geldiniz iktidara, 2003’ten beri -Ulaştırma Bakanı- köprüler de, yollar da, alt
geçitler de yap-işlet-devret modeliyle hep dolar üzerinden siz anlaşma
yaptınız. Havaalanlarında, şehir hastanelerinde aynı şekilde yaptınız. Türkiye
Cumhuriyeti’ni dolar bağımlısı yaptınız. Duyduklarımıza göre, yaklaşık 158
milyar sadece Ulaştırma Bakanlığının dolar bazında garanti verdiği işler var.
Türkiye Cumhuriyeti’nde yaşıyorsak, bunu 10 kat, 20 kat artıracağınıza ilk önce
bu dolar bazında yaptığınız anlaşmaları TL’ye çevirin. Samimiyseniz bunu
yapmanız gerekiyor. Yirmi beş yıl boyunca bizim çocuklarımız, torunlarımız bu
dolar borcunu ödeyecek. 5 liralık işi 10 liraya verdiniz. Gerçekten AKP
samimiyse, bu Hükûmet samimiyse ilk önce sizin dolar bazında olan bütün
anlaşmalarınızı TL’ye çevirmeniz gerekiyor.
Değerli
arkadaşlar, biliyorsunuz Aydın Milletvekili olarak hem Kuşadası hem Didim benim
turizm bölgem. Maalesef bir hafta önce Plan ve Bütçede bir kanun değişikliğiyle
konaklama vergisi diye bir vergi getirdiniz buraya ve şimdi 9’uncu madde
üzerinde konuşuyoruz. Değerli arkadaşlar, bu Mecliste Türkiye Turizm, Tanıtım
ve Geliştirme Ajansını kurarak bütün otellerin, eğlence merkezlerinin cirosunun
binde 75’ini zaten kanun olarak çıkardınız. Bu ne demek? Otelcilerin kârının
yüzde 10’unu ellerinden almak demektir. Şimdi, o yetmiyormuş gibi “konaklama
vergisi” adı altında tekrar işte şu anki mevcut, 5 yıldızlı otel 18 lira, 4
yıldızlı otel 12 lira, 3 yıldızlı otel 9 lira, 2 ve 1 yıldızlı otel 6 lira...
Değerli
arkadaşlar, size bir soru soracağım: Şimdi, hemen işte kanun çıkarıyorsunuz, 10
kat artış yapıyorsunuz, dövizi engellemek için sözde, değil mi? Şu an bizim
üretim yaptığımız bütün fabrikaları sattınız, üretim yok. Vatandaş alışveriş
yapamıyor, vergisini ödeyemiyor, dükkânını kapatıyor. Biz buradaki döviz
açığımızı turizm gelirleriyle kapatıyoruz. Yani o da bu sene 29 milyar
civarında, onun da seneye ne olacağı belli değil. O yetmiyormuş gibi, turizmi
engellemek için bir kanun daha getirdiniz.
Değerli
arkadaşlar, şunu söyleyeyim size: Türkiye’de asgari ücret ne kadar? 2.020 lira.
Bugün emekli ortalama 1.200 lira alıyor. 4 kişilik bir aile Didim’e gelip tatil
yaptığında, haftalık kişi başı 1.000 lira, 4 kişi 4.000 lira. Turu 4.000 liraya
acenteden aldıktan sonra Didim’e gelecek, otele girecek, otelci diyecek ki:
“Kardeşim, sen 504 lira daha para vereceksin.” “Neden?” “Konaklama vergisi.”
diyecek. Şimdi ben size soruyorum: Türkiye’de yaşayan bir vatandaşın oturduğu
yerde su faturasının altında yazıyor; çevre temizlik vergisi, katı atık
vergisi; 5 çeşit vergi var, zaten bu adam kendisi vergi ödüyor, tekrar gidip de
çevre vergisi niye ödesin otele? Ha, şunu söyleyebilirsiniz: “Ya yurt dışında
bu konaklama vergisi var, biz yurt dışından gelen müşterilere uygulayalım.”
Olabilir, o düşünülür. O para da arkadaşlar, konaklama vergisi dünyada, diğer
Avrupa ülkelerinde yerel yönetimlere aktarılıyor; yerel yönetimlere
aktarılıyor, hazineye değil. Buraya baktığınız zaman, bu parayı topluyorsunuz,
tekrar hazineye... Hazineyi boşalttınız. Bu vergilerle hazineyi
dolduramazsınız, bu borcu kapatamazsınız arkadaşlar. Şu an sizin önümüzdeki yıl
550-600 milyar daha borçlanmanız gerekiyor. İnsanları kandırmanıza gerek yok.
Buradan
sesleniyorum bütün AKP’li milletvekili arkadaşlara: Bu 9’uncu maddeyi geri
çekin. Geri çekmediğiniz takdirde önümüzdeki sene 29 milyar değil, 20 milyar
dolar bulamazsınız. Tekrar ediyorum, bu yükü turizmciler kaldıramaz, otelciler
kaldıramaz, eğlence merkezleri kaldıramaz. Onun için, gelin, bu sevdadan
vazgeçin. AKP’nin Grup Başkan Vekillerine sesleniyorum: 9’uncu maddeyi hemen
çekin değerli arkadaşlar. Aksi takdirde, tekrar ediyorum, önümüzdeki dönem var
ya on beş gün dahi birleştirseniz, tatil yapsanız iç turizmi öldürmüş olursunuz
değerli arkadaşlar. İşin gerçeği bu. Turizm bölgesinde çalışan milletvekilleri
çok iyi biliyor, bu konuyu muhakkak gündeme getirmemiz gerekiyor.
Bu
vesileyle hepinizi saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Yıldız.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan “Dijital Hizmet Vergisi Kanunu ile Bazı Kanunlarda ve 375 sayılı Kanun
Hükmünde Kararnamede Değişiklik Yapılması Hakkında Kanun Teklifi”nin 8’inci
maddesinde yer alan “değiştirilmiştir” ibaresinin “yeniden düzenlenmiştir”
ibaresiyle değiştirilmesini arz ve teklif ederiz.
 Dursun
Müsavat Dervişoğlu Orhan Çakırlar  Ümit
Beyaz
 İzmir Edirne
 İstanbul
 Mehmet
Metanet Çulhaoğlu  Durmuş
Yılmaz
 Adana
 Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge üzerinde Ankara Milletvekili Durmuş Yılmaz konuşacaktır.
Buyurun
Sayın Yılmaz. (İYİ PARTİ sıralarından alkışlar)
Süreniz
beş dakikadır.
DURMUŞ
YILMAZ (Ankara) – Efendim, hepinizi saygıyla selamlıyorum.
Görüşülmekte
olan yasa teklifinin 8’inci maddesindeki döviz alımlarında yani karşı tarafın
müşteriye döviz satışlarında alınan binde 1’lik banka ve sigorta muameleleri
vergisinin binde 2’ye çıkarılması, gerektiğinde de Cumhurbaşkanına 10 katına
kadar artırma yetkisi verilmesiyle ilgili düzenleme hakkında konuşmak için söz
almış bulunuyorum.
Aynı
paralelde, 20’nci maddede de bir düzenleme var, orada da döviz tevdiat
hesaplarından alınacak olan, kesilecek olan stopajlarla ilgili bir düzenleme
var. Bunun ikisi aşağı yukarı aynı şey. Burada hedeflenen husus nedir? Gelir
elde etmek. Eğer gerçekten, gelir elde etmek isteniyorsa -ki ben öyle
düşünüyorum- buradan gelir gelir, bundan hiç şüpheniz olmasın. Fakat bunun bir
sonucu daha var. Bu geliri elde edersiniz ama öyle bir noktaya gelebilir ki hiç
aklınızda olmayan bir olayı patlatabilirsiniz. Bu, şu anda dolarize olmuş
ekonominin aynı zamanda dolarize olmasını önlemek için alınmış bir tedbir
olarak da görülebilir yani döviz alım fiyatlarını yükselterek, pahalılaştırarak
insanların tasarruflarını Türk lirasında kalmaya yöneltmek veyahut da döviz
tevdiat hesaplarından elde edecekleri faiz gelirlerinden yapılan stopajları
yükseltip daha az gelir elde etmekle onları caydırarak yine Türk lirasında
kalmalarını sağlıyor olabilirsiniz ve dolayısıyla bu, dolarizasyonu önlemeye
yönelik bir tedbir olabilir. Buna literatürde “Tobin vergisi” deniliyor,
dünyada uygulanmıştır ama çok yerde de başarısız olmuştur.
Ben
size başka bir şeyden bahsedeceğim. Ekonomiden sorumlu Hazine ve Maliye
Bakanımız bir ara dedi ki: “Hadi bakalım alın dolarları. İstiyordunuz ki dolar
7 liraya, 8 liraya gelince satıp da kâr edeyim. Yok öyle şey!” dedi. Evet,
bugün itibarıyla dolar 7 lira da olmadı, 8 lira da olmadı, dolayısıyla da
oralardan bu dövizi alanlar satamadılar ama arkadaşlar, dikkatinizi çekiyorum,
bu son derece ciddi bir husus. 22 Aralık 2016’da, “döviz bozdur” kampanyasının
başladığı dönemde Türkiye’de yerleşik özel kişilerin ve tüzel kişilerin döviz
tevdiat hesapları bakiyesi 137 milyar dolar idi. Aradan geçen bunca zamana
rağmen ve de bu insanlar geçen yıl ağustos ayında 6 liradan, 6,50’den,
6,80’den, 7’den döviz almalarına ve bugün önemli zarar yazmalarına rağmen bu
döviz pozisyonlarını henüz bozmadılar. Üstelik 22 Aralık 2016’da 137 milyar
dolar olan döviz tevdiat hesabı bakiyesi şu anda 194 milyar dolara çıktı.
Önemli zarar yazıyorlar, hâlâ da zarar yazmaya devam ediyorlar. Faizlerin yüzde
24-25 olduğu -mevduat hesabının olduğu- dönemde o faizleri de kaybettiler fakat
insanlar hâlâ direniyorlar.
Burada
önemli bir fay hattı var. Bu fay hattı bu yasa sonucunda eğer bir yerde bir
sıkıntı çıkarsa bu ülkenin başının derdi olur. O nedenle, bu olayı dikkatlice
takip edin ve bunu takip ederken de şuna dikkat edin: Şu anda 137 milyar
dolardan 194 milyar dolara çıkan döviz tevdiat hesabından bankalarca satılan ve
vatandaşlar tarafından alınan döviz gerçekten var mı, yok mu? Nereden geliyor
bu döviz?
Arkadaşlar,
bunların önemli bir kısmı kaydi döviz yaratma. Türkiye Cumhuriyeti’nde bankalar
-araya döviz tevdiat hesabı sahipleri, döviz alanlar girmek suretiyle- bir
bakıma, kontrolümüz ve denetimimiz altında olmayan, başka bir ülkenin parasını
basıyor. Allah korusun, günün birinde eğer bu paralar geri istenirse bunların
çoğu yok. Ben bu mekanizmanın nasıl olduğunu size açıklarım ama ben alnıma
“hain” yazdırıp eşeğin aklına karpuz kabuğu getirmek istemiyorum; sadece
düşünülmesini istiyorum. Burada ortada bir ağabey var, Merkez Bankası o ağabeye
bir para satıyor. Arada tanzim satış yapan bir banka var, o banka piyasayla
işlem yapıyor. Döviz tevdiat hesabı olan yani 10 bin TL tasarrufu olan kişinin
gidip bankadan döviz alması ve aldığı dövizi mevduat bankasında hesap açtırıp
orada bırakması ve bankanın da bunu gidip Borsa İstanbul’da swap işlemi
yapması… Daha önce bu swap işlemi Merkez Bankasındaki piyasada
yapılıyordu, Merkez Bankasının bilançosu şeffaf olduğu için bu orada
görünüyordu ama Borsa İstanbul’da yapılan swap işlemleri şeffaf değil.
(Mikrofon
otomatik cihaz tarafından kapatıldı)
BAŞKAN
– Buyurun Sayın Yılmaz, sözlerinizi tamamlayın.
DURMUŞ
YILMAZ (Devamla) - Lütfen, bunu bitireyim.
BAŞKAN
– Buyurun, bitirin.
DURMUŞ
YILMAZ (Devamla) – Örneğin, bakın, ocak-eylül döneminde Merkez Bankasının yaptığı
işlem belli; döviz gelirini elde ettiği kaynaklar, reeskont kredileri var; Türk
lirası olarak veriyor, döviz olarak alıyor; çok güzel bir şey. Araya -enerji
KİT’leri var- BOTAŞ giriyor. Merkez Bankasından döviz almak var, onu da
Merkez Bankası satıyor, onu da görüyoruz. Hazinenin net dış borcundaki artışı,
eksiyi de görüyoruz Merkez Bankasında. Hazinenin net döviz iç
borçlanmasını da görüyoruz. TL döviz deposunda bugün itibarıyla
sıfırlandı; dolayısıyla, Borsa İstanbul’da yapılan swapları göremiyoruz.
Bütün
bunları yan yana koyduğumuzda, bugün Merkez Bankasının, sözünü ettiğim
dönemdeki net uluslararası rezervindeki artış 5,5 milyar dolar. Hâlbuki bütün
bunları üst üste toplayıp koyduğumuzda Merkez Bankasının rezervinde 29 küsur
milyar dolar artış olması lazım; bu artış yok.
(Mikrofon
otomatik cihaz tarafından kapatıldı)
DURMUŞ
YILMAZ (Devamla) – İşte, bu artış, biraz önce söylediğim bu akım içerisinde
döviz tevdiat hesapları sahipleri bunları alıyorlar, bankaya koyuyorlar ve bu
sistem böyle dönüyor. Bugün bu bir yerde patladığı zaman büyük bir derdiniz
olacak, “derdiniz” demiyorum, derdimiz olacak. Onun için bu konuda dikkatli
olun. Bu hepimizin başını yakabilir. Vatandaş 7 liradan aldığı dövizi hâlâ
bozdurmuyor, sisteme güveni yok ve size de güveni yok. “Ekonomi dengeleniyor.”
deseniz de ekonomiye de güveni yok, zararına tutuyor. Onun için bu konuda
dikkatli olun, bir fay hattı üzerinde oturuyorsunuz, fay hattının gücü öyle 5
falan değil 7’nin, 8’in de üzerinde.
Teşekkür
ediyorum. (İYİ PARTİ sıralarından alkışlar)
BAŞKAN
– Teşekkürler Sayın Yılmaz.
ENGİN
ALTAY (İstanbul) – Sayın Başkan, İYİ PARTİ önergesinin oylanmasından önce karar
yeter sayısı talep ediyoruz.
BAŞKAN
– Evet, önergeyi oylarınıza sunacağım ve karar yeter sayısı arayacağım.
Kabul
edenler… Etmeyenler… Karar yeter sayısı yoktur.
Birleşime
beş dakika ara veriyorum.
Kapanma Saati: 21.34
ONUNCU OTURUM
Açılma Saati: 21.39
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Bayram ÖZÇELİK
(Burdur)
-----0-----
BAŞKAN
– Türkiye Büyük Millet Meclisinin 18’inci Birleşiminin Onuncu Oturumunu
açıyorum.
128
sıra sayılı Kanun Teklifi’nin 8’inci maddesi üzerinde Ankara Milletvekili
Durmuş Yılmaz ve arkadaşlarının önergesinin oylamasında karar yeter sayısı
bulunamamıştı.
Şimdi
önergeyi tekrar oylarınıza sunacağım ve karar yeter sayısı arayacağım.
Kabul
edenler... Etmeyenler... Önerge kabul edilmemiştir, karar yeter sayısı vardır.
128
sıra sayılı Kanun Teklifi’nin görüşmelerine devam ediyoruz.
Komisyon?
Yerinde.
8’inci
maddeyi oylarınıza sunuyorum: Kabul edenler… Kabul etmeyenler… 8’inci madde
kabul edilmiştir.
9’uncu
madde üzerinde 4 önerge vardır; ilk okutacağım 2 önerge aynı mahiyettedir.
Önergeleri
okutup birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 9’uncu maddesinin Kanun Teklifi
metninden çıkarılmasını arz ve teklif ederiz.
 Mehmet
Ruştu Tiryaki Mahmut Toğrul Meral
Danış Beştaş
 Batman Gaziantep Siirt
 Nuran
İmir  Serpil
Kemalbay Pekgözegü
 Şırnak  İzmir
Aynı
mahiyetteki diğer önergenin imza sahipleri:
 Mehmet
Akif Hamzaçebi Hüseyin Yıldız  Alpay
Antmen
 İstanbul Aydın
 Mersin
 Lale
Karabıyık Abdurrahman Tutdere  Çetin
Osman Budak
 Bursa Adıyaman
 Antalya
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVET ERİM (Aydın) – Katılamıyoruz Sayın
Başkan.
BAŞKAN
– Aynı mahiyetteki önergeler üzerinde ilk konuşma Batman Milletvekili Mehmet
Ruştu Tiryaki’ye ait.
Buyurun
Sayın Tiryaki. (HDP sıralarından alkışlar)
Süreniz
beş dakikadır.
MEHMET
RUŞTU TİRYAKİ (Batman) – Teşekkür ediyorum.
Sayın
Başkan, değerli milletvekilleri; 128 sıra sayılı Dijital Hizmet Vergisi Kanunu
ile Bazı Kanunlarda ve 375 Sayılı Kanun Hükmünde Kararnamede Değişiklik
Yapılması Hakkında Kanun Teklifi’nin 9’uncu maddesiyle ilgili olarak
görüşlerimi sizinle paylaşacağım. Hepinizi saygıyla selamlıyorum.
En
sonunda söyleyeceğimi en başta söyleyeyim, biz yasanın bu maddesine karşıyız ve
umuyoruz ki yasa bu hâliyle geçmeyecek. Dün de söyledim, bütçeye acilen bir kaynak
yaratmak istiyorsunuz; getirdiğiniz düzenleme de tam olarak böyle ama bu
düzenleme eğer yasalaşırsa emin olun ülkemizin en büyük, en önemli gelir
kaynaklarının başında gelen turizm sektörü önemli bir darbe alacaktır.
Türkiye’nin
en büyük turizm merkezlerinin olduğu Ege ve Akdeniz’deki otellerin neredeyse
tamamı üç yıldız ve üzerinde ve bu otellerin kapasitesi karşılaştırıldığında
önemli bir bölümü de beş yıldızlı oteller. Dolayısıyla “6 TL, 9 TL, 12 TL, 18
TL vergi alacağız.” deseniz de konaklama vergisi olarak alacağınız vergi
çoğunlukla 18 TL olacak eğer yasa bu hâliyle geçerse. Anladığımız kadarıyla bu
yasa teklifinde bir değişiklik önereceksiniz ve 6 TL, 9 TL, 12 TL, 15 TL, 18 TL
yerine yüzde 2 olarak vergi alınmasını öneriyorsunuz. Bu, bir parça çözüm
olacaktır ama anlamadığımız bir şekilde 2 kat artırma veya yarısına kadar
indirme yetkisini yine Cumhurbaşkanına veriyorsunuz.
Daha
önce de söyledik, başka ülkelerde de benzeri vergiler var fakat bugün
önerdiğiniz vergi ile başka ülkelerdeki vergiler arasında önemli bir fark var,
o da şu: Bu vergileri genel olarak yerel yönetimler alırlar. Neden? Çünkü çöpü
toplayan da yerel yönetimlerdir, kanalizasyon sorununu çözen de yerel
yönetimlerdir, o otellere suyu temin edenler de yerel yönetimlerdir ve o otellerin
çevresini düzenleyen, yollarını yapanlar da yerel yönetimlerdir. Ama ısrarla bu
hizmetleri yerel yönetim verdiği hâlde vergiyi merkezî iktidarın, merkezî
yönetimin almasını istiyorsunuz. Bu aynı zamanda ademimerkeziyet ilkesine de
aykırı ve demokrasinin en önemli ayaklarından biri olan ademimerkeziyeti
zayıflatan, yerel yönetimleri zayıflatan bir uygulama olacak. Bunu niye
söylüyorum biliyor musunuz? Yerel yönetimdeki çalışmalarıyla, bu konudaki
iddiasıyla iktidara gelmiş bir partisiniz fakat güçlendikçe yerel yönetimleri
zayıflatmaya çalışıyorsunuz. Tıpkı boğazlarla ilgili yetkiyi yerel yönetimden
aldığınız gibi, tıpkı seçimle gelen belediyelere kayyum atadığınız gibi.
Yine
bunun yanında, bu vergiyi düzenlerken bölgeler arası eşitsizliği de göz önünde
bulundurmuyorsunuz. Nasıl? Diyorsunuz ki: Bodrum ve Marmaris’teki bir otel için
de aynı vergiyi alalım, Erzurum ve Batman’daki otel içinde aynı vergiyi alalım.
Bu doğru bir uygulama değil, bölgeler arası eşitsizliği göz önünde
bulundurmanız gerekir.
Bir
başka sorun ise, eğer bu hâliyle geçerse geceliği bin euro olan otelden 18 TL
alacaksınız, geceliği 60 TL olandan 6 TL alacaksınız, hatta daha az olan
motellerden de 6 TL alacaksınız. Bu durum eğer böyle geçerse, bir kez daha
söylüyorum, Anayasa’nın 73’üncü maddesinde düzenlenen ve kurala bağlanan
herkesin geliri, kazancı oranında vergi ödemesi ilkesine aykırı, dolayısıyla
Anayasa da aykırı olacak.
Bakın,
bu 128 sayılı Kanun Teklifi görüşüldüğünde, görüşülmeye başlandığında TÜRK-İŞ
bütün milletvekillerine buna ilişkin önerilerini sundu. Eminim, her birinizin
odasına da gelmiştir, büyük bir bölümünüz de umarım bu taleplerini
okumuşsunuzdur, bilgi sahibi olmuşsunuzdur.
Yine,
128 sıra sayılı Kanun Teklifi’yle birlikte üç büyük işçi konfederasyonu bir
toplantı gerçekleştirdi. TÜRK-İŞ, DİSK ve HAK-İŞ buna ilişkin ortak taleplerini
sundular, bu vergi adaletsizliğini gidermek için bir dizi talep de bulundular.
Ne dediler? Söyledikleri şey şu: “Bu vergi düzeni adil değil, sosyal adalete,
Anayasa’nın sosyal hukuk devleti ilkesine uygun değil. Bu yasa teklifi,
emekçilerin beklentilerini karşılamıyor, vergi adaletsizliğini ortadan
kaldırmıyor.”
(Mikrofon
otomatik cihaz tarafından kapatıldı)
BAŞKAN
– Bağlayın sözlerinizi Sayın Tiryaki.
MEHMET
RUŞTU TİRYAKİ (Devamla) – Bitireceğim Sayın Başkan.
Ama
bu 3 işçi konfederasyonunun taleplerini geçmiş dönemde sendika avukatlığı
yapan, yıllarca sendikal mücadele yürüten birisi olarak buradan dile getirmek
isterim.
Birkaç
başlık hâlinde taleplerini şöyle sıralıyor TÜRK-İŞ, DİSK ve HAK-İŞ “Gelir
vergisi tarife basamakları ve oranları çalışanlar lehine güncellenmelidir.
Bütün ücretlerin asgari ücrete tekabül eden kısmı vergiden muaf olmalıdır.
Düşük gelirli hane halkından alınan tüketim vergi payı azaltılmalıdır. Bireysel
doğal gaz, elektrik, su, ulaşım ve iletişim hizmetleri tüketiminden alınan KDV
yüzde 1’e düşürülmelidir. Temel tüketim mallarından alınan KDV sıfırlanmalıdır.
İşçilerin kendisi ve diğer aile fertleri için yapmak zorunda olduğu gıda,
barınma, ısınma gibi giderleri gelir vergisi matrahından mahsup edilmelidir.”
diyorlar. Umarım, gelir vergisine dair bir düzenleme yaptığımızda bir daha ki
sefere işçilerin, emekçilerin haklarını da göz önünde bulundururuz diyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Tiryaki.
Aynı
mahiyetteki önergeler üzerindeki ikinci konuşma Antalya Milletvekili Çetin
Osman Budak’a ait.
Buyurun
Sayın Budak. (CHP sıralarından alkışlar)
Süreniz
beş dakika.
ÇETİN
OSMAN BUDAK (Antalya) – Sayın Başkanım, değerli milletvekilleri; 9’uncu maddede
söz aldım. Bu maddeyle ilgili daha önce de birçok arkadaşımız görüş
bildirdiler, demek ki kökünden bir hata var.
Şimdi,
önce şunu bir ifade etmek lazım: Bu kanun teklifinin yani bu kanunun sahibi
Sayın Vedat Demiröz’ün dün bir açıklaması vardı. Vedat Demiröz’ü çok dikkatli
dinledim, ilk geliş şeklini de biliyorum kanunun. Bire bir Meclisteki
konuşmasını aldım, sizlerle paylaşmak istiyorum:
“Benim
getirdiğim teklifte nispi oran vardı ama verilen bir önergeyle maktuya çevrildi.
Önergeyi veren yine AK PARTİ’li arkadaşlar. Şunu ifade edeyim: Maktu olarak
alınmasında sakıncalar olduğuna biz de kaniyiz, biz de görüşlerimizi tekrar
dile getiriyoruz ve büyük ihtimalle -ki arkadaşlarım bana onu ilettiler- tekrar
nispi orana döneceğiz. Bu düzenleme yapıldığı takdirde konaklama vergisi de
hasılat üzerinden 1 Nisan 2020’den başlamak üzere yıl sonuna kadar yüzde 1, 1
Ocak 2021’den itibaren de yüzde 2 olarak alınmak üzere inşallah sizin
oylarınızla yasalaşacak.”
Şimdi,
değerli arkadaşlar, ilk defa bu kanun teklifi gelirken oranlar vardı, daha
sonra dediniz ki: “Bunu maktu alalım.” Rakamları sıraladınız. Daha sonra
baktınız, ya gerçekten bu bir yere oturmuyor çünkü yüzde 7 de olabilir bu oran
bazı yerlerde, üç yıldızlılarda, dört yıldızlılarda- sonra tekrar döndünüz.
Buradan şu anlaşılıyor: Bu kanun teklifleri burada değil, milletin Meclisinde
değil, belli yerlerde pişirilip sonra Meclisin önüne getiriliyor ve bizim
milletvekili arkadaşlarımız da bu kanunun ruhuna bakmadan ve anlamadan altına
imzaları atıp buraya getiriyor. Bütün kanunların hazırlanışında bu ruhu gördük.
Şimdi,
buradaki eleştiri net. Daha iki ay önce bir ajans, Tanıtım Ajansını getirdiniz.
İki ay önce, tamamen Anayasa’ya aykırı şekilde bir fon oluşturmak üzere Ajansı
kurdunuz ve bunu Meclisten geçirdiniz. Orada yine böyle oranlar vardı ve
cirodan pay alıyordunuz. İşte asıl Anayasa’ya aykırı olan kısmı da cirodan pay
almak. Verginin ruhu kârdan pay almaktır, vergi budur ama siz cirodan pay
alıyordunuz. Şimdi, iki ay sonra bu sektöre tekrar bir yük getiriyorsunuz ve
bunun tanımı son derece yanlış. “2020’de yüzde 1” diyorsunuz. Biraz önce ben
sizin getirdiğiniz düzeltme teklifini de okudum, inceledim. Maalesef, bu
sektör, Türkiye’de ayakta kalmış tek sektör. Cari açık veren bir ülkede cari
açığı en aza indiren sektörden bahsediyoruz. Ayakta kalmış tek sektörü
paçasından tutup aşağı çekmektir bu. (CHP ve İYİ PARTİ sıralarından alkışlar)
Ve nasıl alacağınızla ilgili bile netleşmemişsiniz, kendi kafanızda
netleşmemişsiniz.
Değerli
arkadaşlar, bu sektörün daha önce de bununla ilgili… Ki biz bu vergiye karşı
değildik ama bu şekliyle değil. Belediyelere eğer buradan pay vermiş
olsaydınız… Ki 2008’de özel idareler ve Belediye Kanunu Komisyonda görüşülürken
gelmiş bir madde vardı. O Komisyonda bu madde gelmişti, konaklama vergisi
gelmişti, Komisyondan çekildi; o zaman bile bugünkünden daha ilerici bir
teklifti o. Yine teklif sizindi, Komisyonda çekildi; toplanan gelirlerin yüzde
25’ini yerel yönetimlere verecektiniz. Bakın, Türkiye'deki turizmin yüzde
80-85’i bizim sahillerimizde yapılıyor yani Hatay’dan tutun, benim seçim bölgem
olan Antalya, Muğla, İzmir, Aydın diye gidiyor ve Mersin, Adana da buna dâhil.
E şimdi, böyle bir durumda siz bunları cezalandırıyorsunuz. Orada, Erzurum’da
belediyelerin aldığı pay ile Antalya’da hizmet üreten belediyelerin aldığı pay
aynı olabilir mi? 16 milyon turist geliyor ve övünüyoruz, gurur duyuyoruz
Antalya’yla çünkü ülkeye katkı sağlıyor. Millî bir konu turizm, açıklarımızı,
döviz açıklarımızı kapatan bir sektör ve böyle bir kanunu getiriyorsunuz;
üstelik de şu anda Türkiye'ye gelen bu yüzde 80-85’lik turistin tamamının ön
rezervasyonları yapılmış ve bu fiyat pazarlıkları yapılmış ve bu tarihte
getiriyorsunuz “Nisan ayında da ben bunu almaya başlarım.” diyorsunuz.
(Mikrofon
otomatik cihaz tarafından kapatıldı)
BAŞKAN
– Buyurun Sayın Budak, bağlayın sözlerinizi.
ÇETİN
OSMAN BUDAK (Devamla) – Teşekkür ederim.
Ajansa
pay alacaksınız binde 7,5; aynı zamanda 2020 yılında yüzde 1 buradan
alacaksınız, 2021 yılında yüzde 2 alacaksınız, 840 dolar ortalamalarda olan
kişi başına tüketim bugün 630 dolara düşmüş turizm sektöründe ve üstüne bu yükü
de tekrar getiriyorsunuz.
Milyonlarca
çalışan emekçinin burada hakkı var ve şundan emin olabilirsiniz: İngiltere’de
yapılan bir araştırmada, sektörle ilgili yapılan bir araştırmaya göre, turizm
sektörünün üzerine konulmuş yüzde 1’lik bir vergi aynı zamanda turist sayısında
yüzde 1’lik azalmaya sebep oluyor. Şimdi bu konulan vergilerle, turist
sayısında artışı yakaladığımız, ivmeyi yakaladığımız dönemde, turist sayısında
azalma söz konusu olabilir.
Bir
ikinciyi de söyleyeceğim: Aylarca, bütün kış boyunca, sahillerde tatil yapma
hayaliyle plan yapıp oralara tatile gitmek isteyen yerli turistleri, orta
gelirli yerli turistleri de burada cezalandırıyorsunuz. O yüzden, şunu burada
ifade etmek istiyorum: Hiç olmazsa bunu yaparken onu da düşünün; bunun
tamamına, 9’uncu maddenin ruhuna karşıyız ama yerlilerden alınmamak kaydıyla
bir not düşün. Beklentimiz budur.
Hepinize
saygılar sunuyorum. (CHP ve İYİ PARTİ sıralarından alkışlar)
BAŞKAN
– Teşekkürler Sayın Budak.
Aynı
mahiyetteki önergeleri oylarınıza sunuyorum: Kabul edenler… Etmeyenler…
Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 9’uncu
maddesiyle değiştirilmesi planlanan 6802 sayılı Kanun’un mülga 34’üncü
maddesinin aşağıdaki şekilde yeniden düzenlenmesini arz ve teklif ederiz.
“Konaklama
vergisi
MADDE
34- Otel, motel, tatil köyü, pansiyon, apart hotel, misafirhane ve kamping gibi
konaklama tesisleri ile dağ ve yayla evi gibi kırsal turizm tesislerinde
verilen geceleme hizmeti konaklama vergisine tabidir.
Konaklama
vergisinin mükellefi birinci fıkrada belirtilen hizmetleri sunanlardır.
Vergiyi
doğuran olay; birinci fıkrada belirtilen hizmetlerin sunulması, hizmetin
sunumundan önce fatura ve benzeri belge verilmesi halinde bu belgelerde
gösterilen miktarla sınırlı olmak üzere fatura ve benzeri belgelerin
düzenlenmesi anında meydana gelir.
Konaklama
vergisinin matrahı, geceleme hizmeti ile bu hizmetle birlikte sunulan diğer tüm
hizmetler karşılığında, katma değer vergisi hariç, her ne suretle olursa olsun
alınan veya bu hizmetler için borçlanılan para, mal ve diğer suretlerde
sağlanan ve para ile temsil edilebilen menfaat, hizmet ve değerler toplamıdır.
Konaklama
vergisinin oranı %1 'dir. Cumhurbaşkanı, bu oranı %0,5'e kadar indirmeye; konaklama
tesisinin türüne, sınıfına ve bulunduğu yere göre farklılaştırmaya yetkilidir.
Konaklama
vergisi, konaklama tesislerince düzenlenen fatura ve benzeri belgelerde ayrıca
gösterilir. Bu vergiden herhangi bir ad altında indirim yapılamaz. Bu vergi,
katma değer vergisi matrahına dahil edilmez.
Aşağıda
sayılan hizmetler konaklama vergisinden müstesnadır:
a)
Kamu kurum ve kuruluşlarına ait olup bunlar tarafından işletilen misafirhane ve
eğitim tesislerinde verilen hizmetler,
b)
Öğrenci yurtları, pansiyonları ve kamplarında öğrencilere verilen geceleme
hizmetler,
c)
Karşılıklı olmak kaydıyla yabancı devletlerin Türkiye'deki diplomatik
temsilcilikleri, konsoloslukları ve bunların diplomatik haklara sahip
mensupları ile uluslararası anlaşmalar gereğince vergi muafiyeti tanınan
uluslararası kuruluşlar ve mensuplarına verilen geceleme hizmetleri.
Konaklama
vergisinde vergilendirme dönemi, faaliyet gösterilen takvim yılının birer
yıllık dönemleridir. Her bir vergilendirme dönemine ait konaklama vergisi,
vergilendirme dönemini takip eden yılın ilk ayının yirmi altıncı günü akşamına
kadar ilgili Belediyeye beyan edilir ve aynı süre içinde ödenir.
Hazine
ve Maliye Bakanlığı, konaklama vergisi beyannamesinin şekil, içerik ve ekleri
ile uygulamaya ilişkin usul ve esasları belirlemeye yetkilidir.
 Orhan
Çakırlar Ümit Beyaz Mehmet
Metanet Çulhaoğlu
 Edirne İstanbul Adana
 Dursun
Müsavat Dervişoğlu Feridun Bahşi Tuba
Vural Çokal
 İzmir Antalya Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge üzerinde Antalya Milletvekili Feridun Bahşi konuşacaktır.
Buyurun
Sayın Bahşi. (İYİ PARTİ sıralarından alkışlar)
Süreniz
beş dakikadır.
FERİDUN
BAHŞİ (Antalya) – Sayın Başkan, değerli milletvekilleri; 128 sıra sayılı Kanun
Teklifi’nin 9’uncu maddesiyle ilgili söz aldım. Hepinizi saygıyla selamlıyorum.
Bu
maddeyle “konaklama vergisi” adı altında yeni bir vergi getirilmektedir. Otel,
motel, tatil köyü, pansiyon, apart otel, misafirhane ve kamping gibi tesisler
ile dağ ve yayla evi gibi kırsal turizm tesislerinde verilen geceleme hizmeti
konaklama vergisine olacak, bu vergi de otelde kalan müşterilerden alınacak.
Komisyona gelen ilk teklifte ilk yıl için bu oran yüzde 1, sonraki yıllar için
yüzde 2 olarak öngörülmekteydi ancak Komisyonda ne olduysa maktu, beş yıldızlı
otellerde 18 lira olmak üzere değişik miktarlarda vergiye dönüştü ancak yine
öğreniyoruz ki AK PARTİ’nin teklifiyle, zannediyorum, ilk gelen teklifteki
oranlara dönülüyor. Bu, yine de maktu vergiye göre kabul edilebilir bir yöntem.
Bu vergi düzenlemesinde, konaklama türüne göre bir ayarlama yapılmışken
bölgelere göre herhangi bir düzenleme yapılmamıştı. Ayrıca, bu vergi
düzenlemesi ve konaklama vergisi genel bütçe geliri olarak tahsil edilmek üzere
mevzuatımıza da getirilmiştir.
Dünyada
birçok ülkede mevcut olan konaklama vergisi belediyeler tarafından tahsil
edilmekte ve elde edilen gelir o şehrin turizm potansiyelini artırmak, şehrin
altyapısını geliştirmek ve şehri tanıtmak için kullanılmaktadır. Türkiye’de ise
bu verginin merkezî Hükûmet tarafından toplanacak olması nedeniyle, şehirler
için veya ülke turizm potansiyelinin artırılması için kullanılmayacağını
hepimiz biliyoruz. Zaten, dolaylı vergi oranımız çok yüksekti, biraz daha
yükselecek. Aynı zamanda, vatandaşın turistik harcamaları da artacaktır. Bu,
vatandaşın üzerindeki vergi yükünü daha da artıracağı gibi özellikle yabancı
turistlerin de konaklama giderlerini artıracak ve uluslararası rekabet
açısından, vergi, turizm sektörünü baltalayacaktır.
Değerli
arkadaşlar, turizmdeki kriz derinleşmektedir. Beklentiler her sene düşmekte,
her yeni gelen yıl bir öncekini aratmaktadır. Sezon itibarıyla turizmcinin
geliri ile gideri başa baş gelmektedir, hatta, turizmci zarar eder durumdadır.
Türkiye'ye 2019 yılının ilk dokuz ayında toplam 41,5 milyon turist gelmiş, 26,5
milyar dolar civarında da turizm geliri elde edilmiştir. Bunun da yaklaşık
yüzde 41’i Antalya bölgesinden elde edilmiştir. Ülke ekonomisine sadece
turizmde bu kadar katkı yapan Antalya hak ettiği karşılığı alabilmekte midir?
Tabii ki hayır. Kimse gelen turist sayısına ve yapılan ciroya da
aldanmamalıdır.
Bu
yıl önce Thomas Cook krizi yaşanmıştır, ardından Turizm Tanıtma Fonu için 0,75
turizm payı uygulaması getirilmiştir. Bunlar yetmiyormuş gibi bir de şimdi
konaklama vergisi çıkarılmaya çalışılmaktadır. Zaten zor durumda olan turizm
sektörü bundan çok fazla etkilenecektir, sektör ara vermeksizin krizlerle
sarsılmaktadır. Thomas Cook zararı sadece Manavgat’ta 150 milyon, Türkiye'de
ise 1,1 milyar dolar civarındadır. Bu zarar Türk turizmciliği açısından bir
faciayken, 1/10/2019 tarihinde yürürlüğe giren 0,75 turizm payı ikinci bir
darbe yaşatmıştır. Bu yeni gelen konaklama vergisiyle tur turizminin artık
kepenk kapatma noktasına geldiği görülmektedir. Turizm payı, maktu konaklama
vergisi bu hâliyle geçerse, biraz önce bir konuşmacının da bahsettiği gibi
Anayasa'nın 73’üncü maddesine aykırıdır yani vergilerin mali güce göre alınması
ilkesine aykırılık teşkil etmektedir.
Tarım
bitti, hayvancılık bitti, sanayi bitti; gelin, turizmi bari bitirmeyelim. Bu
konuda turizmcinin talebi, öncelikle bu verginin kesinlikle konulmaması ancak
mutlaka konulması gerekiyorsa 0,7 olarak sadece nisan ve kasım ayları arasında
alınması, 16 yaşından küçüklerden konaklama vergisi alınmaması, yasanın
1/1/2021 tarihinde yürürlüğe girmesidir. Artık bıçak kemiğe dayanmıştır.
Bu
vesileyle, Gazi Meclisi ve yüce Türk milletini saygıyla selamlıyorum. (İYİ
PARTİ sıralarından alkışlar)
BAŞKAN
– Teşekkürler Sayın Bahşi.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin çerçeve 9’uncu maddesinin aşağıdaki
şekilde değiştirilmesini arz ve teklif ederiz.
“MADDE
9- 6802 sayılı Kanunun İkinci Kısmının İkinci Bölümünün mülga başlığı "Konaklama
Vergisi” şeklinde ve mülga 34 üncü maddesi aşağıdaki şekilde yeniden
düzenlenmiştir.
"Konaklama
vergisi
MADDE
34- Otel, motel, tatil köyü, pansiyon, apart otel, misafirhane, kamping, dağ
evi, yayla evi gibi konaklama tesislerinde verilen geceleme hizmeti ile bu
hizmetle birlikte satılmak suretiyle konaklama tesisi bünyesinde sunulan diğer
tüm hizmetler (yeme, içme, aktivite, eğlence hizmetleri ve havuz, spor, termal
ve benzeri alanların kullanımı gibi) konaklama vergisine tabidir. Geceleme
hizmetinin; sağlıklı yaşam tesisleri, eğlence merkezleri gibi tesislerin
bünyesinde sunulması, vergilendirmeye etki etmez.
Konaklama
vergisinin mükellefi birinci fıkrada belirtilen hizmetleri sunanlardır.
Vergiyi
doğuran olay, birinci fıkrada belirtilen hizmetlerin sunulması ile meydana
gelir. Konaklama vergisinin matrahı, verginin konusuna giren hizmetler
karşılığında, katma değer vergisi hariç, her ne suretle olursa olsun alınan
veya bu hizmetler için borçlanılan para, mal ve diğer suretlerde sağlanan ve
para ile temsil edilebilen menfaat, hizmet ve değerler toplamıdır.
Konaklama
vergisinin oranı %2'dir. Cumhurbaşkanı, bu oranı bir katına kadar artırmaya,
yarısına kadar indirmeye, bu sınırlar içinde farklı oranlar tespit etmeye
yetkilidir.
Konaklama
vergisi, konaklama tesislerince düzenlenen fatura ve benzeri belgelerde ayrıca
gösterilir. Bu vergiden herhangi bir ad altında indirim yapılamaz. Bu vergi,
katma değer vergisi matrahına dahil edilmez.
Aşağıda
sayılan hizmetler konaklama vergisinden müstesnadır:
a)
Öğrenci yurtları, pansiyonları ve kamplarında öğrencilere verilen hizmetler.
b)
Karşılıklı olmak kaydıyla yabancı devletlerin Türkiye'deki diplomatik
temsilcilikleri; konsoloslukları ve bunların diplomatik haklara sahip
mensupları ile uluslararası anlaşmalar gereğince vergi muafiyeti tanınan
uluslararası kuruluşlar ve mensuplarına verilen hizmetler.
Konaklama
vergisinde vergilendirme dönemi, faaliyet gösterilen takvim yılının birer aylık
dönemleridir. Her bir vergilendirme dönemine ait konaklama vergisi,
vergilendirme dönemini takip eden ayın yirmi altıncı günü akşamına kadar katma
değer vergisi yönünden bağlı olunan vergi dairesine (katma değer vergisi
mükellefiyeti bulunmayanlarca tesisin bulunduğu yer vergi dairesine) beyan
edilir ve aynı süre içinde ödenir.
Hazine
ve Maliye Bakanlığı, konaklama vergisi beyannamesinin şekil, içerik ve ekleri
ile uygulamaya ilişkin usul ve esasları belirlemeye yetkilidir.”
 Bülent
Turan Mehmet Doğan Kubat Ramazan
Can
 Çanakkale İstanbul Kırıkkale
 İsmail
Emrah Karayel Ahmet Kılıç  Ali
Özkaya
 Kayseri Bursa Afyonkarahisar
 Veysel
Eroğlu Bayram
Özçelik
 Afyonkarahisar Burdur
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Takdire bırakıyoruz
Sayın Başkan.
BAŞKAN
– Önerge üzerinde söz talebi yok.
Gerekçeyi
okutuyorum:
Gerekçe:
Önergeyle,
konaklama vergisinin verilen geceleme hizmeti bedeli üzerinden yüzde 2 oranında
hesaplanması amaçlanmaktadır.
Yine
önergeyle, yeme içme, aktivite, eğlence hizmetleri ve havuz, spor, termal ve
benzeri alanların kullanımı gibi hizmetlerin geceleme hizmetiyle birlikte
konsept olarak pazarlandığı/satıldığı durumlar (yarım pansiyon, tam pansiyon,
her şey dâhil, ultra her şey dâhil ve benzeri konseptler) dikkate alınarak, bu
şekilde geceleme hizmetiyle birlikte pazarlanan/satılan hizmetler için verginin
konusunun söz konusu hizmetleri de kapsaması öngörülmektedir.
Ayrıca,
Cumhurbaşkanına, vergi oranını 1 katına kadar artırma, yarısına kadar indirme,
bu sınırlar içinde farklı oranlar tespit edebilme hususlarında yetki verilmesi
önerilmektedir.
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler…
Etmeyenler… Madde önerge doğrultusunda kabul edilmiştir.
10’uncu
madde üzerinde 3 adet önerge vardır, aykırılık sırasına göre okutup işleme
alıyorum.
Türkiye Büyük Millet Meclisi Başkanlığına
Görüşülmekte
olan teklifin 10’uncu maddesinin teklif metninden çıkarılmasını arz ve teklif
ederiz.
 Mehmet
Akif Hamzaçebi Hüseyin Yıldız Lale
Karabıyık
 İstanbul Aydın Bursa
 Alpay
Antmen Suat Özcan Utku
Çakırözer
 Mersin Muğla Eskişehir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge üzerinde Eskişehir Milletvekili Utku Çakırözer konuşacaktır.
Buyurun
Sayın Çakırözer. (CHP sıralarından alkışlar)
Süreniz
beş dakikadır.
UTKU
ÇAKIRÖZER (Eskişehir) – Sayın Başkan, değerli milletvekilleri; yüce Meclisimizi
saygıyla selamlıyorum.
Öncelikle,
Gaziantep Milletvekilimiz Sayın Muhittin Taşdoğan’ın baba acısını paylaşıyor,
ailesine başsağlığı diliyorum.
Bu
kürsüden defalarca söyledik, Türkiye’de hukuk devletini, demokrasiyi, toplumsal
barışı sağlamadan hangi torbayı çıkarırsanız çıkarın ekonomi düzelmez. Bakın,
bir ay olmadı, sözde yargı reformu yaptık. “Bundan sonra haber yapmak suç
olmayacak.” dediniz, biz de dedik ki: “Yargıda zihniyet değişmeden hiçbir şey
değişmez.” İşte Giresun’da 13 yaşındaki Rabia Naz’ın bir buçuk yıl önceki
şüpheli ölümünü aydınlatmaya çalışan meslektaşlarım Canan Coşkun ve Kazım Kızıl
dün gece gözaltına alındı, hâlâ bırakılmış değiller. Hani haber suç değildi?
Bir
başka örnek: Yazar Ahmet Altan’ın görüşlerinin çoğuna katılmam. Kumpas davaları
sürecinde yüzlerce vatansever aydınımızın, subayımızın çektiği acılarda payı
vardır. Ama sadece yazı ve yorumlarının yer aldığı iddianameyle, Meclisi
bombalayan darbecilerle aynı cezaya, ömür boyu hapis cezasına çarptırılmasını
burada eleştirdim. Nitekim, Yargıtay kararı bozdu, yeniden yargılandı ve hüküm
verildi, mahkûmiyetle beraber bin yüz otuz sekiz gün tutuklu kaldıktan sonra
tahliye edildi ama bir hafta olmadan yeniden tutuklandı. Hani eleştirmek suç
olmayacaktı?
Bakın,
şimdi de önümüzdeki bu pakette yasakçı zihniyet yine devrede. Bu paketle
Facebook, Twitter, YouTube gibi çok uluslu sosyal medya platformlarına, Netflix
ve benzeri dijital hizmet veren çok uluslu şirketlere vergi getirilmekte. Evet,
tüm dünya bu şirketleri vergilendirmenin peşinde, bunun yolunu arıyor ama biz
tüm dünyada olmayanı bu yasaya eklemeyi beceriyoruz. Eğer bu şirketler yüzde
7,5 oranındaki vergiyi ödemezse Facebook’a, Twitter’a, Spotify’a 82 milyon
vatandaşın erişimini kapatacağız. Bu olmaz, bu yanlıştan dönmeliyiz değerli
arkadaşlarım.
İşin
bir de bu vergi yükünün kimin sırtına bineceği meselesi var. Sanmayın ki
alacağınız vergiyi gerçekten Facebook ödeyecek, Twitter ödeyecek. Onlar bu
vergiyi doğrudan Türkiye’deki kullanıcılarının, reklam verenlerinin omzuna
yükleyecek. Yani zaten bedeli halktan toplanacak yeni vergi ödenmeyince tüm
halkın alacağı hizmeti keseceğiz, bundan vazgeçilmelidir.
Değerli
arkadaşlarım, bu pakette işsize iş var mı? Yok. Vergi dilimi basamaklarının dar
gelirliler lehine düzenlenmesi var mı? Yok. Asgari ücretin vergi dışı
bırakılması var mı? Yok. Ya ne var? Yeni vergiler var, konaklama vergisi var.
Daha yeni, her turizm tesisine binde 7,5 “turizm payı” adı altında vergi
koydunuz, şimdi bir de vatandaşın sırtına konaklama vergisi bindiriliyor. Nefes
alışından bile vergi aldığınız vatandaş, bütün yıl çalışıp üç gün tatile
gittiğinde kendisini konaklama vergisi karşılayacak. Peki, bu vergiler nereye
harcanacak? Bütçe açığını kapatmak için kullanılacak. Buradan çağrıda
bulunuyoruz: Ya bu vergiyi kaldırın ya da amacı doğrultusunda kullanılması için
tüm dünyada olduğu gibi toplanan vergiyi oradaki yerel yönetimlere aktaralım;
Antalya’nın, Van’ın, Trabzon’un, Nevşehir’in gerçek ihtiyaçları için harcansın.
Değerli
arkadaşlarım, bu torbada bir de tabii AKP’nin tüm torbalarında olduğu gibi yine
şirket kurtarmalar var. Anadolu’nun dört bir yanına zehir saçan 13 termik
santrale açıkça suç işleme özgürlüğü vermek istiyorsunuz. Milletin Meclisinde,
milleti zehirleyen şirketlere “İki buçuk yıl daha zehirlemeye devam et.”
diyorsunuz. Halkı zehirleyen bu şirketleri kapanmaktan niye kurtarıyorsunuz? Bu
hatadan derhâl geri dönülmelidir.
Sadece
onlar mı değerli arkadaşlarım? Yıllarca Avrupa’daki gurbetçi kardeşlerimizin
dinî duygularını istismar ederek dolandıran malum holdingler de kurtarılmak
isteniyor. 90’lı yıllarda Avrupa’da camilerde “Faiz günah kâr payı hak.”
denerek usulsüz toplanan paralar bu holdingler tarafından iç edildi.
Dolandırılan on binlerce insanımız büyük travmalar yaşadı, intihar edenler,
aile düzeni dağılanlar oldu. Bugüne kadar devlet bu 70 bin yurttaşımıza destek
çıkmadı, onları kaderlerine terk etti, ta ki mahkemeler bu dolandırıcılara
“Dur!” diyene kadar, para kaptıran mağdur vatandaşlarımızın haklarını iade
edene, paralarının faizleriyle ödenmesine hükmedene kadar. Yargıtay mahkeme
kararlarını onaylayınca bu holding yöneticileri paniklediler, lobi çalışması
başladı ve bu torbaya bu şirketlerin kurtarılması maddesi kondu. Meclis eliyle
vatandaşlarımızın hak araması engellenmek isteniyor. Vatandaşlarımızın yıllarca
hakkını aradığı alacakları, onları mağdur eden şirketlerin hissesine
dönüştürülüyor. Mağdurlar, onları mağdur edenlerin ortakları yapılıyor.
(Mikrofon
otomatik cihaz tarafından kapatıldı)
BAŞKAN
– Buyurun Sayın Çakırözer, sözlerinizi tamamlayın lütfen.
UTKU
ÇAKIRÖZER (Devamla) – Teşekkür ederim.
Ortak
olunca hiçbir şey değişmiyor hem ellerinde bir şey kalmıyor hem de haklarını
hukuk yolunda aramalarının önü kapanıyor. O hisselerin hiçbir maddi karşılığı
olmayacak ama o dolandırıcılar, adı “A” olsun, “B” olsun, bu holdinglerin
kaymağını yemeye devam edecek.
Bir
konuya daha dikkat çekmek isterim: Bu holding bezirgânları, daha kanun
Komisyona gelmeden holding hisseleri üzerinden spekülasyon yarattı. Bu
spekülasyonlar, maalesef, Komisyon aşamasında da sürdü.
Değerli
arkadaşlarım, millet, bizi, din istismarıyla dolandırılan vatandaşlarımıza bir
tekme de biz atalım diye milletvekili seçmedi; tam tersine, onların dişinden
tırnağından artırarak bu holdinglere verdiği paraların son kuruşuna kadar
hakkını savunmak zorundayız. Anayasa’ya da aykırı bu şirket kurtarma
operasyonuna hep birlikte “Dur!” demeye sizleri davet ediyorum.
Hepinizi
saygılarımla selamlıyorum. (CHP sıralarından alkışlar)
BAŞKAN
– Teşekkürler Sayın Çakırözer.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 10’uncu maddesinde bulunan “yer alan”
ibaresinin “bulunan” olarak değiştirilmesini arz ve teklif ederiz.
 Nuran
İmir Meral Danış Beştaş Oya
Ersoy
 Şırnak Siirt İstanbul
 Ömer
Faruk Gergerlioğlu Abdullah Koç Serpil
Kemalbay Pekgözegü
 Kocaeli Ağrı İzmir
 Sait
Dede
 Hakkâri
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge üzerinde İstanbul Milletvekili Oya Ersoy konuşacaktır.
Buyurun
Sayın Ersoy. (HDP sıralarından alkışlar)
Süreniz
beş dakikadır.
OYA
ERSOY (İstanbul) – Sayın Başkan, Genel Kurulu saygıyla selamlıyorum.
Yukarıda,
Plan ve Bütçe Komisyonunda bir süredir 2020 yılı bütçesinin görüşmeleri sürüyor
ve biz Genel Kurulda bir süredir iktidar partisinin getirdiği yasa tekliflerini
görüşüyoruz. Bu yasa tekliflerinin hepsinin ortak bir özelliği var arkadaşlar:
Bunların hepsi saraya, yandaş şirketlere ve sermayeye kaynak aktarmak için
getirilen yasa teklifleri. Tek derdiniz, kendi ekonomik krizinizin yükünü halka
nasıl yükleriz. Bugün aslında o yüzden sizin çaresizliğinizi konuşuyoruz.
Bakın,
2020 yılı bütçesinde halkın en temel yaşamsal ihtiyaçları olan gıda, elektrik,
doğal gaz, su gibi hizmetler üzerinden aldığınız dolaylı vergiler bütçe gelirlerinin
içinde vergi payının yarısından fazlasını oluşturuyor. Şirketlerin ise hem
vergi borçlarını siliyorsunuz hem de onlara istisna ve muafiyet getiriyorsunuz
yani diyorsunuz ki: “Şirketlerden alacağım vergilerden vazgeçiyorum. Bu
vazgeçtiğim vergilerden de bütçede bir açık oluşacak. Bu açığı da ben zamlarla
ve getireceğim ek vergilerle karşılayacağım.”
Bakın,
dün bu ülkenin büyük, koca koca 3 işçi konfederasyonu bir araya geldi, birlikte
bir açıklama yaptı ve Meclise dediler ki: “Vergi adaletini sağlayın.” İşçilerin
eylemlerinden haberiniz var mı? “Bu ücretlerle ve bu vergilerle geçinemiyoruz.”
diye eylem yapıyor işçiler ve bir şey talep ediyorlar “İnsanca bir ücret
istiyoruz ve vergide adalet istiyoruz.” diyorlar. Peki, siz ne yapıyorsunuz?
İşçilerin, emekçilerin, halkın sesine kulaklarınızı tıkıyorsunuz, varsa yoksa
saraydan gelen talimatlar. Ve vergi adaletsizliğini daha da derinleştiren
politikalarınızda ısrar ediyorsunuz.
İşte
bugün görüştüğümüz yasa teklifi de dijital hizmet vergisi, konaklama vergisi ve
değerli konut vergisi; bütçe açığını kapatmak için getirdiğiniz yeni vergiler.
“Dijital hizmetlerin hasılatından yüzde 7,5 vergi alacağız.” diyorsunuz,
“Konaklama yapanları vergiye bağlayacağız.” diyorsunuz yani diyorsunuz ki:
“Kendi memleketinde tatile giden halk ayakbastı parası versin.” Değerli konut
vergisiyle ise “Serveti vergilendireceğiz.” diye bir algı yaratıyorsunuz ama
müteahhitleri değil, tek bir daire sahibi olanları vergilendiriyorsunuz.
Getirilen bu vergiler de tıpkı KDV gibi, ÖTV gibi gelir dağılımındaki adaleti
daha da bozan ve halkın ödeme gücünü dikkate almayan vergilerdir. Tekrar
ediyorum: Bu getirdiğiniz vergilerin amacı bütçe açığınızın yükünü halkın
sırtına yüklemektir.
Bunlar
da yetmiyor, sermayeye hizmette sınır tanımıyorsunuz. Bakın, bu yasa teklifiyle
2013’ten beri taahhüt ettikleri çevre yatırımlarını gerçekleştirmeyen ve
süreleri 3 defa daha uzatılan termik santrallere dördüncü kez havayı kirletme
hakkı tanıyorsunuz. Teklif eğer buradan çıkarsa, yasalaşırsa Türkiye'nin en
eski ve en kirli termik santralleri havayı ve doğayı kirletmeye devam edecek ve
halk sağlığını tehdit etmeye devam edecek. Buradan size 14 Şubat 2019’da
verdiğiniz, hep birlikte verdiğiniz sözü hatırlatmak istiyorum: Sözünüzü tutun,
doğa savunucularının, halkın sözüne kulağınızı açın ve teklifi geri çekin.
Çevre yatırımlarını altı yıldır hayata geçirmeyen bu şirketler bir yerden
cesaret alıyor -bunlar iktidar partisi olarak sizin politikalarınızdır- çevre
konusundaki politikalarınızdan cesaret alıyor, talandaki politikalarınızdan
cesaret alıyor. Eğer bu geri çekilmezse çevre yatırımlarını altı yıldır hayata
geçirmeyen bu şirketler havayı kirletmeye ve halk sağlığına zarar vermeye devam
edecekler.
Değerli
milletvekilleri, son olarak, damat Bakan bir şey dedi, dedi ki: “‘Ekonomi
kötüye gidiyor.’ diye bir algı yaratmayın.” Bakın, bu bir fatura, bu fatura bir
algı değil, bu fatura gayet gerçek bir fatura. 2’si çocuk 4 kişilik bir ailenin
bir aylık elektrik faturası. Üstelik, çocuklar okulda, anne baba işte çalışıyor
bütün gün. Ne kadar biliyor musunuz? 199 lira 90 kuruş. Bu faturanın 30 lira 48
kuruşu KDV, 8 lira 19 kuruşu ise diğer fon ve vergiler. Daha kış gelmedi, o
yaptığınız zamlarla oluşan doğal gaz faturaları halka daha ulaşmadı. Bu
faturalar gerçek, çarşı pazardaki yüzde 40, yüzde 30 zam gerçek.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Ersoy.
Buyurun.
OYA
ERSOY (Devamla) – 1,5 milyondan fazla kişinin banka hesaplarına gelen hacizler
gerçek yani “Geçinemiyoruz.” diyen halk gerçek. Algı yaratmaya çalışan
sizlersiniz ama artık “Ekonomimiz iyiye gidiyor.” diye bir algı
yaratamayacağınızın…
RECEP
ÖZEL (Isparta) – Algıya gerek yok, doğrusu o ya!
OYA
ERSOY (Devamla) – …o kadar farkındasınız ki damat Bakan çıkmış, yargıyla halkı
tehdit ediyor ve cezalandırmaktan bahsediyor.
Değerli
milletvekilleri, nüfusun yüzde 60’ının yoksulluk, yüzde 20’sinin açlık
sınırında veya altında yaşam mücadelesi verdiği bir ülkede halkı ceza
tehditleriyle yönetemezsiniz, böyle bir halk ceza tehdidiyle yönetilemez. Artık
elinizi halkın cebinden çekin, vergide adaleti sağlayın, vergiyi tabana değil
tavana yayın, o şirketlerinize yayın, onlardan alın vergiyi yani kârı ve faizi
vergilendirin. Artık “Saraya nasıl bütçe aktarırız?”dan, bunu düşünmekten, buna
kafa yormaktan vazgeçin; bu halk nasıl geçinecek, biraz buna kafa yoralım.
Teşekkür
ediyorum. (HDP sıralarından alkışlar)
BAŞKAN
– Teşekkürler Sayın Ersoy.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 10’uncu
maddesinde yer alan “eklenmiştir” ibaresinin “ilave edilmiştir” ibaresiyle
değiştirilmesini arz ve teklif ederim.
 Dursun
Müsavat Dervişoğlu Orhan Çakırlar Ümit
Beyaz
 İzmir 
Edirne İstanbul
 Mehmet
Metanet Çulhaoğlu İsmail
Ok
 Adana Balıkesir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge üzerinde Balıkesir Milletvekili İsmail Ok konuşacaktır.
Buyurun
Sayın Ok. (İYİ PARTİ sıralarından alkışlar)
Süreniz
beş dakikadır.
İSMAİL
OK (Balıkesir) – Sayın Başkan, değerli milletvekilleri; görüşülmekte olan
Dijital Hizmet Vergisi Kanunu ile Bazı Kanunlarda Değişiklik Yapılması Hakkında
Kanun Teklifi üzerinde İYİ PARTİ Grubumuz adına söz almış bulunuyorum. Bu
vesileyle yüce Meclisi saygıyla selamlıyorum.
Kanun
teklifi üzerinde gerek grubumuzdan gerekse diğer parti gruplarından birçok
arkadaşımız konuşmalar yaptı. Ben, bu akşam, özellikle seçim bölgemde ve
ülkemizde tarımın içinde bulunduğu durumla ilgili konuşmak istiyorum. Ama
konuşmama geçmeden önce, rengini şehitlerimizin kanından alan Millî Takım’ımız,
biraz önce Avrupa yolunda -futbol olarak istenilen bir futbol oynamadı ama-
berabere kalarak Avrupa Şampiyonası’na katılma hakkını elde etmiş oldu. Bu
vesileyle, başta bu sahada ter döken gençlerimiz olmak üzere emeği geçen
herkesi kutluyorum. (İYİ PARTİ sıralarından alkışlar)
Sayın
Başkan, değerli milletvekilleri; seçim bölgem Balıkesir özellikle tarım ve
hayvancılıkta Türkiye’yi doyuran il olarak bilinmektedir. Bugünlerde,
Balıkesir’imiz başta olmak üzere özellikle sahil kesimlerimizde zeytin hasadı
başlamıştır, ben öncelikle bu hasat döneminin hayırlı olmasını diliyorum.
Gerçekten, yazın sıcaktan, kışın soğuktan elleri çatlayan, yüzleri yanan
çiftçilerimizin alın terinin, emeğinin karşılığını almasını diliyorum. Ama
maalesef, tarım politikalarında Hükûmetimiz birçok konuda yanlış uygulamalar
yapmaktadır. Bunlardan biri de ithalata dayalı bir tarım politikası
izlenmesidir. Her yıl bu hasat dönemi geldiğinde zeytin ürünleri, özellikle
zeytinyağı ithalatı yapılmaktadır. Bu da çiftçimizin alın terinin, emeğinin
karşılığının alınmasında en büyük engellerden bir tanesidir. Oysaki özellikle
girdi maliyetlerindeki -mazot, gübre, ilaçlamadaki- artış dolayısıyla çiftçimiz
zaten alın terinin karşılığını alamamaktadır. Ve özellikle bu sene seçim
bölgemde ilaçlama zamanında yapılmamıştır, ciddi bir kayıp vardır. Önümüzdeki
yıllar için şimdiden önlemlerinin alınmasını diliyorum.
Sadece
zeytin ve zeytinyağı ürünlerinde mi; maalesef, Türkiye’yi doyuran il olarak
övünmemize rağmen, yanlış politikalar sonucunda bu kış Türkiye’nin birçok
ilinde olduğu gibi Balıkesir’in merkezinde de patates kuyruğuna girmiştir
hemşehrilerimiz. Peki, bunun çıkış yolu nedir? Bir: İthalat derhâl
durdurulmalıdır. Çok kıymetli bölge Vekilim Adil Bey bu konuşmama pek katılmadı
galiba ama bu acı gerçeği beraber yaşadık. Balıkesir’in merkezinde bunları, o
uzun kuyrukları beraber gördük, bundan tabii üzüntü duyuyoruz. İki: Köylü
küstürüldü. Özellikle, Avrupa Birliğine gireceğiz diye çiftçi aşağılandı, ölçüsüz
bir şekilde köyden kente göçler sağlandı, topraklar boş kaldı -biraz önce de
ifade ettiğim gibi- girdi maliyetleri inanılmaz bir şekilde arttı ve artık
köylerde neredeyse 50 yaşın altında insanımız kalmadı. Artık, maalesef,
peygamber mesleği diye övündüğümüz çobanlık için, memleketimizde genç kalmadığı
için dışarıdan çoban ithal etmeye başladık. Biraz önce “Çiftçi küstü.”
demiştim, toprağı da küstürdük. Niye? Özellikle seçim bölgemde, nehirlerimiz,
göllerimiz ve göletlerimiz, insafsızca sanayi atıklarının ve evsel atıkların
arıtılmadan sulara deşarj edilmesi dolayısıyla, artık bu sulardan bereket
değil, rahmet değil, zehir akmakta ve böylece topraklarımızdan, daha önceden
bal damlayan, ürün fışkıran bu topraklardan maalesef bugün çiftçimiz emeğinin
karşılığını alamıyor. Özellikle Büyükşehir Yasası’yla birlikte binlerce köy bir
anda mahalle oldu ve köy tüzel kişiliğine ait olan araziler satışa çıkarıldı...
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Ok.
İSMAİL
OK (Devamla) – Sözümü tamamlıyorum.
...ve
bu yağma, bu satışlarla, çiftçilikle ilgisi olmayan insanlar maalesef
köylülerin elinden bu kıymetli arazileri almakta ve bu arazilerde üretim
yapılamamakta. Bu konularda ne kadar söz söylesek azdır ama ben buradan son
olarak şunu söylüyorum: Gerçekten Türk tarımını ve çiftçilerimizi kurtarmak
istiyorsak, ithalata dayalı ve özellikle her ithalatta yandaşın zenginlediği bu
politikalardan vazgeçelim, çiftçimize doğrudan destek verelim ve böylece
dünyada stratejik... Önümüzdeki kısa sürede göreceksiniz, göreceğiz, eğer böyle
tedbirler alınmazsa sağlıklı gıda bulamayacağız, sağlıklı gıdaya
ulaşamayacağız. Ben, onun için Hükûmeti, bu yanlış politikalardan derhâl
vazgeçerek özellikle seçim bölgem Balıkesir’de ve Türkiye’de Türk köylüsüne ve
çiftçisine sahip çıkmaya davet ediyorum.
Yüce
Meclisi saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Ok.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
10’uncu
maddeyi oylarınıza sunuyorum: Kabul edenler… Kabul etmeyenler… 10’uncu madde
kabul edilmiştir.
Birleşime
beş dakika ara veriyorum.
Kapanma Saati: 22.28
ON BİRİNCİ OTURUM
Açılma Saati: 22.30
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Bayram ÖZÇELİK
(Burdur)
-----0-----
BAŞKAN
– Türkiye Büyük Millet Meclisinin 18’inci Birleşiminin On Birinci Oturumunu
açıyorum.
128
sıra sayılı Kanun Teklifi’nin görüşmelerine devam ediyoruz.
Komisyon?
Yok.
Ertelenmiştir.
Gündemimizde
başka bir konu bulunmadığından, alınan karar gereğince, kanun teklifleri ile
komisyonlardan gelen diğer işleri sırasıyla görüşmek için 19 Kasım 2019 Salı
günü saat 15.00’te toplanmak üzere birleşimi kapatıyorum.
Kapanma Saati: 22.31




(X) 128 S. Sayılı Basmayazı 13/11/2019
tarihli 17’nci Birleşim Tutanağı’na eklidir.




