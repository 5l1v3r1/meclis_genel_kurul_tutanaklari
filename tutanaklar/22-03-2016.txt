



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

59’uncu Birleşim
22 Mart 2016 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR 
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Çanakkale Milletvekili Muharrem
Erkek’in, 18 Mart Çanakkale Zaferi’nin 101’inci yıl dönümüne ilişkin gündem
dışı konuşması
2.- Osmaniye Milletvekili Ruhi Ersoy’un, 18
Mart Çanakkale Zaferi’nin 101’inci yıl dönümüne ilişkin gündem dışı konuşması
3.- Çanakkale Milletvekili Ayhan Gider’in,
Çanakkale ruhuna ilişkin gündem dışı konuşması
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, 18 Mart Çanakkale Zaferi’nin 101’inci yıl dönümüne ve Nevruz Bayramı’na
ilişkin ilişkin konuşması
VI.- AÇIKLAMALAR
1.- Bursa Milletvekili Erkan Aydın’ın,
terör saldırılarında hayatını kaybeden vatandaşlara Allah’tan rahmet dilediğine
ve hayatını kaybedenlerin aileleri ile yaralananlara tazminat ödenmesiyle
ilgili çalışma yapılıp yapılmadığını öğrenmek istediğine ilişkin açıklaması
2.- Denizli Milletvekili Kazım Arslan’ın,
terör olaylarında hayatını kaybeden güvenlik güçlerine Allah’tan rahmet
dilediğine ve Denizli’nin Acıpayam ilçesi Yassıhöyük Mahallesi’nin içinden
geçen DSİ kurutma kanalının ne zaman yapılacağını öğrenmek istediğine ilişkin
açıklaması
3.- Ankara Milletvekili Murat Emir’in,
Çubuk’ta defnedilen şehide Allah’tan rahmet dilediğine ve hiç kimsenin çocuk
istismarı olaylarının üstünü örtemeyeceğine ilişkin açıklaması
4.- Afyonkarahisar Milletvekili Mehmet
Parsak’ın, taşeron işçilerin kadroya alınması meselesinin çözüme kavuşması
noktasında yapıcı muhalefet anlayışı çerçevesinde hareket edeceklerine ve bu
konunun takipçisi olacaklarına ilişkin açıklaması
5.- Niğde Milletvekili Ömer Fethi Gürer’in,
terör olaylarında hayatını kaybeden vatandaşlar ile şehit olan güvenlik
güçlerine Allah’tan rahmet dilediğine ve Niğde’nin Ulukışla ilçesi Darboğaz
beldesindeki göletle ilgili sorunun acilen çözülmesi gerektiğine ilişkin açıklaması
6.- Denizli Milletvekili Cahit Özkan’ın,
Anayasa’ya geçici bir madde eklenerek şu anda Mecliste bulunan tüm fezlekelerle
ilgili dokunulmazlıkların kaldırılıp yargılamanın önünün açılması gerektiğine
ilişkin açıklaması
7.- Hatay Milletvekili Serkan Topal’ın,
Hatay’ın Arsuz ilçesinde termik santral istemediklerine ilişkin açıklaması
8.- Bursa Milletvekili Ceyhun İrgil’in,
ülkemizde ve dünyada terör nedeniyle hayatını kaybedenlere Allah’tan rahmet
dilediğine ve Reza Zarrab’ın Amerika Birleşik Devletleri’nde gözaltına alınmasına
ilişkin açıklaması
9.- İstanbul Milletvekili Didem Engin’in,
terör saldırıları nedeniyle insanların travma yaşadığına, ülkemizde mutsuzluk,
umutsuzluk ve güvensizliğin her geçen gün yaygınlaştığına ve Hükûmetin bu konuda
hiçbir sorumluluk kabul etmediğine ilişkin açıklaması
10.- Balıkesir Milletvekili İsmail Ok’un,
terör saldırılarında hayatını kaybedenlere Allah’tan rahmet dilediğine ve
Balıkesir’in merkezindeki batçık inşaatının bir an önce bitirilmesi gerektiğine
ilişkin açıklaması
11.- Manisa Milletvekili Mazlum Nurlu’nun,
ülkemizde son beş aydaki canlı bomba saldırılarında 174 kişinin hayatını
kaybettiğine, 500’den fazla kişinin yaralandığına ve bu olayların siyasi
sorumluları olan Başbakan Ahmet Davutoğlu ile İçişleri Bakanı Efkan Ala’nın
derhâl istifa etmesi gerektiğine ilişkin açıklaması
12.- Diyarbakır Milletvekili İdris
Baluken’in, Halkların Demokratik Partisi olarak, Ankara Kızılay ve İstanbul
İstiklal Caddesi ile Brüksel’deki saldırıları kınadıklarına, ölenlere rahmet
dilediklerine ve iç ve dış politikada kapsamlı birtakım düzenlemelere ihtiyaç
olduğuna ilişkin açıklaması
13.- Manisa Milletvekili Erkan Akçay’ın, 18
Mart Çanakkale Zaferi’nin 101’inci yıl dönümüne ve Türk milletinin Nevruz Bayramı’nı
tebrik ettiğine ilişkin açıklaması
14.- İstanbul Milletvekili Engin Altay’ın,
Cumhuriyet Halk Partisi olarak, her türlü terör eylemini ve tüm terör
örgütlerini nefretle kınadıklarına ve hain saldırılarda yaşamını yitirenlere
Allah’tan rahmet dilediklerine ilişkin açıklaması
15.- Çanakkale Milletvekili Bülent
Turan’ın, 18 Mart Çanakkale Zaferi’nin 101’inci yıl dönümüne, Nevruz Bayramı’nı
kutladığına ve terör saldırılarında hayatını kaybedenler ile şehit olan
güvenlik güçlerine Allah’tan rahmet dilediğine ilişkin açıklaması
16.- Erzurum Milletvekili Mustafa
Ilıcalı’nın, 12 Mart Erzurum’un kurtuluşunun 98’inci yıl dönümüne ve terör
olaylarında hayatını kaybedenlere Allah’tan rahmet dilediğine ilişkin
açıklaması
17.- Manisa Milletvekili Erkan Akçay’ın,
Sinop Milletvekili Nazım Maviş’in HDP grup önerisi üzerinde yaptığı
konuşmasındaki bazı ifadelerine ilişkin açıklaması
18.- Afyonkarahisar Milletvekili Ali
Özkaya’nın, Afyonkarahisar Milletvekili Burcu Köksal’ın 117 sıra sayılı Kanun
Tasarısı’nın 10’uncu maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, Avrupa Birliği Konseyi Hollanda Dönem Başkanlığında 13-14 Mart
2016 tarihlerinde Hollanda’nın Lahey şehrinde düzenlenecek olan “Dijital Çağda
İnsan Kaçakçılığı” konulu Komisyon Başkanları Toplantısı’na katılması Genel
Kurulun 6/3/2016 tarihli 54’üncü Birleşiminde kabul edilen heyeti oluşturmak
üzere siyasi parti gruplarının bildirmiş olduğu isimlere ilişkin tezkeresi (3/590)
2.- Başkanlığın esas komisyon olarak
Dışişleri Komisyonuna, tali komisyon olarak da İçişleri Komisyonuna havale
edilen (1/430) esas numaralı Irak’a Komşu Devletler Hükümetleri ile Irak
Cumhuriyeti Hükümeti Arasında Terörizm, Sınırlardan Yasa Dışı Sızmalar ve
Örgütlü Suçlarla Mücadele Konularında Güvenlik İşbirliğine İlişkin Protokolün
Onaylanmasının Uygun Bulunduğuna Dair Kanun Tasarısı’nın Hükûmetçe geri
alındığına ilişkin tezkeresi (3/591) 
3.- Başkanlığın esas komisyon olarak
Dışişleri Komisyonuna, tali komisyon olarak da Millî Savunma ve İçişleri
Komisyonlarına havale edilen (1/453) esas numaralı Türkiye Cumhuriyeti Hükümeti
ile Mali Cumhuriyeti Hükümeti Arasında Güvenlik İşbirliği Anlaşmasının Uygun
Bulunduğuna Dair Kanun Tasarısı’nın Hükûmetçe geri alındığına ilişkin tezkeresi
(3/592)
4.- Başkanlığın esas komisyon olarak
Dışişleri Komisyonuna, tali komisyon olarak da Tarım, Orman ve Köyişleri
Komisyonuna havale edilen (1/496) esas numaralı Türkiye Cumhuriyeti Tarım ve
Köyişleri Bakanlığı ile İngiltere Uluslararası Tarım ve Teknolojileri Merkezi
Arasında Tarım Alanında Teknik, Bilimsel ve Ekonomik İşbirliği Konusunda
Mutabakat Zaptının Onaylanmasının Uygun Bulunduğuna Dair Kanun Tasarısı’nın
Hükûmetçe geri alındığına ilişkin tezkeresi (3/593)

B) Önergeler
1.- Başkanlığın Esas komisyon olarak Millî
Savunma Komisyonuna, tali komisyon olarak da Plan ve Bütçe Komisyonuna havale
edilen (2/855) esas numaralı Türk Silahlı Kuvvetleri Personel Kanununa Geçici
Bir Madde Eklenmesine İlişkin Kanun Teklifi’nin İstanbul Milletvekili Dursun
Çiçek tarafından geri alındığına ilişkin önergesi (4/20)
2.- İstanbul Milletvekili Mustafa Sezgin
Tanrıkulu’nun (2/500) esas numaralı, Toplumsal Barış ve Demokrasinin Tesisi
Amacıyla Bazı Kanunlarda Değişiklik Yapılması Hakkında Kanun Teklifi’nin doğrudan
gündeme alınmasına ilişkin önergesi (4/21) (Devam)
C) Meclis Araştırması Önergeleri
1.- İstanbul Milletvekili Mustafa Sezgin
Tanrıkulu ve 27 milletvekilinin, uyuşturucu ve keyif verici maddeler sorunu ve
nedenlerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/114)
2.- İstanbul Milletvekili Mustafa Sezgin
Tanrıkulu ve 25 milletvekilinin, İstanbul’un suç haritasının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/115)
3.- Çanakkale Milletvekili Muharrem Erkek
ve 28 milletvekilinin, Sosyal Yardımlaşma ve Dayanışma Vakıfları çalışanlarının
yaşadığı sorunların ve çözüm yollarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/116)
VIII.- ÖNERİLER
A) Siyasi Parti Grubu Önerileri
1.- MHP Grubunun, 15/12/2015 tarihinde
Ankara Milletvekili Zühal Topcu ve arkadaşları tarafından, Suriyeli
sığınmacıların Türkiye’ye sığınması sonucunda oluşturdukları sorunların
araştırılarak alınması gereken önlemlerin belirlenmesi amacıyla verilmiş olan
Meclis araştırması önergesinin Genel Kurulun 22 Mart 2016 Salı günkü
birleşiminde sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
2.- HDP Grubunun, 22/3/2016 tarihinde Grup
Başkan Vekili Diyarbakır Milletvekili İdris Baluken tarafından, Bediüzzaman
Saidi Nursi (Kürdi), Şeyh Sait ve Seyit Rıza ile arkadaşlarının mezar
yerlerinin tespiti ve iade edilmesi amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak Genel Kurulun 22 Mart 2016 Salı günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi
3.- CHP Grubunun, Türkiye Büyük Millet
Meclisi Genel Kurulunun 22 Mart 2016 Salı, 23 Mart 2016 Çarşamba ve 24 Mart
2016 Perşembe günlerinde saat 21.00’e kadar çalışmasına ilişkin önerisi
4.- AK PARTİ Grubunun, Genel Kurulun
çalışma gün ve saatlerinin yeniden düzenlenmesine; gündemin "Kanun Tasarı
ve Teklifleri ile Komisyonlardan Gelen Diğer İşler" kısımının
sıralamasının belirlenmesine; sözlü sorular ve diğer denetim konularının
görüşülmemesi ve 149 ve 170 sıra sayılı Kanun Tasarılarının İç Tüzük’ün 91’inci
maddesine göre temel kanun olarak bölümler hâlinde görüşülmesine ilişkin
önerisi 
IX.- SATAŞMALARA İLİŞKİN KONUŞMALAR
1.- Bingöl Milletvekili Hişyar Özsoy’un,
Isparta Milletvekili Sait Yüce’nin HDP grup önerisi üzerinde yaptığı konuşması
sırasında Halkların Demokratik Partisine sataşması nedeniyle konuşması
2.- Adana Milletvekili Meral Danış
Beştaş’ın, Sinop Milletvekili Nazım Maviş’in HDP grup önerisi üzerinde yaptığı
konuşması sırasında Halkların Demokratik Partisine sataşması nedeniyle
konuşması
3.- Çanakkale Milletvekili Bülent Turan’ın,
Adana Milletvekili Meral Danış Beştaş’ın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
4.- Diyarbakır Milletvekili İdris
Baluken’in, Çanakkale Milletvekili Bülent Turan’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
5.- Çanakkale Milletvekili Bülent Turan’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
6.- Diyarbakır Milletvekili İdris
Baluken’in, Çanakkale Milletvekili Bülent Turan’ın sataşma nedeniyle yaptığı
konuşması sırasında Halkların Demokratik Partisine tekraren sataşması nedeniyle
konuşması
7.- Çanakkale Milletvekili Bülent Turan’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında şahsına sataşması nedeniyle konuşması
8.- Diyarbakır Milletvekili İdris
Baluken’in, İstanbul Milletvekili Abdullah Başcı’nın HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
9.- Çanakkale Milletvekili Bülent Turan’ın,
İstanbul Milletvekili Engin Altay’ın AK PARTİ grup önerisi üzerinde yaptığı
konuşması sırasında şahsına sataşması nedeniyle konuşması
10.- Diyarbakır Milletvekili İdris
Baluken’in, Manisa Milletvekili Özgür Özel’in doğrudan gündeme alınma önergesi
üzerinde yaptığı konuşması sırasında şahsına sataşması nedeniyle konuşması
11.- İstanbul Milletvekili Mustafa Sezgin
Tanrıkulu’nun, Diyarbakır Milletvekili İdris Baluken’in sataşma nedeniyle
yaptığı konuşması sırasında Cumhuriyet Halk Partisine sataşması nedeniyle
konuşması
12.- İstanbul Milletvekili Engin Altay’ın,
İzmir Milletvekili Müslüm Doğan’ın 117 sıra sayılı Kanun Tasarısı’nın 9’uncu
maddesiyle ilgili önerge üzerinde yaptığı konuşması sırasında Cumhuriyet Halk
Partisine sataşması nedeniyle konuşması
13.- Manisa Milletvekili Erkan Akçay’ın,
Niğde Milletvekili Ömer Fethi Gürer’in 117 sıra sayılı Kanun Tasarısı’nın
9’uncu maddesiyle ilgili önerge üzerinde yaptığı konuşması sırasında Milliyetçi
Hareket Partisine sataşması nedeniyle konuşması
14.- Diyarbakır Milletvekili İdris
Baluken’in, Niğde Milletvekili Ömer Fethi Gürer’in 117 sıra sayılı Kanun
Tasarısı’nın 9’uncu maddesiyle ilgili önerge üzerinde yaptığı konuşması
sırasında Halkların Demokratik Partisine sataşması nedeniyle konuşması
15.- İstanbul Milletvekili Engin Altay’ın,
Manisa Milletvekili Erkan Akçay’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
16.- Afyonkarahisar Milletvekili Burcu
Köksal’ın, Afyonkarahisar Milletvekili Ali Özkaya’nın yaptığı açıklaması
sırasında şahsına sataşması nedeniyle konuşması
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Kişisel Verilerin Korunması Kanunu
Tasarısı ve Adalet Komisyonu Raporu (1/541) (S. Sayısı: 117)
XI.- KAPALI OTURUMLAR
(ALTINCI OTURUM KAPALIDIR)
XII.- YAZILI SORULAR VE CEVAPLARI
1.- İstanbul Milletvekili İsmail Faruk
Aksu’nun, Toplum Yararına Çalışma Programı ile ilgili iddialara ilişkin sorusu
ve Çalışma ve Sosyal Güvenlik Bakanı Süleyman Soylu’nun cevabı (7/2034)
2.- Adana Milletvekili Meral Danış
Beştaş’ın, boğulma nedeniyle meydana gelen ölümlere,
Adana’da meydana gelen boğulma vakalarına,
İlişkin soruları ve Orman ve Su İşleri
Bakanı Veysel Eroğlu’nun cevabı (7/2084), (7/2362)
3.- Afyonkarahisar Milletvekili Mehmet
Parsak’ın, Devlet Su İşleri Genel Müdürlüğü personelinin atama ve terfileri ile
ilgili iddialara ilişkin sorusu ve Orman ve Su İşleri Bakanı Veysel Eroğlu’nun
cevabı (7/2085)
4.- Bursa Milletvekili İsmet
Büyükataman’ın, 2011-2016 yılları arasında gerçekleştirilen tanıtım
harcamalarına ilişkin sorusu ve Türkiye Büyük Millet Meclisi Başkan Vekili
Ahmet Aydın’ın cevabı (7/2097)
5.- Bursa Milletvekili İsmet
Büyükataman’ın, 2002-2016 yılları arasında istisnai kadrolara yapılan atamalara
ilişkin sorusu ve Türkiye Büyük Millet Meclisi Başkan Vekili Ahmet Aydın’ın
cevabı (7/2099)
6.- Niğde Milletvekili Ömer Fethi Gürer’in,
İŞKUR tarafından verilen bazı danışmanlık hizmetlerine ilişkin sorusu ve
Çalışma ve Sosyal Güvenlik Bakanı Süleyman Soylu’nun cevabı (7/2165)
7.- İzmir Milletvekili Ahmet Kenan
Tanrıkulu’nun, şehit yakınları ve gazilerin memur veya hizmetli olarak
atanabilmesini düzenleyen yönetmeliğe ilişkin sorusu ve Çalışma ve Sosyal
Güvenlik Bakanı Süleyman Soylu’nun cevabı (7/2170)
8.- Hatay Milletvekili Mehmet Necmettin
Ahrazoğlu’nun, Bakanlık teşkilatında kullanılan bilgisayarların işletim
sistemlerine ilişkin sorusu ve Ekonomi Bakanı Mustafa Elitaş’ın cevabı (7/2185)
9.- Malatya Milletvekili Veli Ağbaba’nın,
Bakanlık bünyesinde çalışan taşeron işçiler ile kadrolu ve sözleşmeli personel
verilerine ilişkin sorusu ve Kalkınma Bakanı Cevdet Yılmaz’ın cevabı (7/2226)
10.- İzmir Milletvekili Mustafa Ali
Balbay’ın, İzmir ili ve ilçelerine yönelik hazırlanan projelere ilişkin sorusu
ve Orman ve Su İşleri Bakanı Veysel Eroğlu’nun cevabı (7/2260)
11.- Hatay Milletvekili Mehmet Necmettin
Ahrazoğlu’nun, Bakanlık teşkilatında kullanılan bilgisayarların işletim
sistemlerine ilişkin sorusu ve Orman ve Su İşleri Bakanı Veysel Eroğlu’nun
cevabı (7/2261)
12.- Malatya Milletvekili Veli Ağbaba’nın,
Bakanlık bünyesinde çalışan taşeron işçiler ile kadrolu ve sözleşmeli personel
verilerine ilişkin sorusu ve Orman ve Su İşleri Bakanı Veysel Eroğlu’nun cevab
(7/2262)
13.- Balıkesir Milletvekili Mehmet Tüm’ün,
Balıkesir’de Orman Genel Müdürlüğü tarafından yürütülen ağaç kesim işlemlerine
ilişkin sorusu ve Orman ve Su İşleri Bakanı Veysel Eroğlu’nun cevabı (7/2263)
14.- Ağrı Milletvekili Dirayet Taşdemir’in,
Aile Bütünlüğünün Sağlanması Meclis Araştırması Komisyonu toplantısında yaşanan
bir olaya ilişkin sorusu ve Türkiye Büyük Millet Meclisi Başkan Vekili Ahmet
Aydın’ın cevabı (7/2281)
15.- Bursa Milletvekili İsmet
Büyükataman’ın, Bursa’da Bakanlığa bağlı kurumların engelli vatandaşlar için
ulaşılabilirliğine ve engelli vatandaşların istihdamına ilişkin sorusu ve Orman
ve Su İşleri Bakanı Veysel Eroğlu’nun cevabı (7/2492)
22 Mart 2016 Salı
BİRİNCİ OTURUM
Açılma Saati: 15.03
BAŞKAN: Başkan Vekili Ahmet AYDIN
KÂTİP ÜYELER : Mücahit DURMUŞOĞLU (Osmaniye), Özcan PURÇU
(İzmir)
------0-----
BAŞKAN
– Sayın milletvekilleri, Türkiye Büyük Millet Meclisinin 59’uncu Birleşimini
açıyorum.
Toplantı yeter
sayısı vardır, görüşmelere başlıyoruz.
Gündeme geçmeden
önce üç sayın milletvekiline gündem dışı söz vereceğim.
Gündem dışı ilk
söz, Çanakkale Zaferi’nin 101’inci yıl dönümü münasebetiyle söz isteyen
Çanakkale Milletvekili Muharrem Erkek’e aittir. 
Sayın Erkek,
buyurun. (CHP sıralarından alkışlar)
Süreniz beş
dakikadır.
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Çanakkale Milletvekili Muharrem
Erkek’in, 18 Mart Çanakkale Zaferi’nin 101’inci yıl dönümüne ilişkin gündem
dışı konuşması
MUHARREM ERKEK
(Çanakkale) – Sayın Başkan, değerli milletvekilleri; tarihe “Centilmenler savaşı”
olarak geçen Çanakkale savaşlarının şanlı bir sayfası olan 18 Mart Deniz
Zaferi’nin 101’inci yılı üzerine söz almış bulunuyorum. Yüce Meclisi saygıyla
selamlarım.
Değerli
milletvekilleri, biz Çanakkaleliler her sabah karşı yarımadaya bakarak uyanırız,
yeni bir güne şehitlerimizin huzurunda başlarız, biliriz ki şehitlerimizle aynı
semanın altındayız, aynı yıldızların altında uyuruz. Biz her gün Karşıyaka’ya
baktığımızda iki yakamızı bir araya getirenleri görürüz ve dün ile bugün
arasında bir mukayese yaparız. Yüz bir yıl önce Çanakkale’nin topraklarında neredeyse
çocuk yaştakiler vuruluyordu, yüz bir yıl sonra bugün Çanakkale denizlerinde
Suriyeli çocukların ölü bedenleri sahile vuruyor. Yüz bir yıl önce Aynalı
Çarşı’yı söylerken “Ana ben gidiyom.” diyen evlatlar vardı, şimdi ise giden
evlatlarının tabutlarına sarılıp ağlayan analar var. Bir zamanlar çocuklar
vardı cepheden babasını gözleyen, şimdi babalar var tabutlara koyup çocuklarını
gömen. Çanakkale’de yüz bir yıl önce büyük adamlar vardı bir ruh vardı bizim
“Çanakkale ruhu” dediğimiz.
Çanakkale ruhu kardeşliktir değerli milletvekilleri. Bugün
de kardeşçe toprağın altında koyun koyuna yatanlar kadar, toprağın üstünde de
yan yana olalım. Siperde birlikte türkü söyleyenler gibi biz de kardeşlik
türküleri söyleyelim. Ölüme giderken birlikte olanlar gibi biz de yaşarken
birlik olalım. Türk'ü, Kürt’ü, Alevi’si, Sünni’si, Laz’ı, Çerkez’i, bir uçtan
bir uca aynı halayda, aynı horonda, aynı semahta bulaşalım. 
Çanakkale ruhu hoşgörüdür, saygıdır,
barıştır değerli milletvekilleri. Bülent Ecevit’in de şiirinde dediği gibi,
saygı üreten bir savaştı Çanakkale. “Yaklaştıkça birbirine siperler, gönüller
de yakınlaştı/Düştükçe vuruşanlar toprağa, dostlar gibi kaynaştı.” Bu
topraklarda bir zamanlar yaralı düşmanı kucağında taşıyanlar vardı. Bu
topraklarda yine bir zamanlar uzak diyarlardan evlatlarını harbe gönderen
analara “Gözyaşlarınızı dindiriniz. Evlatlarınız bizim bağrımızdadır. Huzur
içindedirler ve rahat uyuyacaklardır. Onlar, bu topraklarda canlarını verdikten
sonra, artık bizim evlatlarımız olmuşlardır.“ diyen Mustafa Kemal vardı. Genç
Türkiye Cumhuriyeti’nin dünyaya sunduğu tarihin bu en anlamlı barış mesajında
Mehmetçik’le yan yana, koyun koyuna yatan yabancı askerler artık bizim
evladımız olmuşlardı.
İşte bu yüzden Çanakkale ruhundan
alacağımız önemli dersler var değerli milletvekilleri. Çanakkale ruhundaki
hoşgörüyü gelin bugün de birlikte yaşatalım. Bugün de siyasi düşüncesi ne
olursa olsun, söylediğine katılmasak da söyleme hakkını savunabilelim.
“Bendensin.” ya da “Düşmansın.” demeyelim, tarafı ne olursa olsun “Ne olursan
ol gel.” diyebilelim. 
Değerli milletvekilleri, özgürlüklerin ve
barışın kenti Çanakkale’nin Belediye Başkanının TRT tarafından kesilen 18 Mart
konuşmasından bazı alıntıları sizlerle ve bu yüce kürsüden bizi izleyen
milletimizle paylaşmak istedim. Çanakkale halkının yüzde 55 oyuyla seçilmiş bir
Belediye Başkanının Çanakkale Zaferi üzerine yaptığı konuşmanın halkın
vergileriyle yayın yapan TRT tarafından kesilmesinin takdirini Çanakkale
halkına ve milletimize bırakıyorum. 
Yine, 18 Mart günü tören alanında
öğrenciler tarafından “puzzle”larla yapılan Türkiye haritasının üzerinde bir
siyasi partinin seçim sloganının yazıldığını Çanakkale’de üzülerek gördük. Bir
devrin battığı yerde, savaştan barış için dersler çıkarılan topraklarda
tarihimizin şanlı sayfalarını siyasete alet etmemeliyiz. 18 Mart günü
yaşadıklarımız, bize hâlen, maalesef, Çanakkale ruhunu idrak edemediğimizi,
özümseyemediğimizi gösterdi. Önümüzdeki 18 Martlarda herkesi Çanakkale ruhuna
uygun hareket etmeye davet ediyorum. 
Değerli milletvekilleri, biz millet olarak yüz bir yıl
önce Çanakkale’de tüm korkuları yendik. Bugün yapmamız gereken, aziz
kahramanlar tarafından bize bırakılan laik, bağımsız, özgür cumhuriyeti
demokrasiyle taçlandırmaktır; sevgi ve hoşgörüyle, Çanakkale ruhuyla barışı
tesis etmektir. 
Bu duygularla, bir hilal uğruna batan güneşleri, vatan
için toprağa düşenleri ve tüm şehitlerimizi minnetle ve saygıyla anıyorum.
Selam olsun şanlı Çanakkale’ye, selam olsun Mustafa Kemal’e!
Teşekkür ederim. (CHP sıralarından alkışlar)
BAŞKAN – Teşekkürler Sayın Erkek.
Gündem dışı ikinci söz, aynı konuda söz isteyen
Osmaniye Milletvekili Ruhi Ersoy’a aittir. 
Buyurun Sayın Ersoy. (MHP sıralarından alkışlar)
Sizin de süreniz beş dakikadır.
2.- Osmaniye Milletvekili Ruhi Ersoy’un, 18
Mart Çanakkale Zaferi’nin 101’inci yıl dönümüne ilişkin gündem dışı konuşması
RUHİ ERSOY (Osmaniye) – Sayın Başkan, değerli
milletvekilleri; yüce Meclisi saygıyla selamlıyorum. 
Çanakkale’yle ilgili söylenecek sözler, yazılacak
kitaplar, insanlığa verilecek mesajlar elbette çoktur fakat Çanakkale’nin bir
vicdan, bir ruh olduğu yüce Meclisin mensupları tarafından da çok iyi
bilinmektedir. Ben Çanakkale’yle ilgili çoğumuzun bildiği iki anekdotu kısaca
arz edeceğim ve huzurlarınızdan ayrılacağım. 
Bunlardan bir tanesi, Fransız General Gouraud’nun
1920’lerden sonra, 1930’larda, bir Fransız anıtının açılışı için geldiği
Çanakkale’deki bir hatıratını anlatması meselesi. Hatıratının detaylarına çok
fazla girmek istemiyorum ama yakın aşamada bir süngü muharebesinden sonra
akşamüzeri cepheyi dolaşırken aynı hendeğin içerisine düşmüş iki askerin
birbiriyle olan münasebetini tarif ediyor, tasvir ediyor. Birisi yüreğine ot
basarak kendi gömleğini bir başkasının yarasını tedavi etmek maksadıyla
eğildiğinde çok etkileniyor ve o askerin ne yapmaya çalıştığını merak ediyor ve
soruyor bu tedaviyi yapan, kendi yarasından daha büyük bir yaraya sahip olduğu
hâlde kendisini değil, düşman askerini, Fransız askerini tedavi eden Türk
askerine: “Neden bu hareketi yapıyorsun?” O da diyor ki: “Bana yaşlı bir kadın
resmi gösterdi. Düşündüm ki bu onun annesi. Benim kimim kimsem yok, bari o
annesine kavuşsun diye ona yardım ediyorum.” Şimdi, bunun üzerine, General
Gouraud hatıratını anlattığı o ortamda bile büyük bir duygu seline kapılıyor ve
gözyaşlarına kapılarak Türk milletinin ne kadar büyük, necip bir millet
olduğunu ifade ediyor. 
İşte, Avrupa’nın bu itiraflarını bugün de samimi bir
şekilde, insanlık dramıyla alakalı konularda göstermesini bekliyoruz. Yani, çok
rahatlıkla Paris olabilirler, Madrid olabilirler, Londra olabilirler ama bir
gün Ankara olmalarını, İstanbul olmalarını da bekliyoruz. Ve biz bugün
Brüksel’iz; Brüksel’deki bu insanlık dışı katliamda sivil vatandaşları
katledenleri lanetliyoruz ve bugün vicdanımız tıpkı İstanbul gibi, Ankara gibi
Brüksel diye sızlayabiliyor. 
Bir başka anekdot, yine, Le Monde gazetesi
muhabirlerinden birisi -kendisi de Türkolog- savaş sonrası bir süreci
tanımlamak üzere Türkiye’ye geliyor. Ankara’dan trenle Eskişehir’e gittiğinde
tren garı civarında -bir çuvalın baş ve kol kısımları kesik vaziyette- 2 çocuk
görüyor. Bu çocuklara soruyor: “Siz kimsiniz? Nerede kalıyorsunuz?” Bu çocuklar
birbirlerine yakın olarak “Bizler burada bir kulübede yaşıyoruz...” “Anneniz
babanız yok mu?” “Babamız şehit oldu.” “Sizinki?” “Bizim ki de şehit oldu.”
“Neden şehit oldu?” “Allah için şehit oldu, vatan için, bayrak için şehit
oldu.” O arada, “Size kim bakıyor?” “Bize ebe anamız bakıyor.” denildiği anda,
o kulübeden ebe ana, yaşlı bir ebe ana kalkıyor diyor ki: “Gazanfer, Muzaffer,
Mücahit; gelin oğlum, size katık yaptım.” Ve Le Monde’un muhabiri diyor ki:
“İşte bu millet sarsılmazdı, bu millet yok olmazdı.”
Buradan da diyoruz ki: “Gazanfer, Muzaffer; gel oğlum.”
denilen çocukları hangi nesille yetiştirip bugün aynı ruhu çok daha büyük hayat
standartları içerisinde verebiliyor muyuz; eğitim sistemimiz -isimlerini versek
de- onlara bu ruhu verebiliyor mu diye düşünmüştüm ki evet, birkaç kurumda bu
veriliyor. Çanakkale Zaferi etkinlikleri münasebetiyle bu yıl partim adına
oradaydım ve bunu orada yaşadım. Orada Türk Yıldızları’nın gösterisinden sonra
uçuş lideri, 1 numaralı uçak pilotu Yüzbaşı Osman Yüce telsiz anonsuyla geçti:
“Uçaklarımızdan kahramanlarımızın adlarıyla sesleniyoruz, son şehitlerin adları
yüreğimizde ve uçaklarımızda. Yahya Çavuş’a, Seyit Onbaşı’ya, Nusrat’a,
Arıburnu’na, Conkbayırı’na, Mustafa Kemal Paşa’ya geldik. Nöbetteyiz, nöbeti
biz devraldık, bizden sonrakilere de devretmeden ölmeye niyetimiz yok.
Varlığımız Türk varlığına armağan olsun.” diyordu o şerefli Türk subayı ve biz
de diyoruz ki: “Sızlasa da gönüller gidenlerin yasından/ Koşar adım gitmeli
onların arkasından./ Kahramanlık; içerek acı ölüm tasından/ İleriye atılmak ve
sonra dönmemektir.” diyor, grubum adına saygıyla selamlıyorum. (MHP sıralarından
alkışlar)
BAŞKAN – Teşekkürler Sayın Ersoy.
Gündem dışı üçüncü söz, Çanakkale ruhu hakkında söz
isteyen Çanakkale Milletvekili Ayhan Gider’e aittir.
Buyurun Sayın Gider. (AK PARTİ sıralarından alkışlar)
3.- Çanakkale Milletvekili Ayhan Gider’in,
Çanakkale ruhuna ilişkin gündem dışı konuşması
AYHAN GİDER (Çanakkale) – Sayın Başkan, sayın
milletvekilleri; yüce heyetinizi saygıyla selamlıyorum.
Çanakkale demek yalnızca Birinci Dünya Savaşı’nda bir
cephe demek değildir. Çanakkale demek sadece bir kahramanlık destanı da
değildir. Çanakkale, İstanbul’un fethi gibi, çağ açıp çağ kapatan tarihî bir
olaydır. Çanakkale, Türk devletinin, Türk milletinin topyekûn giriştiği bir var
olma mücadelesidir. Bizim Türk milletinden kastımız etnik bir tanım değil; Türk
milleti Pomak’tır, Türk milleti Çerkez’dir, Türk milleti Kürt’tür, Türk milleti
Roman’dır, Boşnak’tır. Hangi cahil Mehmet Akif’in Türk değil Arnavut olduğunu
söyleyebilir. Çanakkale, ezilmiş halkların emperyalizme başkaldırısıdır.
Çanakkale, bir anlamda, Doğu’nun Batı’yla mücadelesidir. 18 Mart törenlerinde
de gençlerimiz “Biz birlikte Türkiye’yiz.” diyerek “puzzle”larıyla bunu açıkça
ortaya koymuşlardır. 
Çanakkale, sadece milletimizin ve devletimizin makûs
talihini değiştirmekle kalmamış, dünya siyasi tarihini de köklü bir şekilde
değiştirmiştir. İtilaf devletlerinin yardım götüremediği Çarlık Rusyası
yıkılmış, dünya yepyeni bir yapıya bürünmüştür. Dönemin süper gücü İngiltere
başarısızlık nedeniyle hükûmetini düşürmüştür. Britanya’nın “Yenilmez Armada”
sıfatı paramparça olmuştur. Çanakkale Zaferi, Kuzey Afrika’ya, Asya’ya umut
olmuş, özgürlük mücadelelerini başlatmıştır. Yeni Zelandalılar, Avustralyalılar
kendi millî birliklerini Çanakkale’den sonra keşfetmişlerdir.
Çanakkale ruhunu veren iki kavram var: Birliktelik ve
fedakârlık. Anadolu’nun 81 vilayetinin dışından, Kerkük’ten, Musul’dan,
Şam’dan, Selanik’ten gelen Mehmetçikler yan yana savaşıp birlikte şehit
düşmüşlerdir. İşte şehitlerin yattığı bu topraklar yüz bir yıllık
birlikteliğimizin en büyük ve en şerefli kanıtıdır. Çanakkale imanın imkâna
galebe çaldığı yerdir. Çanakkale, yaşanmış ve bitmiş bir zafer de değildir,
hâlen devam eden bir süreçtir, hâlen devam eden bir mücadeledir. 
Terör örgütleri eliyle yürütülen emperyalist savaşlar
da sadece ülkemizin değil, bugün tüm dünyanın başının belasıdır. Bu teröristler
yerel ya da müstakil hareketlere dahi değildirler. Bunlar emperyalistlerin
uşağı taşeronlardır. İşte bu yüzden bize lazım olan Çanakkale’deki gibi
topyekûn bir mücadeledir, Türk milletinin birlikteliği ve fedakârlığıdır. İşte
bizim için Çanakkale bu birlikteliktir. Zira, bu ruh bize Anadolu’yu vatan
bildiğimiz bin yıldan ve iki bin yıllık devlet geleneğimizden emanettir. Bu ruh
yüz bir yıl önce Çanakkale’de katmerlenmiştir. Bu ruhun mayası farklı etnik
kökenlere sahip ama ortak vatan için kanlarını akıtan şehitlerimizin,
gazilerimizin kanlarıyla karılmıştır. Çanakkale, Mustafa Kemal’in önemli bir
aktör olarak tarih sahnesine çıktığı yerdir. Mustafa Kemal’in Mustafa Kemal
olduğu, Mustafa Kemal’in Atatürk olduğu yerin adıdır Çanakkale. 
İşte, tam burada dikkatinizi bir yere çekmek istiyorum.
O dönem Çanakkale ruhuyla millî birliğe nasıl bakılmış, karşıda milletimize bir
saldırı olduğunda nasıl tavır geliştirilmiş, bir bakalım. Herkes bilir ki o
dönem Enver Paşa ile Mustafa Kemal siyaseten birbirlerinden çok hazzeden iki
figür değiller. Çanakkale savaşları sırasında da ara bozmak isteyenler Enver
Paşa’ya Mustafa Kemal hakkında şikâyetlerde bulunuyorlar. Enver Paşa bırakın
bunlara prim vermeyi cepheyi ziyaret ettiğinde gidip Mustafa Kemal’e sarılıyor,
tebrik ediyor, üstüne de Mustafa Kemal’i metheden bir telgraf kaleme alıyor.
Bilirsiniz, Kazım Karabekir’in de Erzurum’a geldiğinde Mustafa Kemal’i
tutuklamak yerine gidip ast üst ilişkisine bakmadan “Emrinizdeyim Paşam.”
dediği vakıadır. Vatan müdafaası ve millî mücadele için yüz yıl önce bu
olgunluk gösterilmiştir. İşte, Çanakkale budur, Çanakkale ruhu da budur. Aklın,
fikrin, zihnin geliştiğini düşündüğümüz son yüzyıldan sonra bizim muhalefetten
tek beklentimiz yüz yıl önceki olgunluğu, vatanperverliği gösterebilmeleridir;
fazlasını değil sadece Enver Paşa’nın gösterdiği olgunluğu bekliyoruz. Bu
mücadelede kişisel kavga güden, kişisel çıkar, kişisel güç bekleyen hiç
kimsenin yeri yoktur.
Saygılarımla. (AK PARTİ sıralarından alkışlar) 
BAŞKAN – Teşekkürler Sayın Gider. 
Sayın milletvekilleri, geride bıraktığımız hafta
içerisinde yaşanılan birtakım hadiselerle ilgili ben de birkaç kelam etmek
isterim ve daha sonra sisteme giren ilk on kişiye de söz vereceğim, grup başkan
vekillerine ayrıca söz vereceğim.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, 18 Mart Çanakkale Zaferi’nin 101’inci yıl dönümüne ve Nevruz
Bayramı’na ilişkin ilişkin konuşması
BAŞKAN – Evet, tarihte yedi düvele karşı bu topraklarda
birlikte ve kardeşçe mücadele azim ve kararlılığını gösteren bu büyük milletin
tüm evlatları; dili, cinsi, ırkı ne olursa olsun şehadet arzusuyla ve her türlü
ayrımı yok edip sadece vatan ve mukaddesat uğruna yiğitçe bir araya
gelmişlerdir. Anadolu’nun ve Osmanlı coğrafyasının her bir karış toprağından
gelerek son kale Çanakkale’de omuz omuza çarpışmış, bu aziz vatan için
canlarını ve kanlarını dün olduğu gibi bugün de gözlerini kırpmadan feda eden
aziz şehitlerimizi milletim adına minnet ve şükranla yâd ediyor, şehitlerimize
Allah’tan rahmet diliyorum.
Diğer taraftan, birliğimizi, beraberliğimizi ve
kardeşliğimizi hedef alan; kaynağı, amacı, adı ne olursa olsun her türlü terör
eyleminin ve terör örgütünün karşısında olduğumuzu buradan bir kez daha tüm
dünyaya haykırıyorum. Hep beraber, bu insanlık dışı hainliklerin karşısında
birlikte olmak mecburiyetindeyiz. Bugün üzülerek hep beraber görüyoruz ki terör
dünyanın her yerinde, her an insanlık için en büyük tehdit olmaya devam
etmektedir. Dil, din, ırk, renk ayrımı gözetmeksizin insanlığı hedef alan ve
insanlığın her türlü değerine saldıran terörü bir kez daha lanetliyorum.
Milletimizin huzurunu, ülkemizin güven ve istikrar ortamını bozmayı amaçlayan
bu planları hep beraber bozacak kudrette olduğumuza inanıyorum. 
Bu duygularla, menfur saldırılarda hayatlarını kaybeden
tüm vatandaşlarımıza Allah’tan rahmet, ailelerine ve aziz milletimize
başsağlığı, yaralanan kardeşlerimize acil şifalar diliyorum.
Yine, millet olarak birlik ve beraberliğimizi
perçinleyen ve bizlerin bir arada olma sebeplerimizden olan bir Nevruz’u daha
idrak ediyoruz. Tam anlamıyla millî birlik ve beraberlik için, Nevruz’un
getireceği barış, kardeşlik ve hoşgörüye olan inancımız tamdır. Ayrışmanın
değil bütünleşmenin, kavganın değil barışın bayramı olan Nevruz, birlik içinde
hayatı paylaşabilme irademiz olacaktır. Tüm yurtta sevginin ve şölen havasının
hâkim olduğu nice günler dileğimle milletimizin Nevruz’unu kutluyor,
vatandaşlarımıza ve tüm insanlığa esenlikler diliyorum. Tüm gruplara ve tüm
milletvekillerine de teşekkürler ediyorum. (AK PARTİ sıralarından alkışlar) 
Sayın milletvekilleri, şimdi, sisteme giren ilk on
sayın milletvekiline bir dakika süreyle söz vereceğim. 
Tabii ki geçen hafta Meclisimiz yoktu, ara vermedeydik.
Yaşanan hadiseler var. Dolayısıyla, bugünlük ben yine, sisteme giren on
arkadaşımıza birer dakika süreyle söz vereceğim. 
İlk söz Sayın Aydın’ın. 
Buyurun. 
BÜLENT YENER BEKTAŞOĞLU (Giresun) – Başkan, ta
Giresun’dan geldim söz almak için. 
VI.- AÇIKLAMALAR
1.- Bursa Milletvekili Erkan Aydın’ın,
terör saldırılarında hayatını kaybeden vatandaşlara Allah’tan rahmet dilediğine
ve hayatını kaybedenlerin aileleri ile yaralananlara tazminat ödenmesiyle
ilgili çalışma yapılıp yapılmadığını öğrenmek istediğine ilişkin açıklaması
ERKAN AYDIN (Bursa) – Teşekkür ederim Sayın Başkan. 
Ben de öncelikle bu hain terör saldırılarında hayatını
kaybeden vatandaşlarımıza Allah’tan rahmet, ülkemize ve yakınlarına da
başsağlığı diliyorum. 
22 Şubat tarihinde Kişisel Verilerin Korunması
Tasarısı’yla ilgili yaptığım konuşmada istihbarat zafiyetlerinin olduğunu, 10
Ekim Ankara patlamasından önce eyleme karışan Gaziantep doğumlu “Ebubekir” kod
adlı kişinin eylemlere karıştığını belirtmiştim ve önlem alınması gerektiğinin
de altını çizmiştim. Ve ne yazık ki en son İstiklal Caddesi’nde olan patlamada
da gene Gaziantep bağlantılı, IŞİD bağlantısı olduğu düşünülen bir kişi canlı
bomba olarak birçok vatandaşın hayatını kaybetmesine sebep olmuştur. Bu
nedenle, terör olaylarında yaşamını kaybeden vatandaşlarımızın ailelerine ve
hâlen tedavisi devam eden ya da taburcu olan vatandaşlarımıza tazminat ödemeyi
planlamakta mısınız, bu yönde çalışmalar var mıdır? 
BAŞKAN – Sayın Arslan…
2.- Denizli Milletvekili Kazım Arslan’ın,
terör olaylarında hayatını kaybeden güvenlik güçlerine Allah’tan rahmet
dilediğine ve Denizli’nin Acıpayam ilçesi Yassıhöyük Mahallesi’nin içinden
geçen DSİ kurutma kanalının ne zaman yapılacağını öğrenmek istediğine ilişkin
açıklaması
KAZIM ARSLAN (Denizli) – Sayın Başkan, öncelikle geçen
hafta terörden hayatını kaybetmiş olan güvenlik güçlerimize Allah’tan rahmet
diliyorum, geride kalanlara başsağlığı diliyorum, yaralı olanlara da acil
şifalar diliyorum. 
Benim sorum Orman ve Su İşleri Bakanlığına: Denizli
Acıpayam Yassıhöyük Mahallesi’nin içinden geçen DSİ kurutma kanalının tamamen
açılmamış olması, Serinhisar Belediyesinin arıtma tesisinin yetersiz çalışması
nedeniyle lağım ve pis su atıklarının bu kanalın içine aktığı, çevreye çok
büyük zarar verdiği, hastalık ve tehlike saçtığı tespit edilmiştir. Bunu ne
zaman düzeltmeyi… Kanalın açılmasını sağlayarak DSİ’nin bu kurutma kanalının ne
zaman yapılacağını öğrenmek istiyorum. 
İki: Acıpayam Kelekçi…
(Mikrofon otomatik cihaz tarafından kapatıldı) 
BAŞKAN – Sayın Emir…
3.- Ankara Milletvekili Murat Emir’in,
Çubuk’ta defnedilen şehide Allah’tan rahmet dilediğine ve hiç kimsenin çocuk
istismarı olaylarının üstünü örtemeyeceğine ilişkin açıklaması
MURAT EMİR (Ankara) – Sayın Başkan, bugün yine Çubuk’ta
bir şehidimiz var, şehidimize Allah’tan rahmet diliyorum ve bütün ülkemizin
başı sağ olsun diyorum. 
Değerli arkadaşlar, geçen hafta basında gündemimize
düşen ve yüreğimizi yakan bir olay yaşadık, çocuk istismarı olayı yaşadık ve bu
sıralarda oturan bir sayın milletvekili “Çocuk istismarını örtmeye
çalışıyorlar.” diyenlerin de çocuk istismarcılığı kadar ağır bir suç işlediğini
söyleyerek büyük bir istismarda bulundu. 
Değerli arkadaşlar, kimin ne olduğunun önemi yok, çocuk
istismarının kimse üstünü örtemez. Size de düşen görev “bizden” diyerek
korumaya çalışmak değildir, açık yüreklilikle üstüne gidin ve bunun üstünü
örtmeye çalışanlar sizin sıralarınızda da olsa onları da aranızdan ayıklayın
diyorum çünkü bu suç ağır bir insanlık suçudur ve hepimize görev düşüyor.
“Bizim taraftan geldi.” diye korumaya kalkmayın diyorum. 
Saygılarımla. (CHP sıralarından alkışlar) 
BAŞKAN – Sayın Parsak… 
4.- Afyonkarahisar Milletvekili Mehmet
Parsak’ın, taşeron işçilerin kadroya alınması meselesinin çözüme kavuşması
noktasında yapıcı muhalefet anlayışı çerçevesinde hareket edeceklerine ve bu
konunun takipçisi olacaklarına ilişkin açıklaması
MEHMET PARSAK (Afyonkarahisar) - Öncelikle yüce
milletimizi ve Gazi Meclisi saygıyla selamlıyorum. 
Taşeron işçilerin kadroya alınması meselesi, Milliyetçi
Hareket Partisi olarak bizim de seçim beyannamemizdeki önemli vaatlerimizden
biriydi. Milliyetçi Hareket Partisi milletvekilleri ve yöneticileri olarak
uygun olan her zeminde bu vesileyle bu meseleyi gündeme getirmiştik şimdiye
kadar. Bunlardan sadece iki örneği hatırlatmak istiyorum: Sayın Grup Başkan
Vekilimiz Erkan Akçay Bey bununla ilgili kanun teklifi vermişti. Keza Genel
Sekreter Yardımcımız ve Konya Milletvekilimiz Sayın Mustafa Kalaycı da bu
konuyu sık sık gündeme getirmişti. Bu çerçevede, bugünkü açıklamalar
muvacehesinde de konunun sonuna kadar takipçisi olacağımızı ve aziz
milletimizin menfaatleri doğrultusunda meselenin çözüme kavuşması noktasında
yapıcı, sorumlu muhalefet anlayışımız çerçevesinde hareket edeceğimizi
saygıdeğer milletimizle bu vesileyle bir kere daha paylaşmak istiyorum. 
BAŞKAN – Sayın Gürer… 
5.- Niğde Milletvekili Ömer Fethi Gürer’in,
terör olaylarında hayatını kaybeden vatandaşlar ile şehit olan güvenlik
güçlerine Allah’tan rahmet dilediğine ve Niğde’nin Ulukışla ilçesi Darboğaz
beldesindeki göletle ilgili sorunun acilen çözülmesi gerektiğine ilişkin
açıklaması
ÖMER FETHİ GÜRER (Niğde) – Öncelikle terörü
lanetliyorum. Terör olaylarında şehit olanlarımıza Allah’tan rahmet,
gazilerimize sağlık diliyorum. Ayrıca terörde yitirdiğimiz vatandaşlara da
Allah rahmet eylesin diyorum. 
Niğde’nin Ulukışla ilçesi Darboğaz beldesinde gölet
sorunu var. Bu gölet sorununa hızla çözüm bulunmazsa bu yıl kiraz ürünlerinin
sulanması mümkün olmayacak. Daha önce bu konuyu yazılı olarak da gündeme taşımıştım,
Bakanın bilgisine sunmuştum. Şu anda gölete su gelmiyor, gölette olan su da
kaçıyor. Yurttaşlar çok mağdur. Bu konunun Bakanlık tarafından acil olarak ele
alınmasını istiyorlar. Bu konuyu da ilgili bakanlığın bilgisine sunuyorum.
BAŞKAN – Sayın Özkan…
6.- Denizli Milletvekili Cahit Özkan’ın,
Anayasa’ya geçici bir madde eklenerek şu anda Mecliste bulunan tüm fezlekelerle
ilgili dokunulmazlıkların kaldırılıp yargılamanın önünün açılması gerektiğine
ilişkin açıklaması
CAHİT ÖZKAN (Denizli) – Teşekkür ederim Sayın Başkan.
Yasama dokunulmazlığı milletin iradesinin güvencesidir.
Bu sebeple, bizler milletin verdiği yetkiyi suç işlemek için değil, milletin
hakkını hukukunu korumak için kullanmak zorundayız. Dokunulmazlık zırhına
bürünerek lanet çadırını ziyaret edenler, öz yönetim ilan edenler, halkı
direniş naralarıyla kin ve nefrete sürükleyenler de yaptıklarının hesabını
hukuk önünde vermek zorundadır. Bu, milletimizin talebidir. Şu an Mecliste 522
dokunulmazlık fezlekesi beklemektedir. Diyoruz ki: Yasama çalışmalarını
engellememek için Anayasa’ya bir geçici madde ekleyerek şu an Meclise intikal
eden tüm fezlekelerle ilgili dokunulmazlıkları tek hamlede kaldıralım ve
yargılamanın önünü açalım. 
Bu bağlamda yüce Meclisi milletimizin sesine kulak
vermeye davet ediyor, yüce Meclisi saygıyla selamlıyorum.
BAŞKAN – Sayın Topal…
7.- Hatay Milletvekili Serkan Topal’ın,
Hatay’ın Arsuz ilçesinde termik santral istemediklerine ilişkin açıklaması
SERKAN TOPAL (Hatay) – Teşekkür ediyorum Sayın Başkan.
Sayın Hükûmet yetkililerine seslenmek istiyorum.
Hatay’ımızda en güzel balığın olduğu Arsuz ilçemizde, doğayı katleden, insan
yaşamını felç eden termik santral istemiyoruz, “Hayır.” diyoruz. Bizler CHP
Hatay milletvekilleri olarak -Birol Ertem, Hilmi Yarayıcı ve Mevlüt Dudu- bunu
istemiyoruz. Halkla karşı karşıya gelmeyin, bu masum talebe kulak verin. Bizler
her türlü mücadeleyi vereceğiz. 
Sizlere teşekkür ediyorum. Saygılarımı sunuyorum. 
BAŞKAN – Sayın İrgil…
8.- Bursa Milletvekili Ceyhun İrgil’in,
ülkemizde ve dünyada terör nedeniyle hayatını kaybedenlere Allah’tan rahmet
dilediğine ve Reza Zarrab’ın Amerika Birleşik Devletleri’nde gözaltına
alınmasına ilişkin açıklaması
CEYHUN İRGİL (Bursa) – Sayın Başkan, teşekkür ederim.
Geçtiğimiz haftalarda ve bugün hem ülkemizde hem
dünyada terör belasıyla hayatını kaybeden -Bursa özelinde de bu hafta uzman
çavuş Cemil Turan’ı kaybettik, şehit oldu- bütün bu insanlara Allah’tan rahmet
diliyorum, gazilerimize de sağlıklar diliyorum. 
Benim kısacık söylemek istediğim şey: Bildiğiniz gibi,
dün akşam önemli bir gelişme oldu. Amerika Birleşik Devletleri’nde Reza Zarrab
göz altına alındı veya tutuklandı. Ben, sadece, bu Meclise yıllardır Cumhuriyet
Halk Partisi ve muhalefet gruplarının Reza Zarrab’la ilgili verdikleri
araştırma önergelerinden hiçbirinin kabul edilmeyip ama bu adaletin
araştırılması veya soruşturulması meselesinin Amerika’daki bir savcıya
bırakılmış olmasının ayıbını ve utancını burada dile getirmek istiyorum. 
Teşekkür
ederim. 
BAŞKAN
– Sayın Engin. 
9.- İstanbul Milletvekili Didem Engin’in,
terör saldırıları nedeniyle insanların travma yaşadığına, ülkemizde mutsuzluk,
umutsuzluk ve güvensizliğin her geçen gün yaygınlaştığına ve Hükûmetin bu
konuda hiçbir sorumluluk kabul etmediğine ilişkin açıklaması
DİDEM
ENGİN (İstanbul) – Teşekkürler Sayın Başkan. 
En
son Kızılay ve İstiklal’de yaşanan terör saldırıları nedeniyle ülkemizde temmuz
ayından bugüne yüzlerce canımızı kaybettik, yüzlerce kişi de yaşadıkları travma
nedeniyle psikolojik ya da fiziksel olarak yaralı bir şekilde hayata tutunmaya
çalışıyor. İnsanların tedirginlikten evlerine kapandığı, sokakların,
meydanların boşaldığı bir ülkeye dönüşmemeliyiz. Birkaç gün önce Birleşmiş
Milletler Sürdürülebilir Kalkınma Çözümleri Ağının açıkladığı 2016 Dünya
Mutluluk Raporu’na göre, Türkiye, bu sene iki sıra daha gerileyerek 156 ülke
içinde 78’inci sırada yer aldı. Mutsuzluk, umutsuzluk, güvensizlik her geçen
gün ülkemizde yaygınlaşıyor. On dört yıllık tek başına AKP iktidarı sonucunda
bugün teröristlerin elini kolunu sallaya sallaya ülkemize girip eylem
yaptıkları, yeşil kart alabildikleri bir noktadayız. Hükûmet ise sorumluluk
kabul etmediği gibi, muhalefet partilerine suç atma acizliğini gösteriyor.
Hükûmete sormak istiyorum: Sorumluluk…
(Mikrofon
otomatik cihaz tarafından kapatıldı)
BAŞKAN
– Sayın Ok.
10.- Balıkesir Milletvekili İsmail Ok’un,
terör saldırılarında hayatını kaybedenlere Allah’tan rahmet dilediğine ve
Balıkesir’in merkezindeki batçık inşaatının bir an önce bitirilmesi gerektiğine
ilişkin açıklaması
İSMAİL
OK (Balıkesir) – Büyük Türk milletine ve devletine karşı yapılan haince
saldırılar sonucunda hayatını kaybeden, başta güvenlik güçlerimiz olmak üzere,
vatandaşlarımıza Allah’tan rahmet, yaralılara da acil şifalar diliyorum. 
Balıkesir
Büyükşehir Belediyesi, 20 Mayıs 2015 tarihinde Emniyet Kavşağı’na yapılacak
olan batçık için büyük bir şaşaayla temel atma töreni düzenlemiştir. Batçık
inşaatı on birinci ayına girmesine rağmen hâlâ bitirilemeyince belediyemiz bu
inşaatın Karayolları tarafından yapıldığını hatırlamıştır. Ama sonuç olarak,
Balıkesir’in tam merkezinde ulaşımı ciddi manada aksatan bu batçık inşaatının
bir an önce bitirilmesi gerekmektedir. Bu, hem şoför esnafımızı hem de zaten
ekonomik anlamda büyük sıkıntı içerisinde olan Balıkesir esnafını ciddi manada
rahatsız etmektedir. Bunun bir an önce giderilmesini bekliyoruz Balıkesir halkı
adına. 
Teşekkürlerimi,
saygılarımı sunuyorum. 
BAŞKAN – Son olarak, Sayın Nurlu…
11.- Manisa Milletvekili Mazlum Nurlu’nun,
ülkemizde son beş aydaki canlı bomba saldırılarında 174 kişinin hayatını
kaybettiğine, 500’den fazla kişinin yaralandığına ve bu olayların siyasi
sorumluları olan Başbakan Ahmet Davutoğlu ile İçişleri Bakanı Efkan Ala’nın
derhâl istifa etmesi gerektiğine ilişkin açıklaması
MAZLUM NURLU (Manisa) – Sayın Başkan, değerli
milletvekilleri; ülkemizde son beş aydaki canlı bomba saldırılarında 174 kişi
hayatını kaybetmiş, 500’den fazla vatandaşımız yaralanmıştır. Bu kadar zafiyete
rağmen, hiç kimsenin siyasi sorumluluk almaması kabul edilmez bir durumdur. 
Dünyanın birçok ülkesi yaşanan ölümlü kazalarda bile
siyasi sorumluluk alarak istifa eden örneklerle doludur. Örneğin, Güney Kore
Başbakanı 27 Nisan 2014’te yaşanan feribot kazasında 300’den fazla kişinin
ölmesi sonucu istifa etmiştir. Mısır Ulaştırma Bakanı 2009’da 18 kişinin
yaşamını yitirdiği tren kazası sonrası istifa etmiştir. Letonya Başbakanı
2013’te bir alışveriş merkezinin çatısının çökmesi sonucu 54 kişinin ölmesi
üzerine istifa etmiştir. Ülkemizde bu kadar yurttaşın ölümüne neden olan
olayların siyasi sorumluları olan Başbakan Ahmet Davutoğlu ve İçişleri Bakanı
Efkan Ala’nın derhâl istifa etmesi lazım. 
BAŞKAN – Teşekkür ediyoruz.
Şimdi grup başkan vekillerinden sisteme giren
arkadaşlarımız var.
Sayın Baluken, iki dakika süre veriyoruz.
12.- Diyarbakır Milletvekili İdris
Baluken’in, Halkların Demokratik Partisi olarak, Ankara Kızılay ve İstanbul
İstiklal Caddesi ile Brüksel’deki saldırıları kınadıklarına, ölenlere rahmet
dilediklerine ve iç ve dış politikada kapsamlı birtakım düzenlemelere ihtiyaç
olduğuna ilişkin açıklaması
İDRİS BALUKEN (Diyarbakır) – Teşekkür ediyorum.
Sayın Başkan, Türkiye’de halklarımızın yetkilendirdiği
ve ülkenin yönetiminden sorumlu tuttuğu Türkiye Büyük Millet Meclisi, günlerdir
çalışamaz bir durumdayken ülkemiz maalesef daha fazla yönetilemez bir duruma
gelmiş, AKP iktidarı tarafından can güvenliği ülkenin her köşesinde âdeta
güvensizliğe teslim edilmiştir. Türkiye Büyük Millet Meclisinin tatilde olduğu
dönem içerisinde, 13 Mart tarihinde Ankara’nın göbeğinde bombalı araçlarla
yapılan saldırılarda 37 yurttaşımız yaşamını yitirmiş, 125 yurttaşımız
yaralanmıştır.
Yine, İstanbul’un göbeğinde, İstiklal Caddesi’nde
gerçekleşen canlı bomba saldırısında da ülkemize turist olarak gelen 4 insan
yaşamını yitirmiş ve 39 insan da yaralanmıştır. 
Biz Halkların Demokratik Partisi olarak tüm bu
saldırıları kınadığımızı, ölenlere rahmet, yakınlarına sabırlar dilediğimizi
ifade ediyoruz. AKP Hükûmetinin de sorumluluğunu bir kez daha kamuoyuna
hatırlatıyoruz. Açıktır ki AKP Hükûmetinin güvenlik politikaları adı altında içeride ve dışarıda uygulamaya soktuğu yanlış
politikalar ülkemizde yurttaşların bir kısmını evine giremeyecek, bir kısmını
da evinden çıkamayacak durumda ağır bir güvenlik problemiyle karşı karşıya
getirmiştir. Bu hâliyle artık gündelik yaşamın bile sürdürülemez olduğu bir
tabloyla karşı karşıyayız. Bu tablo karşısında Türkiye Büyük Millet Meclisinin
sorumsuz tutumunun da tekrar düşünülmesi gereken bir husus olduğunu, iç
politikada ve dış politikada kapsamlı birtakım düzenlemelere ihtiyaç olduğunu
ifade etmek istiyoruz. 
Diğer taraftan, bugün Brüksel’de 3 saldırı
gerçekleştirildiği haberini büyük bir üzüntüyle öğrendik. 
(Mikrofon otomatik cihaz tarafından kapatıldı) 
BAŞKAN – Tamamlayalım Sayın Baluken. 
İDRİS BALUKEN (Diyarbakır) – Hemen toparlıyorum. 
Havaalanı ve metroda gerçekleştirilen bu saldırılarda,
şu ana kadar edindiğimiz bilgilere göre 34 insan yaşamını yitirmiş, 130’u aşkın
insan da yaralanmıştır. Buradan bu olayı da kınadığımızı, olayla ilgili
üzüntülerimizi, yaşamını yitirenlere rahmet duygularımızı ve bütün Belçika,
Avrupa halkına da başsağlığı dileklerimizi ifade etmek istiyoruz. 
Belçika’nın bu patlamadan, bu saldırıdan hemen sonra
Türkiye’deki büyükelçilik ve konsolosluk binalarını kapattırmalarını da AKP
Hükûmetinin ülkeyi hangi algılarla muhatap kıldırdığının bir göstergesi olarak
değerlendirdiğimizi belirtmek istiyorum. 
Teşekkür ederim. 
BAŞKAN – Evet, teşekkürler. 
Sayın Akçay…
13.- Manisa Milletvekili Erkan Akçay’ın, 18
Mart Çanakkale Zaferi’nin 101’inci yıl dönümüne ve Türk milletinin Nevruz
Bayramı’nı tebrik ettiğine ilişkin açıklaması
ERKAN AKÇAY (Manisa) – Teşekkür ederim Sayın Başkan. 
Türk milletinin birliğinin ve millî kimliğinin ayrılmaz
birer parçası olan 2 önemli günü geçirdik. Birincisi Çanakkale Zaferi’nin 101’inci
yıl dönümünü idrak ettik.
Çanakkale Zaferi, Türk milletinin birliğini ve
dirliğini hedef alanlara karşı emsalsiz bir meydan okuması ve zaferidir.
Vatanımızın dört bir yanından kökeni ve mezhebi ne olursa olsun binlerce, yüz
binlerce vatan sevdalısı Çanakkale’de omuz omuza mücadele etmiş, şahadet
şerbetini birlikte içmiştir. Çanakkale ruhunun özü Türk milletinin birlik ve
bütünlük içinde bağımsız yaşama arzusudur. Bu öz ve şuur bugün ihtiyacımız olan
en önemli güç kaynağıdır. 
Bu vesileyle, Çanakkale’de, Kurtuluş
Savaşı’nda, terörle mücadelede vatanımızın birliği, Türk milletinin dirliği
uğruna şehitlik mertebesine ulaşan bütün şehitlerimize Cenab-ı Allah’tan rahmet
diliyorum. 
Öte yandan, dün Nevruz Bayramı’ydı.
Binlerce yıllık maziye sahip büyük Türk milletinin çağlar ötesinden taşıyıp
getirdiği ve kültürümüzün önemli bir ögesi olan Nevruz Bayramı’na bir kez daha
ulaşmanın mutluluğunu diğer hüzünlü olaylarla birlikte idrak ettik. Bu
vesileyle de Manisa’da mesir macunu 476’ncı kez karılmıştır. Manisa’daki bu
mesir macunu törenleri de bir Nevruz Bayramı kutlamasıdır. 
Nevruz, milletimizin, zor günlerini
geride bırakarak yeniden dirilişinin, tarih sahnesine eskisinden daha güçlü bir
biçimde çıkışının hikâyesidir. Yüzyıllardır kültürümüzün tartışılmaz bir parçası
olan Nevruz Bayramı son yıllarda köksüzleştirilmeye, farklı anlamlar
yüklenilerek…
(Mikrofon
otomatik cihaz tarafından kapatıldı) 
BAŞKAN – Toparlayalım Sayın Akçay. 
ERKAN AKÇAY (Manisa) – …Nevruz’un esası,
özü bozulmaya çalışılmaktadır. Nevruz’u farklılıkların özendirilmesi,
cumhuriyetin millî ve üniter niteliklerinin tasfiyesi arayışı olarak
görenlerin, Türk milletinin bir ve beraber yaşama iradesi ve kararlılığı
karşısında başarı şansı olmayacaktır. Bilinmelidir ki bu bayram nesilden nesile
milletimizin kıyamete kadar sürecek mevcudiyetinin her anına uzanacaktır.
Görevimiz, tarihiyle, coğrafyasıyla, şiiriyle, türküsüyle, gelenek ve
görenekleriyle Nevruz Bayramı’nı yaşamak ve yaşatmaktır. 
Bu vesileyle, dünyanın dört bir yanında
yüksek bir şuurla hissedilmesi gereken bir bayram olduğu bilinciyle aziz Türk
milletinin Nevruz Bayramı’nı tebrik ediyorum. 
Teşekkür ederim Sayın Başkan. 
BAŞKAN – Sayın Altay…
14.- İstanbul Milletvekili Engin Altay’ın,
Cumhuriyet Halk Partisi olarak, her türlü terör eylemini ve tüm terör
örgütlerini nefretle kınadıklarına ve hain saldırılarda yaşamını yitirenlere
Allah’tan rahmet dilediklerine ilişkin açıklaması
ENGİN ALTAY (İstanbul) – Teşekkür ederim.
Sayın Başkan, 11 Şubat 2013’le
Cilvegözü’yle başlayan; Reyhanlı’yla, Diyarbakır’la, Suruç’la, tekrar
Diyarbakır’la, Ankara Garı’yla, Sultanahmet’le, Ankara Merasim Sokak’la, Ankara
Kızılay’la, İstanbul’la devam eden ve milletçe içimizi acıtan, bizi inciten,
derin acılara sevk eden terör olaylarıyla boğuşurken bugün dünya Brüksel’de
vahşi bir terör saldırısına uyandı. Cumhuriyet Halk Partisi Grubu olarak,
nereden ve ne maksatla gelirse gelsin, kime yönelik olursa olsun, ırkına,
inancına, milletine, milliyetine bakmadan her türlü terör eylemini ve tüm terör
örgütlerini şiddetle, nefretle kınıyoruz. 
Önce Türkiye’mizde, sonra coğrafyamızda
ve tüm dünyada barışın, huzur ortamının, can ve mal emniyetinin korunması için
“ama”sız, “fakat”sız, “ancak”sız, bugüne kadar olduğu gibi ulusal bütünlüğümüz,
iç ve bölge barışının tesisi için her türlü iş birliğine açık, yapıcı bir tutum
içinde olmaya devam edeceğiz. 
Hain saldırılarda yaşamını yitirenlere
Allah’tan rahmet, yaralılara acil şifalar dilerken Belçika vatandaşlarına ve
Belçika Parlamentosuna Cumhuriyet Halk Partisi Grubu olarak geçmiş olsun ve
başsağlığı dileklerimizi iletiriz.
Teşekkür ederim. 
BAŞKAN – Teşekkürler Sayın Altay.
Sayın Turan…
15.- Çanakkale Milletvekili Bülent
Turan’ın, 18 Mart Çanakkale Zaferi’nin 101’inci yıl dönümüne, Nevruz Bayramı’nı
kutladığına ve terör saldırılarında hayatını kaybedenler ile şehit olan
güvenlik güçlerine Allah’tan rahmet dilediğine ilişkin açıklaması
BÜLENT TURAN (Çanakkale) – Sayın Başkan,
değerli milletvekili arkadaşlarım; bundan yüz bir yıl önce atalarımız
memleketlerinin düşman işgale uğramaması için, başka bir gücün egemenliğinde
yaşamamak için “Çanakkale geçilmez.” şiarıyla düşmana geçit vermediler, çok
büyük bedeller ödediler. Allah şehadetlerini kabul etsin. 
Çanakkale, bizim millî şuurumuzun
başkenti, millî birlik ve beraberliğimizin belgesi niteliğindedir. O gün
verilen şanlı mücadele Anadolu’muzun düşman işgaline uğramasını engellemişti, o
gün verilen inançlı mücadele yeni baştan bir ülke kurmamızı sağlamıştı.
Çanakkale, âdeta şu anki devletimizin, milletimizin ön sözüydü. Yüz bir yıl önce
nasıl ki bağımsızlığımız için düşmana karşı mücadele ettiysek bugün de küresel
güçlerin taşeronu olan terör belasıyla da aynı şekilde kararlılıkla mücadele
edeceğiz. Bu ülkenin geleceğine Çanakkale ruhu rehber olacaktır.
Ben tekrar Çanakkale şehitlerimizi ve
gazilerimizi rahmetle anıyorum. 
Ayrıca, Sayın Başkanım, değerli arkadaşlarım; dün
Nevruz Bayramı’ydı. Nevruz, bir Anadolu, Asya geleneği olarak bu topraklarda
yıllardır kutlanan bir bahar bayramı, bir şenliktir. Nevruz Bayramı’nın bu acı
günlerde ülkemize huzur getirmesini diliyorum. Hepinizin Nevruz’unu kutluyorum.

Onun dışında, Sayın Başkan, değerli arkadaşlar; ülke
olarak acı bir hafta yaşadık. Taksim’de bir terör saldırısı atlattık. Saldırıda
yaşamını yitiren insanlarımıza rahmet diliyor, yakınlarına başsağlığı
diliyorum, yaralılara Allah'tan acil şifalar diliyorum. 
Sürekli ifade ettiğimiz gibi, ne yazık ki terörün dini,
dili, milliyeti yok. Bugün de Belçika’da bombalı saldırılar oldu.
Havalimanında, metroda yapılan saldırıda 34 kişi yaşamını yitirdi, 55 kişi
yaralandı. Belçika’ya da taziyelerimizi iletiyoruz. Kendilerinin yanında
olduğumuzu ifade ediyoruz.
Dün ve bugün Nusaybin’deki şehitlerimizi de rahmetle
anıyorum. Şehit olan güvenlik güçlerimize Allah'tan rahmet diliyorum. 
Başarılı, verimli bir yasama haftası olmasını diliyor,
hepinizi saygıyla selamlıyorum.
BAŞKAN – Teşekkürler Sayın Turan.
Sayın Ilıcalı, gündeme geçmeden, sizin Erzurum’un
kurtuluşuyla ilgili kısa bir şeyiniz vardı.
Buyurun.
16.- Erzurum Milletvekili Mustafa
Ilıcalı’nın, 12 Mart Erzurum’un kurtuluşunun 98’inci yıl dönümüne ve terör
olaylarında hayatını kaybedenlere Allah’tan rahmet dilediğine ilişkin
açıklaması
MUSTAFA ILICALI (Erzurum) – Teşekkür ederim Değerli
Başkanım.
12 Mart 1918, Türk’ün kalbi olan Erzurum’un esaretten
hürriyete, ölümden hayata kavuştuğu gündür. Şanlı askerimiz yüksek dağları mert
kanlarıyla sulayarak, düşmana göğüs gererek karanlık bir günden… Kurtuluşumuzun
98’inci yıl dönümünü bu yıl bu vesileyle kutluyoruz. Erzurum, her zaman
tarihteki bu önemli yerini muhafaza etmiştir, dadaşlarıyla vatanına layık,
milletine örnek olmaya çalışmıştır. Bugün Erzurum’un kurtuluşunu anma değil,
anlama günüdür. Bu münasebetle dadaşlar Türkiye'nin her yerinde, Erzurum’da,
İstanbul’da ay yıldızlı bayraklarıyla -aileleriyle bu törenleri birlik
beraberliğin bir göstergesi olarak- terörü lanetlemişlerdir. 
Bu vesileyle de terörde kaybettiğimiz vatandaşlarımıza
Allah'tan rahmet diliyorum, yaralılara acil şifalar diliyorum.
Teşekkür ediyorum.
BAŞKAN – Teşekkür ediyorum.
Gündeme geçiyoruz. 
Başkanlığın Genel Kurula sunuşları vardır.
Türkiye Büyük Millet Meclisi Başkanlığının bir
tezkeresi vardır, okutup bilgilerinize sunacağım:
VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, Avrupa Birliği Konseyi Hollanda Dönem Başkanlığında 13-14 Mart
2016 tarihlerinde Hollanda’nın Lahey şehrinde düzenlenecek olan “Dijital Çağda
İnsan Kaçakçılığı” konulu Komisyon Başkanları Toplantısı’na katılması Genel
Kurulun 6/3/2016 tarihli 54’üncü Birleşiminde kabul edilen heyeti oluşturmak
üzere siyasi parti gruplarının bildirmiş olduğu isimlere ilişkin tezkeresi
(3/590)
Türkiye Büyük Millet Meclisi
Genel Kuruluna
Avrupa Birliği Konseyi Hollanda Dönem Başkanlığında
13-14 Mart 2016 tarihlerinde, Hollanda’da bir şehir olan Lahey'de düzenlenecek
olan "Dijital Çağda İnsan Kaçakçılığı" konulu Komisyon Başkanları
Toplantısı’na Türkiye Büyük Millet Meclisinden bir heyetin katılması Genel
Kurulun 06/03/2016 tarihli ve 54'üncü Birleşiminde kabul edilmiştir.
28/3/1990 tarihli ve 3620 sayılı Türkiye Büyük Millet
Meclisinin Dış İlişkilerinin Düzenlenmesi Hakkında Kanun'un 2'nci maddesi
uyarınca heyeti oluşturmak üzere siyasi parti gruplarının bildirmiş olduğu
isimler Genel Kurulun bilgilerine sunulur.
 İsmail
Kahraman
 Türkiye
Büyük Millet Meclisi
 Başkanı
Ad ve Soyad  Seçim Çevresi
Nihat Yeşil  Ankara
Celalettin Güvenç  Kahramanmaraş
BAŞKAN – Bilgilerinize sunulmuştur. 
2.- Başkanlığın esas komisyon olarak
Dışişleri Komisyonuna, tali komisyon olarak da İçişleri Komisyonuna havale
edilen (1/430) esas numaralı Irak’a Komşu Devletler Hükümetleri ile Irak
Cumhuriyeti Hükümeti Arasında Terörizm, Sınırlardan Yasa Dışı Sızmalar ve
Örgütlü Suçlarla Mücadele Konularında Güvenlik İşbirliğine İlişkin Protokolün
Onaylanmasının Uygun Bulunduğuna Dair Kanun Tasarısı’nın Hükûmetçe geri
alındığına ilişkin tezkeresi (3/591) 
3.- Başkanlığın esas komisyon olarak
Dışişleri Komisyonuna, tali komisyon olarak da Millî Savunma ve İçişleri
Komisyonlarına havale edilen (1/453) esas numaralı Türkiye Cumhuriyeti Hükümeti
ile Mali Cumhuriyeti Hükümeti Arasında Güvenlik İşbirliği Anlaşmasının Uygun
Bulunduğuna Dair Kanun Tasarısı’nın Hükûmetçe geri alındığına ilişkin tezkeresi
(3/592)
4.- Başkanlığın esas komisyon olarak
Dışişleri Komisyonuna, tali komisyon olarak da Tarım, Orman ve Köyişleri
Komisyonuna havale edilen (1/496) esas numaralı Türkiye Cumhuriyeti Tarım ve
Köyişleri Bakanlığı ile İngiltere Uluslararası Tarım ve Teknolojileri Merkezi
Arasında Tarım Alanında Teknik, Bilimsel ve Ekonomik İşbirliği Konusunda
Mutabakat Zaptının Onaylanmasının Uygun Bulunduğuna Dair Kanun Tasarısı’nın
Hükûmetçe geri alındığına ilişkin tezkeresi (3/593)
BAŞKAN
– Sayın milletvekilleri, esas komisyon olarak Dışişleri Komisyonuna, tali
komisyon olarak da İçişleri Komisyonuna havale edilen (1/430) esas numaralı,
Irak’a Komşu Devletler Hükümetleri ile Irak Cumhuriyeti Hükümeti Arasında
Terörizm, Sınırlardan Yasa Dışı Sızmalar ve Örgütlü Suçlarla Mücadele
Konularında Güvenlik İşbirliğine İlişkin Protokolün Onaylanmasının Uygun
Bulunduğuna Dair Kanun Tasarısı; esas komisyon olarak Dışişleri Komisyonuna,
tali komisyon olarak da Millî Savunma ve İçişleri Komisyonlarına havale edilen
(1/453) esas numaralı Türkiye Cumhuriyeti Hükümeti ile Mali Cumhuriyeti
Hükümeti Arasında Güvenlik İşbirliği Anlaşmasının Uygun Bulunduğuna Dair Kanun
Tasarısı ile yine esas komisyon olarak Dışişleri Komisyonuna, tali komisyon
olarak da Tarım, Orman ve Köyişleri Komisyonuna havale edilen (1/496) esas
numaralı Türkiye Cumhuriyeti Tarım ve Köyişleri Bakanlığı ile İngiltere
Uluslararası Tarım ve Teknolojileri Merkezi Arasında Tarım Alanında Teknik,
Bilimsel ve Ekonomik İşbirliği Konusunda Mutabakat Zaptının Onaylanmasının
Uygun Bulunduğuna Dair Kanun Tasarısı Hükûmetçe geri alınmıştır. 
Bilgilerinize
sunulur. 
B) Önergeler
1.- Başkanlığın Esas komisyon olarak Millî
Savunma Komisyonuna, tali komisyon olarak da Plan ve Bütçe Komisyonuna havale
edilen (2/855) esas numaralı Türk Silahlı Kuvvetleri Personel Kanununa Geçici
Bir Madde Eklenmesine İlişkin Kanun Teklifi’nin İstanbul Milletvekili Dursun
Çiçek tarafından geri alındığına ilişkin önergesi (4/20)
BAŞKAN
– Sayın milletvekilleri, esas komisyon olarak Millî Savunma Komisyonuna, tali
komisyon olarak da Plan ve Bütçe Komisyonuna havale edilen (2/855) esas
numaralı Türk Silahlı Kuvvetleri Personel Kanununa Geçici Bir Madde Eklenmesine
İlişkin Kanun Teklifi, İstanbul Milletvekili Dursun Çiçek tarafından geri
alınmıştır. 
Bilgilerinize
sunulur. 
Şimdi
Meclis araştırması açılmasına ilişkin üç adet önerge vardır, ayrı ayrı
okutuyorum:
C) Meclis Araştırması Önergeleri
1.- İstanbul Milletvekili Mustafa Sezgin
Tanrıkulu ve 27 milletvekilinin, uyuşturucu ve keyif verici maddeler sorunu ve
nedenlerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/114)
Türkiye Büyük Millet Meclisi
Başkanlığına
Ülkemizdeki uyuşturucu ve keyif verici maddeler
sorununun nedenlerinin araştırılarak etkili ve sürekli çözüm tedbirlerinin
alınmasının tespiti amacıyla Anayasa’nın 98'inci, İç Tüzük’ün 104 ve 105'inci
maddeleri gereğince Meclis araştırması açılması için gereğini arz ederim.
1) Mustafa Sezgin Tanrıkulu  (İstanbul)
2) Özgür Özel  (Manisa)
3) Tekin Bingöl  (Ankara)
4) Namık Havutça (Balıkesir)
5) Ahmet Akın  (Balıkesir)
6) Mahmut Tanal  (İstanbul)
7) Erkan Aydın  (Bursa)
8) Musa Çam  (İzmir)
9) Gülay Yedekci  (İstanbul)
10) Sibel Özdemir  (İstanbul)
11) Şerafettin Turpcu  (Zonguldak)
12) Candan Yüceer  (Tekirdağ)
13) Ali Haydar Hakverdi  (Ankara)
14) Atila Sertel  (İzmir)
15) Zeynel Emre  (İstanbul)
16) Gürsel Erol  (Tunceli)
17) Didem Engin  (İstanbul)
18) Melike Basmacı  (Denizli)
19) Özkan Yalım  (Uşak)
20) Burcu Köksal  (Afyonkarahisar)
21) Gamze Akkuş İlgezdi  (İstanbul)
22) Ünal Demirtaş  (Zonguldak)
23) Kadim Durmaz  (Tokat)
24) Zülfikar İnönü Tümer  (Adana)
25) Haydar Akar  (Kocaeli)
26) Devrim Kök  (Antalya)
27) Okan Gaytancıoğlu  (Edirne)
28) Aytuğ Atıcı  (Mersin)
Gerekçe:
Uyuşturucu bağımlılığı, özellikle gençleri tehdit eden
büyük bir tehlikedir. Şartlar ne olursa olsun kullanılan bütün uyuşturucu
maddeler zararlıdır. Başlangıçta zevk için kullanılan, daha sonraları doğru
düşünme becerisini ve davranışları olumsuz etkileyen ve yoksunluğunda insanı
zor duruma düşüren her madde uyuşturucudur. Uyuşturucu kullanımı paranoyaya,
hissizliğe, dalgınlığa ve öğrenme bozukluğuna sebep olmakta, motivasyonu
düşürmekte, fiziksel gelişimi durdurmaktadır. Uyuşturucunun vücutta bıraktığı
kalıcı izler bir sonraki nesli bile olumsuz etkilemektedir.
Dünyada ve Türkiye'de hızla yayılan uyuşturucu
tehlikesi hiçbir şekilde göz ardı edilmemelidir. Ülkemizde 2005 yılında madde
bağımlılığından gözaltına alınıp tutuklananların sayısı 4.125 iken 2012'de aynı
durumdan 130.049 şüpheli yakalanmıştır. Yine ülkemizde 13 ilimizde 22 madde
bağımlılığı tedavi merkezi bulunmaktadır. Bu sayı çok yetersizdir ve özellikle
son yıllarda ivedilikle artırılmayı beklemektedir.
Uyuşturucu ve madde bağımlılığından yatarak tedavi
gören hastalar incelendiğinde 2011 yılında 2.117 iken 2012 yılında yaklaşık
yüzde 123'lük bir artışla 4.720 olmuştur. Bununla birlikte, 2011 yılında
ülkemizde 105 doğrudan madde bağımlılığı ölüm olayı meydana gelirken bir yıl
sonra, 2012 yılında bu oran yüzde 54,3 artış göstererek 162'ye yükselmiştir.
Türkiye'nin 2013 yılındaki uyuşturucu raporunda ise
toplam ölüm sayısı 162 kişi olarak kayıtlara geçmişti. Raporda dikkat çeken bir
başka detay ise uyuşturucu madde kullanıcılarının başlama nedenleri olmuştur.
Uyuşturucuya başlama nedenlerinin başında yüzde 48,98 ile arkadaş etkisi
gelirken merak nedeniyle başlayanların ise yüzde 23,71 olduğu kaydedilmiştir.
Türkiye'de 2014 yılında 7'si kadın 232 kişinin doğrudan, 12'si kadın 416
kişinin de dolaylı olmak üzere 648 kişinin uyuşturucudan hayatını kaybettiği
belirtilmiştir. Uyuşturucuya bağlı dolaylı ölen 416 kişinin ölüm nedeni olarak
yüksekten düşme, suda boğulma, elektrik yaralanması, mide kanaması, kalp-damar
hastalığı, akciğer enfeksiyonu, beyin kanaması, yanık, kanser, cinayet ve elle boğma
olarak kayıtlara geçmiştir.
Uyuşturucu madde kullanıcılarının yüzde 69,74'ünün
ilköğretim mezunu olduğu, madde kullanıcılarının yüzde 66,49'unun hiç
evlenmemiş veya yalnız yaşayanlardan oluştuğu ifade edilmiştir.
Uyuşturucu ve madde bağımlılığının önlenebilmesi için
toplumun her kesimine önemli görevler düşmektedir.
Uyuşturucu ve yasaklı madde kullanan kişilerin tedavi
olabileceği düşüncesi toplumda yaygınlaşmalıdır. Özellikle tedavi ilkelerini
yerine getiren kişilerde uyuşturucu maddeyi bırakma oranı çok yüksektir.
Kullanıcılar arasında tedavisi olmadığı yolunda yerleşen kanının değiştirilmesi
gerekmektedir.
Ülkemizdeki uyuşturucu ve keyif verici maddeler
sorununun nedenlerinin araştırılarak etkili ve sürekli çözüm tedbirlerin
alınmasının tespiti amacıyla Meclis araştırması açılması elzemdir.
2.- İstanbul Milletvekili Mustafa Sezgin
Tanrıkulu ve 25 milletvekilinin, İstanbul’un suç haritasının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/115)
Türkiye Büyük Millet Meclisi
Başkanlığına
İstanbul'da, hırsızlık başta olmak üzere,
İstanbulluların yaşam kalitesini olumsuz etkileyen birçok güvenlik sorunu
olduğu hemen her gün basına yansımaktadır. Bu hırsızlık olayları neticesinde
mal kayıpları yanında can kayıpları da olabilmektedir. Özellikle İstanbul'un
daha az gelişmiş ilçelerinde ve gecekondu bölgelerinde bu tür olayların
sıklıkla meydana geldiği dikkat çekmektedir.
İstanbul Ticaret Odası tarafından yapılan bir
araştırmaya göre İstanbul'un en önemli sorunlardan biri güvenlik sorunudur.
Asayiş konusunda en fazla hangi sorunlarla karşılaştıkları sorulduğunda, en
fazla mağduriyet duyulan alan hırsızlık olarak cevaplandırılmıştır. Araştırmaya
katılanların yüzde 13,75'i evinde, yüzde 9,36'sı iş yerinde hırsızlık
yaşandığını belirtirken bunu sırasıyla kapkaç, yankesicilik (yüzde 8,32),
dolandırıcılık (yüzde 7,92), motorlu araçtan herhangi bir şey çalınması (yüzde
7,03), yaralanma, darp (yüzde 6,87), şantaj, tehdit (yüzde 5,62), oto
hırsızlığı (yüzde 4,79), cinsel taciz (yüzde 4,21) ve diğer suçlar (yüzde 4,05)
izledi.
Bu olgunun ana nedenlerinden biri yaşanan şehirleşme
hızına, önleyici güvenlik politikalarının ayak uyduramamasıdır. Yaşanan
olaylar, eldeki mevcut kaynaklar ve uygulanan yöntemlerle bu sorunun
giderilemeyeceğini göstermektedir.
Vatandaşlarımızın İstanbul'da huzurlu yaşamaları ile
mal ve can güvenliklerinin sağlanması amacıyla İstanbul'da meydana gelen ve
vatandaşlarımızın güvenliklerini tehdit eden olaylar için bir suç haritası
çıkarılması, bu suç haritası neticesinde ilgili analizlerin yapılarak gerekli
önlemlerin alınması için Anayasa’mızın 98’inci, Türkiye Büyük Millet Meclisi
İçtüzüğü'nün 104’üncü ve 105’inci maddeleri gereğince Meclis araştırması
açılması için gereğini saygılarımızla arz ederiz. 
1) Mustafa Sezgin Tanrıkulu  (İstanbul)
2) Atila Sertel  (İzmir)
3) Namık Havutça  (Balıkesir)
4) Mahmut Tanal  (İstanbul)
5) Ahmet Akın  (Balıkesir)
6) Gülay Yedekci  (İstanbul)
7) Sibel Özdemir  (İstanbul)
8) Erkan Aydın  (Bursa)
9) Candan Yüceer  (Tekirdağ)
10) Ali Haydar Hakverdi  (Ankara)
11) Zeynel Emre  (İstanbul)
12) Gürsel Erol  (Tunceli)
13) Onursal Adıgüzel  (İstanbul)
14) Didem Engin  (İstanbul)
15) Melike Basmacı  (Denizli)
16) Özkan Yalım  (Uşak)
17) Tekin Bingöl  (Ankara)
18) Gamze Akkuş İlgezdi  (İstanbul)
19) Ünal Demirtaş  (Zonguldak)
20) Kadim Durmaz  (Tokat)
21) Zülfikar İnönü Tümer  (Adana)
22) Şerafettin Turpcu  (Zonguldak)
23) Haydar Akar  (Kocaeli)
24) Devrim Kök  (Antalya)
25) Okan Gaytancıoğlu  (Edirne)
26) Aytuğ Atıcı  (Mersin)
3.- Çanakkale Milletvekili Muharrem Erkek
ve 28 milletvekilinin, Sosyal Yardımlaşma ve Dayanışma Vakıfları çalışanlarının
yaşadığı sorunların ve çözüm yollarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/116)
Türkiye Büyük Millet Meclisi
Başkanlığına
Sosyal Yardımlaşma ve Dayanışma Vakıfları (SYDV), 1986
yılında 3294 sayılı Kanun’la kurulan, Sosyal Yardımlaşma ve Dayanışmayı Teşvik
Fonu’nda toplanan kaynağın ülke çapında ihtiyaç sahibi vatandaşlara nakdî ve
ayni olarak dağıtılması amacıyla her il ve ilçede kurulmuştur. Ülkemizde
örgütlenme ağı en geniş olan kuruluşlardan biridir.
Geleneksel kamu kurum ve kuruluşu mantığından farklı
biçimde örgütlenme yapısına sahip olunması, işleyiş açısından kimi yararlar
sağlasa da personelinin yaşadığı sorunların çözümü noktasında engel
oluşturabilmektedir. Aile ve Sosyal Politikalar Bakanlığı, vakıf örgütlenmesi
konusunu “Muhtaçlık durumunun giderilmesi için hızlı, esnek ve yerel
farklılıkları göz önüne alan bir yapıya ihtiyaç duyulduğu için 3294 sayılı
Kanun’un amacının gerçekleştirilmesinde geleneksel kamu örgütü yapılanmasından
farklı bir yöntem izlenmiştir. Her il ve ilçede sosyal yardımlaşma ve dayanışma
vakıfları kurularak hizmet acilen ihtiyaçları hızlı karşılayacak şekilde hedef
kitleye en yakın noktadan verilmektedir." biçiminde açıklamaktadır.
Sosyal devlet ilkesinin uygulanması noktasında önemli
bir unsur olan SYDV, yurttaşların sorunlarına çözüm sunmak için çabalarken
kendi çalışanlarının sorunlarının çözümü noktasında aksaklıklar yaşamaktadır.
Yaklaşık 10 bin SYDV çalışanı, sorunlarının çözülmesi noktasında defalarca kez
ciddi girişimlerde bulunmuşlarsa da bunların birçoğu sonuçsuz kalmıştır.
SYDV çalışanları, ülkemizin dört bir yanında yaşlı,
engelli, dul, asker aylıkları; eğitim, sağlık, kömür, gıda yardımları gibi çok
sayıda yardım ve destek işleriyle ilgilenmektedirler. Bununla birlikte aynı
personel, yaklaşık otuz yıl gibi bir süredir kadrosuz olarak
çalıştırılmaktadır. Yine, tayin hakları olmadığı için eşlerinin tayini
çıktığında zor durumda kalmaktadırlar.
SYDV çalışanları özlük hakları, tayin durumu,
aylıklarının yetersizliği, kadro sorunu, çalıştıkları statü, iş yerlerinde
yaşadıkları koşullar gibi çok sayıda sorunla uğraşmaktadır. Gelinen noktada bu
kadar sorunun çözümü için sistemli bir yaklaşım gerekmektedir.
SYDV çalışanlarının yaşadığı sorunların ve bunların
çözüm yollarının araştırılması amacıyla Anayasa'nın 98’inci ve TBMM İçtüzüğü'nün
104 ve 105’inci maddeleri uyarınca Meclis araştırması açılmasını saygılarımızla
arz ederiz.
1) Muharrem Erkek  (Çanakkale)
2) Ahmet Akın  (Balıkesir)
3) Namık Havutça  (Balıkesir)
4) Mustafa Tuncer  (Amasya)
5) Mahmut Tanal  (İstanbul)
6) Ömer Fethi Gürer  (Niğde)
7) Gülay Yedekci  (İstanbul)
8) Mustafa Sezgin Tanrıkulu  (İstanbul)
9) Gürsel Erol  (Tunceli)
10) Candan Yüceer  (Tekirdağ)
11) Şerafettin Turpcu  (Zonguldak)
12) Nurhayat Altaca Kayışoğlu  (Bursa)
13) Kamil Okyay Sındır (İzmir)
14) İbrahim Özdiş  (Adana)
15) Burcu Köksal  (Afyonkarahisar)
16) Gamze Akkuş İlgezdi (İstanbul)
17) Erdin Bircan  (Edirne)
18) Özkan Yalım  (Uşak)
19) Niyazi Nefi Kara  (Antalya)
20) Musa Çam  (İzmir)
21) Ünal Demirtaş  (Zonguldak)
22) Yaşar Tüzün  (Bilecik)
23) Kadim Durmaz  (Tokat)
24) Atila Sertel  (İzmir)
25) Zülfikar İnönü Tümer  (Adana)
26) Haydar Akar  (Kocaeli)
27) Devrim Kök  (Antalya)
28) Okan Gaytancıoğlu  (Edirne)
29) Aytuğ Atıcı  (Mersin)
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması hususundaki
görüşmeler sırası geldiğinde yapılacaktır.
Şimdi,
gündemimize göre Milliyetçi Hareket Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
Buyurun.
VIII.- ÖNERİLER
A) Siyasi Parti Grubu Önerileri
1.- MHP Grubunun, 15/12/2015 tarihinde
Ankara Milletvekili Zühal Topcu ve arkadaşları tarafından, Suriyeli
sığınmacıların Türkiye’ye sığınması sonucunda oluşturdukları sorunların
araştırılarak alınması gereken önlemlerin belirlenmesi amacıyla verilmiş olan
Meclis araştırması önergesinin Genel Kurulun 22 Mart 2016 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
22/3/2016
Türkiye
Büyük Millet Meclisi Başkanlığına
Danışma Kurulunun 22/3/2016 Salı günü (bugün) yaptığı
toplantısında siyasi parti grupları arasında oy birliği sağlanamadığından,
grubumuzun aşağıdaki önerisinin İç Tüzük’ün 19'uncu maddesi gereğince Genel
Kurulun onayına sunulmasını arz ederim.
Saygılarımla.
 Erkan
Akçay
 Manisa
 MHP
Grup Başkan Vekili
Öneri:
15 Aralık 2015 tarih ve 499 sayıyla TBMM Başkanlığına
vermiş olduğumuz, Ankara Milletvekili Zühal Topcu ve arkadaşlarının, Suriyeli
sığınmacıların Türkiye'ye sığınması sonucunda oluşturdukları sorunların
araştırılarak alınması gereken önlemlerin belirlenmesi amacıyla verdiğimiz
Meclis araştırması açılması önergemizin 22/3/2016 Salı günü (bugün) Genel
Kurulda okunarak görüşmelerinin bugünkü birleşiminde yapılması önerilmiştir.
BAŞKAN – Milliyetçi Hareket Partisi Grubu önerisi üzerinde ilk
söz, lehinde, Ankara Milletvekili Zühal Topcu.
Buyurun Sayın Topcu. (MHP
sıralarından alkışlar)
Süreniz on dakikadır.
ZÜHAL TOPCU (Ankara) – Sayın Başkan, değerli milletvekilleri; Milliyetçi
Hareket Partisinin sunduğu araştırma önergesi üzerinde partimiz adına söz almış
bulunuyorum. Hepinizi saygıyla selamlıyoruz.
Tabii, sözlerime başlamadan önce, son günlerde iyice
yoğunlaşan, aslında son yıllarda büyük, hızlı bir ivmeyle dikkat çeken ama son
günlerde de iyice yüreğimizi parçalayan terör olaylarıyla ilgili birkaç söz
söylemek istiyorum. 
Öncelikle, bugün de, biliyorsunuz yine, Brüksel’de
terör saldırısı gerçekleşti. Biz, Milliyetçi Hareket Partisi olarak terörün her türlüsünü
kınıyoruz, lanetliyoruz ama geçen pazar
günü 13 Martta Ankara Güvenpark’ta gerçekleştirilen terör saldırısında
kaybettiğimiz vatandaşlarımıza Allah’tan rahmet diliyoruz ve özellikle, o 13
Martta yaralanan ve dün kaybettiğimiz Feyyaz Aydın kardeşimize de Allah rahmet
eylesin diyoruz.
Cumartesi günü Feyyaz Aydın’ı hastanede
ziyarete gittim. Gerçekten annesinin ve babasının durumunu tarif edebilmek
mümkün değil. Gerçekten üzüntüye boğabilecek bir durumla karşı karşıya kaldık
ama annesinin özellikle “Rabb’im, yaptığım duaların karşılığında evladımı bana
bağışlayacaktır.” sözünü, ben, burada özellikle paylaşmak istiyorum. Acaba,
vicdanlarınız sızladı mı -özellikle iktidar partisi milletvekillerine seslenmek
istiyorum- terörü dikkate almayıp terörist saldırılarını geçiştirirken
özellikle sosyal patlamaları dikkate almayarak ve Suriyeli sığınmacıların
geçişlerinde dikkatsizce davranışlar sonucunda bu durumların ortaya çıkmasına
sebep olduğunuz için?
Yine,
13 Martta kaybettiğimiz 15 yaşındaki Atakan Eray Özyol’un ailesini ziyaret
ettiğimizde, kardeşinin sözlerini yine burada paylaşmak istiyorum ve sizi
vicdanlarınızla da karşı karşıya bırakmak istiyorum: “Kardeşimin hesabını kim
verecek? Lütfen bunu Mecliste sorar mısınız. Bunun hesabını kim bize tane tane
anlatacak? Kardeşimin hayalleri vardı ve bu hayalleri gerçekleştirecektik.”
dedi. Bunun için, ben burada, verdiğim sözü yerine getirmek istiyorum ve
diyorum ki: Acaba bu yavrumuzun, Atakan Eray Özyol’un hayallerinin
gerçekleşmesine kimler mâni olmuştur ve bu diğer terör mağdurlarının hesabı
kimden sorulacaktır?
Tabii bütün olaylar birbirleriyle
ilintili, birini diğerinden ayırt edebilmemiz mümkün değil. Özellikle
sığınmacılar sorunuyla ilgili olarak, Suriyeli sığınmacılar sorunuyla ilgili
olarak verdiğimiz önerge bugün gündeme gelmiştir ki artık bu konu kontrolden de
çıkmış durumdadır. Şu anda baktığımızda, gelecekte ölçemeyeceğimiz; ekonomik
açıdan, sosyal açıdan, güvenlik açısından, psikolojik açıdan gerçekten tahmin
edemeyebileceğimiz maliyetlerle gelecekte karşı karşıya kalacağız. Özellikle,
bütünsel politikanın uygulanması gerekiyordu, dirayetli politikanın uygulanması
gerekiyordu, onurlu bir politikanın uygulanması gerekiyordu. Devlet ve millet
menfaatleri gündeme geldiğinde dikkatlice, ince ince, kul hakkı hesap edilerek
bir politikanın uygulanması gerekirken gördük ki at pazarlığı zihniyetiyle ve
Kayseri pazarlığı zihniyetiyle bir politikanın uygulandığına hep birlikte
şahitlik ediyoruz.
Öncelikli olarak birtakım istatistiki
bilgiler vermek istiyorum. Şu anda UNICEF’in raporu ve Türkiye’deki diğer
kurumların yayımlanan raporlarına baktığımızda, Türkiye’deki kayıtlı Suriyeli
sayısı 2 milyon 750 bin. Özellikle, kamplarda kalan Suriyeli sayısının 275 bin olduğunu
görüyoruz ve kamp dışında yaşayanlarınsa neredeyse 2,5 milyon olduğunu
rahatlıkla söyleyebiliyoruz. Bunlar arasında çocukların oranının yüzde 54 gibi
bir rakam olduğunu da burada gerçekten yüreğim sızlayarak vermek istiyorum.
Yani neredeyse bunların 1,5 milyona yakını çocuk, 0 ile 18 yaş arasında. Okula
devam edenlerin sayısıysa 325 bin ve kayıtlı olmayanlara baktığımızda da inanın
milyonları aşmaktadır.
Şimdi, Suriye savaşının 5’inci yılına
girdik ama hâlâ kontrol edemediğimiz, kayıt altına alamadığımız önemli bir
topluluktan bahsediyoruz. Bu topluluğu, 3 milyonu hiç küçümsemeyin. Ben yine
size bazı mukayeselerde bulunmak istiyorum. Avrupa Birliği ülkelerinden,
Avrupa’daki ülkelerden nüfusu 3 milyondan daha az olan ülkeleri saymak
istiyorum: Litvanya, Arnavutluk, Slovenya, Makedonya, Estonya ve Letonya’nın
nüfusu 3 milyondan küçük. Ve yine Macaristan’ın üçte 1’i oranında bu topluluk
-Türkiye'nin barındırdığı 3 milyondan bahsediyoruz- İrlanda’nın dörtte 3’ü,
Letonya nüfusundan 500 bin fazla, Lüksemburg’un neredeyse 6 katı, Malta’nın 7
katı, İsveç’in neredeyse üçte 1’i, Slovenya’nın da 1,5 katı. Bahsettiğimiz
nüfus, öyle böyle hesaplanabilir ve kontrol altına alınabilir bir nüfus
değilken biz, bunları sınırdan geçirirken kontrolsüzce, kayıtsız bir şekilde
geçirdiğimiz için de şu anda bunların ceremesini çekmekteyiz. 
Özellikle savaş başladığında ve göç hareketleri
başladığında, o zamanların Dışişleri Bakanı Sayın Davutoğlu’nun 16 Ekim 2012
tarihindeki ifadesini paylaşmak istiyorum basiretsizlik ve tutarsızlık nişanesi
olarak, 100 bini aşması hâlinde sınırda tampon bölgenin gündeme geleceğini
söylüyor. Ne zaman söylüyor? 16 Ekim 2012’de. Şimdiki sayıya baktığımızda, bu
sayının 3 milyonu geçtiğini söyleyebiliyoruz. Demek ki bir ülkenin istikrarı ve
devlet, millet menfaati için uygulanan politikaların, inanın, hassas terazi
hassasiyetiyle ölçülmesi gerekmektedir. 
Özellikle Suriyeli çocukların travma yaşadıklarını da
dikkate aldığımızda, bunların önümüzdeki on beş yıl, yirmi yıl içerisinde nasıl
bir demografik yapı gündeme getireceklerini paylaşmak istiyorum, Her 4 Suriyeli
çocuktan 3’ü yakınlarını, annesini, babasını, kardeşlerini savaşta kaybetmiş
durumda ve her 3 çocuktan 1’i fiziksel şiddete uğramış durumda ve stresle baş
edemez hâlde yaşamlarını sürdürüyor. Bizler, sizler evlerimizden çıktığımızda,
sokaklarda perişan bir vaziyette ve yardıma muhtaç hâlde onlarca Suriyeli
sığınmacıyla karşı karşıyayız aslında. 
Yine, bu nüfusa dikkatinizi çekmek istediğimizde, en
son 26-27 Şubatta yapılan bir araştırmada, genel nüfus açısından baktığımızda,
sığınmacıların yüzde 96’sı pasaportu ve kimliği olmadığı için sağlık
güvencelerinden yoksun durumda. Okul çağındaki çocuklar okula gidemiyor. 4
çocuktan 1’i çalıştırılıyor yani şu anda çalışan 400 bin çocuk var. Bu açılardan
baktığımızda, “Acaba yarın bunlar geri giderler mi?” diye sorduğumuzda, hayır,
çok değerli arkadaşlarımız, bunlar geri gitmeyecek. Onun için bunların çok daha
dikkatli analizi gerekiyordu, tampon bölgenin oluşturulması gerekiyordu.
“Şam’da -işkembeyi kübradan- iki saat içinde namaz
kılmaya gideriz.” diye bu ülkeye birtakım duygusal mesajlar verileceğine, şu
anda verilen o mesajların, yapılan uygulamaların hesabının hukuk önünde
verilmesi gerekiyor. Bugün terörden kaybettiğimiz vatandaşlarımızın hesabının
verilmesi lazım. Çünkü terör olaylarının oradan geçen kayıtsız insanlarca
yapıldığına artık hepimiz şahidiz. 
(Mikrofon otomatik cihaz tarafından kapatıldı) 
ZÜHAL TOPCU (Devamla) – Onun için diyoruz ki baştan
savma hiçbir işi yapmamanız gerekiyor.
Teşekkür ediyorum. (MHP sıralarından alkışlar)
BAŞKAN – Teşekkürler Sayın Topcu.
Milliyetçi Hareket Partisi Grubu önerisi üzerinde
ikinci söz, aleyhte, İstanbul Milletvekili Filiz Kerestecioğlu Demir’e aittir.
(HDP sıralarından alkışlar)
Buyurun Sayın Kerestecioğlu Demir.
FİLİZ KERESTECİOĞLU DEMİR (İstanbul) – Teşekkürler
Sayın Başkan.
Değerli milletvekilleri, öncelikle, iki gün önce
serbest oldukları hâlde, adliyede her gün gözümüzün önünde dolaşan, avukatlık
mesleği dışında bir şey yapmayan meslektaşlarımın, serbest bırakıldıktan sonra
bugün tekrar, itiraz üzerine tutuklanmaları kararını kınadığımı ifade ederek
söze başlamak istiyorum. Avukatlar herkese lazımdır ve tutuklama bir tedbirdir;
adliyede, her gün savcıların, hâkimlerin gözü önünde olan insanların tutuklanmaları
için hiçbir haklı gerekçe yoktur, tamamen siyasi bir hukuk işletilmektedir. 
Aynı şekilde, Boğaziçi Üniversitesi Öğretim Üyesi Esra
Mungan da koğuşa dahi alınmayıp tecrit altında tutulmaktadır. O da dünyanın en
naif insanlarından biri olan ve gerçekten tutuklanması için hiçbir gerekçe
ortada olmayan, hiçbir suç söz konusu olmayan bir kişidir ve tecride tabi
tutulması da ayrı bir insanlık suçudur, bütün bu hukuki olmayan siyasi
kararları esefle kınayarak sözlerime başlamak istiyorum. 
Mültecilerle ilgili Milliyetçi Hareket Partisinin
verdiği önergede, “onların Türkiye'ye gelmesinin oluşturduğu sorunlar”
denilmektedir. Ben, öncelikle mültecilerle ilgili olarak “onların Türkiye'ye
gelmesinin oluşturduğu sorunlar” kavramının da çok yanlış bir kavram olduğunu
düşünüyorum. Sizlerden, beş yıldır ülkenizde bir savaşın devam ettiğini, bir
kısmınızın IŞİD’li erkekler tarafından alıkonulduğunuzu, bir kısmınızın
kızlarının elinden alındığını, belki ailenizin kalanıyla Türkiye'ye göç
ettiğinizi hayal etmenizi rica ediyorum. Aslında, bunu hiçbirimizin hayal
etmesi çok da mümkün değil, aramızda birkaçımız dışında böylesi bir acı
yaşamadığımızı, birçoğumuzun aynı sokakları, mahalleleri paylaştığımız Suriyeli
mülteci kadınlardan aslında epey uzak bir hayat sürdüğümüzü unutmayalım. 
Türkiye, 1951 tarihli Cenevre Sözleşmesi’ne coğrafi
sınırlamayla taraf olduğundan, sadece Avrupa’dan gelenlere mülteci statüsü
veriyor, Suriye’den gelenler bu sebeple mülteci statüsünde görülmüyorlar.
Aslında Suriyeliler Türkiye’de statüsüzler. Yalnızca temel ihtiyaçları
gideriliyor, zaman zaman yalnızca “misafir” diye anılıyorlar, zaman zaman ise
kendilerine -tırnak içinde- ancak tahammül ediliyor. Suriye krizinin başladığı
2011 ilkbaharından itibaren, resmî kayıtlara göre, 2016 başı itibarıyla kayıt
altında 2 milyon 560 bin Suriyeli mülteci bulunuyor. Bu rakamın yaklaşık üçte
1’i kadar da kayıt altına alınmamış göçmenin Türkiye’de yaşadığı tahmin
ediliyor çünkü Avrupa’ya Türkiye’den geçerek ulaşan 1 milyon civarı mültecinin
pek çoğunun Türkiye’de hiçbir kaydının olmadığı ortaya çıktı. 10 ilde kurulan
25 çadır ve konteyner kentte 269.366 Suriyeli barınıyor yani toplam resmî
mülteci sayısının sadece yüzde 10’u. Geri kalanlar çeşitli kentlerde
yaşıyorlar. 
Bildiğiniz gibi, maalesef bu kelimelerle ifade etmek
zorunda kaldığımız mülteci pazarlığı bugün başlamadı. Beşar Esad’ı kısa sürede
devireceğini düşünen AKP Hükûmeti, Avrupa Birliğini yanına çekmeye çalışırken
Türkiye’ye sığınan Suriyeli sayısı 100 bini geçerse askerî müdahalede bulunacağını
söylüyordu. Daha mülteciler gelmeye başlamadan sınırda kamplar kurdu. Suriye’de
savaşanlar bu kamplara rahatça girip istediklerinde Suriye’ye geri
dönüyorlardı. İlk mülteci akınını teşvik eden AKP Hükûmetiydi fakat istenen
olmadı, Esad gitmedi, savaş sürdü ve mülteci sayısı 3 milyona yaklaşıyor. Bugün
AB’yle üzerinde anlaşılan 3 milyar euro, Türk vatandaşlarına Schengen
bölgesinde vize muafiyeti, Türkiye'nin AB zirvelerine çağrılması ve dondurulan
Avrupa Birliği üyelik müzakerelerinde başlıklardan bir ikisinin açılması,
mültecileri Türkiye içinde tutması şartına bağlanıyor. Türkiye’yle başa
çıkılmayınca Yunanistan Schengen’den çıkarılmakla tehdit ediliyor. İnsan, bu
ilişkilerin nasıl zehirlendiğini görünce hem Türkiye hem de Avrupa Birliği
adına utanıyor açıkçası. Bu anlaşma çerçevesinde, Türkiye’den Yunanistan’a
geçen tüm kâğıtsız göçmenler 20 Marttan itibaren geri dönmeye başlayacaklar.
Bunun ilk sancısını 21 Martta botla çıktığı yolculuk sonunda Midilli Adası’na
varan Afganistanlı bir kadının sözlerinde duyduk. Kendisinin ve çocuğunun
vücudundaki morlukları göstererek “Türkiye’ye dönmektense ölürüm.” diyordu,
“Sokaklarda kaldık, yiyeceğimiz de yoktu, barınak yoktu, bizi koruyan kimse
yoktu. Polis ve asker az kalsın bizi öldürüyordu.”
Yine, dün Mersin’de, daha 23 yaşında genç bir kadın,
Midye Hassan, trenin önüne atlayarak intihar etti. Bu kadınların yarattığı
sorunları değil, bizim ve tüm dünyanın bu kadınlara neler yaşattığımızı
düşünmemiz gerekiyor. Sürekli, bir sorun, külfet gibi bahsedilen, bu pazarlığa
konu edilen Suriyeliler, aslında bazı kesimler için önemli bir zenginlik
kaynağı da oldu. Örneğin, gazeteci Fehim Taştekin, Humus’ta bir petrol sondaj
makinesinin sökülüp Cilvegözü Kapısı’ndan çıkarıldığını, 15-20 milyon dolarlık
makinenin Birleşik Arap Emirlikleri’ne 1 milyon dolara satıldığını yazdı.
Taştekin, bire bir yaptığı araştırmada daha pek çok fabrikanın makinelerinin
benzer biçimde yağmalandığını anlatıyordu. Yani Suriyelilerin yoksulluğu, bir
yandan da ucuz iş gücü arayan sermayedarın zenginliği oldu maalesef. Yani,
aslında esas külfet mültecilerin, en çok da kadınların sırtındadır.
Bir kaçak olarak yalnız yola çıktığınızı düşünün. Ne
gibi risklerle karşı karşıya kalırsınız? Suriyeli mülteci kadınlar tecavüze ve
tacize uğramamak için günlerce uyanık kaldıklarından, üstelik bu şiddet,
polisler ve göç alanında çalışan kişilerce de sürdürüldüğünden insan
kaçakçılarının kendileriyle cinsel ilişki pazarlıkları yaptıklarından
bahsediyorlar. Kadınlar için savaş sadece ölüm değil, cinsel şiddet ve tecavüz
anlamına da geliyor. Üstelik, böylesi ağır travmalarla karşılaşan kadınlar,
dilini bilmedikleri yabancı ülkelerde ellerinden tutup yaralarını saracak
yoldaşlar da bulamıyorlar kolaylıkla. Kadınlar yalnızca kendi sağlıkları ve
canlarından sorumlu da değiller, çocuklardan da sorumlular, onların
sorumluluğunu da hissediyorlar. 
Bölgede çalışma yapan uzmanlar, Türkiye’de, özellikle
sınır illerinde küçük yaşlarda, 12-13 yaşlarında kız çocuklarının seks
işçiliğine zorlandığını belirtiyorlar. Sığınmacılar ve Göçmenlerle Dayanışma
Derneğinin İstanbul sorumlusu Gizem Al Kadah, iş bulamadığı için, çaresizlik
nedeniyle seks işçiliği yapan kadınlar arasında trans Suriyeli göçmen
kadınların da çok yaygın olduğunu söylüyor.
Cinsel şiddetin bir diğer biçimi ise çok eşli
evlilikler. Yalnız veya ailesi maddi zorluklar yaşayan 15-25 yaş arasındaki
genç kadınlar ve çocuklar çok eşli evliliğe ikna edildikten sonra yine seks
işçiliğine zorlanıyorlar, bu da çok yaygın biçimde. 
Tekstil atölyelerinde kadınlar günde on iki saat, 600
lira ücretle çalışıyorlar. Üstelik, Suriyeli kadın işçilerin birçoğu da
patronların tacizine uğradıklarını ifade ediyorlar.
Evet, Türkiye'nin çekincesiz olarak imzaladığı İstanbul
Sözleşmesi, mülteci ve göçmen kadınlar da dâhil olmak üzere, tüm kadınlar için
şiddete karşı koruyucu tedbirler, önleyici tedbirler öngörse de Türkiye’deki
mülteci kadınlar bu sözleşmenin güvence altına aldığı haklarla kamu
hizmetlerinden, maalesef, faydalanamıyorlar. Kadınlar dil sorunu, raporlayamama
ve ayrımcılık sebebiyle adalete erişimde de ciddi sorunlarla karşılaşıyorlar. 
Çözüme dair birkaç öneride bulunmak isterim. Öncelikle,
Türkiye’de, Suriyelilerin yaşamlarını burada sürdüreceği gerçeğinin kabul
edilmesi ve buna ilişkin politikalar üretilmesi lazım. Sonra, AFAD başta olmak
üzere, sığınmacılarla ilgili genel, yerel tüm yönetim birimlerinin STK’larla iş
birliği hâlinde çalışması lazım. Şiddete uğrayan, tacize uğrayan sığınmacıların
psikososyal destek alması lazım. Mülteciler için yapılan uluslararası
yardımların nereye harcandığının denetlenmesi lazım. 
Sürem bittiği için bitiriyorum.
Çalışma Örgütü ILO’nun göçmen işçilerin haklarına
ilişkin sözleşmeleri imzalayıp yürürlüğe koyması ve mültecilerin politik
pazarlık olmaktan çıkarılması lazım. 
Bu dünya hepimize yeter, yeter ki niyetimiz olsun.
Saygılar sunuyorum. (HDP sıralarından alkışlar)
BAŞKAN - Teşekkürler.
Şimdi söz sırası, lehinde, Malatya Milletvekili Veli
Ağbaba’ya aittir.
Buyurun Sayın Ağbaba. (CHP sıralarından alkışlar)
VELİ AĞBABA (Malatya) – Çok değerli arkadaşlar, ben de
hepinizi saygıyla selamlıyorum.
Değerli arkadaşlar, öncelikle, bu mülteci meselesinden
önce -hem bununla ilgili- birkaç durumu da sizinle paylaşmak istiyorum.
Değerli arkadaşlar, geçtiğimiz hafta hem ülkemizin
itibarını hem de demokrasi ligindeki durumunu göstermesi bakımından bir olay
yaşadık. Burada başta AKP Grup Başkan Vekili Sayın Bostancı olmak üzere -o da
bir akademisyen- bu konuda ne düşündüklerini çok merak ediyorum. Bizim bu
yaşamış olduğumuz 3 akademisyenin tutuklanmasını, sadece ifade özgürlüklerini,
düşüncelerini açıklayan 3 akademisyenin tutuklanmasını Türkiye'de demokrasi
açısından nasıl değerlendirdiklerini de merak ettiğimi söylemek istiyorum. 
Değerli arkadaşlar, aslında tutuklanan ifade
özgürlüğüdür, aslında tutuklanan Türkiye demokrasisidir. Bu tutuklama,
Türkiye'deki demokrasinin geldiği noktayı da göstermesi bakımından önemli bir
konudur. Biz arkadaşlarımızla birlikte dün bu 3 akademisyeni ziyarete gittik.
Değerli arkadaşlar, bu alınan karar bir mahkeme kararı
ancak karar hukuki değildir. Bu karar faşizm yolunda bir kilometre taşıdır.
İleride yazılacak kitaplarda bu yaşadığımız gün yazılacaktır, faşizme itiraz
edenler de yazılacaktır, faşizme sessiz kalanlar da yazılacaktır ama en
önemlisi bu faşizmi destekleyenleri de tarih yazacaktır. Nasıl ki geçmişte
faşizme, faşist uygulamalara destek verenler 12 Eylülde, geçtiğimiz dönemlerde
utandıysa önümüzdeki dönemde de bu faşizme sessiz kalanlar ve destek olanlar ve
sebep olanlar utanacaktır.
Değerli arkadaşlar, tabii, yine geçtiğimiz hafta hem
Taksim’de hem Ankara’da, bugün de Brüksel’de patlamalar yaşandı. Şimdi geriye
dönüp baktığımızda, 2011’e gittiğimizde, Cumhuriyet Halk Partisinin
sözcülerinin, Genel Başkanının, grup başkan vekillerinin bu kürsüden, çeşitli
ortamlarda söylemiş oldukları şeyler var. Dediler ki Cumhuriyet Halk
Partililer: “Bu izlemiş olduğunuz politika, Türkiye’nin geleneksel olarak
izlemiş olduğu politikayı bozmaya çalıştığınız politika Türkiye’nin başına çok
iş açar.” 
Değerli arkadaşlar, bu politika hem Suriye’deki
milyonlarca insanı toprağından kopardı hem de Türkiye sınırlarını -hem kendi
içine hem de dünyaya- terör örgütlerinin eli kanlı katillerinin geçiş yaptığı
bir güzergâh hâline getirdi. Dünyada “Orta Doğu gibi” diye bir deyim vardı,
artık Türkiye de o deyimin içine girdi. Bakın, eskiden Orta Doğu denince akla
patlayan bombalar gelirdi, eskiden Orta Doğu denince akla Beyrut gelirdi,
Bağdat gelirdi. Değerli arkadaşlar, şimdi Orta Doğu denince akla Ankara
geliyor. Bu, ne kadar utanç verici, hepimizin üzülmesi, hepimizin düşünmesi
gereken bir durumdur, en başta da bu ülkeyi yönetenlerin düşünmesi gereken bir
durumdur değerli arkadaşlar. 
Ne dedi CHP milletvekilleri, CHP sözcüleri?
“Suriye’deki yanan ateşe eğer benzinle giderseniz o ateş bir gün gelir sizin ülkenizi
de vurur.” Yaşadığımız olay tam da budur arkadaşlar; Brüksel’in, Paris’in,
İstanbul’un, Ankara’nın yaşamış olduğu olay tam da budur. 
Öncelikle, Ankara’daki her üç bombayı patlatanları,
İstanbul’da hem Sultanahmet’te hem Taksim’de bombayı patlatanları, bu katilleri
kutsayanları kınadığımı belirtmek istiyorum. Cumhuriyet Halk Partisi Grubu
açısından, 10 Ekim Ankara katliamındaki katiller ile geçtiğimiz haftalarda
Genelkurmayın önünde servisi bombalayan bombacıların hiçbir farkı yoktur, ikisi
de aşağılanması gereken katillerdir. (CHP sıralarından alkışlar)
Değerli arkadaşlar, bir kez daha söylüyoruz: Bakın, bu
Suriye politikası Türkiye’yi dünyanın gözünde üçüncü sınıf bir ülke hâline
getirdi. Bu izlemiş olduğunuz… AKP ve şimdiye kadar dış politikayı yöneten
Hükûmet -ki şimdi birinci Başbakan- Cumhurbaşkanı, zaman zaman Dışişlerindeki
personeli aşağıladılar; kimine “monşer” dediler, kimini -orada çalışan
personeli- dışladılar, kendi düşüncesinde olan insanları getirdiler. Ne oldu?
Bir bataklığın içerisine soktu Türkiye’yi AKP. 
Değerli
arkadaşlar, bunun tek sorumlusu var, Türkiye'nin Orta Doğu bataklığında bütün
komşularıyla kötü olmasının, düşman olmasının tek sorumlusu var; o da AKP ve
AKP’nin izlemiş olduğu dış politikadır. Bizim izlemiş olduğumuz yanlış dış
politika keşke sadece dış politikamızı etkilemiş olsa. Bizim iç güvenliğimizi
etkileyen -maalesef, geçtiğimiz pazar günü yaşadık, artık maçlara kadar
gidemeyecek duruma getirilmişiz- Türkiye’yi güvenlik açısından yerle bir eden
bir durumdayız. Türkiye'nin en büyük güvenlik zafiyeti değerli arkadaşlar
AKP’nin ta kendisidir. AKP, bugün Türkiye için en önemli güvenlik zafiyetidir.
Bakın, insanlar sokağa çıkamıyorlar. Dün İstanbul trafiği yüzde 15 seviyesine
düşmüş. Kızılay’da, Ankara’nın hiçbir alışveriş merkezinde insanlar maalesef
alışveriş yapamıyor, sokağa çıkamıyor değerli arkadaşlar. Bu gelinen noktanın
sorumlusu sizsiniz değerli arkadaşlar, bu gelinen noktanın temel sorumlusu
sizsiniz. Siz, hem Türkiye'nin bu duruma düşmesine sebep oldunuz hem de bugün
MHP’nin araştırılmasını istediği “mülteci meselesi” denen bir meseleyi ortaya
çıkardınız.
Öncelikle
her konuşmamızda vurguluyoruz, bu mülteci meselesi bu politikaların
sonucundadır ancak bu mülteci meselesi, AKP’nin baktığı gibi, sadece bizim
meselemiz değildir; bu, aynı zamanda dünyanın da bir meselesidir. Şimdiye
kadar, İkinci Dünya Savaşı’ndan beri yaşamış olduğumuz en büyük sorun olan
mülteciler, maalesef, sadece Türkiye'nin sorunu olarak gösterilmeye
çalışılıyor. Geçtiğimiz haftalarda yapılan bir anlaşma var ki bu anlaşmadan
insan utanıyor değerli arkadaşlar.
Hatırlarsanız,
Türkiye'nin Avrupa Birliği hedefi vardı, Kızılay Meydanı’nda “Avrupa Birliğine
girdik.” diye gündüz havai fişekler atılmıştı. Şimdi, bu vize muafiyetini de
bir başarı olarak göstermeye çalışıyorlar. 
Değerli
milletvekilleri, geldiğimiz noktaya bir bakın Allah aşkına; Avrupa Birliğine
tam üye olmayı hedefleyen bir ülkeden, şimdi sadece vize muafiyetini başarı
olarak sunan bir ülkeye geldik. Bu, bizim açımızdan nereye geldiğimizin
göstergesidir.
Şimdi,
bu mülteci meselesinde 3 milyar euro alan Türkiye, maalesef, Avrupa’nın bir
mülteci kampı durumuna getirilmek isteniyor. 
Değerli arkadaşlar, Avrupa Birliği
dediğimiz ülkelerin aslında -kendi ülkelerinin söylediği gibi- bu yapmış oldukları
şey insan haklarına aykırıdır, demokrasiye aykırıdır, insanlığa aykırıdır.
Burada Avrupa Birliğinin bu tutumunu da şiddetle kınadığımı belirtmek isterim.
(CHP sıralarından “Bravo” sesleri, alkışlar) Türkiye’ye 3 milyar euro vererek,
3 milyar rüşvet vererek “Sen bunları tut, sen bunların bekçisi ol, sen bunların
karakolu ol.” demek kimsenin haddine değildir. Maalesef Türkiye bunu kabul
etmiştir. Bu anlaşmayla sadece 72 bin mülteci, o da kalifiye mülteci, Avrupa’ya
gidecektir. 
Şimdi, değerli arkadaşlar, Türkiye’de 3
milyona yakın Suriyeli mülteci var. Bunların yaklaşık 1 milyona yakını çocuk ve
700 bine yakını da maalesef okuma çağında olan ama hâlâ okula gitmeyen
çocuklar. Türkiye sağı solu, iktidarı muhalefetiyle birlikte mülteci
meselesinde bir anlayış ortaya koymak zorundadır. Bu mesele sadece AKP’nin
çözebileceği -ki çözecek durumda da değil yani onu da AKP’ye bırakırsak ülkeyi
nasıl yönetiyorsa o mülteci meselesini de öyle yönetir- bir mesele değil, bütün
siyasetin, bütün grupların ortak politika geliştirerek çözebileceği bir
meseledir. Anlaşılıyor ki bu çocuklar bizim burada büyümeye devam edecekler
ancak bizi bekleyen bir tehlike var ki bunu dikkatlerinize sunmak istiyorum. 1
milyona yakın çocuk, okuma çağındaki çocuk okula gidemiyor ve bu çocukların
geleceğini siz düşünün.
Şimdi, tabii, bunlar, bizim, CHP
sözcülerinin yıllarca uyardığı ama AKP’nin dinlemediği konular. AKP maalesef
Orta Doğu’da mezhepçi politika izledi ve hiçbir ülkeyle bir ilişkisi kalmadı ve
maalesef bugün Türkiye, Orta Doğu’nun tam terör gruplarının geçtiği bir ülke
konumuna geldi.
Değerli arkadaşlar, bizler mutlaka
geçmişteki Mustafa Kemal Atatürk’ün kurmuş olduğu, izlemiş olduğu “Yurtta sulh,
dünyada sulh.” politikasına tekrar dönmeliyiz. Suriye ve diğer başka ülkelerin
iç işlerine karışmadan onların bu duruma düşmesine engel olmalıyız. Tez elden,
zaman geçirmeden bu politikaların tekrar gözden geçirilmesi gerekiyor. Mülteci
konusunda; mülteciler sadece kamplarda yaşamıyor, Türkiye'nin yaklaşık 7 veya 8
ilinde mülteci yaşamıyor; her yanında... Onun dışında, artık bu bizim temel
meselelerimizden biri hâline gelmiştir. 
Bu meselenin çözümü konusunda MHP’nin vermiş olduğu
araştırma önergesini desteklediğimizi belirtiyorum, Meclisi saygıyla
selamlıyorum. (CHP sıralarından alkışlar)
BAŞKAN – Milliyetçi Hareket Partisi Grubu önerisi
üzerinde, aleyhte olmak üzere, son söz Antalya Milletvekili Atay Uslu’ya
aittir. 
Sayın Uslu, buyurun. (AK PARTİ sıralarından alkışlar)
ATAY USLU (Antalya) – Sayın Başkan, değerli
milletvekilleri; yüce heyetinizi saygıyla selamlıyorum. 
Geçtiğimiz haftalarda terör olaylarında hayatını
kaybeden vatandaşlarımıza Allah’tan rahmet diliyorum, yakınlarına sabır
diliyorum. 
Değerli arkadaşlar, Suriyeli sığınmacıların
Türkiye’deki sorunlarının araştırılması amacıyla Meclis araştırması açılması
önerisinin üzerinde aleyhte söz almış bulunmaktayım. Biz Anadolu olarak yalnız
bugün değil, dün de göçe ev sahipliği yapıyorduk. Bakın, Osmanlı, İspanya’dan
kaçan Yahudilere kapılarını açmıştır, Katolik baskısından kaçan Ortodokslara
açmıştır, İsveç ve Macar Krallarına açmıştır, Çarlık Rusyası’ndan kaçan Ruslara
da kapısını açmıştır, Bolşevik İhtilali’nden kaçan Ruslara da kapılarını
açmıştır. Cumhuriyet Dönemi’nde de kapılarımız hep açık olmuştur; Hitler’den
kaçan Almanlara, İran Devrimi’nden kaçan İranlılara kapımızı açmışız,
Bulgaristan’dan gelen 350 bin soydaşımıza kapımızı açmışız, Irak’tan kitlesel
akımlarla gelenlere kapımızı açmışız, eski Yugoslavya’dan gelen Boşnaklara,
Kosovalılara da kapılarımızı açmışız. 
Türkiye 1923-2011 arasında yaklaşık 2 milyon
sığınmacıyı kabul etmiştir. Şimdi, yeni bir süreç var, 2011 sonrasında yaklaşık
3 milyon sığınmacıya ev sahipliği yapıyoruz. 2011 yılında başlayan insani kriz
sonucunda yaklaşık 2,7 milyon Suriyeli ülkemize gelmiştir. Bugün, ülkemizde
biyometrik kaydı yapılan Suriyeli sayısı -biraz önce arkadaşlar da ifade etti-
2 milyon 750 bindir. Bunların yaklaşık 280 bini 10 ildeki 25 kampta
yaşamaktadır. 
Ülkemiz ilk günden bugüne kadar iki politika
uygulamaktadır; bir tanesi açık kapı politikası, diğeri geri göndermeme ilkesi.
Bu iki politika da hukuki, vicdani, insani, ahlaki ve tarihî bir sürecin
sonunda yürütülen politikalardır. 
Değerli Başkan, değerli milletvekilleri; dört yılda 3
milyonluk bir sığınmacı akınının yönetilmesi kolay bir süreç değildir ama şunu
ifade edeyim ki Türkiye örnek bir süreç yönetmektedir. Kamplarımız bugün,
Birleşmiş Milletler standartlarının üzerindedir. Bugün, kamplarda sosyal,
eğitim, sağlık açısından temel ihtiyaçlar karşılanmaktadır. Kamp dışında da AFAD,
İçişleri Bakanlığı Göç İdaresi Genel Müdürlüğü, Aile ve Sosyal Politikalar
Bakanlığı, Sağlık Bakanlığı, Millî Eğitim Bakanlığı, valiliklerimiz,
kaymakamlıklarımız, belediyelerimiz çalışmalar yürütmektedir. 
Bugün, yine, Türkiye’de bulunan Suriyeliler geçici
koruma statüsüyle kalmaktadır. 2013 yılında bu Meclisin çıkardığı Yabancılar ve
Uluslararası Koruma Kanunu’na göre, Suriyelilerin statüsü geçici korumadır.
Geçici koruma, kitlesel olarak sınırlarımıza gelenlere tanınan bir koruma
statüsüdür. Bu statü Avrupa’da olmadığı kadar Türkiye’de ayrıntısıyla
düzenlenmiştir ve bu konuda da Bakanlar Kurulu kararıyla bir yönetmelik
yürürlüğe konmuştur. Bu yönetmeliğe göre, Türkiye’ye gelen Suriyeli
sığınmacılara öncelikle geçici kimlik belgesi verilmektedir; biyometrik
verileri alınıyor, geçici kimlik belgeleri veriliyor, daha sonra da yabancı
kimlik numaralarına kavuşuyorlar. Yabancı kimlik numaralarına kavuşan
Suriyeliler eğitim, sağlık ve sosyal yardımlara erişebiliyorlar. Bu yüzden,
Suriyelilerin hemen hepsi kaydolmuştur çünkü kaydolmayanlar bu hizmetlere
erişemiyorlar. Yine, bu kimlik kartlarıyla çalışma iznine başvurabiliyorlar,
araçlarına geçici plaka alabiliyorlar. 
Bugün -biraz önceki konuşmacılar ifade etti- Türkiye’de
750 bin civarında eğitim çağında Suriyeli çocuk var, doğru. Bunun 350 binini
okula eriştirdik. Bu 350 bin sayısı kolay bir sayı değil arkadaşlar; 350 bin
sayısı için 10 binlerce derslik, 10 binlerce öğretmene ihtiyaç var. Bizim
hedefimiz büyük, biz bunu kademeli olarak artırıyoruz. Yıl sonunda, inşallah,
450 bin, önümüzdeki yıl sonunda da 750 bin çocuğun tamamı eğitime erişecektir. 
Eğitimle ilgili çalışmalar yapıyoruz, müfredat
çalışmaları yapıyoruz. Bunların bir kısmı Türk müfredatına uygun okullara devam
ediyorlar, bir kısmı da Suriye müfredatına uygun okullara devam ediyorlar.
Ancak, biz Suriye müfredatını mutlak olarak uygulamıyoruz; o müfredat, Millî
Eğitim Bakanlığımızın denetiminden geçiyor, ayıklanıyor, daha sonra çocuklara
veriliyor. 
Yine, bu çocukların 9 ilde üniversitelere erişimi sağlandı,
Türk öğrencilerin kontenjanı kullanılmadan; bunu açıklıkla ifade etmek
istiyorum, özellikle ifade etmek istiyorum.
Yine, Yurt Dışı Türkler, Suriyeli öğrencilere burs
vermektedir, bunların sayısı bugün 3 bini bulmuştur.
Sağlık hizmetleri alanında da hizmetlerimiz devam
ediyor. 13 milyon poliklinik hizmeti verdik, 300 bin ameliyat yaptık. 
150 bin Suriyeliyi kuaförlük, bilgisayar, elektrikçilik
gibi alanlarda eğitime tabi tuttuk ve sertifika verdik. Evet, bunların hepsi
uyum faaliyeti. 
Öbür taraftan, çocuklarla ilgili çalışmalarımız da var.
Bakın, Türkiye’de 165 bin Suriyeli bebek doğdu; bu ciddi bir sayı, biraz önce
arkadaşlar söyledi. Danimarka’da geçen yıl doğan bebek sayısı 50 bin, bizde 55
bin. Ama biz bunlarla ilgili de çalışma yapıyoruz, Aile ve Sosyal Politikalar
Bakanlığımız bunları tek tek tespit ediyor, ailelere gerekli psikolojik
destekleri ve sağlık desteklerini veriyor. 
Bakın, biz başka bir tespit daha yaptık, Türkiye’de 53
bin yetim veya öksüz Suriyeli var, bunun 3 bini hem öksüz hem yetim. Tamamı
sevgievlerine veya refakat kurumuna eriştiriliyor ve kendileri korumaya
alınıyor. Bunlarla ilgili çalışmalar da yapıyoruz. 
Yine, aile eğitim programları Arapçaya çevrildi,
bunlarla ilgili, yaklaşık 100 bin kişiye aile eğitim programı verdik, dil
kursları açıyoruz.
Öbür taraftan, ciddi bir adım attık yaklaşık bir ay
önce: Çalışma izni. Çalışma izni, entegrasyonun, uyumun en önemli aşamalarından
bir tanesi. Bununla ilgili de Bakanlar Kurulu kararı çıktı, artık Suriyeliler
çalışmaya, istihdama erişebiliyorlar. 
Arkadaşlar, toplumsal uyum ve sosyal mesafe konusunda
çok iyi bir noktadayız. Şunu ifade etmek istiyorum: Şu ana kadar tüm siyasal
partiler bu konuda gerçekten övgüye layık bir dil kullandılar sürecin başından
bugüne kadar. Herkese, bütün siyasal partilere teşekkür ediyorum. Ama, şunu da
ifade ediyorum: Bu tür politikalar aslında hükûmet politikası değil, devlet
politikası olmalıdır. Biz onlara kapımızı açmak zorundaydık çünkü orada bir
savaş vardı, çünkü orada zalim Esad vardı, insanları öldürüyordu. Bakın, bugün,
Suriye’de 300 binden fazla insan öldü, 10 milyondan fazla insanın yeri
değiştirildi, bunun yaklaşık 4 milyonu yurt dışı, 6 milyonu Suriye içinde olmak
üzere.
TANJU ÖZCAN (Bolu) – Lütfen, metne bakarak konuşun.
ATAY USLU (Devamla) – Arkadaşlar, biz bugünkü süreci
minimum sıkıntılarla en iyi şekilde yürütüyoruz. Bakın, Antep’te, Urfa’da,
Hatay’da, Adana’da, Kilis’te, İstanbul’da yoğunluklu Suriyeliler var. Bu oran
Avrupa’da binde 15’ken Türkiye’de yüzde 4, Kilis’te yüzde 100. Yani Kilis’in
100 bin nüfusu var, 110 bin Suriyeli var. Bu süreci çok iyi yürüttüğümüz için
diyoruz ki biz: “Kilis’i Nobel’e aday gösteriyoruz.” Bu konuda destek
bekliyoruz. 
TANJU ÖZCAN (Bolu) – Bravo!
ATAY USLU (Devamla) – Bakın, Kilis’te olaylar olmuyor
ama Avrupa’da ne var? Avrupa’da panik var. Ne yapıyor Avrupalılar? Yabancı
düşmanlığı yükseliyor. Geçen yıl Almanya’da yabancı sığınmacı evlerine 871
saldırı oldu. Yine, Almanya’da, bakıyorsunuz, sığınmacı yurtları yakılırken
Almanlar alkışlıyor; Belçika, Hollanda farklı davranmıyor. Danimarka yasa
çıkarıyor, değerli eşyalarına el koyuyor; İngiltere kırmızı bilezik takıyor.
Ama, bizde yok, bizde olmaz, bizim tarihî, vicdani, hukuki sorumluluğumuz bunu
gerektiriyor. Biz bu süreci en iyi şekilde yürütüyoruz. 
Öbür taraftan, Akdeniz’in mezarlık olma süreci var.
Bakın, onunla ilgili de Avrupa Birliği-Türkiye ortak sonuç bildirisi
yayımlandı. Bununla ilgili adımlar attık. Bu adımlar Akdeniz’in bebek mezarlığı
olmasını engelleyecek adımlardır. Yasa dışı göçleri durduracağız, oradaki 1
kişiye karşılık yine Avrupa’ya 1 kişi göndereceğiz. Daha sonrasında, Gönüllü
İnsani Kabul Programı’mızı uluslararası zirve kararıyla etkinleştireceğiz,
inşallah, Türkiye sınırına yakın yerlerde de mültecilerin insani koşullarını
iyileştireceğiz.
TANJU ÖZCAN (Bolu) – Kalanlar ne olacak, kalanlar?
ATAY USLU (Devamla) – Arkadaşlar, kalanlar tarihî bir
görevimiz. Onlarla ilgili entegrasyon politikaları yaptık, yapmaya devam
edeceğiz. Eğitime ulaştırıyoruz, sağlığa ulaştırıyoruz, çalışma hayatına ulaştırıyoruz,
psikolojik destek veriyoruz. Onlar zalim rejim gidinceye kadar burada
kalacaklar; daha sonra onların gönderilmesiyle ilgili, geri dönüşle ilgili de
programları yürüteceğiz. 
Bakın, bu işin çözümü nedir biliyor musunuz?
1) zalim Esad rejiminin gitmesi. 
2) Güvenli bölgenin oluşturulması. 
3) Uyum süreçlerine devam edilmesi. 
Şunu ifade edeyim: Göç tek başına iyi ya da kötü bir
olay değildir, göç iyi yönetilirse iyi bir olaydır. Avrupa’nın kalkınmasında
bunun örneği vardır, Avrupa göçlerle kalkınmıştır. Biz de iyi yönetiyoruz,
yönetmeye devam edeceğiz. Biz yasa dışı göçle de mücadele ediyoruz Türkiye’de
arkadaşlar. Bakın, şu ana kadar 4.550 göçmen tacirini yakaladık. Yine, güvenlik
boyutunu ihmal etmiyoruz; 90 ülkeden yaklaşık 4 bin kişiyi, yabancıyı sınır
dışı ettik, 125 ülkeden 40 bin kişiye giriş yasağı koyduk.
Yine, Mecliste İnsan Hakları İnceleme Komisyonu altında
bütün partilerin beraber kararıyla Mülteci Hakları İnceleme Alt Komisyonunu
kurduk, beraber çalışmaya devam ediyoruz. Şu ana kadar bütün arkadaşlarla
beraber sivil toplum kuruluşlarını, ilgili kurumları dinledik; uluslararası
kuruluşları dinleyeceğiz, yerinde incelemeler yapacağız, inşallah bu süreci en
iyi şekilde yürüteceğiz.
Hepinize saygı ve sevgiler sunuyorum.
Teşekkür ederim. (AK PARTİ sıralarından alkışlar) 
BAŞKAN – Teşekkürler Sayın Uslu.
Sayın Altay, buyurun.
III.- YOKLAMA
(CHP
sıralarından bir grup milletvekili ayağa kalktı)
ENGİN ALTAY
(İstanbul) - Sayın
Başkan, yoklama talep ediyoruz. 
BAŞKAN – Evet,
Milliyetçi Hareket Partisi grup önerisini oylamaya geçmeden önce bir yoklama
talebi var. Şimdi, imzaları arayacağım ve ona göre işlem yapacağım. 
Sayın Altay,
Sayın Özel, Sayın Emre, Sayın Kayan, Sayın Tezcan, Sayın Yalım, Sayın Aydın,
Sayın İrgil, Sayın Özcan, Sayın Budak, Sayın Çam, Sayın Arslan, Sayın Demirtaş,
Sayın Aldan, Sayın Gürer, Sayın Tarhan, Sayın Yılmaz, Sayın Üstündağ, Sayın
Tanal, Sayın Özkoç. 
Evet, şimdi
toplantı yeter sayısı arayacağım. 
Üç dakika süre
veriyorum.
Yoklama işlemini
başlatıyorum.
(Elektronik cihazla
yoklama yapıldı) 
BAŞKAN –
Toplantı yeter sayısı yoktur.
Birleşime yirmi
dakika ara veriyorum. 
Kapanma Saati: 16.46
İKİNCİ OTURUM
Açılma Saati: 17.17
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Özcan PURÇU
(İzmir)
------0-----
BAŞKAN
– Sayın milletvekilleri, Türkiye Büyük Millet Meclisinin 59’uncu Birleşiminin
İkinci Oturumunu açıyorum. 
III.- YOKLAMA
BAŞKAN – Milliyetçi Hareket Partisi Grubu önerisinin
oylamasından önce istem üzerine yapılan yoklamada toplantı yeter sayısı
bulunamamıştı. 
Şimdi yoklama işlemini tekrarlayacağım. 
Yoklama için beş dakika süre veriyorum. 
Pusula veren sayın milletvekilleri ayrılmasınlar. 
(Elektronik cihazla yoklama yapıldı)
BAŞKAN – Toplantı yeter sayısı vardır. 
VIII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, 15/12/2015 tarihinde
Ankara Milletvekili Zühal Topcu ve arkadaşları tarafından, Suriyeli
sığınmacıların Türkiye’ye sığınması sonucunda oluşturdukları sorunların
araştırılarak alınması gereken önlemlerin belirlenmesi amacıyla verilmiş olan
Meclis araştırması önergesinin Genel Kurulun 22 Mart 2016 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN – Milliyetçi Hareket Partisi grup önerisini
oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
Halkların Demokratik Partisi grup önerisi İç Tüzük’ün
19’uncu maddesine göre verilmiştir. Şimdi öneriyi okutup işleme alacağım ve
oylarınıza sunacağım: 
2.- HDP Grubunun, 22/3/2016 tarihinde Grup
Başkan Vekili Diyarbakır Milletvekili İdris Baluken tarafından, Bediüzzaman
Saidi Nursi (Kürdi), Şeyh Sait ve Seyit Rıza ile arkadaşlarının mezar
yerlerinin tespiti ve iade edilmesi amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak Genel Kurulun 22 Mart 2016 Salı günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi
22/3/2016
Türkiye Büyük
Millet Meclisi Başkanlığına
Danışma Kurulunun 22/3/2016 Salı günü
(bugün) yaptığı toplantısında siyasi parti grupları arasında oy birliği
sağlanamadığından, grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim. 
 İdris
Baluken
 Diyarbakır
 Grup
Başkan Vekili
Öneri: 
22 Mart 2016 tarihinde Diyarbakır
Milletvekili, Grup Başkan Vekili İdris Baluken tarafından (1481 sıra numaralı)
Bediüzzaman Saidi Nursi (Kürdi), Şeyh Sait ve Seyit Rıza ile arkadaşlarının
mezar yerlerinin tespiti ve iade edilmesi amacıyla Türkiye Büyük Millet
Meclisine verilmiş olan Meclis araştırması önergesinin Genel Kurulun bilgisine
sunulmak üzere bekleyen diğer önergelerin önüne alınarak 22/3/2016 Salı günlü
birleşiminde sunuşlarda okunması ve görüşmelerin aynı tarihli birleşiminde
yapılması önerilmiştir. 
BAŞKAN – Öneri üzerinde ilk söz, lehinde
olmak üzere Bingöl Milletvekili Hişyar Özsoy’a aittir. (HDP sıralarından
alkışlar)
Arkadaşlar uğultuyu keselim.
Buyurun Sayın Özsoy, sürenizi
başlatıyorum. 
HİŞYAR ÖZSOY (Bingöl) – Teşekkür ederim. 
Sayın Başkan, değerli milletvekilleri; Bediüzzaman
Saidi Nursi ya da Kürdi, Şeyh Sait ve Seyit Rıza ile arkadaşlarının mezar
yerlerinin tespiti ve iade edilmesi amacıyla talep ettiğimiz Meclis araştırması
için grubum adına söz almış bulunuyorum. Genel Kurulu ve bizi izleyen
vatandaşlarımızı saygıyla sevgiyle selamlıyorum. (Gürültüler)
Sayın Başkan, bu uğultuyla ilgili lütfen ikazda
bulunabilir misiniz. 
BAŞKAN – Sayın milletvekilleri, lütfen, hatip kürsüde,
insicamını bozmayalım, uğultuyu keselim. 
HİŞYAR ÖZSOY (Devamla) – Daha önce, farklı vesilelerle
de çatışmalarda ölen Kürt vatandaşların
cenazelerine yönelik devletin yaptığı uygulamaları bu Meclis kürsüsünde de
ifade etmiştik. Bugün spesifik olarak devletin nezdinde hain, şaki, terörist
olarak görülen, tehlike olarak görülen ama Kürtler için son derece büyük değer,
anlam ifade eden 3 şahsiyetin, tarihsel şahsiyetin mezar yerlerinin bulunması
ve cenazelerinin iade edilmesi için Meclis araştırması istiyoruz. 
1925 yılında 46 arkadaşıyla birlikte Dağkapı
Meydanı’nda asıldıktan sonra şu ana kadar kimsenin bilmediği bir çukurun
içerisine gömülen Şeyh Sait’in son vasiyeti şudur: Elinde kalan bir kısım
parayla kendisine bir mezar yapılmasını ve geri kalan paranın da çocuklarına
verilmesini vasiyet eder, mahkemenin savcısına söylediği budur ancak ne kendisi
için bir mezar yapılır ne de o para kendi çocuklarına teslim edilir. 
1937-1938
Dersim olaylarında yine… (Gürültüler)
BAŞKAN
– Devam edin siz.
HİŞYAR
ÖZSOY (Devamla) – Etmeyeceğim Başkan, protesto ediyorum.
BAŞKAN
– Siz kesince millet sustu. 
Buyurun
devam edin şimdi. 
Lütfen
sayın milletvekilleri, müdahale etmeyelim, uğultuyu keselim.
HİŞYAR
ÖZSOY (Devamla) – 1937-1938 olaylarında Seyit Rıza’nın, biliyorsunuz, durumu
son derece hazindir. Yoğunlukla, bir ara, Sayın Cumhurbaşkanı tarafından da bu
sözleri defalarca basına yansımıştı Dersim için özür tartışmalarında,
hatırlayın. Seyit Rıza Elâzığ’ın Buğday Meydanı’nda asıldığı zaman son sözleri:
“Evladıkerbela’yız, bihatayız; ayıptır, zulümdür, cinayettir.” Bunlar kendisinin son sözleri. Ancak, bundan önce bir
vasiyeti var Seyit Rıza’nın, oğlu da asılacaktır. “Ne olur önce benim oğlumu
asmayın, beni asın; oğlumun idamını görmeyeyim.” diye rica eder. Son
vasiyetidir, bunu da yerine getirmezler, önce oğlunu gözlerinin önünde asarlar,
sonra kendisini. Sonra, kendisiyle arkadaşlarını ya bilinmeyen bir yere
gömerler veyahut da yakarlar, hâlâ akıbetini bilmiyoruz, devletin tutanaklarında
muhakkak bunlar vardır.
Son olarak, 1960 yılında Urfa’da defnedilen Bediüzzaman
Saidi Nursi veyahut da Saidi Kürdi, 1960 darbesinden sonra, Urfa’da, olduğu
mezardan çıkarılıp bir askerî uçakla bir taraflara götürülür. Cenaze şu an yok
ortada, ya denize atıldığı ya Isparta’da bir yere gömüldüğü söyleniyor,
hasılıkelam biz bunu bilmiyoruz. 
Şimdi,
bu 2 Sait’in yani Şeyh Sait ve Saidi Kürdi’nin ve 1 Seyit’in yani Seyit
Rıza’nın; 2 Sait’in, 1 Seyit’in kendi vatanlarında içine girebilecekleri 2 metrekarelik
bir toprak parçasını bulamamaları mezhepsel, ideolojik, siyasi eğilimleri ne
olursa olsun devletin egemenliğini çelen, devletin tehlike olarak gördüğü
Kürtlerin başına neyin geleceğinin son derece somut bir ifadesidir.
Bu
3 mezar aslında bir paradigmadır. 1925’ten 1960 yılına kadar süren bu dönemde,
Kürtlerin anlam, değer biçtiği bu tür şahsiyetlere, onların cenazelerine
yapılan uygulamalar bir paradigma olarak günümüzde de hâlen alabildiğine
pervasız, hayâsız bir şekilde devam etmektedir.
Bakın,
şöyle bir harita, İnsan Hakları Derneğinin 2014 yılında yaptığı toplu mezar
haritası bu. Şöyle bir bakın haritaya, şu kırmızı olan bölge devletin Kürtleri
nasıl yönettiğine dair bir belgedir, bir ibret vesikasıdır. 348 tane toplu
mezarda 4.201 ceset. 
Barış süreci buzdolabına kaldırıldıktan sonra yaşanan
bu savaş ve vahşet ortamında şu ana kadar 1.500’den fazla insanımızın hayatını
kaybettiğini biliyoruz. Biz siyaset kurumu olarak, Parlamento olarak maalesef
üzerimize düşeni yapamadık. Bu Parlamento meseleyi Hükûmete havale etmiş,
Hükûmet Cumhurbaşkanına, Cumhurbaşkanı da orduya, özel savaş yöntemlerine bu
meseleyi, maalesef, ihale etmiştir. Ortada olan binlerce ölü; biz, maalesef,
bunun önünü alamadık. Ama en azından şunu yapabiliriz Parlamento olarak: Bakın,
“Nevroz”dan bir gün önce Diyarbakır’da, Sur’daydım. Orada, çocukları Sur’da
öldürülen 2 babayla görüştüm; Aslen Bingöl’lü, Diyarbakır’da oturuyorlar,
evleri de Dört Ayaklı Minare’nin arkasında. Çocuklardan biri öğrenci. Babası
yemin ediyor, diyor ki: “Gittik cenazeleri teşhis etmeye -ikisi de zaten
çocuklarının cenazesini teşhis edememiş- bin tane kurşun sıksan bir cenazeyi o
hâle getiremezsin.” Fotoğrafları yansıdı, cesetlerin üzerinden ya tanklarla ya
panzerlerle geçmişler çünkü tekerlek izleri var. Basına yansıdı,
paylaşabiliriz, paylaşabiliriz. 2 baba da teşhis edemedi. 
Cizre’de 130’dan fazla cenaze teşhis edilemiyor, mümkün
değil, vücut bütünlükleri bozulmuş, aileleri morg morg geziyor, her tarafa kan
tahlili veriyor ki belki DNA eşleşmesiyle yapabiliriz. Hâlâ, Urfa’da 11, Malatya’da 5,
Silopi’de 33, Şırnak’ta 11, Cizre’de 12, Mardin’de 6, Antep’te 9 teşhis edilemeyen cenazeler var arkadaşlar;
edilemiyorlar yani pratik anlamda mümkün değil. 
Zamanım azalıyor, toparlamaya çalışayım.
Bu yapılan uygulamalar… Bakın, savaşı biz
durduramadık ama savaşın bari bir hukuku olsun, bir ilkesi olsun, bir prensibi
olsun ve Kürtlerin ölü bedenlerine yapılan hakaretler bir son bulsun. Son
derece net bir talebimizdir bizim; bu mesele çözülene kadar da biz bu talebimizde
ısrar edeceğiz. 
Yapılan bu uygulamaların İslam hukukunda
kesinlikle yeri yoktur; “Vardır.” diyen gelsin konuşsun burada. Bu yapılan
uygulamaların savaş hukukunda yeri yoktur, bu yapılan uygulamaların insan
hakları hukukunda da hiçbir yeri yoktur; daha vahimi, bu yapılanların hiç
birinin Türk Ceza Kanunu’nda da bir yeri yoktur çünkü TCK 130’da aynen şöyle
söyleniyor; bir kısmını okuyorum: “Bir ölünün ceset veya kemikleri hakkında
tahkir edici fiillerde bulunan kişi, üç aydan iki yıla kadar hapis cezası ile
cezalandırılır.” Soruyoruz size, daha önce paylaştık, Varto’da teşhir edilen
cenazeler oldu, ciplerin arkasında sürüklenen cenazeler oldu, Taybet Ana’nın
yedi gün sokak ortasında kalan cenazesi oldu ve yüzlerce teşhis edilemeyen
cenaze. Bütün bunlar bir de canlı yayında yani hepsinin belgesi bulgusu var. Şu
ana kadar bu öldürülen insanlara hakaret ettikleri için yargılanan, ceza alan
tek bir kamu görevlisi söyleyin bize; yok. Devlet, kendi yasasını uygulamaktan
âciz ya da söz konusu Kürt’ün ölüsü olunca kendi yasasına bile riayet etmeyen
bir devlet anlayışıyla karşı karşıyayız. Onun için şöyle diyoruz, hemen
bitiriyorum: Kürtlerin Türkiye Cumhuriyeti devleti sınırları içerisinde sadece
insanca yaşayamama sorunu yok, Kürtlerin aynı zamanda insanca ölememe sorunu
var. Onun için 1925’ten bu yana cenazelerine hakaret reva görülen bütün
Kürtlerden, öncelikle, bu devletin özür dilemesi ve bu cenazelerin bulunup,
yerlerinin tespit edilip ailelerine verilmesi konusunda sorumluluk alması
gerektiğini düşünüyoruz. 
Hepinizi saygıyla selamlıyorum. (HDP sıralarından
alkışlar) 
VURAL KAVUNCU (Kütahya) – Hocam, bir de Kürt kökenli
şehitlerimizden de bahsetsene, sadece Kürt terörist ölmüyor, Kürt şehit de var.
Kürt şehitlerimiz var, Kürt güvenlik görevlilerimiz var şehit olan. 
HİŞYAR ÖZSOY (Bingöl ) – Konumuz bu, onun için.
BAŞKAN – Teşekkürler Sayın Özsoy. 
Öneri üzerinde ikinci söz, aleyhte olmak üzere, Isparta
Milletvekili Sait Yüce’ye aittir. 
Buyurun Sayın Yüce. (AK PARTİ sıralarından alkışlar)
SAİT YÜCE (Isparta) – Sayın Başkanım, teşekkür
ediyorum. 
Değerli milletvekilleri, HDP grup önerisi üzerine AK
PARTİ Grubu adına görüşlerimi paylaşmak üzere huzurlarınızdayım. 
Mezarlar ve mezarlıklar toplumsal hafızanın sembol
mekânları arasında yer alır. Dahası, toplumun ölüme ve ölülere karşı acısını da
ortaya koyar. Şehitlikler, bu açıdan, tarihî hafıza üzerinden ortak kimlik
oluşturmanın araçlarından biridir. Çanakkale’deki çeşitli yerlerdeki
şehitlikler bize bu konuda yeterli fikir verir. 
Osmanlı toplumu ölüm hakikati ve ahiret inancıyla
barışık bir toplum olduğu için, mezarlıklar cami hazirelerinde ve insanların
yaşadığı mekânlarda kendilerine yer bulmuşlardı. Ölüm gerçeğini günlük hayatın
dışına itmek isteyen tek parti laisizmi hemen her yerde şehir mezarlıklarını
yok etti maalesef. Gözden ırak olanın gönülden de ırak olacağını düşünerek
ölümün sorduğu soruları; “Necisin? “Nereden geliyorsun? Nereye gidiyorsun?
Dünyadaki insanın asıl vazifesi nedir?” gibi soruları böylece hayatın dışına
atmaya çalıştılar. Fakat “Her nefis ölümü tadacaktır. Ey insan! Sen alâküllihâl
öleceksin.” hakikatinden kaçamadılar. Mezarlıkların ve mezarların korunması
tarihî süreklilik açısından önemli olmakla birlikte, sembol isimlerin mezarları
kimlik inşa araçları olarak kullanılmaktadır.
HDP’nin önerisinde söz edilen 3 ismin de
birleştirildiği ortak kimlik Kürtlük. Bugün mezarlarının yerleri bilinmeyen bu
insanlar elbette öyleler ama bu isimlerin Kürt milliyetçiliğinin sembol
isimleri olarak kurgulanmaları ve bunlar üzerinden milliyetçiliğin beslenmesini
pozitif bir yaklaşım olarak görmüyorum ve görmüyoruz.
Said Nursi’den Saidi Kürdî çıkar ama Saidi Kürdi’den
Said Nursi çıkmaz. Öcalan’ın bu Said’lerle ilgili hem “gerici” hem “İngiliz
ajanı” diye beyanları var. O zaman, bu öneriyi veren arkadaşların Öcalan’la da
herhâlde hesaplaşmaları gerekir diye düşünüyorum, kayıtlarda var bunlar. Bu
yüzden…
MEHMET METİNER (İstanbul) – “İngiliz iş birlikçileri”
diyorlar. 
SAİT YÜCE (Devamla) – Diyorlar tabii. “İngiliz iş
birlikçisi” diyor, “gerici” diyor; Öcalan’ın böyle ifadeleri var. Bu öneriyi
verenlerin bu noktada da bir izahta bulunmalarını bekleriz doğrusu.
Evet, bu yüzden Kürt milliyetçilerinin Said Nursi’den
ellerini çekmeleri ve onu siyasi bir araç olarak kullanmaktan vazgeçmeleri
ahlaki bir sorumluluktur. Said Nursi sadece Kürtlerin değil, Türkiye’nin, hatta
Âlemiislam’ın çimentolarından biridir ve öyle de kalacaktır. 
O günün, tek partinin baskı ve zulüm ortamının
yöneticileri insanlığa, İslamiyet’e, kardeşliğe yakışmayan vahim hatalara imza
atmışlardır. Biz yakın tarihimizdeki bu kabul edilemez zulüm ve yanlışlıkları
sonuna kadar reddediyoruz. Sebep olanların hem milletimiz nezdinde hem de Allah
indinde hesap vereceklerine inanıyoruz. O zulümleri yapanlar bu insanların
dirisinden rahatsız oldukları gibi ölüsünden, naaşından, kabirlerinden de
rahatsızdılar; mezarlarını bu yüzden de kaybettiler.
Şeyh Sait 29 Haziran 1925’te idam edildi. Gerçi İsmet
İnönü’nün hatıratında, Şeyh Sait’in İngilizlerden destek aldığı, onlara ajanlık
yaptığıyla ilgili bir belge bulunamadığı şeklinde İsmet İnönü’nün de ifadeleri
var. Seyit Rıza 15 Kasım 1937’de isyan gerekçesiyle idam edilmiş, naaşı yine
Şeyh Sait gibi bilinmeyen bir yere nakledilmiş.
Bediüzzaman Said Nursi 23 Mart 1960 yılı ramazan ayının
bir Kadir Gecesi’nde Urfa’da Hakk’ın rahmetine kavuştu ve hemen arkasından -malumunuz-
27 Mayıs darbesi oldu. 27 Mayıs darbesinin failleri onun mezarının da çok
itibar göreceği endişesiyle defninden yüz on bir gün sonra yani 12 Temmuz
1960’da bir gece yarısı Urfa’da sokağa çıkma yasağı ilan ederek ve Urfa’nın
etrafını zırhlı birlikler ve tanklarla çevirerek, kabrinin mermerini kırarak
askerî bir uçağa yükleyip bilinmeyen bir yere götürdüler. Çok şükür o günler
geride kaldı. 
Bediüzzaman Said Nursi kendisine yapılan zulümlere ve
işkencelere, hapis ve sürgünlere karşı talebelerine hep şöyle seslenmişti:
“Onlar yanlış yapıyorlar –yani kendisine zülüm, işkence yapan, sürgün edenler-
zındıka komitelerinin tahrikiyle böyle yapıyorlar, siz onlara karşı intikam
beslemeyin. Bizim vazifemiz müspet harekettir, menfi harekete asla iznim
yoktur; bizler asayişin manevi bekçileriyiz.” Onun eserlerini okuyanlar hiçbir
menfi harekete karışmamıştır, ülkesini terk etmemiştir; “Bu zamanda cihat
manevidir.” diyerek silaha, zora, baskıya başvurmadan İslam’ın, imanın ve
hürriyetin güzelliklerini insanların kalplerine ve gönüllerine hitap ederek
anlatma yolunu tercih etmiştir. Nitekim bu tercihinde haklı çıkmış, milyonlarca
insanın imanının ve ebedi hayatının kurtulmasına vesile olmuştur. Başka
ülkelerde yaşanan büyük kargaşaların bizim ülkemizde çıkmasına da mani
olmuştur. 
Bediüzzaman Said Nursi’nin mezarının bilinmemesi
medyada her zaman polemik konusu oldu. Bediüzzaman’ın bu konuda net izahları ve
vasiyetleri de var. Bu konuda sık sık bunun gündeme getirilmesi, aynı zamanda
27 Mayıs ihtilalcilerinin Said Nursi’nin kabrini kanunsuzca ve gizlice açıp
taşımasını tabii ki hiçbirimiz desteklemiyoruz, böyle bir şeyi kabul edemeyiz;
bunu yapanlar suç işlemiştir. Ancak sevenleri ve akrabaları, Said Nursi’nin
“Mezarım bilinmesin.” vasiyetinin kaderin izniyle zalimler eliyle yerine
getirildiğine inanıyor, bu da böyle bir şey. Nitekim, Kur’an-ı Kerim’de Bakara
suresi 181’inci ayette “Vasiyeti işittikten sonra değiştiren olursa günahı
değiştirenin boynunadır.” Yani, Kur’an-ı Kerim’de vasiyete bu kadar önem
veriliyor, vasiyeti değiştirenin büyük günah işlediği söyleniyor. Nitekim,
Nursi’nin vasiyetinde de, eserlerinde de var: “Benim kabrim gayet gizli bir
yerde. 1-2 talebemden başka hiç kimse bilmemek lazım geliyor. Bunu vasiyet
ediyorum çünkü dünyada sohbetten beni men eden bir hakikat, elbette vefatımdan
sonra da o hakikat bu surette beni mecbur ediyor. Elimi öptürmek bana tokat
vurmak gibi geliyor.” gibi vasiyetleri var. Vasiyeti gereğince öncelikli
konular arasında yer almıyor.
Bediüzzaman’ın kendi vasiyeti açısından bakıldığında,
onun bir mezar yeri problemi yoktur. Ömrü boyunca lider kültünden uzak duran
Bediüzzaman’ın davası şahsını değil, iman hizmetini merkeze alır. Baki
hakikatlerin fâni şahsiyetler üzerine bina edilemeyeceğini ifade eder. 
Afyon savcısının hapishane bahçesinde küçük kızını
gördükten sonra, kendisine zulüm yapanlara karşı da “Onlara haklarımı helal
ediyorum.” der. 
Bu mülahazalarla, bu önerinin yapıcı değil, ayrıştırıcı
bir nitelik taşıdığını ve Kürt milliyetçiliğine sembolik kazanımlar sağlamayı
amaçladığını düşünüyorum. Öneriye “ret” oyu vereceğimizi belirtiyorum. Yüce
heyetinizi saygıyla selamlıyorum. (AK PARTİ sıralarından alkışlar)
BAŞKAN – Teşekkürler Sayın Yüce.
Sayın Özsoy...
HİŞYAR ÖZSOY (Bingöl) – Sayın Başkan, Bedîüzzaman Said
Nursi’ye yönelik olarak “Araç olarak kullanmaktan vazgeçin.” diye ithamda
bulundu. O konuda bir açıklama getirmek istiyorum.
BAŞKAN – Buyurun, iki dakika süre veriyorum sataşmadan
dolayı.
Lütfen yeni bir sataşmaya meydan vermeyelim.
Buyurun.
IX.- SATAŞMALARA İLİŞKİN KONUŞMALAR
1.- Bingöl Milletvekili Hişyar Özsoy’un,
Isparta Milletvekili Sait Yüce’nin HDP grup önerisi üzerinde yaptığı konuşması
sırasında Halkların Demokratik Partisine sataşması nedeniyle konuşması
HİŞYAR ÖZSOY (Bingöl) – Şimdi, değerli arkadaşlar,
sayın hatip konuştu, dedi ki: “Vakti zamanında despot olan birtakım yönetimler
yapmışlar bunları, biz bunları kınıyoruz.” Tamam da on üç-on dört yıldır bu
parti iktidarda. Bizim grubumuz defalarca “Bu konuda bir şeyler yapalım,
belgelerini ortaya çıkaralım, toplumla paylaşalım…” Yani, bu konuda sorumluluk
alma ihtiyacı hiç hissetmiyor mu AK PARTİ veyahut da Hükûmet? 
Artı, her şeyi oturup böyle Kürt milliyetçiliğine
yormanın bir anlamı yok. Bakın, biz burada şey dedik: “Kürtler için saygıdeğer
şahsiyetlerdir.” Başka toplumlar için de saygıdeğer şahsiyetler olabilirler
bunlar. Ama, bugün de devam eden uygulamaları biz yan yana koyduğumuz zaman
şunu görüyoruz: Devlet, tehlike olarak gördüğü, düşman olarak gördüğü, şaki
olarak gördüğü, terörist olarak gördüğü Kürtlerin ölü bedenlerine yönelik
olarak sistemli bir şekilde saldırılar yapıyor. Bu, artık sanal ortam, medya,
her tarafa yansıyor; bu konuda insani açıdan, İslami açıdan, savaş hukuku
açısından, siyasi açıdan sorumluluk alacak mıyız, almayacak mıyız meselesi.
Eğer “Vallaha, Kürtlerin oradaki cenazelerine ne yapılırsa yapılsın bizim
umurumuzda değil.” diyorsanız, bu halkın dirisiyle siz nasıl barış yapacaksınız
ölüsüne bu kadar hakaret varken? Bunu bu kadar politize etmenin çok bir anlamı
yok. Şeyh Sait’in mezar yeri nerede? Benim dedemin öz dedesi mesela. Dedemin
mezarını istiyorum, ismini istiyorum. 
MEHMET METİNER (İstanbul) – Kürtlerin dirisine de,
ölüsüne de bir şey yok. 
VURAL KAVUNCU (Kütahya) – Halk ile teröristi ayır. 
HİŞYAR ÖZSOY (Devamla) – Dolayısıyla, yani, bunları
geçelim. Bu konuda sorumluluk alacak mısınız, bu mezar yerlerini bulmak
konusunda bu Parlamento sorumluluk alacak mı, almayacak mı; gerisi lafügüzaf. 
Teşekkür ediyorum. 
MEHMET METİNER (İstanbul) – Şeyh Sait İngiliz iş
birlikçisi mi? İngiliz iş birlikçisi mi?
MERAL DANIŞ BEŞTAŞ (Adana) – Ya, sen ne konuşuyorsun?
MEHMET METİNER (İstanbul) – Öcalan öyle diyor,
açıklasana. Öcalan için bir laf söylesene. 
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 22/3/2016 tarihinde Grup
Başkan Vekili Diyarbakır Milletvekili İdris Baluken tarafından, Bediüzzaman
Saidi Nursi (Kürdi), Şeyh Sait ve Seyit Rıza ile arkadaşlarının mezar
yerlerinin tespiti ve iade edilmesi amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak Genel Kurulun 22 Mart 2016 Salı günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN
– Öneri üzerinde üçüncü söz, lehinde olarak, Sinop Milletvekili Nazım Maviş’e
aittir. 
Buyurun
Sayın Maviş. (AK PARTİ sıralarından alkışlar) 
NAZIM
MAVİŞ (Sinop) – Sayın Başkan, değerli milletvekilleri; HDP grup önerisi hakkında
söz almış bulunmaktayım. Yüce heyetinizi saygıyla selamlıyorum. 
Tabii,
grup önerisinde bahse konu olan, milletimiz için önemli 3 şahsiyet, resmî
ideolojiye muhalefetleri yüzünden gadre uğramış ve hepimizin ortak değeri olan
3 şahsiyet. 
AK
PARTİ iktidar olduğu on üç yıl boyunca eski Türkiye’nin kalıntılarını yok etmek
ve eski Türkiye’yle mücadele etmek üzere on üç yıllık iktidar dönemini geçirdi.
Ancak buradan hemen şunu ifade ederek sözlerime başlamak istiyorum: Bütün
bunlara rağmen, şehitlerin bedenleri, ölülerin bedenleri üzerinden siyasi
istismar yapılmasına da buradan karşı olduğumuzu ifade etmek istiyorum. 
Yine,
hemen sözlerimin başında, bu konuda HDP’nin samimi olmadığını düşündüğümü beyan
etmek istiyorum çünkü Türkiye Büyük Millet Meclisi çatısı altında hep birlikte
şahit olduk ki ölüler dâhil her türlü kutsaldan ve olaydan siyasi rant
devşirmeye çalışmak HDP’nin temel politik davranışlarından biri hâline geldi
âdeta.
Öte yandan, HDP’nin temsil ettiği
değerler ve ideolojisi açısından da bakıldığında bu 3 değerle rabıtalarını
kurmanın zor olduğunu düşünüyorum. HDP, Müslüman Kürt halkını temsil ettiğini
iddia eden ancak Marksist-Leninist bir ideoloji üzerinden kurgulanmış faşist
bir örgütün âdeta siyasi uzantısı görüntüsü taşımaktadır. 
Bediüzzaman Said Nursi hazretlerinin
hayatını bilen, eserlerini okuyan herkes bilir ki HDP’nin temsil ettiği
değerler, Bediüzzaman’ın karşısında mücadele ettiği değerlerdir. Bediüzzaman
da, Şeyh Sait de, Seyit Rıza da bu toprakların değerleridir. Doğru ya da yanlış,
bu topraklar için, bu toprakların değerlerinden beslenerek fikir üretmiş, çözüm
sunmuşlardır. Siz bu coğrafyanın problemlerinin çözümünü Marksist ya da
Leninist teoride arayacağınıza Bediüzzaman’ın reçetelerinde, risalelerinde
arasaydınız bugün bu samimiyetinizi burada tartışmıyor olacaktık. (AK PARTİ
sıralarından alkışlar) Eğer siz samimi olsaydınız bugün Türkiye bölgenin ve
dünyanın en huzurlu ülkelerinden biri olacaktı. 
En çok “barış” kelimesini dilinize
doladınız ancak barış sizin lügatinizde öyle bir fotoğraf arz etti ki âdeta
bölge halkını göçe zorlamakla eş anlamlı bir kelime görüntüsü ortaya çıktı.
Yine, temsil ettiğiniz siyasi çizginin lügatinde “barış” göçmek zorunda
olanları tehdit etmek anlamı taşır hâle geldi. “Barış” barajlara, sulara, yollara
kan bulaştırmak anlamı taşır hâle geldi. “Barış”, barış kavramının taşıdığı
bütün olumlu değerleri bir tarafa bırakarak savaş anlamı taşır hâle geldi.
“Barış”, dillerinizle söyleyip kalbiniz ve icraatlarınızla, âdeta
uygulamalarınızla reddettiğiniz bir değer hâline geldi. Ve bugün bölgenin ve
dünyanın en huzurlu ülkesi olacakken ne yazık ki terörle boğuşan ülkesi hâline
geldik. Camileri bombalayan, imamlara şiddet uygulayan PKK’nın terörünü bu
kürsüden bir kez bile kınama cesareti gösteremediniz. “Cuma namazı” dediniz,
“Burası darülharp, su, elektrik faturası ödemeyin.” dediniz, sonra çıkıp cuma
namazı ve cuma namazıyla temsil edilen değerlerle mücadele ettiniz. 
Bediüzzaman’ın şehirleri yakıldı, yıkıldı. PKK oraları
yaktıkça siz seyrettiniz. Van’da Bediüzzaman Said Nursi’nin külliyesini
yakanlar 6, 7, 8 Eylülde sizin çağrınızla sokaklara dökülen Vandallar oldu.
Van’da İlim ve Kültür Vakfı tarafından yaptırılan Bediüzzaman Said Nursi’nin
külliyesi yakıldı, yıkıldı, milyonluk zararlar verildi ve siz seyrettiniz,
şimdi de çıkıp “Bediüzzaman” diyorsunuz. Said Nursi “birlik” dedi, “vahdet”
dedi, “ümmet” dedi; siz bu kavramlarla mücadele ettiniz. 
Bu ülkede tüm faili meçhul cinayetler aydınlatılmalı,
evet; bu ülkede tüm kayıp mezarlar araştırılmalı, bulunmalı; bu ülkede Dersim
araştırılmalı ama bunları her şeyi istismar edenler yapmamalı. Siz, böyle
şeyleri ancak istismar etmek için dilinize aldınız bugüne kadar. Cenazelerden
nasıl siyasi rant elde etmeye çalıştığınızı bu Mecliste hepimiz hep birlikte
gördük. En son Ankara’da gerçekleştirilen terör saldırısının müsebbibi
teröristin cenazesinde yaptıklarınızı bu ülkenin insanları unutmadı ve
unutmayacak. Şimdi de Bediüzzaman’ın, Şeyh Sait’in ve Seyit Rıza’nın
mezarlarını istismar etmek istiyorsunuz. 
Bediüzzaman bize şunu söylüyor, diyor ki: “Bizim üç
düşmanımız var: Cehalet, zaruret ve ihtilaf.” On üç yıllık iktidarımız boyunca
Bediüzzaman’ın bu üç düşmanımız dediği cehaletle, zaruretle ve ihtilafla
mücadele etmenin gayreti içerisinde olduk. Cehaletle bilgiye dayalı, marifete
dayalı bir mücadelenin içerisinde olduk. Biz cehaletle mücadele ederken,
marifeti yüceltmeye çalışırken siz Kürt çocuklarını hendeklerde cehaletin ve
ölümün kurbanı hâline getirmeye çalıştınız. Bölgede eğitim faaliyeti yürütmeye
çalışan vakıflara, derneklere hayat hakkı tanımadınız. Biz Bediüzzaman’ın
“Zaruret en büyük düşmanımız.” dediği fakirlik, zaruret, geri kalmışlığa karşı
sanatla mücadele ederken, teknikle mücadele ederken, yatırımla, kalkınmayla,
gelişmeyle mücadele ederken siz barajları yıkmaya, yolları bombalayanlara
sessiz kalmaya devam ettiniz. Biz fakirliği yok etmek için barajlar inşa ettik,
havaalanları inşa ettik; siz bu barajları, havaalanlarını bombalayanları,
bunlara karşı çıkanları bir kez bile şu Parlamentodan telin edemediniz,
kınayamadınız. 
Yine, Bediüzzaman “En büyük düşmanımız ihtilaf.”
demişti. Biz ihtilaf düşmanına karşı ittifak aracıyla, vahdet ilacıyla, vahdet
reçetesiyle mücadele etmeye çalıştık. Biz sürekli bu ülkede bin yıllık
kardeşliği referans aldık; siz kendinizden olmayanlara hayat hakkı tanımadınız.

Burada Yasin Börü’nün ismi anıldığı zaman hep rahatsız
oluyorsunuz ancak şunu ifade etmek istiyorum: Yasin Börü sizin gibi olmayanları
temsil ediyor, Yasin Börü sadece bir temsil. Yasin Börü’nün başına gelenler
sizin ideolojinizi, siyasetinizi gösteriyor. Yasin Börü’nün şehit edilmesi
bölgedeki Müslüman Kürtlerin yani sizinle aynı çizgide olmayanların karşı
karşıya kaldığı tavrı ve davranışı sembolize ediyor.
Değerli milletvekilleri, HDP’nin hayal ettiği dünya ile
Bediüzzaman’a zulmedenlerin dünyası arasında da paralellik ve benzerlik bulmak
mümkün. Nasıl Bediüzzaman’a, Seyit Rıza’ya, Şeyh Sait’e zulmedenler tek tipçi,
otoriter ve antidemokratik bir kanaldan, bir gelenekten beslenmişse bugün
HDP’nin üzerine oturduğu siyasi ideoloji de aynı şekilde tek tipçi, otoriter ve
antidemokratik bir kanaldan, bir gelenekten beslenmektedir. Bunun en somut
örneklerini yaşadığımız günlerde çok somut bir şekilde, çok açık bir şekilde
gördük. 
PKK terör örgütünün Türkiye’deki uygulamalarına ve
Suriye’deki uygulamalarına sessiz kalarak benim bu söylediğim iddiaların
aslında sizin açınızdan reddedilemeyecek iddialar olduğunu bir kez daha
göstermiş oldunuz. Siz Marksist-Leninist bir ideolojide örgütlenmiş terör
örgütüne sırtınızı dayadığınızı ifade ettiğiniz sürece sizin samimiyetiniz bu
Mecliste hep tartışılacak. Ama bir gün bu Mecliste çıkıp bu devletin askerine,
polisine söylediğiniz cümlelerin benzerini PKK terör örgütüne, eli silahlı
unsurlara söyler ve en şiddetli şekilde onları da kınarsanız o zaman biz sizin
samimiyetinizi sorgulamaktan vazgeçeriz ama siz bunu yapmadığınız sürece bu
Meclis sizin samimiyetinizi hep sorgulamaya devam edecek. 
Bediüzzaman Said Nursi hazretlerinin naaşını siyasi
ideolojiniz için kullanmanız üstadın manevi şahsiyetine en büyük eziyet
olacaktır ve yine Seyit Rıza’nın ve yine Şeyh Sait’in manevi şahsiyetlerine en
büyük eziyet olacaktır. Biz, buna müsaade etmeyeceğimizi ve bu öneriye “Evet.”
demeyeceğimizi buradan açık ve net bir şekilde bir kere daha ifade etmek
istiyoruz.
Kusura bakmayın, siz samimiyetinizi ortaya koyduğunuz
sürece konuşulacak zemin her zaman olacaktır ama siz burada terörle aranıza bu
mesafeyi koyamadığınız sürece, ortaya getirdiğiniz öneriler ya da önergeler
konusunda belki aynı şeyleri düşünüyor olsak bile, sizin samimiyetsizliğiniz
nedeniyle bunlara destek veremeyeceğiz. 
Bu düşüncelerle yüce heyetinizi saygıyla selamlıyorum.
(AK PARTİ sıralarından alkışlar) 
İDRİS BALUKEN (Diyarbakır) – Sayın Başkan…
BAŞKAN – Buyurun Sayın Baluken.
İDRİS BALUKEN (Diyarbakır) – Sayın konuşmacının
konuşması baştan sona zaten sataşmalarla dolu. Grubumuza sataşmadan dolayı
Meral Danış Beştaş konuşacak.
BAŞKAN – Sayın Danış Beştaş, sataşmadan dolayı iki
dakika süre veriyorum. Lütfen yeni bir sataşmaya meydan vermeyelim.
Buyurun.
IX.- SATAŞMALARA İLİŞKİN KONUŞMALAR (Devam)
2.- Adana Milletvekili Meral Danış
Beştaş’ın, Sinop Milletvekili Nazım Maviş’in HDP grup önerisi üzerinde yaptığı
konuşması sırasında Halkların Demokratik Partisine sataşması nedeniyle konuşması
MERAL DANIŞ BEŞTAŞ (Adana) – Sayın Başkan, değerli
milletvekilleri; doğrusu, konuşmaya iki dakikada cevap vermek mümkün değil ama
kısaca şunu söyleyeyim: Öncelikle, biz, AKP’nin bizim değerlerle rabıtamızı
kurmakta güç olduğunu söyledi. Şu andaki AKP iktidarının hiçbir değerle
rabıtası kurulamaz. Hiçbir değer tanımıyor çünkü, insani hiçbir değer. Ve
insani değerleri, dünyada gelişen değerleri tanımama konusunda AKP iktidarıyla
da yarışabilecek hiçbir siyasi partinin olmadığını özellikle vurgulamak istiyorum.
Şu anda söz konusu olan, bir mezar taşı olmayan
değerlerden söz ediyoruz. Bu kadar güncele getirip bizi bunun üzerinden
suçlamayı ve istismarla suçlamayı esefle karşıladığımızı özellikle ifade etmek
istiyorum. Gerçekten güldüm, inanmadım ama tek tipçi ve antidemokratik olarak
bizi suçladı. Yani “Tek tipçilik, diktatörlük, antidemokratik uygulamalarla,
yasaklarla, yolsuzluklarla ve yoksullukla mücadele edeceğim.” diye gelen AKP
iktidarına şu anda yasaklar, yolsuzluk ve yoksulluk konusunda rekor düzeyde bir
ülke konumunda olduğumuzu özellikle kendilerine hatırlatmak isterim. Biz, şu
anda, özellikle şunu söylemek isteriz ki, önce siz IŞİD’le aranıza mesafe
koyun. Şu anda Brüksel’de bomba patladı, 34 insan canını yitirdi, İstanbul’da
patladı ve IŞİD bütün dünyanın başına bela.
YILMAZ TUNÇ (Bartın) – Kınıyor musun?
MERAL DANIŞ BEŞTAŞ (Devamla) – IŞİD’i
besleyip bu hâle getirenler önce onlar ile kendi arasına mesafe koysun. Ve AKP,
şu anda Kürt illerinde PKK’yle, terörle, şununla bununla savaşmıyor; halkla
savaşıyor, halka savaş açmış durumda. Yüzlerce sivil, çocuk, kadın öldürülüyor,
yakılıyor cenazeler ve hâlen onlar terör ve terörizm kavramıyla bunu yalan
üzerine kuruyorlar.
YILMAZ TUNÇ (Bartın) – Göz göre göre
yalan söylüyorsun.
MERAL DANIŞ BEŞTAŞ (Devamla) – Ve sizin
samimiyetinize asla inanmadık, Türkiye de sizin samimiyetinize inanmıyor.
HÜSEYİN BÜRGE (İstanbul) – Biz size çok
inanıyoruz! Kanalizasyondan bile PKK’lılar çıkıyor.
MUSTAFA YEL (Tekirdağ) - Halk size
inanmıyor, halk.
MERAL DANIŞ BEŞTAŞ (Devamla) – İstismar
konusunda Guinness Rekorlar Kitabı’na girecek kadar istismarcı bir partisiniz.
(Mikrofon otomatik cihaz tarafından
kapatıldı)
MERAL DANIŞ BEŞTAŞ (Devamla) – AKP’ye
yarıyorsa her şeye mübah gözüyle bakıyorsunuz; yaramıyorsa elinizin tersiyle
reddediyorsunuz. (HDP sıralarından alkışlar)
BÜLENT TURAN (Çanakkale) – Sayın Başkan…
BAŞKAN – Sayın Turan…
BÜLENT TURAN (Çanakkale) – Sayın Başkan
“AK PARTİ’nin halkla savaşı var.” gibi çok ağır ithamlarda bulundu sayın
konuşmacı, izninizle cevap vermek istiyorum.
BAŞKAN – Size de iki dakika süre
vereceğim. 
Lütfen siz de yeni bir sataşmaya meydan
vermeyin.
Buyurun. (AK PARTİ sıralarından alkışlar)
3.- Çanakkale Milletvekili Bülent Turan’ın,
Adana Milletvekili Meral Danış Beştaş’ın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
BÜLENT TURAN (Çanakkale) – Sayın Başkan,
değerli milletvekilleri; hepinizi saygıyla selamlıyorum.
Gündeme geçemediğimizden dolayı her
zamanki gibi sakinlikle, suhuletle toplantılarımızı, Genel Kurulumuzu idare
edelim istiyoruz ancak bilerek bilmeyerek öyle ağır ithamlar, öyle haksız
eleştiriler oluyor ki “İnsaf!” demek artık o ithamların karşılığı değil hâle
geldi. Bakınız, “AK PARTİ halkla savaşıyor.” denecek bir ifadenin neresine
cevap vereyim, neyini anlatayım? AK PARTİ’nin, Hükûmetin şu an bir tane -tırnak
içerisinde- “savaştığı yer” var: Alçaklarla, teröristlerle güneydoğuyu harabeye
çevirenlerledir. (AK PARTİ sıralarından alkışlar)
Onun dışında, “IŞİD’le aranıza mesafe koyun.” İnsaf
derim! PKK Ankara’nın göbeğinde, en ağır terör faaliyetlerini yaptığında ses
çıkarmayanlar, IŞİD yapınca laf söylemeye kalkıyorlar. 
MERAL DANIŞ BEŞTAŞ (Adana) – Biz ikisini de kınadık. 
BÜLENT TURAN (Devamla) - Sahte yaklaşımlar, iki yüzlü
yaklaşımlar halkın gördüğü gerçeklerdir. O yüzden, diyoruz ki: Terörün her biri
lanetlidir; IŞİD de yapsa öyle, PKK da öyle, DHKP-C de öyle. 
Israrla söylüyorum: Samimiyseniz, terörün hepsine tepki
göstermeniz lazım. Terör, Brüksel’de de terör, Taksim’de de terör, Ankara’da da
terör. Onlara ses çıkarmayacaksınız ancak çukur kazarak, hendek kazarak bu
ülkenin güvenlik güçlerini, daha ötesinde, sivil insanlarını şehit edeceksiniz
ama bununla ilgili ufak bir eleştiri olduğunda en ağır ifadeleri kullanacaksınız.
Hem de kim kullanacak? Daha dün, Nevruz gibi tüm bölgemizin kutladığı bir bahar
bayramında arkasında Kalaşnikoflu fotoğraflarla miting yapanlar diyecek. Haydi
oradan size!
İyi günler diliyorum. (AK PARTİ sıralarından alkışlar) 
İDRİS BALUKEN (Diyarbakır) – Sayın Başkan… 
BAŞKAN – Bir saniye Sayın Baluken. Sayın Akçay önce söz
istemişti, sonra sizi de dinleyeceğim. 
Buyurun Sayın Akçay. 
VI.- AÇIKLAMALAR (Devam)
17.- Manisa Milletvekili Erkan Akçay’ın,
Sinop Milletvekili Nazım Maviş’in HDP grup önerisi üzerinde yaptığı
konuşmasındaki bazı ifadelerine ilişkin açıklaması
ERKAN AKÇAY (Manisa) – Teşekkür ederim Sayın Başkan. 
Biraz evvel Adalet ve Kalkınma Partisi adına kürsüde
konuşan en son konuşmacının konuşmalarını AKP Grubunun sayın başkan
vekillerinin ve Hükûmet olarak Sayın Bakanın tutanaklardan tekrar okumalarını
ben salık veriyorum. 
İki konu dikkat çekici. “Askere, polise
söylediklerinizi PKK’ya da söylerseniz size hak vereceğiz.” mealinde, bu anlama
gelecek ifadelerde bulundu. Bu, tevile muhtaçtır Sayın Bakan; bir. 
İkincisi: Şeyh Sait ve Seyit Rıza’yı milletin ortak
değerleri olarak ifade etti ki kesinlikle reddediyoruz. Seyit Rıza ve Şeyh Sait
Türk milletinin ortak değeri değildir. Kendileri Türkiye Cumhuriyeti’ne
başkaldıran feodal beylerdir, aşiret düzenini savunan feodal beylerdir. Nasıl
şimdi bunlar varsa, PKK varsa, o zaman da, 1937’de, 1938’de de onlar vardır.
Hangi değeri savunuyorlar ki bunlar? Nasıl bir değermiş bunlar? 
Lütfen, kendi görüşlerini, zihniyetlerini
berraklaştırsınlar, Adalet ve Kalkınma Partisi ve Sayın Hükûmet bu konuda
görüşlerini berraklaştırsın.
Teşekkür ederim. (MHP sıralarından alkışlar) 
İDRİS BALUKEN (Diyarbakır) – Sayın Başkan…
BAŞKAN – Sayın Baluken…
İDRİS BALUKEN (Diyarbakır) – Sayın Başkan, AKP adına
konuşan sayın hatip, partimize yine açık sataşmalarda bulundu.
BÜLENT TURAN (Çanakkale) – Ne dedim de sataştım Sayın
Başkan?
İDRİS BALUKEN (Diyarbakır) – Ankara saldırısını
kınamadığımızı, IŞİD saldırısı olunca ortaya çıktığımızı söyledi.
BAŞKAN – Buyurun, iki dakika süre veriyorum.
Lütfen, bu polemiği bitirelim, yeni bir sataşmaya
meydan vermeyelim.
IX.- SATAŞMALARA İLİŞKİN KONUŞMALAR (Devam)
4.- Diyarbakır Milletvekili İdris
Baluken’in, Çanakkale Milletvekili Bülent Turan’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
İDRİS BALUKEN (Diyarbakır) – Teşekkür ederim Sayın
Başkan.
Değerli milletvekilleri, şimdi, 78 milyon insan bizi
dinliyor. Bir kere bu önergenin konusu, 3 değerli şahsiyetin, Kürt halkı
açısından öncü olarak görülen 3 insanın mezar yerinin iadesiyle ilgilidir,
mezarlarına bir mezar taşının konulması, çocuklarının, torunlarının bir Fatiha
okumasıyla ilgilidir. Sizin burada güncel polemikler üzerinden bu konuyu da
sulandırarak, biraz sonra parmak kaldırarak bu önergeyi reddetmenizi 78 milyon
insanın tamamı izleyecek. Sonra çıkıp burada Şeyh Sait’le, Seyit Rıza’yla,
Bediüzzaman’la ilgili güzellemeler yapmanıza da, kusura bakmayın, hiç kimse
inanmaz. On dört yıldır iktidarsınız, on dört yıldır bu değerli şahsiyetlerin
bir mezar taşı yok. Siz polemiklere bu konuyu kurban etmekte, bu Meclis
kürsüsünü kullanmakta kararlısınız, bunu anlıyoruz.
Diğer taraftan, Ankara saldırısını kınamadığımızı
söylemek, açık ve büyük bir yalan söylemektir. Defalarca bu kürsüden de
söyledik, kamuoyuna yaptığımız açıklamalar da var. 
İLYAS ŞEKER (Kocaeli) – Teröristlerin cenazesine niye
gittiniz?
İDRİS BALUKEN (Devamla) – Biz sivilleri hedef alan
bütün saldırılarda hiçbir ayrım yapmadan, “ama”sız, “fakat”sız, “ancak”sız o
saldırıları net olarak kınamışız.
İLYAS ŞEKER (Kocaeli) – Teröristin cenazesine kim
gitti?
MUSTAFA YEL (Tekirdağ) - Canlı bombanın cenazesine niye
gittiniz, onu söyle. 
İDRİS BALUKEN (Devamla) – Ama Hükûmetin sorumluluğunu
göz ardı edecek, sizi aklayacak birtakım hamaset bildirilerinin altına da imza
atmadık, atmamaya devam edeceğiz. Burada ikircikli yaklaşan sizsiniz.
MUSTAFA YEL (Tekirdağ) - Canlı bombanın cenazesine niye
gittiniz, onu söyle.
İDRİS BALUKEN (Devamla) – Bakın, IŞİD saldırı
yaptığında 3 parti deklarasyon imzalamıyorsunuz, değil mi? 3 partinin IŞİD’in
yaptığı hiçbir saldırıda imzaladığı bir deklarasyon bile olmaması, sizin
ikiyüzlülüğünüzü gösterir.
MUSTAFA YEL (Tekirdağ) - Canlı bombanın cenazesine niye
gitti vekiliniz, onu söyleyin önce.
İDRİS BALUKEN (Devamla) – IŞİD’le ilgili olan destekte
artık bizim bir şey söylememize gerek yok. Brüksel’de bombalar patlıyor,
İstanbul’da konsolosluklar, büyükelçilikler kapatılıyor.
MUSTAFA YEL (Tekirdağ) – Teröristin cenazesine niye
gidiyorsunuz?
İDRİS BALUKEN (Devamla) – Yani siz, bu ülkenin adını
İŞİD’le özdeşleştirdiniz. Yazıklar olsun size diyorum! (HDP sıralarından
alkışlar) 
İLYAS ŞEKER (Kocaeli) – Sana yazıklar olsun be,
teröristin cenazesine gitmişsin!
BÜLENT TURAN (Çanakkale) – Sayın Başkan…
BAŞKAN – Sayın Turan…
BÜLENT TURAN (Çanakkale) – Kayıtlara geçsin diye
söylüyorum, cevap verme gereği bile duymuyorum: Bu ülkenin IŞİD’le aynı ifadede
kullanılıyor olması, ihanetten başka bir şey değildir. Bizim tüm teröristlere
karşı, tüm…
ENGİN ALTAY (İstanbul) – Ama öyle.
İDRİS BALUKEN (Diyarbakır) – Öyle, Sayın Başkan,
ihaneti o zaman kendileri yapıyorlar; Brüksel’de patlayan bombalarla Türkiye
akla geliyorsa, büyükelçilikler kapatılıyorsa siz ihanet içerisindesiniz.
İhanetin içerisinde kimin olduğu bellidir.
İLYAS ŞEKER (Kocaeli) – Otur be, bir otur be!
MİHRİMAH BELMA SATIR (İstanbul) – Niye rahatsız
oluyorsunuz?
BÜLENT TURAN (Çanakkale) – Peki, Sayın Başkan, ben
nezaketten dolayı buradan cevap vermek istemiştim ama Sayın Başkanın sabote
etmesinden dolayı kürsüden cevap vermek istiyorum.
BAŞKAN – Buyurun, iki dakika süre veriyorum. (AK PARTİ
sıralarından alkışlar)
Lütfen, bitirelim artık bunu sayın milletvekilleri.
5.- Çanakkale Milletvekili Bülent Turan’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
BÜLENT TURAN (Çanakkale) – Sayın Başkan, değerli
milletvekilleri; Türkçe söyledim, başka dillerde de söyleyebilirim; DHKP-C’si
de, PKK’sı da, IŞİD’i de teröristtir, alçaktır! Daha nasıl ifade edebilirim
bunu?
İLYAS ŞEKER (Kocaeli) – Destek verenler de.
BÜLENT TURAN (Devamla) – Onun dışında, siz daha dün ya,
dün, çok eski değil -bakın, elimdeki örneğe bakın- Kalaşnikof arkada siz
burada konuşma yapıyorsunuz. İnsan, biraz mahcup olur, yüzü kızarır “Acaba bunu
derken buradaki çıkarım ne?” diye düşünür, birazcık mahcup olursunuz.
Kalaşnikof var arkada, fotoğraf var; konuşma yapan sizlersiniz, vekilleriniz.
İDRİS BALUKEN (Diyarbakır) – O fotoğrafları senin
yandaş medyan hazırlıyor.
BÜLENT TURAN (Devamla) – Bununla ilgili de bir şey
demiyorsunuz ve daha vahimi değerli arkadaşlar, bunun adı “barış mitingi”,
arkada Kalaşnikof, ağızda “Barış!” Ne kadar yüzlü olduğunuzu tüm kamuoyu gördü
ama böyle devam edin, halk sizi görüyor. 
Önceden, hepinizin bildiği gibi, bir “bebek katili”
ifadesi vardı, bir metni ifade eder, bir kişiliği ifade ederdi; sizi tebrik
ediyorum, “bebek katili” ifadesinin ötesine geçtiniz, doğmamış bebeklerin
katili hâline geldiniz. (AK PARTİ sıralarından alkışlar) Doğmamış bebeklerin
katili oldunuz, anne karnındaki 6 aylık bebek öldü, bununla ilgili özür
dileyemediniz ve daha vahimi…
İDRİS BALUKEN (Diyarbakır) – Yahu, öyle “siz”li
konuşma, “siz”li konuşma.
MERAL DANIŞ BEŞTAŞ (Adana) – Miray bebeği kim öldürdü?
BÜLENT TURAN (Devamla) - …o adamın cenazesine gittiniz
ve orada taziyede bulundunuz. Bu da o teröristin cenazesinde sizin vekiliniz:
“PKK’lı teröristin cenazesine katılıp ‘Onun yolundayız.’ dediler.” metni ve
sizin gazetelerinizde. Bakın…
İDRİS BALUKEN (Diyarbakır) – Yalan söylüyorsun, yalan!
BÜLENT TURAN (Devamla) – Yalan mı söylüyorum? Gel
buraya, özür dile…
İDRİS BALUKEN (Diyarbakır) – Yok öyle bir şey, yalan
söylüyorsun; kim kimin yanında?
BÜLENT TURAN (Devamla) – Peki, ben bir daha söylüyorum:
Geçen Ankara saldırısında 6 aylık bir bebek öldü; doğmamış bebeğin katilisiniz.

Saygıyla selamlıyorum. (AK PARTİ sıralarından alkışlar)
İDRİS BALUKEN (Diyarbakır) – Sayın Başkan…
MERAL DANIŞ BEŞTAŞ (Adana) – Siz, Miray bebeği
öldürdükten sonra gidip ailesini tehdit ettiniz.
İDRİS BALUKEN (Diyarbakır) – Yani bunu hiç açıklamaya
gerek yok, “katilsiniz” diyerek… 
BAŞKAN – Buyurun Sayın Baluken. 
İki dakika veriyorum… 
MERAL DANIŞ BEŞTAŞ (Adana) – Farklı ifade vermesi için
tehdit ettiniz Miray bebeğin ailesini. Ben kendim görüştüm. Miray bebek 1,5
aylıktı.
BAŞKAN – Sayın milletvekilleri, terör konusunda
ortaklaşamayacağız da hangi konuda ortaklaşacağız? Allah aşkına, bunun üzerinde
polemik yapmayalım, bu işi bitirelim, IŞİD’i de, PKK’yı da, DHKP-C’yi de, her
türlü terör gruplarını da ayaklarımızın altına alalım, hep birlikte
lanetleyelim, ya bundan öte ne olabilir? (AK PARTİ sıralarından alkışlar)
Sayın Baluken, buyurun. 
6.- Diyarbakır Milletvekili İdris
Baluken’in, Çanakkale Milletvekili Bülent Turan’ın sataşma nedeniyle yaptığı
konuşması sırasında Halkların Demokratik Partisine tekraren sataşması nedeniyle
konuşması
İDRİS BALUKEN (Diyarbakır) – Teşekkür ediyorum Sayın
Başkan.
BÜLENT TURAN (Çanakkale) – “Yolundayız.” diyor Sayın
Başkan, daha iki gün önce... 
İDRİS BALUKEN (Devamla) – Bir kere bu üslubun bir grup
başkan vekilinin burada ifade etmesi gereken bir üsluba hiç yakışmadığını ifade
etmek istiyorum. 
BÜLENT TURAN (Çanakkale) – Gördük geçen hafta!
Küfrettin bana! 
İDRİS BALUKEN (Devamla) – Siz ne zaman kürsüye çıkarsanız
aynı şekilde provokasyon yapıyorsunuz…
BÜLENT TURAN (Çanakkale) – Ben mi?
İDRİS BALUKEN (Devamla) – …ama bu düzeysizliği
gösterdiğiniz için, o burada kullandığınız ifadelerin tamamını misliyle çarpıp
size iade ediyorum. 
Biz, hiçbir zaman bebekleri öldüren herhangi bir
eylemi, etkinliği meşrulaştıran bir tutum içerisinde olmadık…
İLYAS ŞEKER (Kocaeli) – Teröristin cenazesine niye
gittiniz?
İDRİS BALUKEN (Devamla) – …ancak, siz, Şırnak’ta,
Cizre’de, 8 aylık hamile bir kadının karnındaki bebeği katleden insanların
uygulamalarını bu kürsüden açık bir şekilde savundunuz, gelip buradan o
insanları meşrulaştırmanın çabası içerisinde oldunuz. Dolayısıyla, onun
üzerinden bir katillik tanımı yapılacaksa grup başkan vekiline sadece aynaya
bakmasını tavsiye ederim.
Diğer taraftan, o gösterdiğin fotoğrafların tamamı
fotomontajla, fotoshopla senin yandaş medyanın yaptığı şeyler. 
İLYAS ŞEKER (Kocaeli) – Canlı yayında bütün dünya
izledi be! Ayıp ya!
İDRİS BALUKEN (Devamla) – Bizim dün Nevroz meydanında
verdiğimiz mesajlar net, müzakere mesajı verildi, çözüm mesajı verildi, barış
mesajı verildi. 
İLYAS ŞEKER (Kocaeli) – Senin “barış” dediğin, adam
öldürmek!
İDRİS BALUKEN (Devamla) – Kamu düzeniyle, siz, Kürtleri
evine girememe, Türkleri evinden çıkamama gibi bir duruma getirdiniz,
buralardan bir an önce çıkılması gerektiği mesajı verildi. 
MİHRİMAH BELMA SATIR (İstanbul) – Yeni bir cümle
öğrenmişsin! 
İDRİS BALUKEN (Devamla) – IŞİD’le ilgili de söyleyeyim,
öyle hamasi cümleler kullanmaya gerek yok, Meclis tutanaklarında var,
bakanlarınız cevap vermiş. 2014 ile 2015 yılları arasında Tel Abyad Sınır
Kapısı ve Cerablus Sınır Kapısı’ndan Türkiye ile IŞİD arasındaki ihracat
rakamları Meclis tutanaklarına geçti. Bütçe konuşmalarında farkında olmadınız
ama 6 milyon dolarlık, 7 milyon dolarlık o ticaret, sizin önünüze gelecek ve
sizi IŞİD’le olan ilişkilerinizden dolayı uluslararası ceza mahkemelerinde
mutlaka yargılatacaktır.
Teşekkür ederim. (HDP sıralarından alkışlar)
BÜLENT TURAN (Çanakkale) – Sayın Başkan, açık bir
şekilde düzeysizlikle itham etti konuşmamı, cevap vermek istiyorum.
BAŞKAN – Buyurun, iki dakika. (AK PARTİ sıralarından
alkışlar) 
7.- Çanakkale Milletvekili Bülent Turan’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında şahsına sataşması nedeniyle konuşması
BÜLENT TURAN (Çanakkale) – Sayın Başkan, değerli
arkadaşlar; en azından sayın grup başkan vekilinin “montaj” demiş olması bile
kısmen bir adımdır, tebrik ediyorum öncelikle; onu söyleyeyim.
İDRİS BALUKEN (Diyarbakır) – Biz oradaydık, oradaydık,
Diyarbakır “Nevroz”undaydık. 
BÜLENT TURAN (Devamla) – İkincisi: “Montaj” diye ifade
ettiği görüntüleri canlı izledik.
GARO PAYLAN (İstanbul) – Nereden izlediniz? Yalan
söylüyorsunuz, yalan!
MERAL DANIŞ BEŞTAŞ (Adana) – Nereden izlediniz? 
İDRİS BALUKEN (Diyarbakır) – Ya, biz oradaydık,
Diyarbakır’daydık diyoruz sana!
BÜLENT TURAN (Devamla) – Üçüncüsü: Bizde bir klasör
dosya var. HDP’nin terörle arasına mesafe koyamadığını söylemek için çok zeki
olmaya gerek yok, elimizdeki belgeler, duyumlar, konuşmalar ortada zaten. Ben
“montaj” demiş olmanızı buradan kutluyorum ancak düzeysizlikle ilgili ifadeniz,
gururdur benim için. 
İDRİS BALUKEN (Diyarbakır) – Bir milletvekiline
“katilsiniz” diyemezsiniz, bir gruba “katilsiniz” diyemezsiniz.
BÜLENT TURAN (Devamla) – Sizin gibi bir grup başkan
vekilinin bana terörle ilgili söylemlerle “düzeysiz” demesi benim için
gururdur, hiç bundan gocunmam. Siz “düzeysiz” deyin, ben düzeyli olayım; sorun
değil, ben rahatım bu konuda. Ama geçen hafta sizin yanınızdaki
milletvekilinizin nasıl ağır hakaret ettiğini, küfrettiğini size ben belgeyle
gösterdim, telefonla konuştuk, mesaj attım ben size. Onunla ilgili bir şey mi
yaptınız? Hangi düzeyden bahsediyorsunuz?
İDRİS BALUKEN (Diyarbakır) – Hiçbir mesaj atmadınız.
BÜLENT TURAN (Devamla) – Sizin yanınızdaki insanlar,
bize küfredecekler, hakaret edecekler grubumuza, onlarla ilgili asla “dur”
demeyeceksiniz, burada bizim terörle ilgili insani bir talebimizi, insani bir
talebimizi… Diyoruz ki… Bak, sizin kendi başkan vekiliniz: “DHKP-C bize
desteğini ifade etti, gurur duyuyoruz.” Ben demedim, bunu sizinkiler diyor. Bak
burada, bir daha göstereyim. 
MERAL DANIŞ BEŞTAŞ (Adana) – O konuşma bana
atfediliyor, o konuşma yalan.
BÜLENT TURAN (Devamla) – Devam edeyim; şu insan, 6
aylık bebeği ölen insan. Devam edeyim, hangilerini anlatayım ben size bunların?

GARO PAYLAN (İstanbul) – Yalan!
MERAL DANIŞ BEŞTAŞ (Adana) – Yalan, yalan!
BÜLENT TURAN (Devamla) – Şu, ufacık bir kutu
içerisindeki 6 aylık bir bebek. Şu, PKK’lı teröristlerin cenazesine katılıp
“Onun yolundayız, gurur duyuyoruz.” diyen vekiliniz. Hangi birini anlatayım ben
size?
GARO PAYLAN (İstanbul) – Ya, trollük yapıyorsunuz,
trollük. Ayıp be!
İDRİS BALUKEN (Diyarbakır) – Yok öyle bir şey, yok.
Senin trollerin ve yandaş yazarların yazıyor.
BÜLENT TURAN (Devamla) – Dolayısıyla, bunu inkâr
etmeniz, bizi mutlu eder. 
MERAL DANIŞ BEŞTAŞ (Adana) – Biz yaptığımız hiçbir şeyi
inkâr etmeyiz.
BÜLENT TURAN (Devamla) – Keşke inkâr etseniz, keşke
makul bir parti olarak bu milletin partisi olmaya çalışsanız.
Teşekkür ediyorum. (AK PARTİ sıralarından alkışlar)
BAŞKAN – Birleşime on dakika ara veriyorum.
Kapanma Saati: 18.09
ÜÇÜNCÜ OTURUM
Açılma Saati: 18.23
BAŞKAN: Başkan Vekili Ahmet
AYDIN
KÂTİP ÜYELER: Mücahit
DURMUŞOĞLU (Osmaniye), Özcan PURÇU (İzmir)
------0-----
BAŞKAN – Sayın milletvekilleri, Türkiye Büyük Millet
Meclisinin 59’uncu Birleşiminin Üçüncü Oturumunu açıyorum.
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 22/3/2016 tarihinde Grup
Başkan Vekili Diyarbakır Milletvekili İdris Baluken tarafından, Bediüzzaman
Saidi Nursi (Kürdi), Şeyh Sait ve Seyit Rıza ile arkadaşlarının mezar
yerlerinin tespiti ve iade edilmesi amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak Genel Kurulun 22 Mart 2016 Salı günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN – Halkların Demokratik Partisi Grubu önerisinin
görüşmelerine kaldığımız yerden devam ediyoruz. 
Şimdi, önerinin aleyhinde son konuşmacı, İstanbul
Milletvekili Abdullah Başcı.
Buyurun Sayın Başcı. (AK PARTİ sıralarından alkışlar)
Süreniz on dakikadır.
ABDULLAH BAŞCI (İstanbul) – Sayın Başkan, kıymetli
milletvekilleri; HDP araştırma önergesiyle ilgili, AK PARTİ Grubu adına söz
almış bulunmaktayım.
Tabii, az önce Saidi Nursi’den, Seyit Rıza’dan, Şeyh
Said’den ve… Bunların mezarlarıyla ilgili kamuoyunun beklentisi olabilir ama
böyle kritik dönemde, böyle bir önergenin gündeme gelmesi, hiç samimi bir
şekilde olmadığını gösteriyor bize. Gerçekten, tüm dünya terör illetiyle
uğraşırken böyle bir önergenin gündeme getirilmesinin çok manidar olduğunu
görüyoruz. 
Tabii ki -gönül isterdi ki- ülkemizin son günlerde
yaşadığı terör saldırılarına karşı Meclis gruplarının hep beraber bir kınama
yapması gerekiyordu. Maalesef HDP bu kınamada çekimser kaldı, oy vermedi. Evet,
hangi yerde, nerede olursa olsun, böyle bir ortamda, Türkiye Büyük Millet
Meclisi çatısı altında bulunan tüm siyasi partiler ülkemizin bütünlüğü için bir
araya gelip bu kınamayı yapmalıydı; maalesef, değişik bahaneler üreterek bu
kınamayı yapmadılar.
Tabii ki biz şunu söylüyoruz: PYD’yi de, PKK’yı da, tüm
marjinal grupların hepsini de, IŞİD’i de aynı şekilde dile getiriyoruz ama
maalesef, ısrarla bu kürsüden birileri korunuyor, birileri kullanıyor,
birilerinin burada sözcüsü olmaya çalışılıyor.
Şu dört ay zarfında, beş ay zarfında şu kürsüden
akıllara gelmedik konuşmalar yapıldı, hakaretler edildi; bu devlete hakaret
edildi, bu ülkeye hakaret edildi, ordumuza hakaret edildi, Cumhurbaşkanımıza
hakaret edildi, Başbakanımıza hakaret edildi ama inanın, bu hakaretlerin yüzde
1’i, o sizin örnek gösterdiğiniz ülkelerde olsa derdest ederlerdi, dışarı
atarlardı. Ama bu ülkede öyle bir demokrasi var ki işte, isteyen istediği
şekilde burada konuşuyor. Ama şunun da bilinmesi lazım ki: Burası Türkiye
Cumhuriyeti. Bu ülkede yaşarken herkes özellikle Türkiye Cumhuriyeti ilkelerini
bilmeli, konuşmasını ona göre yapmalı. 
Evet, şimdi, bazı örnekler vereceğim. Nereden
başlayacağımı bilemiyorum. Türkiye Büyük Millet Meclisinde yapılan
konuşmaların… Az önce sevgili konuşmacı, sayın grup başkan vekilimiz konuştuğu
zaman arkasından söz aldı: “Biz nerede, ne söyledik de böyle yalan şey
yapıyorsunuz?” diye ısrar ettiler.
Bakın, size bazı şeyler anlatacağım: 19 Mart günü
Mardin’in Derik ilçesinde 613 kilogram patlayıcı bulundu. Bu patlayıcıları niye
taşıyorlar? Nereye götürecekler?
İLYAS ŞEKER (Kocaeli) - Barış için!
ABDULLAH BAŞCI (Devamla) - Evet, mitinglerde patlatmak
için bu patlayıcılar.
İLYAS ŞEKER (Kocaeli) - Barış yapacaklar, barış!
ABDULLAH BAŞCI (Devamla) - Bugün, özellikle
güneydoğuda, doğuda bir mücadele veriliyor. Bu mücadele verilirken, o
güneydoğunun mazlum ve mağdur halkını özellikle kullanan o terör örgütleri,
onun üzerinden bu ülkede hamle yapmaya çalışıyorlar. Aslında, baktılar ki PKK
bu işi beceremeyecek -10 terör örgütü bir araya gelerek- dışarıdaki malum
güçler harekete geçti, dediler ki: “10 terör örgütünü bir araya getirelim. Biz
de silahlarımızı, toplarımızı, tanklarımızı, her şeyimizi gönderelim, bu işi
bitirelim.” Ama, Allah’ın izniyle… Şehitler veriyoruz, evet, şehitler
veriyoruz. Bu ülke, geçmişte şehitler verdiği gibi bugün de verecek ama bir karış
toprağımıza, inşallah, o hamleyi yaptırmayacağız.
İnanın, güneydoğuda, Silopi’de, Cizre’de yaşanan
olaylar, evet, yüzeysel olarak konuşuluyor, anlatılıyor ama gidin, şimdi,
bakın, halkla bire bir konuşun, ne diyorlar biliyor musunuz? “Bu illetten bizi
kurtarın.” diyorlar, evet “Başımızda böyle bir terör örgütü var, bundan bizi
kurtarın.” diyorlar. Halk böyle yalvarırken o mazlum ve mağdur halk, buraya
çıkıp da kürsüden “İşte, o onu yaptı, bu bunu yaptı; o onu söyledi, bu bunu
söyledi.” demenin bir anlamı yok.
Bakın, yine, bazı şeyleri size anlatmaya çalışacağım.
“Sırtımızı PKK’ya, PYD’ye dayadık.” diyen eş başkan var burada, Mecliste ama
maalesef kendisi gelmiyor. Yine, terörist cenazelerine katılan milletvekilleri
var. Yine, kanunsuz gösterilere katılan milletvekilleri var, işte birkaç gün
önce hep beraber gördük. Yine, devletin polisine, askerine tokat atanlar var.
Yine, bir milletvekili aynen şunu söylüyor: “Hendeklere faşizmin bayrağını
gömeceğiz, kendi özgürlük bayrağımızı asacağız.” diyor. Bu ne demek? Bunun
içerisi nasıl dolduruluyor? Bunu iyi bir irdelemek lazım diye düşünüyoruz. 
Yine, bunlarla ilgili aslında çok konuşulacak şeyler
var ama kısaca şunu söylemek istiyorum. Bakın, az önce sayın grup başkan
vekilimiz gösterdi ama bir resim de ben göstermek istiyorum. Maalesef bunların
gölgesinde, bu silahların gölgesinde konuşmalar yapılıyor. Akılları sıra halka
cesaret vermeye çalışıyorlar ama hamdolsun ki bu ülkede artık bu PKK’nın
durumunu, bu terör örgütünün durumunu güneydoğu halkı çok iyi anladı. Hepimiz,
son günlerde yapılan o gösterilerde gördük ki halk yalvarıyor, “Bu ülke, bu
devlet bize sahip çıksın, bunların elinden bizi kurtarsın.” diyor. Onun için,
böyle gündemi değiştirecek şeyleri buraya getirip ve bununla ilgili de
konuşmalar yaparak bu Meclisi oyalamanın bir anlamı yok çünkü bu Meclisin
yapacağı çok işler var gerçekten.
Kısaca bir şey anlatacağım size. 1974 yılında bu ülkede
bir Barış Harekâtı yapıldı. O Barış Harekâtı çok başarılıydı ama Barış
Harekâtı’ndan sonra Amerika Birleşik Devletleri bir açıklama yaptı -hafızamızı
toparlayalım, bilenler, çok iyi bilir bunu- Türkiye’ye bir ambargo uyguladı, on
yıl belimizi büktük çünkü onların silahlarıyla biz çıkartma yapmıştık. Ama
hamdolsun ki 2000’li yıllarda dışarıdan bir telefon geldiği zaman herkes emre
amade dururken, 1980’li, 1990’lı yıllarda bu olaylar yaşanırken bu ülkede,
hamdolsun ki şimdi dirayetli liderler sayesinde… Evet, dünyada en büyük lider
olarak ortaya çıkıp her şeyi aklı başında bir şekilde çözme yoluna giden bir
Cumhurbaşkanımız var, bir Başbakanımız var. Onun için, bunların arkasında dik
duracağız, bu ülkeyi kimseye böldürmeyeceğiz. Geleceğimiz için, insanlık için
hep beraber diyoruz ki yarınlara daha emin adımlarla yürüyelim. Ama bu marjinal
gruplarla da uğraşacağız. Hedefimiz, inşallah, o marjinal grupları kısa zamanda
yok edip, güneydoğuda Cizre’de, Silopi’de olduğu gibi Nusaybin’de, Şırnak’ta ve
İdil’de de en iyi şekilde o halkımızı koruyup kollayarak gerekli çalışmaları
yapıyoruz, yapmaya devam edeceğiz.
Tabii, bu süreçten sonra, gerçekten, o mağdur ve mazlum
halkın, bu saatten sonra, yapılanmasıyla ilgili… Evet, aşevleri taşındı oraya,
artık imarla ilgili çalışmalar yapılıyor, devletimizin şefkatli eli oralara
uzandı. Hamdolsun ki, inşallah önümüzdeki dönemlerde o çalışmaların da
karşılığını alacağız. Bu ülkenin geleceğiyle ilgili, Batı’nın ve değişik
çevrelerin hamle yapmak istedikleri o dirayeti kırıp 2023’e hep beraber
yürüyeceğiz diyorum.
Ben grubum adına söz aldım. Bu öneriye hayır
diyeceğimizi söylüyor, hepinize saygı ve sevgilerimi sunuyorum. (AK PARTİ
sıralarından alkışlar) 
İDRİS BALUKEN (Diyarbakır) – Sayın Başkan…
BAŞKAN – Sayın Baluken…
İLYAS ŞEKER (Kocaeli) – Ne oldu ya? Terör örgütüne laf
attı, size ne oluyor acaba?
İDRİS BALUKEN (Diyarbakır) – Sayın hatip yine,
silahların gölgesinde siyaset yaptığımızı söyledi ve birtakım fotoğraflar
göstererek sataşmada bulundu.
BAŞKAN – Buyurun, iki dakika süre veriyorum. Lütfen
yeni bir sataşmaya meydan vermeyelim...
İLYAS ŞEKER (Kocaeli) – Başkanım, terör örgütüne sataştı
yani, HDP’ye değil ki.
İDRİS BALUKEN (Diyarbakır) – Dinlemiyorsunuz.
İLYAS ŞEKER (Kocaeli) – Dinliyoruz.
BAŞKAN – Buyurun, buyurun Sayın Baluken.
IX.- SATAŞMALARA İLİŞKİN KONUŞMALAR (Devam)
8.- Diyarbakır Milletvekili İdris
Baluken’in, İstanbul Milletvekili Abdullah Başcı’nın HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
İDRİS BALUKEN (Diyarbakır) – Dinliyorsanız bilmeniz
lazım, başından sonuna kadar HDP’ye sataşma var. 
İLYAS ŞEKER (Kocaeli) – Terör örgütüne sataştı, sana
değil ya. 
İDRİS BALUKEN (Devamla) – Ya, burada sataşma olunca
çıkıp cevap hakkımızı kullanacağız.
İLYAS ŞEKER (Kocaeli) – Temsilcisi misiniz, terörün
temsilcisi olarak mı çıkıyorsun oraya?
İDRİS BALUKEN (Devamla) – Ben yine, bütün
yurttaşlarımıza buradan seslenmek istiyorum. Bugün görüştüğümüz önergenin
konusu, Şeyh Said Efendi’nin, Pir Seyit Rıza’nın ve Bediüzzaman Saidi Nursi’nin
mezar yerlerinin halkına iade edilmesi ve mezarlarına bir mezar taşı
konulmasıyla ilgilidir. Dikkat ederseniz, AKP’li hatipler yaptıkları
konuşmalarda bu meseleye dair tek bir cümle bile kullanmadılar çünkü
kullanamazlar. On dört yıldır iktidardalar, en son konuşan sayın hatip kritik
bir süreçten geçtiğimiz için bu önergeye onay veremeyeceklerini söyledi ama on
dört yıldır herhâlde hiç bu kritik süreçten kurtulmamış olacaksınız ki bu
değerli âlimlere, şahsiyetlere bir mezar taşını bile çok gördünüz. 
SAİT YÜCE (Isparta) – Değerini yeni mi anladınız!
MEHMET UĞUR DİLİPAK (Kahramanmaraş) – Onun kitaplarını
oku o zaman, kitaplarını oku da feyz al.
İDRİS BALUKEN (Devamla) – Burada tabii şunu ifade
edeyim: Yani, eğer bu üslupla konuşmaya devam ederseniz gerekli cevapları
veririz.
Ama özellikle dün Diyarbakır “Nevroz”undan önemli
mesajlar verildi. Yani, “Nevroz” yasaklanmasına rağmen, gaz, cop, tazyikli su,
gözaltı, tutuklamalar, her türlü baskı olmasına rağmen Diyarbakır’da alanlara
akan yüz binler ve partimizin temsilcileri, bir kez daha, gidilen yolun yanlış
olduğunu ve mutlaka müzakere masasına geri dönülerek -halklarımızın ve
ülkemizin demokratik geleceği için çözüm masasına bir kez daha geri dönülmesi-
kalıcı barış çalışmalarına başlanması gerektiğini ifade ettiler. Eğer yaklaşım
bu şekilde olursa inanın ki hiçbir yere varamayız.
MEHMET UĞUR DİLİPAK (Kahramanmaraş) – Sizin varmak
istediğiniz bir yer yok ki!
İDRİS BALUKEN (Devamla) – Yani, biz cevap yetiştirme
konusunda altta kalmayız, o konuda içiniz rahat olsun.
İLYAS ŞEKER (Kocaeli) – Millet size cevabı verecek!
İDRİS BALUKEN (Devamla) – Diz çökme, geri adım attırma,
boyun bükme noktasında da bedeli ne olursa olsun asla tek bir geri adım geri
atmayız ama gidilen yol, yol olmadığı için, bu üslupla bu kürsüyü, bu Meclisi
meşgul edeceğimize... 
MEHMET UĞUR DİLİPAK (Kahramanmaraş) – Tam tersi, tam
tersi...
İDRİS BALUKEN (Devamla) – ...bu ateşi nasıl
söndüreceğimizin gayreti içerisinde olmalıyız diyorum. 
(Mikrofon otomatik cihaz tarafından kapatıldı) 
İDRİS BALUKEN (Devamla) – Özellikle, iktidar partisi
adına bu kürsüden konuşan her hatibin, bu saatten sonra yaptığı her konuşmanın
tarihe geçeceği bilinciyle hareket etmesini özellikle ifade ediyorum.
Teşekkür ederim. 
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 22/3/2016 tarihinde Grup
Başkan Vekili Diyarbakır Milletvekili İdris Baluken tarafından, Bediüzzaman
Saidi Nursi (Kürdi), Şeyh Sait ve Seyit Rıza ile arkadaşlarının mezar
yerlerinin tespiti ve iade edilmesi amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak Genel Kurulun 22 Mart 2016 Salı günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN – Öneriyi oylarınıza sunuyorum: Kabul edenler...

İDRİS BALUKEN (Diyarbakır) – Karar yeter sayısı
isteyeceğiz.
BAŞKAN – Karar yeter sayısı arayacağım.
RAMAZAN CAN (Kırıkkale) – Başkanım, oylamaya geçtiniz.
BAŞKAN – Kabul etmeyenler... 
ENGİN ALTAY (İstanbul) – Yok, yok.
BÜLENT TURAN (Çanakkale) – Var, var.
RAMAZAN CAN (Kırıkkale) – Elektronik yapalım Başkanım.
BAŞKAN – Evet, öneri kabul edilmemiştir, karar yeter
sayısı vardır.
Şimdi, Cumhuriyet Halk Partisi Grubunun İç Tüzük’ün
19’uncu maddesine göre verilmiş bir önerisi vardır, okutup işleme alacağım ve
oylarınıza sunacağım. 
3.- CHP Grubunun, Türkiye Büyük Millet
Meclisi Genel Kurulunun 22 Mart 2016 Salı, 23 Mart 2016 Çarşamba ve 24 Mart
2016 Perşembe günlerinde saat 21.00’e kadar çalışmasına ilişkin önerisi
22/3/2016
Türkiye Büyük Millet Meclisi
Başkanlığına
Danışma Kurulunun 22/3/2016 Salı günü (bugün) yaptığı
toplantısında siyasi parti grupları arasında oy birliği sağlanamadığından,
grubumuzun aşağıdaki önerisinin İç Tüzük’ün 19’uncu maddesi gereğince Genel
Kurulun onayına sunulmasını saygılarımla arz ederim.

 Engin
Altay
 İstanbul
 Grup
Başkan Vekili
Öneri:
Türkiye Büyük Millet Meclisi Genel Kurulunun 22/3/2016
Salı, 23/03/2016 Çarşamba ve 24/3/2016 Perşembe günlerinde saat 21.00'e kadar
çalışması önerilmiştir.
BAŞKAN – Önerinin lehinde ilk söz Aydın Milletvekili Bülent
Tezcan’a aittir. 
Buyurun Sayın Tezcan. (CHP sıralarından alkışlar) 
Süreniz on dakikadır. 
BÜLENT TEZCAN (Aydın) – Teşekkür ederim Sayın Başkan. 
Sayın Başkan, değerli milletvekili arkadaşlarım;
öncelikle, Brüksel’de hain bir terör saldırısı sonucu 34 insanı kaybettik, 34
kişi terör saldırısının kurbanı oldu. Yine aynı süreçte, ülkemizde yine 3 şehit
haberi aldık. Her iki terör saldırısı da nereden gelirse gelsin, kaynağı ne
olursa olsun, bütün insanlığa ve insanlık değerlerine yönelik saldırıdır ve
yürekten kınıyoruz. Terörün milliyeti yoktur, terörün ideolojisi olmaz, terörün
imanı olmaz, terörün ahlakı olmaz, terörün hukuku olmaz; onun için, şu veya bu
gerekçeyle terörün yanında durmanın kabul edilebilir hiçbir yanı yoktur.
Türkiye Büyük Millet Meclisi olarak her zaman bu konuda net bir duruş göstermek
zorundayız. 
Değerli arkadaşlar, Türkiye Büyük Millet Meclisinin
çalışma süresiyle ilgili görüşme yapıyoruz. Bakın, son dönemde özellikle Türk
siyasetinin gündemini işgal eden dokunulmazlıklar konusu var. Israrlı bir
şekilde dokunulmazlıklar siyasetin ve Parlamento sürecinin şantaj malzemesi
olarak gündeme getiriliyor ve bu çerçevede tartışılıyor. Biz Cumhuriyet Halk
Partisi olarak başından bu yana meselenin anayasal ölçekte esaslı bir biçimde
çözülmesi gerektiğini savunduk. Milletvekilliği makamı, suç işlemenin
korunacağı makam, elbise, kisve değildir. Milletvekilliği makamı, teröre destek
vermenin korunacağı, yolsuzluk yapmanın korunacağı, hırsızlık yapmanın
korunacağı, suç işlemenin korunacağı bir ayrıcalık makamı değildir.
Milletvekili dokunulmazlığı milletvekilinin sadece ve sadece siyaset yapma
hakkını güvence altına almak için geliştirilmiş ve getirilmiş bir kurumdur. Hâl
böyle olunca ne yazık ki Türkiye’de uzun zamandan bu yana milletvekili dokunulmazlığı
bir suç işleme ayrıcalığı gibi kullanılmaya ve bu çerçevede bir şantaj aracı
olarak sürekli gündeme getirilip çekilmeye başlanmış, böyle bir tabloyla karşı
karşıya kalmışız. 
Değerli milletvekili arkadaşlarım, bakın, çok açık,
tutumumuz net, Anayasa’nın 83’üncü maddesindeki milletvekili dokunulmazlığında
biz Cumhuriyet Halk Partisi olarak sadece kürsü dokunulmazlığının olması
gerektiğini, bunun dışındaki dokunulmazlıkların kaldırılması gerektiğini
savunuyoruz. Dokunulmazlık, kürsü dokunulmazlığının dışında bir ayrıcalık
tanımamalıdır. Bunun yolu nereden geçiyor? Bunun yolu Anayasa’nın 83’üncü
maddesini değiştirmekten geçiyor. Bunun köklü çözümü 83’üncü maddeyi
değiştirmektir, bu çerçevede değiştirmektir. 
Şimdi,
bu tabloya baktığımızda, Sayın Başbakanın bir önerisi var, diyor ki: “Gelin,
geçici madde getirelim, bir sefere mahsus mevcut 507 dosyayı bir kerede toptan
geçirelim.” İyi, güzel, geçici maddeyle bu işi yapalım. E, peki, sorunu kalıcı
olarak çözecek miyiz? Hayır. Sorunun kaynağı nerede? 83’üncü maddede. Onu
değiştiriyor muyuz? Hayır. Geçici maddeyle ne yapıyoruz? Geçici, palyatif bir
önlem alıyoruz kendimizce. Peki, niye geçici maddeyle yapıyoruz bu düzenlemeyi?
83’üncü maddeyi değiştirmek ve kalıcı bir düzenleme yapmak için gerekli zaman,
mesai, çalışma ile geçici madde eklemek için gerekli zaman, çalışma ve işin bir
farkı var mı? Yok, ikisi de aynı prosedüre tabi, ikisi için de aynı çalışmayı
yapacağız; ikisi de Anayasa değişikliğine tabi, ikisi de aynı oylamayı
gerektiriyor. O zaman niye, niye asıl maddede kalıcı düzenleme yapıp sorunu
kökten düzenlemek varken, çözmek varken geçici önlemlerle geçiştirmeye
çalışıyoruz? Acaba bu işin arka planında şu mu var: “Ya, bugüne kadar olanlar
nasıl olsa belli bir noktaya geldi, yarın biz yine bu zırhın içerisinde
olalım.” 
Parlamentonun
şu soruyu sorup cevabını vermesi lazım: “Bugün Anayasa’ya geçici maddeyi
ekledik, arkasından bugüne kadar olan 507 dosyayı geçirdik, bir hafta sonra bir
başka suç işlendi, bir başka fiil işlendi, ne olacak?” O, dokunulmazlık
zırhında. Niye? Bugüne kadar olanlar yasak, bugünden sonra olanlar serbest mi?
Bugüne kadar suç işlemek ayıp, yasak, suç bugünden sonra serbest mi? Böyle bir
hukuk düzeni olabilir mi? 
Ya
da başka bir soru: Peki, değerli arkadaşlar, şimdi, bugün geçici maddeyi
ekledik. Geçici maddeyle bir değişiklik yaptık ama altı ay önce işlenmiş bir
fiil, bir suç isnadı nedeniyle henüz soruşturma başlamamış. Soruşturması
başlayan, fezlekesi düzenleneni sevk ettik; hem de savunma hakkı vermeden,
Anayasa Mahkemesine itiraz hakkını göz ardı ederek, bütün savunma imkânlarını
kaldırarak, kürsü dokunulmazlığı kapsamında mıdır değil midir diye bir ayırım
da yapmadan hepsini toptan sevk ettik. Eyvallah, onu da yapalım. E, peki, altı
ay önce işlenmiş bir fiil, mesela bir yolsuzluk iddiası nedeniyle savcı fezleke
düzenlememiş, ortaya çıkmamış, iki ay sonra ortaya çıkarsa aynı dönem
içerisinde bu 2 milletvekili arasındaki eşitsizliği nasıl izah edeceğiz, ne
olacak? Yani bir şeyi “düzenleyelim” derken aslında düzenlememenin kapısını
açmak mı istiyoruz? 
Değerli arkadaşlar, bakın, başka bir sorunun daha
cevabını vermek zorundayız. Toptan, geçici maddeyle 507 dosyayı sevk ettik.
Tamam, yapalım, vereceğiz destek. Peki, şunun cevabı nasıl verilecek:
Anayasa’nın 100’üncü maddesinde bakanlara tanınan güvence ne olacak?
Milletvekillerininkini kaldırdık, e, bakanlar ne olacak? 100’üncü madde de
duruyor orada. E, onlar ne olacak? Onların suç işleme ayrıcalığı devam mı
edecek aynı dönem içerisinde? 
Onun için, bakın mesele şudur: İlkesel bir tutum
takınacağız. 83’üncü maddeyi esaslı biçimde alalım, getirelim, aynı prosedüre
tabidir, değiştirelim, problemi kökten çözelim. Yok, eğer “Geçici maddeyle
düzenleme yapmak istiyoruz.” diyorsanız, e, o zaman buyurun, ona da gelelim.
Ama geçici maddeyle yapacağımız düzenlemenin kendi içerisinde bir tutarlılığı
olması lazım. Bu çerçevede değişikliği yapacağımız ana kadar milletvekillerinin
statüsü neyse, soruşturması başlayan da, başlamayan da, hepsini aynı statünün
içine alacak bir düzenlemeyi yapmamız lazım. Aynı dönem içerisinde bakanlar,
başbakanlar, dönemin bakanı, başbakanı suça karışmış ise “milletvekiline yasak,
başbakana serbest” diye bir şey yok, “milletvekiline yasak, bakana serbest”
diye bir şey yok. Getirin, geçici maddeyle düzenleyelim yine ama hepsini
kapsayacak, eşitliği sağlayacak bir yapıyı birlikte geçirelim. (CHP
sıralarından alkışlar)
Değerli arkadaşlar, bakın, burada eğer bir milletvekiline savunma hakkı dahi vermeden,
çuvalın içerisine koyup hepsini bu şekilde geçirelim diyorsanız, soruşturması
başlamayanı da herhangi bir şekilde soruşturmaya konu olmayanı da kapsayacak
bir kapıyı açmak zorundasınız ya da 83’üncü maddede esaslı bir değişiklikle
çözmek zorundayız. Bu işler palyatif yöntemlerle çözülmez, bu işler “hodri
meydan” deyip yalancı pehlivan edasıyla çözülmez. Varsanız, gelin, 83’üncü
maddeyi değiştirelim; yoksa, gelin, herkesi kapsayacak eşitlikçi bir düzenleme
yapalım.
Hepinize saygılar sunuyorum. Teşekkür ederim. (CHP
sıralarından alkışlar)
BAŞKAN – Öneri üzerinde ikinci söz, aleyhte, İstanbul
Milletvekili Ravza Kavakcı Kan’a aittir.
Buyurun Sayın Kavakcı Kan. (AK PARTİ sıralarından
alkışlar)
RAVZA KAVAKCI KAN (İstanbul) – Teşekkür ederim Sayın
Başkan.
Sayın Başkan, kıymetli milletvekilleri; on üç günlük
yoğun bir bütçe görüşmeleri sürecini yaşadık -akabinde de Genel Kurul
çalışmalarına bir süre ara verildi- o süreçte de gece gündüz hep beraber
çalıştık, destek veren bütün saygıdeğer milletvekillerine teşekkürlerimi arz
ediyorum.
Tabii, Genel Kurulun çalışma saatleriyle alakalı, İç
Tüzük’ün 54’üncü maddesi şöyle söylüyor: “Resmî tatile rastlamadığı takdirde
Türkiye Büyük Millet Meclisi Genel Kurulu, Salı, Çarşamba, Perşembe günleri
saat 15.00’ten 19.00’a kadar toplanır. Danışma Kurulunun teklifi üzerine Genel
Kurul, toplantı hafta, gün ve saatlerini değiştirebileceği gibi, diğer günlerde
de toplantı yapılmasına karar verebilir.” Biz burada, Genel Kurulda, malum,
başından beri, birçok durumda, çalışmalar bitene kadar çalışmayı devam ettirmek
için, Genel Kurul çalışmalarının sürmesi için öneriler verdik, kabul edildi bu
şekilde. Ben de Dışişleri Komisyonu üyesiyim. Birçok gece, sabah 05.45’e kadar,
uluslararası sözleşmeleri, Meclis Genel
Kuruluna göndermiş olduğumuz sözleşmeleri buradan geçirmek için çalışma yaptık.
Bazı zamanlar Komisyonu temsilen bu sıralarda oturduk, bazı zamanlar bu
sıralarda oturduk. Ne zorluklar yaşadık, hep beraber biliyoruz. Ancak, bunu
neden yaptık? Çünkü halkımız hizmet bekliyor. Dışişleri Komisyonundan özellikle
önceki dönemlerden gelmiş olan, 24’üncü Dönemde kadük olmuş olan birçok
uluslararası anlaşmayı geçirmemiz gerekiyordu, hâlâ geçirmemiz gerekiyor ki bu
uluslararası anlaşmalar ülkemizin menfaatine bir an önce yürürlüğe girmeli.
Malum, iktidar olarak biz bu anlaşmaları geçirmeye çalışıyoruz ya da çalışmaları
ilerletmeye çalışıyoruz ama muhalefet de, malum, muhalefet olarak zaman zaman
destekliyor, zaman zaman da sistemi durdurmak, çalıştırmamak üzere büyük emek
sarf ediyor, bazen de başarılı oluyor. 
Bakınız, şu vakte geldik, henüz Meclisin asıl gündemine
geçemedik. Bu sebeple, bilemiyorum kıymetli CHP Grubu neden bu öneriyi verdi,
“Dokuzda evimize gidelim.” mi dedi? İnanın ben de evime gitmek istiyorum,
erkenden ailemi görmek istiyorum ama malumunuz, halkımız hizmet bekliyor. Biz,
daha önce nasıl yaptıysak, sabaha kadar çalışmaya hazırız. Onun için, bu
öneriyi kabul etmemiz mümkün değil. 
KAZIM ARSLAN (Denizli) - Biz sabah dokuz dedik zaten. 
TAHSİN TARHAN (Kocaeli) – Kimse yok ama bak,
koltuklarda kimse yok. 
ENGİN ALTAY (İstanbul) – Göreceğim ben sizi. 
RAVZA KAVAKCI KAN (Devamla) – Biz çalışmaya devam ediyoruz. 
Bu
öneriyi kabul etmemiz mümkün değildir. demiştik. Neden mümkün değildir? Çünkü
halkımız hizmet bekliyor. Nasıl hizmetler bekliyor? Bunları siz benden daha iyi
biliyorsunuz. Beklenen hizmetler, ulusal anlamda hizmetler bekleniyor;
uluslararası sözleşmelerin geçmesi, yürürlüğe girmesi bekleniyor;
üniversitelerimiz için bütçeler geçirdik, bunların ilerlemesi gerekiyor;
komisyonlarda çalışmakta olanlar biliyor, komisyonlarda yapılan çalışmaların şuraya
gelmesi gerekiyor ama demin de söylediğim gibi, saat yediye on var; yediye on
var, henüz hiçbir şey yapabilmiş değiliz. Onun için, mecburen, bu İç Tüzük’ü
değiştirmediğimiz takdirde, daha efektif bir hâle getirmediğimiz takdirde biz
böyle çalışmaya devam edeceğiz. 
Efendim, bazı hizmetler yapıldı. Hizmetlerden çok bahsetmek
istemiyordum ama “Beklenen hizmetler var.” dedik, nereden nereye geldik, ona da
bir bakmamız lazım. İnsan hak ve özgürlükleri konusunda çok büyük bir yol
katettik, inanç hürriyeti konusunda çok büyük bir yol katettik. Zaman zaman
şöyle şeyler söyleniyor bu Meclis kürsüsünde, deniliyor ki: “Mücadele edenler
mücadele ettiler ve kazandılar.” Doğrudur, başörtüsü konusunda, Kürt hakları
konusunda, Alevi hakları konusunda çok büyük mücadeleler verildi bu ülkede,
başka birçok hak ve özgürlükler konusunda birçok mücadele verildi. Evet,
mücadele edenler başarılı da oldu ama bu mücadeleler bu ülkede on yıllardır
devam etti. AK PARTİ iktidarında bu mücadelelerin olumlu netice almış olması, on
sene evvel hayalimizden bile geçiremediğimiz şeyleri şu Meclis kürsüsünde
söyleyebiliyor olmamız tamamen tesadüf mü? Bunda AK PARTİ’nin de katkısını
lütfen göz ardı etmeyelim. Bu ülkede “Ben Kürt’üm.” demek yasaktı, bu ülkede
başörtülü olarak hizmet vermek hizmet almak yasaktı, bu ülkede Alevi
vatandaşların cemevlerine gitmelerinden bahsetmeleri ya da taleplerini ifade
etmeleri bile yasaktı, bu ülkede Ermeni vatandaşların, Hristiyan vatandaşların
hakları için mücadele etmelerinde sıkıntılar vardı; nereden nereye geldik.
Bunlar tesadüf eseri olmadı, çalışma sonucu oldu ve mazlumların sesi olan bir
iktidarın çalışması akabinde oldu.
Suriyeli vatandaşlardan bahsetti daha
önceki konuşmacılar. Evet, biz ancak 100 bin kişiye hazırlıklıydık, 200 bin
kişiye hazırlıklıydık; sonunda 2,7 milyon kardeşimize ev sahipliği yapıyoruz.
Onun için, dünya mazlumları bu ülke için dua ediyor, bu ülkede başarılı bir
hükûmet olması için dua ediyorlar ve destekliyorlar. Dünyanın farklı yerlerinde
isimlerini bilmediğimiz insanlar gece gündüz, belki bir kısmı da dindaşımız
olmayan insanlar, farklı dünya görüşünden olan insanlar dua ediyorlar. 
Son olarak şununla bitirmek istiyorum
müsaadenizle, algı yönetiminden bahsetmek istiyorum. Daha önce bu Genel Kurul
kürsüsünde konuştuğumda ifade etmiştim terörün dininin, dilinin, ırkının rengi
olmadığını. Bazı konuşmacılar da benzer ifadeler kullandılar. Terörün iyisi
kötüsü yoktur, “Benim teröristim iyi, senin teröristin kötü.” algısı yanlıştır.
Terör terördür. Masum vatandaşların öldürülmesine sebebiyet veren kişiler de
teröristtir. Açıklama, tanımlama gayet nettir, açıktır. Efendim “Bir terör
örgütü iyi terör örgütü, diğer terör örgütü kötü terör örgütü.” diye bir algıyı
kabul etmek kesinlikle mümkün değildir.
CHP’nin vermiş olduğu öneriyi, çalışma saatlerini kısa
tutma önerisini AK PARTİ Grubu olarak kabul etmiyoruz. Memleketimiz,
vatandaşlarımız, başka ülkelerin vatandaşları da bizlerden hizmet beklediği
için, bizlerden hizmet bekledikleri için biz bu önerinin aleyhinde oy
kullanacağız ve gece de olsa, sabaha kadar da olsa, belki insan haklarına
aykırı bir şekilde de olsa biz çalışmaya hazırız.
Genel Kurulu saygıyla selamlıyorum.
Teşekkür ediyorum. (AK PARTİ sıralarından alkışlar) 
BAŞKAN – Teşekkürler.
Önerinin lehinde ikinci söz, Manisa Milletvekili Erkan
Akçay’a aittir.
ERKAN AKÇAY (Manisa) – Sayın Başkan…
BAŞKAN – Buyurun. 
ERKAN AKÇAY (Manisa) – Ben Adalet ve Kalkınma
Partisinin grup önerisinde konuşacağımı ifade etmiştim. 
BAŞKAN – Pardon. 
ERKAN AKÇAY (Manisa) – Yani, o konuda siz ne yaptınız
Sayın Turan? 
BÜLENT TURAN (Çanakkale) – Nasıl Sayın Başkan?
ENGİN ALTAY (İstanbul) – Bunda da konuşun, onda da
konuşun canım, ne fark eder?
ERKAN AKÇAY (Manisa) – Biraz evvel Ramazan Bey’le de
konuştuk, bir karışıklık olmasın. Ramazan Can’la konuşmamda Adalet ve Kalkınma
Partisinin grup önerisinde konuşacağımı ifade etmiştim. 
BAŞKAN – Tamam o zaman. 
ERKAN AKÇAY (Manisa) – Ama, ikisinde de
konuşabiliyorsak konuşalım yani. 
BAŞKAN – Bana verilen söz taleplerinde şimdi siz
gözüküyorsunuz. 
Aleyhinde ikinci ve son konuşmacı, Samsun Milletvekili
Hasan Basri Kurt.
Buyurun. (AK PARTİ sıralarından alkışlar) 
HASAN BASRİ KURT (Samsun) – Sayın Başkan, kıymetli
milletvekilleri; Genel Kurulun çalışma saatleriyle ilgili CHP Grubunun önerisi
üzerine söz almış bulunuyorum. Hepinizi saygıyla selamlıyorum. 
Meclis çalışmaya başladığı günden bu yana tabii çok
yoğun bir tempoyla iki tane bütçe geçirdik. Seçimden çıkmıştık, milletimize
verdiğimiz sözlerimiz vardı. Tabii, muhalefet partilerinin de vermiş olduğu
sözler vardı, onlar da anlayışla karşılayacaklardır. Meclisin çalışma temposu
gerçekten çok yoğun bir şekilde devam etti. 
Genel Kurulda, bakın, bu saat oldu, hâlâ biz esas olan
kanunumuza geçebilmiş değiliz. Bütçe öncesi son günde de önümüzde olan ve bugün
devam edeceğimiz kanunun sadece bir maddesini, gün boyu, saat ikiden gece yirmi
dörde kadar çalıştığımız on saat boyunca sadece bir maddeyi geçirebildik. Bizim
gerçekten çok fazla çalışmaya ihtiyacımız var. Reformlar bekliyor. Avrupa
Birliğiyle ilgili bir sürecimiz biliyorsunuz var, bununla ilgili de birçok
reform gündemi önümüzde. 
Çalışma saatlerimizin uzamasıyla ilgili tabii temel
tartışma aslında İç Tüzük’le ilgili bir tartışma. Burada yürütme, yürürlük
maddelerine dahi önergeler verildiğini ve bunlar için ayrı ayrı konuşulduğunu
da gördük. Meclisin gündemi dışında çok fazla yoğun bir konuşma trafiği
olduğunu da gördük. Afrika’daki bir ülkeyle yapmış olduğumuz anlaşmayla ilgili
konuşmalarda, Bitlis’in sorunları veya işte Denizli’nin sorunlarını yirmi
dakika biz burada dinledik. 
İDRİS BALUKEN (Diyarbakır) – Önemsiz mi onlar?
HASAN BASRİ KURT (Devamla) – Bunun temel bir sıkıntı
olduğunun biz de farkındayız, insani bir durum olduğunun farkındayız ancak İç
Tüzük değişikliği olmadığı sürece de bizler, bundan sonraki önerimizde olduğu
gibi, süre bitene kadar çalışmalarımıza devam etmek istiyoruz. 
Bu vesileyle hepinizi saygıyla selamlıyorum ve “ret”
oyu kullanacağımızı ifade ediyoruz grup olarak. (AK PARTİ sıralarından
alkışlar) 
BAŞKAN – Çok teşekkür ediyorum. 
Öneriyi oylarınıza sunuyorum: Kabul edenler… 
İDRİS BALUKEN (Diyarbakır) – Karar yeter sayısı
istiyoruz.
BAŞKAN – Kabul etmeyenler… Öneri kabul edilmemiştir. 
Adalet ve Kalkınma Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım. 
4.- AK PARTİ Grubunun, Genel Kurulun
çalışma gün ve saatlerinin yeniden düzenlenmesine; gündemin "Kanun Tasarı
ve Teklifleri ile Komisyonlardan Gelen Diğer İşler" kısımının
sıralamasının belirlenmesine; sözlü sorular ve diğer denetim konularının
görüşülmemesi ve 149 ve 170 sıra sayılı Kanun Tasarılarının İç Tüzük’ün 91’inci
maddesine göre temel kanun olarak bölümler hâlinde görüşülmesine ilişkin
önerisi 
22/3/2016
Türkiye Büyük Millet Meclisi
Başkanlığına
Danışma Kurulunun 22/3/2016 Salı günü (bugün) yaptığı
toplantıda siyasi parti grupları arasında oy birliği sağlanamadığından, İç
Tüzük’ün 19’uncu maddesi gereğince grubumuzun aşağıdaki önerisinin Genel
Kurulun onayına sunulmasını arz ederim.
 Bülent
Turan
 Çanakkale
 AK
PARTİ Grup Başkan Vekili
Öneri:
Gündemin "Kanun Tasarı ve Teklifleri ile
Komisyonlardan Gelen Diğer İşler" kısmında bulunan 168, 7, 149 ve 170 sıra
sayılı kanun tasarılarının bu kısmın sırasıyla 2, 3, 4 ve 5’inci sıralarına
alınması ve diğer işlerin sırasının buna göre teselsül ettirilmesi;
Genel Kurulun;
22, 29 Mart 2016 ile 5, 12, 19 ve 26 Nisan 2016 Salı
günkü birleşimlerinde sözlü sorular ve diğer denetim konularının görüşülmeyerek
gündemin "Kanun Tasarı ve Teklifleri ile Komisyonlardan Gelen Diğer
İşler" kısmında yer alan işlerin görüşülmesi,
23, 30 Mart 2016 ile 6, 13, 20 ve 27 Nisan 2016
Çarşamba günkü birleşimlerinde sözlü soruların görüşülmemesi,
22 Mart 2016 Salı günkü (bugün) birleşiminde 117 sıra
sayılı Kanun Tasarısı’nın birinci bölüm görüşmelerinin tamamlanmasına kadar,
23 Mart 2016 Çarşamba günkü birleşiminde 117 sıra
sayılı Kanun Tasarısı’nın görüşmelerinin tamamlanmasına kadar,
24 Mart 2016 Perşembe günkü birleşiminde 149 sıra
sayılı Kanun Tasarısı’na kadar olan işlerin görüşmelerinin tamamlanmasına
kadar,
149 sıra sayılı Kanun Tasarısı’na kadar olan işlerin
görüşmelerinin 24 Mart 2016 Perşembe günkü birleşiminde tamamlanamaması
hâlinde, Genel Kurulun haftalık çalışma günlerinin dışında 25 Mart 2016 Cuma
günü saat 14.00’te toplanarak, bu günkü birleşiminde gündemin "Kanun
Tasarı ve Teklifleri ile Komisyonlardan Gelen Diğer İşler" kısmında yer
alan işlerin görüşülmesi ve 149 sıra sayılı Kanun Tasarısı’na kadar olan
işlerin görüşmelerinin tamamlanmasına kadar,
29 Mart 2016 Salı günkü birleşiminde 29 sıra sayılı
Kanun Tasarısı’na kadar olan işlerin görüşmelerinin tamamlanmasına kadar,
30 Mart 2016 Çarşamba günkü birleşiminde 34 sıra sayılı
Kanun Tasarısı’na kadar olan işlerin görüşmelerinin tamamlanmasına kadar,
31 Mart 2016 Perşembe günkü birleşiminde 39 sıra sayılı
Kanun Tasarısı’na kadar olan işlerin görüşmelerinin tamamlanmasına kadar,
Genel Kurulun haftalık çalışma günlerinin dışında 1
Nisan 2016 Cuma günü saat 14.00'te toplanarak, bu günkü birleşiminde gündemin
"Kanun Tasarı ve Teklifleri ile Komisyonlardan Gelen Diğer işler"
kısmında yer alan işlerin görüşülmesi ve 44 sıra sayılı Kanun Tasarısı’na kadar
olan işlerin görüşmelerinin tamamlanmasına kadar,
Yukarıda belirtilen birleşimlerde gece 24.00'te günlük
programın tamamlanamaması hâlinde günlük programın tamamlanmasına kadar,
Yukarıda belirtilen çarşamba ve perşembe günkü
birleşimlerde Genel Kurulun saat 14.00’te toplanması,
Yukarıda belirtilen birleşimlerin dışında, 26’ncı Dönem
Birinci Yasama Yılı sonuna kadar salı günleri 15.00—24.00, çarşamba ve perşembe
günleri 14.00—24.00 saatleri arasında,
Çalışmalarını sürdürmesi,
149 ve 170 sıra sayılı Kanun Tasarılarının İç Tüzük’ün
91’inci maddesine göre temel kanun olarak görüşülmesi ve bölümlerinin ekteki
cetvellerdeki şekliyle olması,
Önerilmiştir.




149 sıra
  sayılı
Türkiye İnsan
  Hakları ve Eşitlik Kurumu Kanunu Tasrısı (1/596)




Bölümler


Bölüm
  Maddeleri


Bölümdeki Madde Sayısı




1. Bölüm


1 ila 16’ncı
  maddeler arası


16




2. Bölüm


17 ila 30’uncu maddeler arası
(28’inci maddenin birinci, ikinci,
  üçüncü, dördüncü ve beşinci fıkraları ile geçici madde 1 dâhil)








19





Toplam Madde Sayısı


35








170 sıra sayılı
İş Kanunu ile Türkiye İş Kurumu Kanununda
  Değişiklik Yapılmasına Dair Kanun Tasarısı 
(1/597)




Bölümler


Bölüm
  Maddeleri


Bölümdeki
Madde Sayısı




1. Bölüm


1 ila 5’inci
  maddeler arası


5




2. BÖLÜM


6 ila 12’nci
  maddeler arası


7




Toplam Madde Sayısı


12




BAŞKAN – Adalet ve Kalkınma Partisi Grubu önerisi
üzerinde lehinde ilk söz, Çanakkale Milletvekili Bülent Turan’a aittir.
Buyurun Sayın Turan. (AK PARTİ sıralarından alkışlar) 
BÜLENT TURAN (Çanakkale) – Sayın Başkan, değerli
milletvekilleri; AK PARTİ grup önerisi lehinde partimiz adına söz aldım.
Hepinizi saygıyla selamlıyorum.
Malumunuz, cuma günü 18 Martın yıl dönümüydü. 101’inci
Deniz Zaferi’mizi büyük bir gururla, Cumhurbaşkanımızın da Çanakkale’ye
teşrifleriyle, halkımızın da büyük teveccühüyle kutladık. 
Çanakkale Türkiye’nin ön sözüdür; Çanakkale millî
destanımızın, millî şuurumuzun başkentidir. Çanakkale’yi anlayamayan Türkiye’yi
anlayamaz diye düşünüyorum. 
Şu an Türkiye’mizi üzen, gündemimizi meşgul eden
konuların birçoğunda, çözüm nedir diye baktığımızda, aslında Çanakkale’deki
ruhun Türkiye’ye yansıması karşılığında bu iddiaların hepsinin temelsiz
kalacağı görülecektir diye düşünüyorum. Çanakkale’ye bakan Türkiye’ye bakar,
Çanakkale’yi gören Türkiye’yi görür diye düşünüyorum. Eğer içimizde
Çanakkale’yi görmeyen, Çanakkale’ye gelmeyen, evladı Çanakkale’yi görmeyen
varsa mutlaka ve ısrarla da Çanakkale’ye gidilmesini tavsiye ederim. Orada Türk
ile Kürt’ün, Boşnak ile Arnavut’un, Arap ile Acem’in nasıl bir arada olduğunu,
nasıl beraber emperyalizme karşı mücadele verdiğini, dosta düşmana, herkese
gösterdiğini gururla, onurla görüyoruz. 
Değerli arkadaşlarım, ben bu vesileyle tekrar Çanakkale’deki
şehitlerimizi, gazilerimizi, emeği geçenlerimizi canıgönülden kutluyorum,
rahmetle anıyorum. 
Grup önerimizin konusuna gelince: AK PARTİ grup
önerisinde, bugünden itibaren eğer gündemi bitiremezsek cuma günü dâhil olmak
üzere, hepinizin bildiği gibi, geçen haftalarda başladığımız, 6’ncı maddesini
bitirdiğimiz Kişisel Verilerin Korunması Kanunu Tasarısı’nın görüşmelerine
devam etmeyi ümit ediyoruz. Gönlümüz ister ki daha makul saatlerde, daha
anlamlı saatlerde gündemi bitirebilelim ancak çok geç gündeme girebilmek, grup
önerilerinin yoğun olmasından yola çıkarak mecburen biz çalışma saatlerimizi
“günün bitimi” diye revize ediyoruz. Hatta, İç Tüzük gereği, perşembe günü olan
çalışma saatine cuma gününü de ekliyoruz. 
Haftaya da aynı şekilde, insan hakları kurumunun
kurulmasıyla ilgili kanun tasarısının görüşülmesini ve yine aynı şekilde,
salıdan cuma gününe kadar ve günün bitimine kadar çalışılmasını öngörüyoruz. Bu
2 kanunun -biliyorsunuz- Avrupa Birliği vizesiz seyahat kapsamı çerçevesinde
kıymetli olduğunu ve bir an önce yasalaşması gerektiğine inanıyoruz. 
Onun dışında, bu 2 önemli kanunun devamında, esnek
çalışmayla ilgili kanun tasarısını görüşmek istiyoruz. O da çalışma hayatımıza
çok büyük bir kıymet katacak. 
Dolayısıyla, Avrupa Birliği vizesiz seyahat başlığında
değerlendireceğimiz bu 2 kanun tasarısının ve çalışma hayatıyla ilgili kanun
tasarımızın önemi olduğunu düşündüğümüzden dolayı da bugün ve on beş gün
boyunca “bitimine kadar” diye ifade ettiğimiz çalışma saatlerini öngörüyoruz.
Sayın Başkan, değerli milletvekilleri; çok kıymetli CHP
Genel Başkan Yardımcısı arkadaşımız az önce dokunulmazlıklarla ilgili kendi
kanaatlerini aktardı. İzin verirseniz bende bununla ilgili birkaç cümle etmek
istiyorum.
Dokunulmazlık, anayasal bir hak olarak milletvekillerine
tanınmış bir zırh tabiri caizse. Dokunulmazlık, parlamenter rejimde
milletvekilinin görevini endişesiz yapması için, rahat yapması için, kürsüye
ulaşabilmesi ve kürsüde de istediğini konuşabilmesi için verilmiş bir hak.
Altını defaatle çiziyorum, “Parlamenter rejimde dokunulmazlık olmasın.” diye
bir yaklaşımın parlamenter rejimi zayıflatan bir adım olduğunu düşüyorum. O
yüzden, dokunulmazlık müessesesinin kalkması gibi bir talep, aslında
parlamenter rejimi çökerten, Mecliste milletvekilinin iş yapmasını zayıflatan,
mümkün olan riskleri de çok daha fazla artıran bir yaklaşım. O yüzden,
dokunulmazlığın kalkması değil ancak kamuoyunun beklediği, sizlerin de defaatle
bizlerden talep ettiğiniz, “Dokunulmazlık olmasın.” diye ifade ettiğiniz konu
bizim tarafımızdan, Başbakanımız tarafından tartışılıp kamuoyuna aktarıldığı
hâliyle baktığımızda, şu an gündemde olan fezlekelerin gündeme gelmesi
meselesi. Yani, prensip olarak parlamenter rejimlerde yasama dokunulmazlığı
çerçevesinden bakıldığında, vekilin görevini yapması için dokunulmazlık bir
haktır. Ancak, dokunulmazlık milletvekilliği görevini yapmak için bir haktır
yoksa milletvekilliği dışındaki görevlerde, aracında silah taşıyan, “PYD’ye
komşu olacağız.” diyen, onun dışında, terörle arasına mesafe koyamayan
ilişkilere zemin hazırlasın diye bir zırh değildir. Altını defaatle çiziyorum:
Bize vergi veren insanlar, bize maaş veren insanlar… Vekillik görevini yerine
getir, sen buraya gelirken polis sana engel olmasın, yargı sana engel olmasın,
vekillikte hakkını yerine ver diye bu görevi veriyor Anayasa bize. 
Ama onun dışında, milletvekilliğinin dışındaki
görevlerden kaynaklı birtakım iddiaların bir an önce netleşmesi, bir an önce
yargıya intikal etmesi için de bu talebin, Sayın Başbakanımızın “Hodri meydan.”
diye ifade ettiği talebin biz arkasındayız. Eğer sizler de bu konuda “Olur.”
derseniz, elimize el verirseniz, bir an önce ilgili komisyonda bu konu
görüşülüp mevcut dokunulmazlık dosyalarının kalkmasını öngörüyoruz. 
İddia şu: Bundan sonra bir daha dokunulmazlıkla ilgili
iddia olursa ne olur? Evet, o da bir iddia, o da bir gerçeklik. O zaman oturur
komisyon, bunları belirtmeden gerekli adımları atar zaten ihtiyaç görüyorsa ama
dokunulmazlığı olmayan bir milletvekilliği milletvekilliğinin yapılması aşamasında
büyük bir engeldir diye düşünüyorum. Siz bir öğretmeni, bir memuru valinin izni
olmadan yargılamayacaksınız ancak milletvekilini hiçbir zırha büründürmeden
“Hemen git, yargılan.” diyeceksiniz. O yüzden bir daha diyorum: Bu ontolojik
bir meseledir, 3 tane sacayağı olan kuvvetler ayrılığının temel esaslarından
bir tanesidir. Milletvekili varsa dokunulmazlık olur ama istismar varsa da
bunun istisnası olur yani biz kuralı değil, istisnayı konuşacağız diyorum. 
O yüzden, derdimiz üzüm yemekse, bağcıyı dövmek diye
bir iddiamız yoksa gelin, bunu bir an önce, hemen komisyonda konuşalım bir gün,
ikinci gün de Genel Kurulda görüşelim. Eğer derdimiz bunun ötesinde ipe un
sermek değilse hemen gelin, bu işi yapalım, el mi yaman, bey mi yaman görelim.
Biz kendi dosyalarımızın ne olduğunu biliyoruz, biz hangi konularda eksiğimiz
olduğunu veya olmadığını biliyoruz, hiçbir çekincemiz, hiçbir konuda gizli
kapaklı hesabımız yok. İstiyoruz ki kamuoyunun beklediği dokunulmazlıklar bir
an önce kalksın. 
Dolayısıyla, ben tekrar bu vesileyle Genel Kurulu
saygıyla selamlıyor, hepinize teşekkür ediyorum. (AK PARTİ sıralarından
alkışlar)
BAŞKAN – Önerinin aleyhinde ilk söz, İstanbul
Milletvekili Engin Altay’a aittir.
Buyurun Sayın Altay. (CHP sıralarından alkışlar)
ENGİN ALTAY (İstanbul) – Teşekkür ederim Sayın Başkan.
Hodri meydana hodri meydan, eyvallah da biz şöyle
diyoruz: Devleti bölenleri yargılayacaksak yargılayalım yargılamasına, gelin,
devleti soyanları da yargılayalım diyoruz. (CHP sıralarından alkışlar) 
BÜLENT TURAN (Çanakkale) – Hepsi beraber diyoruz. Yapma
Engin Altay.
ENGİN ALTAY (Devamla) – Söylediğimiz bundan ibaret ve
soyma hâli devam ettikçe de yargılama hâli devam etsin diyoruz, burada sizinle
anlaşamıyoruz. 
İpe un seren yok. Biz 2002’den beri Cumhuriyet Halk
Partisi olarak dokunulmazlıkların kürsü dokunulmazlığıyla sınırlandırılmasını
müteaddit defalar söylemiş, iddia etmiş bir partiyiz. Sayın Başbakanın ya da
Cumhurbaşkanının “Mecliste, Meclis raflarında tozlanıyor dokunulmazlık
dosyaları.” diye ettiği bir laf var. Kendilerine hatırlatmak isterim, doğrudur,
Meclis raflarında tozlanan dokunulmazlık dosyaları var ama Meclisin depolarında
küflenen, çürüyen, mantarlaşan dokunulmazlık dosyaları da var; kalpazanlık
gibi, ihaleye fesat karıştırmak gibi, AKBİL gibi. Gelin, isterseniz önce oradan
başlayalım, en eskilerden başlayalım gidelim. (CHP sıralarından alkışlar)
Elbette terör meselesi ayrı, akan sular durur. Terör
suçlarıyla ilgili dokunulmazlık meselesinde de...
BAŞKAN – Sayın Altay...
ENGİN ALTAY (Devamla) – Buyurun Sayın Başkan.
BAŞKAN – Özür diliyorum. Saatte galiba bir problem
oldu. Bir saniyenizi alıp tekrar açıp kapama yapmamız lazım. 
VELİ AĞBABA (Malatya) – Yoksa alınganlık mı gösterdin
diye düşündük Sayın Başkan Sayın Altay’ın konuşmalarından.
BAŞKAN – Kesintiye uğramasın diye söylüyoruz.
ENGİN ALTAY (Devamla) – Şimdi, o zaman on dakika mı
başlıyor? Evet, peki.
Evet, Sayın Turan, tamam mı? Devleti soyanı da
yargılayalım, böleni de yargılayalım, kim suç işlerse yakasına yapışalım.
Milletvekilliği kimseye özel bir ayrıcalık, suç işleme özgürlüğü vermesin. 
Sayın Milletvekilim, Ravza Hanım, güzel bir konuşma
yaptınız. Meclis, normalde, biliyorsunuz yediye kadar çalışır, kapanır. Her ne
kadar, sizin daha önceden kabul edilmiş bir grup önerinizle sözlü soruların bitimine
kadar çalışması kabul edilmiş olsa da biz iyi niyetle dedik ki: “Yedi yerine
dokuza kadar çalışalım.” Bu Mecliste memleket için doğru şeyler olduğu zaman,
iyi şeyler olduğu zaman, muhalefetin yapıcı önerileri dikkate alındığı zaman,
Sayın Milletvekilim, sabah beşe kadar burada, bu sıralarda uyuklamaya gerek
yok, bu Meclis 2 bin maddelik kanunu üç günde çıkarmış bir Meclis. Niye bu
uzlaşmayı aramak varken hem sizin milletvekillerinize hem muhalefet
milletvekillerine “Bak, sabaha kadar çalışırız ha!” diye tehditvari bir grup
önerisi getiriyor grubunuz? Bunu da çok merak ediyorum. (CHP sıralarından
alkışlar)
Biz, muhalefet olarak memleketin hayrına, olumlu her
şeye ne zaman hayır dedik? Bir tane örnek gösterin, gösteremezsiniz. Gelin,
karşılıklı iyi niyet içinde olalım. 
Sayın Turan, Çanakkale’yi anlamayan Türkiye'yi anlamaz,
çok doğru, çok güzel bir söz. Evet, siz “ön söz” diyorsunuz, o da çok doğru,
altına ben de imza atıyorum. Ben ilaveten bir şey daha söylüyorum: Hepimizin
varlık sebebi olan Kurtuluş Savaşı’mızın esin ve ilham kaynağı da
Çanakkale’dir, bu da doğru. Allah nur göllerinde yatırsın, Seyit Onbaşı, Yahya
Çavuş, Allah razı olsun onlardan.
BÜLENT TURAN (Çanakkale) – Mustafa Kemal de...
ENGİN
ALTAY (Devamla) – Ama, çok merak ediyorum... Devriiktidarınızda Çanakkale
savaşlarında Seyit Onbaşı ve Yahya Çavuş kadar itibar edilmeyen Mustafa Kemal’i
anlamamak da Türkiye'yi anlamamaktır. (CHP sıralarından “Bravo” sesleri,
alkışlar) Mustafa Kemal’i anlamak durumundayız; zorunda değilsiniz, sevmek
zorunda da değilsiniz, eleştirebilirsiniz.
BÜLENT
TURAN (Çanakkale) – Çok geç kaldınız.
ENGİN ALTAY (Devamla) – Bak, ne söylediğimi bilerek
söylüyorum ama anlamamış olursunuz, kıt kalmış olursunuz, bunu söylüyorum.
BÜLENT YENER BEKTAŞOĞLU (Giresun) – Eleştiri olmaz,
eleştiriye karşıyız. 
ENGİN ALTAY (Devamla) – Terörle ilgili çok şey söylendi
burada, özellikle biraz önce topa girmemeye çalıştım: Terör seviciliği, terör
örgütüyle ilişkiler, şu, bu. 
VURAL KAVUNCU (Kütahya) – Girin ya, girin!
ENGİN ALTAY (Devamla) – Şimdi, Sayın Erdoğan’ın, Sayın
Davutoğlu’nun, Sayın Bülent Arınç’ın, Sayın Yalçın Akdoğan’ın, Sayın Beşir
Atalay’ın, Sayın Sadullah Ergin’in, Sayın Yasin Aktay’ın, Sayın Yiğit Bulut’un
söylediklerini söylersem yüzünüz kızarır, söylemiyorum, onları da milletin
vicdanına havale ediyorum. Gelelim gündeme. 
Değerli milletvekilleri, Sayın Başbakan Avrupa’ya
gitti, Avrupa Birliğiyle görüşmeler yapıldı, vizesiz dolaşım… Tabii, buradan şu
anlaşılıyor: “Biz bavulu alacağız, Almanya’da işe gireceğiz.” Böyle bir şey yok.
Turistik seyahat olarak vatandaşlarımız Schengen Bölgesi’ne vize almadan,
pasaportlarıyla gidebilecekler, parası olanlar için zaten vize sorunu çok yok.
Türkiye’de bu olmasın diye demiyorum, bu millet bunu çoktan hak etmiştir. Bu
toplum, Schengen Bölgesi’ne, Avrupa’ya, dünyanın her yerine vizesiz gitmeyi
çoktan hak etmiş bir toplum. E, bunun için de Avrupa Birliğinin bazı şartları
var. E, var tabii. Avrupa Birliğine girmek gibi bizim bir niyetimiz var, sizin
de zaman zaman iddia ettiğiniz bir durumunuz var Avrupa Birliğine girmekle
ilgili. Hiç unutmam, bir 17 Aralık günü, güpegündüz, Kızılay Meydanı’nda havai
fişek yaktınız, dönemin Başbakanının tırına, 12 yıldızlı Avrupa Birliği
bayraklı arabalarla şovlar yaptırdınız. Ben o zaman milletvekilliğimin 1’inci
yılındaydım, şimdi 14’üncü yılındayım, bir adım yol almadınız, bir adım yol
almadınız. Şimdi, gelmişsiniz, “Bize bir ev ödevi verdiler -iyi- 72 maddeyi
hayata geçireceğiz.” Bunların hepsi kanun değil, bunun yönetmeliği var, şusu
var, busu var; eyvallah. Biz muhalefet olarak dedik ki: Tamam, Avrupa Birliği
normlarıyla ilgili, AB kriterlerine uyum noktasında ne varsa getirin, Sayın
Milletvekilim, bir günde değil, bir saatte geçirelim, var mısınız? Sayın
iktidar yöneticileri, Sayın Hükûmet… 
Her
zamanki gibi Hükûmetin Parlamentoya olan bu saygısızlığını da protesto
ediyorum. Bir tane Hükûmet üyesi olmayan bir Meclis olur mu? (CHP sıralarından
alkışlar) 
VELİ
AĞBABA (Malatya) – Adam su içmeye gitti, gelecek şimdi!
ENGİN
ALTAY (Devamla) – Böyle hadsiz bir Hükûmet olmaz, kınıyorum bu Hükûmeti! Siz de
kınayın bence, siz de kınayın. 
TAHSİN
TARHAN (Kocaeli) – Sabaha kadar çalışırlar bir de!
BÜLENT
YENER BEKTAŞOĞLU (Giresun) – Su içmeye gittiler, gelecekler! 
ENGİN
ALTAY (Devamla) – Bu Parlamentoda Hükûmet olmaz mı Sayın Başkan? Neden bu
konuda inisiyatif almıyorsunuz?
Şimdi, geçen hafta, iktidar partisinin
grup başkan vekilleri “yol haritası” diye yani “yapılacak iş ve işlemler” diye
bize bir liste verdiniz.
OSMAN AŞKIN BAK (Rize) – Bakan burada.
(AK PARTİ sıralarından alkışlar) 
ENGİN ALTAY (Devamla) – Hoş geldiniz
Sayın Bakan, hoş geldiniz. 
GÖKCEN ÖZDOĞAN ENÇ (Antalya) – O hep
buradaydı zaten. 
OSMAN AŞKIN BAK (Rize) – Hocam
çalışıyordu, Hocam. Bakanlar çalışıyor.
ENGİN ALTAY (Devamla) – Sayın grup başkan
vekilleri, sayın milletvekilleri…
VELİ AĞBABA (Malatya) – CHP’ye bak ya,
CHP’ye bak; Bakan getirtiyor vallahi, anında! Vallahi anında getirtiyor, tebrik
etmek lazım.
ENGİN ALTAY (Devamla) - …şimdi bunlara
evet diyoruz, Sayın Hükûmet, bunlara evet diyeceğiz. Bir tane şartımız var, çok
kolay bir şart, çok kabul edilebilir bir şart. Siz bunları niye getiriyorsunuz?
Aslında “Türk demokrasisinin hak ettiği şeyler” diye. Yani, demokrasiyle ilgili
bir sınav yapılsa herhâlde 10 üzerinden sıfır alırız ama Hükûmet olarak. Velev
ki milletin…
MİLLÎ EĞİTİM BAKANI NABİ AVCI (Eskişehir)
– Tamam…
OSMAN AŞKIN BAK (Rize) – 1 Kasımda biz
tam not aldık.
ENGİN ALTAY (Devamla) – Ya, bir acele
etme! Nasıl durdun dokuz ay?
Türkiye, Türk milleti her şeyin en
iyisini hak ediyor. Velev ki burada çok güzel şeyler var, çok iyi şeyler. Hatta
bu geçerse, bunları geçirirsek biz kaçak sarayın maliyetini de öğrenebileceğiz.

BÜLENT YENER BEKTAŞOĞLU (Giresun) –
İnşallah!
İLKNUR İNCEÖZ (Aksaray) – Saray kaçak
değil.
ENGİN ALTAY (Devamla) – Kaçak sarayın
maliyetini de öğrenebileceğiz. Lakin sorun şu…
OSMAN AŞKIN BAK (Rize) – Tapusu gelmedi
mi, tapusu?
ENGİN ALTAY (Devamla) – Sayın Hükûmet,
sayın milletvekilleri; burada sorun şu: Bunlar gerçekten AB normlarıysa bir
saatte buradan geçecek, söz veriyorum; gerçekten AB normlarıysa ana muhalefet
partisi adına söz veriyorum. Ama, bu normların içine, AB normlarının içine AKP
normları katacaksanız orasından, burasından, biz size bunları buradan
geçirtmeyiz. Eşkıyalık yapacak değiliz, zaten kalabalıksınız.
OSMAN AŞKIN BAK (Rize) – Aaa!
ENGİN ALTAY (Devamla) – Türkiye Büyük
Millet Meclisi İçtüzüğü’nü bihakkın kullanırız, bihakkın kullanırız; Hükûmeti
uyarıyorum.
OSMAN AŞKIN BAK (Rize) – Doğru,
kullanabilirsiniz.
ENGİN ALTAY (Devamla) – Bu ayrı bir iş,
diğer hayallerinizi erteleyin, başka zaman uygulayın. 
Bugün görüşülmeye başlanması muhtemel
kişisel veriler kanunundan başlayalım. Koruma Kuruluyla ilgili aramızda bir
niza var. Şimdi, Koruma Kurulu bu şekilde teşekkül ediyor ise biz gücümüz
yeterse -elimizdeki yasal dayanaklara bağlı olarak- bu kanunun çıkmaması için
uğraşacağız. Peki, iyi mi olacak? Bu kadar ev ödevi almışsınız, hazirana kadar
da süre almışsınız; bunları bitiremezsiniz. Ben diyorum ki -siz yoktunuz Parlamentoda-
bu Parlamento…
OSMAN AŞKIN BAK (Rize) – Beraber çalışır
bitiririz, beraber çalışır bitiririz; merak etme.
ENGİN ALTAY (Devamla) – Osman, arayı
açacağız seninle!
OSMAN AŞKIN BAK (Rize) – Tamam.
ENGİN ALTAY (Devamla) - Bu Parlamento 2
bin maddelik kanunu üç günde geçirmiş bir Parlamento.
Nasıl oldu? İş birliğiyle, uyumla oldu,
orta yolda, doğru yolda buluşarak oldu. 
OSMAN AŞKIN BAK (Rize) – Evet.
ENGİN ALTAY (Devamla) – Size tavsiyemiz,
Türkiye'nin çıkarları bizim birinci önceliğimizdir.
GÖKCEN ÖZDOĞAN ENÇ (Antalya) – Bizim de.
ENGİN ALTAY (Devamla) – Türkiye'nin
çıkarları için, bu milletin çıkarları için Cumhuriyet Halk Partisi her türlü
sorumluluğa, fedakârlığa açıktır, iş ki işin içinde bir hinlik olmasın, iş ki
AB normları esas alınsın, hayhay, başüstüne. AKP normlarına sonuna kadar
direneceğiz.
Genel Kurulu saygıyla selamlıyorum. (CHP
sıralarından “Bravo” sesleri, alkışlar, AK PARTİ sıralarından gürültüler)
BAŞKAN – Teşekkürler Sayın Altay.
OSMAN AŞKIN BAK (Rize) – Sataşma var
Sayın Başkan.
BÜLENT TURAN (Çanakkale) – Sayın Başkan…
BAŞKAN – Sayın Turan…
BÜLENT TURAN (Çanakkale) – Sayın Başkan,
zabıtlara geçsin diye söylüyorum: Mustafa Kemal Atatürk hepimizin ortak
paydasıdır. (AK PARTİ ve CHP sıralarından alkışlar) 
ENGİN ALTAY (İstanbul) – Az zikrediyorsunuz,
Yahya Çavuş’u daha çok zikrediyorsunuz.
BÜLENT TURAN (Çanakkale) - Dolayısıyla,
milletin ortak değerleri üzerinden siyasi atraksiyon yapmayın.
BAŞKAN – Teşekkür ediyoruz.
BÜLENT TURAN (Çanakkale) – CHP’nin bu
konudaki demokratik tutumunu takdirlerinize sunuyorum Sayın Başkan.
ENGİN ALTAY (İstanbul) – Yahu, Seyit
Onbaşı 16 kere geçti, Mustafa Kemal 3 kere geçti Çanakkale’de. Ayıp ya! 
GÖKCEN ÖZDOĞAN ENÇ (Antalya) – Onları mı
sayıyorsunuz ya! 
BÜLENT TURAN (Çanakkale) – Sayın Başkan,
Mustafa Kemal Atatürk…
BAŞKAN – Bir saniye… 
ENGİN ALTAY (İstanbul) – Allah Seyit
Onbaşı’dan razı olsun, mekânı cennet olsun; o ayrı bir şey.
BAŞKAN - Sayın milletvekilleri, lütfen… 
Bir şey söylediniz…
BÜLENT TURAN (Çanakkale) – Çok kısa bir
söz istiyorum kürsüden.
BAŞKAN - Sayın Turan, buyurun, kürsüden
ifade edin. (AK PARTİ sıralarından alkışlar)
İki dakika süre veriyorum madem öyle,
sataşmadan.
IX.- SATAŞMALARA İLİŞKİN KONUŞMALAR (Devam)
9.- Çanakkale Milletvekili Bülent Turan’ın,
İstanbul Milletvekili Engin Altay’ın AK PARTİ grup önerisi üzerinde yaptığı
konuşması sırasında şahsına sataşması nedeniyle konuşması
BÜLENT TURAN (Çanakkale) – Sayın Başkan,
değerli milletvekilleri; kıymetli grup başkan vekilinin o konuyu niye açtığını
bilmiyorum ama…
ENGİN ALTAY (İstanbul) – Hayır, sen açtın
diye açtım.
BÜLENT TURAN (Devamla) – Ben,
Çanakkale’deki tüm gazilerimizi, tüm şehitlerimizi, zerre kadar emeği geçenden
komutanlarına kadar, Seyit Çavuş’tan Mustafa Kemal’e kadar herkesi anmayı bir
Türk genci olarak görev biliyorum, bunu biliyorum.
ENGİN ALTAY (İstanbul) – Evet, çok güzel.
BÜLENT TURAN (Devamla) - Bununla ilgili
takıntım falan yok.
ENGİN ALTAY (İstanbul) – Ya, sen
niye alındın?
BÜLENT TURAN (Devamla) - O yüzden diyorum
ki: Mustafa Kemal bu ülkenin ortak paydasıdır, herkesçe kıymetlidir;
doğrusuyla, sevabıyla bu ülkenin en önemli kişilerinden bir tanesidir. (AK
PARTİ sıralarından alkışlar) Bunu, neden böyle illa düzeltme ihtiyacı
içerisindesiniz bilmiyorum. 
OSMAN AŞKIN BAK (Rize) – Evet, resmi kim
indirdi? Daha bulamadılar.
BÜLENT TURAN (Devamla) - O yüzden diyorum
ki bu Hükûmet, AK PARTİ Hükûmeti, Mustafa Kemal’in Selanik’te doğduğu köydeki
evini bulup restore etmekten tutun da Çanakkale’de bütün cephelerdeki
hatıralarını ayağa kaldıran Hükûmettir. Bu tarz ithamlar çok geride kalmıştır.
Halkımız neyin ne olduğunu çok iyi biliyor.
Hepinizi saygıyla selamlıyorum. (AK PARTİ sıralarından
alkışlar)
ENGİN ALTAY (İstanbul) – Sayın Başkan…
BAŞKAN – Sayın Altay…
ENGİN ALTAY (İstanbul) – Ben Bülent Turan’ı itham
etmedim, belli ki o üstüne alınmış, kendisi bilir. Ben dedim ki: Bülent Turan
“Çanakkale’yi anlamayan Türkiye’yi anlamaz.” dedi; Mustafa Kemal’i anlamayan,
Mustafa Kemal’in Çanakkale’deki dehasını anlamayan Çanakkale’yi de, Türkiye’yi
de anlamaz. 
BÜLENT TURAN (Çanakkale) – Ben Çanakkale’yi ezbere
anlatayım Sayın Başkan.
ENGİN ALTAY (İstanbul) – Yani, kim üstüne alınıyorsa
alınsın ama ben Bülent Turan’ın o açıklamalarından memnun oldum.
Tutanaklara geçsin diye söyledim.
BAŞKAN – Hayır, “Seyit Onbaşı’yı o andığı kadar Mustafa
Kemal’i de ansaydı.” dediniz. 
Tabii, bu ülkenin ortak değerleridir cumhuriyet,
Mustafa Kemal gibi. 
ENGİN ALTAY (İstanbul) – Bunu tartışmamak lazım, gayet
tabii.
BAŞKAN - Bunlar üzerinden hiçbirimizin istismar
yapmaması lazım. 
VIII.- ÖNERİLER (Devam)
A) Siyasi Parti Grubu Önerileri (Devam)
4.- AK PARTİ Grubunun, Genel Kurulun
çalışma gün ve saatlerinin yeniden düzenlenmesine; gündemin "Kanun Tasarı
ve Teklifleri ile Komisyonlardan Gelen Diğer İşler" kısımının
sıralamasının belirlenmesine; sözlü sorular ve diğer denetim konularının
görüşülmemesi ve 149 ve 170 sıra sayılı Kanun Tasarılarının İç Tüzük’ün 91’inci
maddesine göre temel kanun olarak bölümler hâlinde görüşülmesine ilişkin
önerisi (Devam)
BAŞKAN - Grup önerisi üzerinde lehinde ikinci söz,
Manisa Milletvekili Erkan Akçay’a aittir. 
Buyurun Sayın Akçay. (MHP sıralarından alkışlar)
ERKAN AKÇAY (Manisa) – Sayın
Başkan, değerli milletvekilleri; hepinizi saygıyla selamlıyorum.
Birkaç
saattir ortak değerler üzerine bazı tartışmalar yürütüldü. Evet, Mustafa Kemal
Atatürk bütün millet olarak hepimizin ortak değeridir, Seyit Onbaşı hepimizin
ortak değeridir ama biz buradan iktidar sahibi bazı konuşmacıların Seyit
Rıza’yı ve Şeyh Sait’i de ortak değer olarak ifade ettiğini de biliyoruz,
tutanaklara da geçti. Adalet ve Kalkınma Partisi bu konudaki zihniyetini,
fikrini, görüşünü lütfen berraklaştırsın. Bunu tekrar olarak hatırlatıyorum.
Şimdi,
değerli arkadaşlar, iktidar partisi, Hükûmet, Sayın Başbakan muhalefetten bazı
yasaların çabuk geçmesi için destek istiyor. Buna ilişkin görüşlerimizi
geçtiğimiz hafta da, ondan evvel de defaatle ifade ettik. Elbette ki
Türkiye’nin yararına gördüğümüz bütün bu düzenlemelerin bir an evvel çıkması
için elimizden gelen gayreti gösterir, katkıyı da veririz. Geçmişte bunun örnekleri
de çoktur. Öyle temel yasalar oldu ki bir saat, iki saat içerisinde belki de
bin maddelik Ticaret Kanunu, Borçlar Kanunu gibi kanunlar geçtiği gibi,
sayısını bilemeyeceğimiz kadar çok kanun da muhalefetin katkısıyla, Milliyetçi
Hareket Partisi olarak bizlerin gayretiyle geçmiştir. 
Yalnız,
Hükûmet destek istiyor ama bilgi vermiyor yani neyin desteğini isteyeceğini, bu
bilgileri son derece açık bir şekilde vermesi lazım ve bu bilgileri de bu
kürsüden Hükûmetin ifade etmesi gerekir. 
Tabii,
bu konuda Sayın Millî Eğitim Bakanı son derece şanssız, en olmadık bilgiler
istendiği zaman nöbetçi kendisi oluyor, o da ancak bir cümleyle ifade etmekle
yetiniyor ama bu konuda Avrupa Birliği Bakanlığının, Dışişleri Bakanının veya
bir Hükûmet sözcüsünün dersini çalışarak Türkiye Büyük Millet Meclisini
aydınlatması gerekir. İktidar partisi ne zaman iç politikada ve kamuoyunda
sıkıntıya girse mutlaka, gündemi değiştirecek, Avrupa Birliğiyle ilgili bazı
ilişkileri kamuoyunun gündemine getiriyor. Biz buna “naylon ilişkiler” diyoruz.
Yine, bunun emareleri de var. 
Şimdi,
tarih 3 Ekim 2005. Avrupa Birliğiyle tam üyelik müzakereleri bu dönemde başladı
yani AKP döneminde. O günlerde tam üyelik için 2013 yılı işaret ediliyordu.
Şimdi hangi yıldayız? 2016. Tam üyelik mi konuşuyoruz? Hayır, vize tartışması
içerisindeyiz. Peki, 18 Mart günü Brüksel’de Avrupa Birliği ile Türkiye
arasındaki bu zirve toplantısında ne elde edildi, ne kazanıldı, bu konuda
ayrıntılı bir bilgi verdi mi Hükûmet? Hayır. Sanal zafer naraları atıldı, böyle
bir sanal söylem geliştirildi. Ortada zafer mi var, hezimet mi var veya ne var,
pek aydınlanmış değil. Ha, “tarihî” olarak nitelendirildi, tamam yani bu
görüşmeler elbette tarihîdir ama âdeta geçmiş kapitülasyonlardan taşeronluğa
geçen birtakım anlaşmaların, düzenlemelerin yapıldığı ve yapılacağı
anlaşılıyor. O nedenle, biz de sormak da hakkımız diyoruz. AKP 17 Martta
anlaşma için öne sürdüğü şartların hangilerini kabul ettirmiştir, bunu mutlaka
bu kürsüden açıklamaları gerekir. Bunu kamuoyuna bir zafer gibi sunuyorsunuz
ama mesela, Rum tarafı öyle söylemiyor, onlar kendi zaferlerini yazıyor kendi
basınlarında ve Alman basını da maalesef “Mülteci sorununu Türk halısının
altına süpürdük.” diye karikatürler yapıyor. Karikatür deyip geçmeyin değerli
arkadaşlar.
18 Mart zirvesinden sonra Yunan Başbakanı anlaşmayı
olumlu bir gelişme olarak tanımlıyor ve ülkesinin mülteci deposuna dönüşme
tehlikesinden kurtulduğunu söylüyor ve aynı açıklamasında Yunan Başbakanı
Türkiye’nin aleyhine on gün sessiz sedasız çalıştığını ifade ediyor. Bunu Yunan
Başbakanı söylüyor, açık açık “Türkiye’nin aleyhine çalıştım.” diyor. İyi de
bizim Başbakanımız 8 Martta İzmir’de ağırlamadı mı Yunan Başbakanını? Simit,
çay, kahve ikram edildi; hatta “İzmir’deki Başbakanlık çalışma ofisi de emrinizdedir,
ne zaman isterseniz çalışabilirsiniz.” ifadesi kullanıldı. Buna rağmen, Yunan
Başbakanı Türkiye’nin aleyhine bir gayret gösterdiğini söylüyor. 
Şimdi, malum, bir Kayseri pazarlığından bahsedilmişti.
Bu 3 milyar avronun yanına bir 3 milyar avro daha almaktan bahsediliyor.
Değerli arkadaşlar, Türkiye’nin Avrupa Birliği üyelik sürecinde Avrupa
Birliğinden alacağı hakkı tam 9,5 milyar avroyu buluyor ve Hükûmet bu 9,5
milyar avroyu bırakıp 3 milyar avronun peşine düşüyor. Bunu özellikle
hatırlatmak istiyoruz.
Diğer bir konu değerli arkadaşlar: Bu dokunulmazlıklar
konusunda da işi hiç sulandırmaya gerek yok değerli arkadaşlar. Kimin ne
söylediği belli, bütün partilerin dokunulmazlıkla ilgili programında neler var,
seçim beyannamelerinde neler var, neler vadedilmiş o da belli ve bu
dokunulmazlık tartışmasının en son neden, hangi sebeple çıktığı da ortada. İşi
hiç sulandırmaya kalkmasın kimse; İlkeli bir şekilde, önceliklerini de ortaya
koymak suretiyle tavrını, tutumunu belirlesin.
Şimdi, değerli arkadaşlar, biraz evvel de tartışıldı,
terör olayları karşısında millet olarak, ülke olarak ve siyasetçiler olarak
teröre karşı ortak bir tutum içerisinde olmamız önemlidir ve bunun için zaman
zaman açıklamalar yapılıyor. Ve son 2 saldırıda, gerek 17 Şubat gerekse 13 Mart
saldırısında da Türkiye Büyük Millet Meclisinde 3 siyasi parti; Milliyetçi
Hareket Partisi, Cumhuriyet Halk Partisi ve Adalet ve Kalkınma Partisi olarak
bir ortak açıklama yaptık ve 2 ortak açıklamanın da ortak özelliği, bugüne
kadar yapılan bütün terör eylemlerinedir ve bütün terör örgütlerinedir; şu
örgüt, bu örgüt diye ayrım yapılmamıştır. Bunu özellikle dikkatlere sunmak
istiyorum. Ve ayrıca, tabii, bu açıklamalara imza atmak veya açıklamaları
yapmak iktidar partisinin, Hükûmetin sorumluluğunu asla ortadan kaldırmaz,
bütün eleştirilerimiz bakidir, bu eleştirilerimiz bakidir ancak maalesef,
ülkemizin içinde bulunduğu durum da aciliyeti nedeniyle bu ortak tutumu zorunlu
kılmaktadır. Ülkemiz âdeta, terör örgütlerinin cirit attığı bir ülke hâline getirilmiştir;
saldırıların biri bitiyor, öbürü başlıyor, vatandaşlarımız can ve mal endişesi
içerisindedir. Bir kere, bu güvenlik duygusunu bütün vatandaşlarımızda ve
milletimizde hissettirmemiz lazım. Bunun da yolu Hükûmetin, devletin tavrından
ve bu güveni verebilmesinden çıkar değerli arkadaşlar.
Şimdi, şu elimde gördüğünüz belge, değerli arkadaşlar,
terör örgütünün haraç isteme yazısı, bunu vatandaşlara gönderiyor. Terör
örgütünün pervasızca haraç yazısı gönderdiği bir ülkede, şehirde, kasabada can
güvenliğinden, mal güvenliğinden, devlet otoritesinden bahsedebilir miyiz?
Edemeyiz. Ve artık, namazların kılınamadığı camiler ve futbol maçlarının
oynanamadığı statlar yaygınlık kazanmaya başlamıştır. Şimdi, biraz evvel
Hükûmet Sözcüsü Sayın Kurtulmuş vardı, bu Galatasaray-Fenerbahçe maçının
ertelenmesiyle ilgili olarak önce “Aldığımız çok ciddi istihbarat nedeniyle
seyircisiz oynanacak.” sonra, “Maç tamamen ertelendi.” dedi. Şimdi, tabii,
bizim de sormak hakkımız değerli arkadaşlar, “çok ciddi istihbarat” demek ne
demektir? Kimin, ne zaman, nerede, nasıl eylem yapacağı saldırıda bulunacağı
konusunda…
(Mikrofon otomatik cihaz tarafından kapatıldı) 
ERKAN AKÇAY (Devamla) – Tamamlayabilir miyim Sayın
Başkan.
BAŞKAN – Bitirin Sayın Akçay.
ERKAN AKÇAY (Devamla) – Bu konuda bilgisinin olduğu
varsayılır ve sorumu şöyle yöneltiyorum Hükûmete: Madem ciddi bir istihbarat
alındı, bu istihbarat doğrultusunda herhangi bir operasyon yapılmış mıdır,
zanlılar yakalanmış mıdır? 
Hepinizi saygıyla selamlarım. (MHP sıralarından alkışlar)

BAŞKAN – Teşekkürler Sayın Akçay.
Birleşime on dakika ara veriyorum. 
Kapanma Saati: 19.32
DÖRDÜNCÜ OTURUM
Açılma Saati: 19.49
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Özcan PURÇU
(İzmir)
-----0-----
BAŞKAN
– Sayın milletvekilleri, Türkiye Büyük Millet Meclisinin 59’uncu Birleşiminin
Dördüncü Oturumunu açıyorum. 
Adalet
ve Kalkınma Partisi Grubu önerisinin görüşmelerine kaldığımız yerden devam
ediyoruz.
Önerinin
aleyhinde son konuşmacı, Diyarbakır Milletvekili İdris Baluken.
Buyurun
Sayın Baluken. (HDP sıralarından alkışlar) 
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; hepinizi saygıyla selamlıyorum.
Tabii, AKP’nin hem grup önerisini hem de burada AKP
adına yapılan konuşmaları görünce gerçekten bu Parlamentonun çok bilinçli bir
şekilde işlevsizleştirildiğini düşünüyorum, grubumuz da öyle düşünüyor. Biz,
defalarca bu Parlamentonun gerçek gündeminin halkın ve ülkenin temel sorunları
olması gerektiğini, bu temel sorunlarla ilgili Meclis ve Parlamento inisiyatif
almadığı sürece de sonuçlar üzerinde birbirimize demagoji ekseninde burada ağır
ithamlar dışında herhangi bir şey yapamayacağımızı, herhangi bir siyaset
üretemeyeceğimizi defalarca ifade ettik. 
Bakın, bu Parlamento, son on gün içerisinde, Türkiye
siyasi tarihinin en büyük 2 saldırısı Ankara ve İstanbul’da
gerçekleştirildiğinde tatildeydi. Çalışan tek bir Parlamento grubu vardı, o
patlamaların olduğu günün ertesi gününde HDP Grubu dışında bir araya gelip bu
konuda bir grup iradesi, bu konuda bir grup çalışması ortaya koyan bir siyasi
parti bile olmadı; hani bırakın Genel Kurulun çalışmasını, Genel Kurulun acil
toplanmasını, siyasi parti grupları zahmet edip bu gelişen gündemler üzerine
bir toplantı bile gerçekleştirmedi. Ama, Ankara patlamasından hemen sonra biz
HDP Parlamento Grubunu topladık, ertesi gün bu Mecliste grup toplantısını
yaptık, kamuoyuna, Türkiye halklarına gerekli olan mesajları verdik, yapılması
gereken önerileri sunduk, bir çözüm komisyonunun mutlaka oluşturulması
gerektiğini, 4 siyasi partinin bu konuda bir inisiyatif geliştirmesi
gerektiğini belirttik; birtakım hamaset söylemlerinin olduğu bildirilerle
değil, gerçekten bu işle ilgili çözüm üretecek bir inisiyatifin mutlaka hayata
geçmesi gerektiğini ifade ettik ama maalesef, Parlamento tatil yapmaya devam
etti. Bugün de kürsüye çıkılmış, “Gerekirse işte biz sabaha kadar çalışırız,
yirmi dört saat çalışırız.” Çalışmadan sanki muhalefet kaçıyor da iktidar
partisi ısrar ediyormuş gibi bir algı yaratmaya çalışıyorlar, bunun doğru
olmadığını, bu yaklaşımın da hiçbir zaman kabul edilemeyeceğini ifade etmek
istiyoruz. 
Bu ülkede yaşanan her terör saldırısında da artık
özellikle iktidar partisinin sorumluluğundan bütün kamuoyunu bir şekilde
kaçırmak için, sorumluluktan kaçmak için yapmış olduğu “Kınayın.” baskısını,
birlik mesajlarını, işte onun üstüne gelişen “Bizi eleştirmeyin.” baskısını
kabul etmemizin mümkün olmadığını ifade etmek istiyoruz. 
Sizin, bir kere, 78 milyonu birlik ruhu içerisinde
kapsama gibi bir derdiniz yok. Saldırılar oluncaya kadar bu ülkede toplumsal
kesimleri alabildiğine kutuplaştırıyorsunuz, olabildiğince toplumsal kesimleri
karşı karşıya getiriyorsunuz, çatışma siyaseti izliyorsunuz; sonra bir sonucu
ortaya çıktığında “Hadi hep birlikte birlik olalım, bizi eleştirmeyin yok,
bilmem şunu kınayın, bunu kınayın...” Şimdi, bu anlayışla bir ülkenin, bir
memleketin yönetilmesi mümkün mü? Mümkün değil, zaten yönetilemez duruma geldi.
Yani bugün İstiklal Caddesi’nden, Kızılay Meydanı’ndan Tunalı Hilmi’ye kadar
neredeyse her gün insanlar sokağa çıkamaz bir duruma geldiler. 
Demin ifade ettim, Diyarbakır Meydanı’nda da
arkadaşlarımız söyledi; kamu düzeni, kamu düzeni… Güvenlik eksenli
operasyonlarla “Kamu düzenini getireceğiz.” diye tutturdunuz, getirdiğiniz kamu
düzeninin sonucu Kürtler evine gidemiyor, Türkler ya da batıda yaşayan halklar
evinden çıkamıyor. Böyle bir kamu düzeni olur mu arkadaşlar? Biz defalarca bu
kürsüden yaptığımız konuşmalarda da kamu düzeninin demokrasiyle, eşitlik
temelinde geliştirilecek olan reformlarla, özgürlüklerle sağlanabileceğini, bu
ülkenin temel politikalarında kapsayıcı birtakım düzeltmelere gidilmesi
gerektiğini ifade ettik. İçeride, iç politikada derhâl -çatışma mı dersiniz,
savaş mı dersiniz, terörle mücadele mi dersiniz, oraya takılmıyoruz ama- bu
savaş manzarasından çıkılması, müzakere masasının tekrar kurulması ve kalıcı
barışla ilgili kalınan yerden bir kez daha o çalışmaların başlaması gerekiyor.
Ha, savaşta devam edilirse, savaşta bir ısrar olursa maalesef, yani hiçbirimiz
tasvip etmiyoruz, hiçbirimiz bu konuda olumsuz bir gelişmenin yaşanmasını
istemiyoruz ama bütün Türkiye taziye yerine, yas evine dönmeye devam edecek,
daha ağır faturalar önümüze gelecek. O nedenle, yol yakınken yani burada
demagoji üzerinden değil, demokrasi üzerinden bir siyaset yapmamızın zamanı
geldiğini hepimizin kabul etmesi gerekiyor. 
Bakın, bu süreç içerisinde birçok ihmal oldu. Biz,
bütün bu yaşananlarda Hükûmetin açık ihmali olduğunu düşünüyoruz. Düşünün ki
İstiklal Caddesi’ndeki patlamadan önce yabancı istihbarat servisleri günler
öncesinden bu tarz gelişmelerin olabileceğini ifade ediyorlar;
büyükelçilikleri, resmî kurumlarını kapattırıyorlar ama göz göre göre
İstanbul’un en işlek caddesinde âdeta bir facianın eşiğinden dönülüyor. Yani
her yaşanan kayıp acıdır ama o gün İstiklal Caddesi her günkü yoğunluğunda
olmuş olsa oradan hiçbirimizin asla izah edemeyeceği bir tablo ortaya çıkardı.
Şimdi, bu şekildeki bir ülke yönetiminin doğru bir yönetim olduğunu
söyleyebilir misiniz? Yani siyasetle ilgili Hükûmet inisiyatifini yitirmiş,
herkes saray ve çevresinin ne söyleyeceğine bakıyor. Kusura bakmayın ama
saraydaki danışmanların söylediğini Hükûmetin söylediğinden daha fazla
önemseyen bir kamuoyuyla karşı karşıyayız. Güvenlikle ilgili, bu ülkenin
Hükûmetinden çok, “Yabancı istihbarat servisleri, yabancı devletler ne diyor?”
şeklinde bir algı giderek yayılıyor. 
Dolayısıyla buradan, bu tabloları görmeden, bunları
cesur bir şekilde tartışmadan bir çıkış yapmak mümkün değil. İç politikada,
dediğim gibi, derhâl, çözüm sürecinde masaya dönülmelidir, bu çatışma ortadan
kaldırılmalıdır. 
Dış politikada da Suriye politikasıyla ilgili köklü bir
revizyona ihtiyaç var. Suriye’de savaşın bir tarafı olmak değil, oradaki
halkların iradesine saygıyı esas alan barışçıl, diplomatik görüşmelerde Türkiye
öncü olmalıdır. Kürt karşıtı bir politika değil, çetelerle iş tutan bir
politika değil; Kürtlerle yüz yıllık bir stratejik ittifaka dayalı, bizim “Eşme
ruhu” olarak ifade ettiğimiz ve çetelerle de arasına belirgin mesafe koyan yeni
bir dış politikayı mutlaka oluşturmalıdır diye düşünüyoruz. 
Tabii, süremiz az olduğu için farklı konularda da
değerlendirme şansımız olmayacak ama özellikle geldiğiniz noktayı ifade etmek
üzere bu “Nevroz” Bayramı’yla ilgili birkaç şey söyleyeceğim. Yani asırlardır,
binlerce yıldır bir halkın ya da Orta Doğu halklarının, Anadolu, Mezopotamya
halklarının kutladığı bir bayrama yasak getirmek, sizin gelmiş olduğunuz
noktayı göstermesi, AKP’nin demokratikleşme iddiasından hangi yasakçı anlayışa
savrulduğunu göstermesi açısından son derece önemli. 83 yerde halk “Nevroz”unu
kutlamak istedi ama AKP yasakladığı için, 75 yerde yasaklanarak büyük bir
baskıya, büyük bir tazyike maruz kaldı; sadece 8 yerde izinli “Nevroz”
kutlamaları yapılabildi. Yani bu “Nevroz”u kutlayanlar bir tek HDP’liler değil;
o “Nevroz” alanlarına gelenler arasında geçmiş yıllarda AKP’liler de vardı,
CHP’liler de vardı, bölgede etkin olan başka siyasi partiye oy vermiş olan
insanlar da vardı. Ama öyle bir süreç geliştirdiniz ki alana ayağını her atana
tazyikli su, gaz, cop, gözaltı, tutuklamayla, deyim yerindeyse tam bir terör
dalgası estirdiniz. Bunu kabul etmek mümkün değil. Bütün bunlar olmasına rağmen
dün Diyarbakır Meydanı’nda yüz binlerce insan “müzakere” diye haykırdı, “çözüm”
diye haykırdı, “barış” diye haykırdı, “Savaş bitsin.” diye haykırdı. Şimdi bu
mesajı doğru algılayıp algılamama, doğru okuyup okumama, tamamen bu Meclisin
inisiyatifinde olan bir konudur. Biz, burada, demin dediğim gibi, birbirimize
her bir konuda saatlerce laf yetiştirebiliriz, demagoji yapabiliriz ama bu
ülkenin kurtuluşu, demagoji üzerine siyaset yapmayı bir kenara bırakıp
demokrasi üzerine bir çaba gösterilmediği sürece maalesef mümkün olmayacaktır. 
O nedenle, yol yakınken bundan dönülmesi, Parlamentonun
gerçek gündemlerle burada bazı tartışmalar yürütmesi ve bu konuda da bütün
siyasi partilerin inisiyatif alarak hızla bir çözüm komisyonu oluşturarak
sürece müdahil olması gerektiğini ifade ediyor, hepinizi saygıyla selamlıyorum.
(HDP sıralarından alkışlar)
BAŞKAN – Teşekkür ediyorum. 
Sayın milletvekilleri, Adalet ve Kalkınma Partisi Grubu
önerisi redakte edilmiş hâliyle gruplara dağıtılmıştır. 
Öneriyi bu hâliyle oylarınıza sunuyorum: Kabul edenler…
Kabul etmeyenler… Öneri kabul edilmiştir. 
Şimdi, İç Tüzük’ün 37’nci maddesine göre verilmiş bir
doğrudan gündeme alınma önergesi vardır, okutup işleme alacağım ve oylarınıza
sunacağım.
VII.- BAŞKANLIĞIN GENEL KURULA SUNUŞLARI
(Devam)
B) Önergeler (Devam)
2.- İstanbul Milletvekili Mustafa Sezgin
Tanrıkulu’nun (2/500) esas numaralı, Toplumsal Barış ve Demokrasinin Tesisi
Amacıyla Bazı Kanunlarda Değişiklik Yapılması Hakkında Kanun Teklifi’nin doğrudan
gündeme alınmasına ilişkin önergesi (4/21)
18/03/2016
Türkiye Büyük Millet Meclisi
Başkanlığına
(2/500) esas numaralı Kanun Teklifi’min İç Tüzük’ün
37’nci maddesine göre doğrudan Genel Kurul gündemine alınmasını arz ederim.
Saygılarımla.
 Mustafa
Sezgin Tanrıkulu
 İstanbul
BAŞKAN – Öneri üzerinde teklif sahibi İstanbul
Milletvekili Mustafa Sezgin Tanrıkulu konuşacak.
Buyurun Sayın Tanrıkulu. (CHP sıralarından alkışlar)
Süreniz beş dakikadır. 
MUSTAFA SEZGİN TANRIKULU (İstanbul) – Sayın Başkan,
değerli milletvekilleri; hepinizi saygıyla selamlıyorum.
Öncelikle, bugün Brüksel’de meydana gelen ve birçok
insanın yaşamına mal olan terör eylemini lanetliyorum. Geçtiğimiz günlerde
İstanbul’da meydana gelen, yine birçok insanın yaşamına mal olan terör eylemini
lanetliyorum. Umarım, bir daha böyle terör eylemleriyle karşı karşıya kalmayız.
Değerli arkadaşlar… 
AHMET SAMİ CEYLAN (Çorum) – MED TV’deki canlı yayınını
da söyle, MED TV’deki. Ankara’da bomba patlarken…
BAŞKAN – Sayın milletvekilleri, müdahale etmeyelim.
Sayın Tanrıkulu, buyurun, siz Genel Kurula hitap edin.
MUSTAFA SEZGİN TANRIKULU (Devamla) – Bak, şimdi, o
TV’ye, bu kürsülerden kimin çıktığını söylerim, utanırsın. Tamam mı? Kimin
çıktığını söylersem utanırsın. 
AHMET SAMİ CEYLAN (Çorum) – Söyle söyle, kim çıktı?
BAŞKAN – Siz Genel Kurula hitap edin.
Lütfen sayın milletvekilleri, müdahale etmeyelim.
MUSTAFA SEZGİN TANRIKULU (Devamla) – Bakın, kimin
çıktığını söylerim, utanırsın. 
BAŞKAN – Buyurun Sayın Tanrıkulu, Genel Kurula hitap
edin.
MUSTAFA SEZGİN TANRIKULU (Devamla) – Bana isim söylemek
yakışmaz ama şu anda en üst görevde olan arkadaşlarınız var bu sıralarda
oturan. Ayıp, ayıp, ayıp! (AK PARTİ sıralarından gürültüler)
Değerli arkadaşlar, bakın, tam da bu nedenlerle bu
sorunları çözemiyoruz. Ben geçen hafta yaptığım konuşmanın CD’sini bugün Sayın Başbakana
gönderdim. Beni hedef gösterdiler, hedef göstermeye devam ediyorlar ve burada
bu vesileyle söylüyorum: Benim ve yakınlarımın, bu hedef göstermelerden dolayı,
kılına zarar gelirse eğer, Başbakan ve saraydaki Erdoğan bundan sorumludur tam
da bu söylemden dolayı. 
GÖKCEN ÖZDOĞAN ENÇ (Antalya) – “Ayağını kıracağım.”
diyen siz değil miydiniz? Şiddet konuşmaları yapan siz değil miydiniz?
MUSTAFA SEZGİN TANRIKULU (Devamla) – Bakın, değerli
arkadaşlar, o televizyona da hâlen en üst düzeyde görev yapan sizin
arkadaşlarınız çıktı, çıkmaları lazım çünkü orada konuşup orayı dinleyenleri de
ikna etmemiz lazım tam da bu nedenle. Ben konuşmamı gönderdim, Sayın Başbakan
umarım dinler ve bilim adamı ahlakıyla ve
namusuyla bir daha öyle hedef gösterici konuşmalar yapmaz. 
Değerli arkadaşlar, bakın, bu ortam bir şeyi çözme ortamı
değil. Herkes fotoğrafa bir yerden bakıyor ama biz büyük fotoğrafa bakmak
zorundayız. 
BÜLENT
TURAN (Çanakkale) – Aynaya bak! 
MUSTAFA
SEZGİN TANRIKULU (Devamla) – Türkiye bir yol ayrımında. Bakın, sadece son altı
ayda patlamalarda 180 insanımız yaşamını yitirdi. 
GÖKCEN
ÖZDOĞAN ENÇ (Antalya) – Sayenizde. 
MUSTAFA
SEZGİN TANRIKULU (Devamla) – Ölen sivillerin sayısı, bugün Türkiye İnsan
Hakları Vakfı yayınladı, 310; 72’si çocuk, 62’si kadın, 29’u 60 yaşından büyük
yaşlı insan. 
AHMET
SAMİ CEYLAN (Çorum) – Peki, kim yaptı bunu? 
MUSTAFA
SEZGİN TANRIKULU (Devamla) – 167 insan evinin sınırları içerisinde yaşamını
yitirdi ateşle veya top mermisiyle.
GÖKCEN
ÖZDOĞAN ENÇ (Antalya) – Kim yaptı bunları, kim yaptı, kim? Müsebbibi kim?
MUSTAFA
SEZGİN TANRIKULU (Devamla) – Bakın, binden fazla insan yaşamını yitirdi.
300’den fazla şehit var; asker var, polis var 300’den fazla, 300’den fazla. 79
insanın 59’u Cizre’de, 20’siyse Sur’da defnedildi, otopsi yapılamadı ve
kimlikleri belli değil. Hepsi bu altı ay içerisinde oldu. Bakın, bu yol yol
değil, o nedenle bu kavgadan vazgeçelim. Gelin, Mecliste… Önerdik değerli
arkadaşlar, bakın, 14 Aralık 2015 tarihinde önerdik. 
GÖKCEN
ÖZDOĞAN ENÇ (Antalya) – HDP miydi sizin parti?
MUSTAFA
SEZGİN TANRIKULU (Devamla) – Başlayalım burada birbirimizle konuşmaya, kavga
etmeye değil. Daha ağzımızı açmadan, ne söylediğimize bakmadan benim suratımı
görünce bağırıp çağırıyorsunuz. 
BÜLENT
TURAN (Çanakkale) – Neden? 
MUSTAFA
SEZGİN TANRIKULU (Devamla) – Bana bile tahammül edemiyorsanız ne olacak? Bu
Meclisin üyesiyim ben değerli arkadaşlar, bu Meclisin üyesiyim ben. 
GÖKCEN
ÖZDOĞAN ENÇ (Antalya) – Şu an tahammül ettiğimiz için konuşuyorsunuz Sayın
Milletvekili. 
MUSTAFA
SEZGİN TANRIKULU (Devamla) – Yarın bir gün benim başıma bir şey gelse kına mı
yakacaksınız sizlere soruyorum?
OSMAN
AŞKIN BAK (Rize) – Ne oldu, suçluluk psikolojisi mi var?
MUSTAFA
SEZGİN TANRIKULU (Devamla) – Değerli arkadaşlar, bakın, çok değerli bir teklif
vermiş durumdayız. Kibrinizi bırakın, “Her şeyi biz biliyoruz.” tavrını
bırakın; sizden rica ediyorum, sizden rica ediyorum.
İLYAS
ŞEKER (Kocaeli) – Siz de bırakın. 
MUSTAFA SEZGİN TANRIKULU (Devamla)
– İnsanlar Ankara’nın göbeğinde sokağa çıkamaz oldular. İstanbul’da maçlar
iptal ediliyor. 
OSMAN AŞKIN BAK (Rize) – PKK’nın
avukatlığını bırak avukatlığını PKK’nın avukatlığını bırak sen! 
GÖKCEN ÖZDOĞAN ENÇ (Antalya) –
Sizden korkan sizin gibi olsun! 
MUSTAFA SEZGİN TANRIKULU (Devamla)
– İnsanlar sokağa çıkamaz oluyorlar. 
İLYAS ŞEKER (Kocaeli) – Gidip
teselli veriyorsun, teröristin cenazesine gidiyorsun. 
MUSTAFA SEZGİN TANRIKULU (Devamla)
– Değerli arkadaşlar, bundan vazgeçelim, bu Mecliste bir yol açalım.
Sağduyumuzu harekete geçirelim. Yıllarca,
bakın, yıllarca bunun için mücadele ettik ama bu Meclisi ölümlerin Meclisi yapmayalım,
barışın, uzlaşmanın Meclisi yapalım. Bu yol var, bu yol var değerli arkadaşlar,
bu yol var ve bunu yapalım.
GÖKCEN ÖZDOĞAN ENÇ (Antalya) – “Barış,
barış” demekle barış olmuyor Sayın Tanrıkulu!
İLYAS ŞEKER (Kocaeli) – PKK terör örgütü
mü?
MUSTAFA SEZGİN TANRIKULU (Devamla) – Bu
yol var ve bunu yapalım değerli arkadaşlar.
Bakın, bu grupta sağduyulu insanlar var
biliyorum, kulislerde bize hitap ediyorlar; kulislerde hitap ediyorlar bize,
sağduyulu insanlar var. Sağduyumuzu koruyalım, büyük fotoğrafı görelim değerli
arkadaşlar.
Ben bu gruptaki sağduyulu
milletvekillerine güveniyorum. Biraz sonra “Yok.” diyeceksiniz ama gittiğiniz
yol yol değil. 
(Mikrofon otomatik cihaz tarafından
kapatıldı)
MUSTAFA SEZGİN TANRIKULU (Devamla) –
Beraber burada, beraber burada yeni bir mekanizma oluşturmanın yollarını
arayalım.
Teşekkür ediyorum, çok sağ olun. (CHP
sıralarından alkışlar) 
İDRİS BALUKEN (Diyarbakır) – Sayın
Başkanım… 
MUSTAFA SEZGİN TANRIKULU (İstanbul) –
Sayın Grup Başkan Vekili, sana da bu tutum yakışmıyor, bir daha sana
söylüyorum. 
BÜLENT TURAN (Çanakkale) – Efendim…
MUSTAFA SEZGİN TANRIKULU (İstanbul) –
Sana da bu tutum yakışmıyor, sana söylüyorum. 
GÖKCEN ÖZDOĞAN ENÇ (Antalya) – Ayaklarını
mı kıracaksın!
BÜLENT TURAN (Çanakkale) – Anlamadım bir
daha de, anlayamadım. 
MİHRİMAN BELMA SATIR (İstanbul) – Ne
oluyor böyle üstten üstten? Allah Allah!
BÜLENT TURAN (Çanakkale) – Hangi üslup?
Ne yaptık yine ya!
BAŞKAN – Sayın Baluken…
İDRİS BALUKEN (Diyarbakır) – Sayın
Başkan, şimdi hem gruptan arkadaşlarımız bizi aradılar hem de Meclis
yayınlarını takip eden yurttaşlar bizi aradı. Benim konuşmamın son beş
dakikasından itibaren Meclis TV’de sesle ilgili ya teknik bir sorun ya da
bilinçli bir tavır ortaya çıkmış. Sezgin Bey de konuşurken yine Meclis TV’de
aynı sorun devam ediyor yani, bu konuyu açıklığa kavuşturmamız lazım. O nedenle
ara vermeniz ve muhalefetin sesinin bilinçli mi kesildiği, yoksa teknik bir
nedenden dolayı mı böyle bir durumun yaşandığını Genel Kurula izah etmeniz
gerekiyor.
BAŞKAN – Tamam, arada onu sorarız. 
MUSTAFA SEZGİN TANRIKULU (İstanbul) –
Sayın Başkan, şimdi bana da bilgi geldi, benim konuşmam…
BAŞKAN – Saat 19.00’a kadar biliyorsunuz
normalde yayın yapıyor.
İDRİS BALUKEN (Diyarbakır) – Hayır,
hayır, İnternet üzerinden. 
MUSTAFA SEZGİN TANRIKULU (İstanbul) –
Hayır, İnternet üzerinden… 
BAŞKAN – Onu da sorarız. Zaten birazdan
ara vereceğiz, birazdan ara vereceğiz; sorarız, bilgi veririz. 
İDRİS BALUKEN (Diyarbakır) – Hayır, hayır
Sayın Başkanım, şu anda konuşacak olan milletvekilinin sesini halk duymamış
olacak.
BAŞKAN – Şimdi, bakın…
İDRİS BALUKEN (Diyarbakır) - Biz saat
19.00’da yayının bittiğini biliyoruz yani yıllardır bu Mecliste çalışıyoruz.
BAŞKAN – Evet, evet…
İDRİS BALUKEN (Diyarbakır) - Ama İnternet
üzerinden yayını takip eden insanlar sadece dudak hareketleriyle, dudak
hareketlerinden milletvekilinin ne söylediğini anlamaya çalışıyor.
BAŞKAN – Anladım Baluken, bir saniye...
Anladım ben. 
Şimdi, Sayın Özel’in isteği üzerine
aslında biz bunu önceliğe aldık, Sayın Özel’in talebi üzerine bunu önceliğe
aldık. 
İDRİS BALUKEN (Diyarbakır) – Ses yok
yani. 
BAŞKAN - Dolayısıyla bugün de gündemi
bitirdikten sonra ara verelim diye karar verdik. 
İDRİS BALUKEN (Diyarbakır) – Sayın
Başkan…
BAŞKAN - Şimdi Sayın Özel’de söz sırası 
MUSTAFA SEZGİN TANRIKULU (İstanbul) –
Sayın Başkan…
BAŞKAN – Sayın Tanrıkulu, şimdi, beş dakika sonra zaten
ara vereceğiz, bu konuyla ilgili bilgi vereceğiz.
Sayın Özel, sizin talebiniz üzerine biz bunu gündeme
aldık, biliyorsunuz. 
İDRİS BALUKEN (Diyarbakır) – Başkan, ses yok, ses.
MUSTAFA SEZGİN TANRIKULU (İstanbul) – Sayın Başkan, ben
de ifade edeyim de. 
Gündeme almakla ilgili sorun yok, tabii ki gündeme
aldınız.
BAŞKAN – Evet.
MUSTAFA SEZGİN TANRIKULU (İstanbul) – Ama, ben
konuşurken benim konuşmamı İnternet üzerinden izleyenler duyamamış, ses yok.
Bunun özel bir nedeni var mı, yok mu, bunu bir araştırın. 
İDRİS BALUKEN (Diyarbakır) – Buna ara vermeniz lazım.
BAŞKAN – Bakın, arıza olduğunu şimdi söylediler. Biz
onu görüşeceğiz, aradan sonra da bilgi vereceğiz size. 
MUSTAFA SEZGİN TANRIKULU (İstanbul) – Konuşmamı bir
daha yapmam lazım benim. 
İDRİS BALUKEN (Diyarbakır) – Sayın Başkan, arıza
giderilmeden bu görüşme olamaz.
BAŞKAN – Bir saniye Sayın Baluken, Sayın Özel’e
soruyorum, şimdi söz sırası onda.
Sayın Özel, sizin talebiniz üzerine biz, biliyorsunuz,
önceliğe aldık, yoksa ara verecektim ben, yemek arası verecektim. 
MUSTAFA SEZGİN TANRIKULU (İstanbul) – Hayır, kimse
dinlemiyorsa biz niye konuşuyoruz?
BAŞKAN – Konuşacak mısınız şimdi?
ÖZGÜR ÖZEL (Manisa) – Efendim, arıza devam ediyorsa
konuşmanın bir manası yok tabii.
BAŞKAN – Birleşime kırk dakika ara veriyorum.
Kapanma
Saati: 20.09
BEŞİNCİ OTURUM
Açılma Saati: 20.58
BAŞKAN: Başkan Vekili Ahmet AYDIN
KÂTİP ÜYELER : Mücahit DURMUŞOĞLU (Osmaniye), Özcan PURÇU
(İzmir)
------0-----
BAŞKAN
– Sayın milletvekilleri, Türkiye Büyük Millet Meclisinin 59’uncu Birleşiminin
Beşinci Oturumunu açıyorum.
İç
Tüzük’ün 37’nci maddesine göre verilen doğrudan gündeme alma önergesinin
görüşmelerine kaldığımız yerden devam ediyoruz. 
Önerge
üzerinde…
MUSTAFA
SEZGİN TANRIKULU (İstanbul) – Sayın Başkan…
BAŞKAN
– Bir saniye… Bir saniye…
…Manisa
Milletvekili Sayın Özgür Özel konuşacaktır.
Sayın
Tanrıkulu, buyurun.
MUSTAFA
SEZGİN TANRIKULU (İstanbul) – Efendim, biraz önce ben konuştuktan sonra bana da
bilgi geldi. Meclisin İnternet…
BAŞKAN
– Şimdi, ben onunla ilgili bir açıklama yapayım Sayın Tanrıkulu.
MUSTAFA
SEZGİN TANRIKULU (İstanbul) – Onunla ilgili bilgi verin, evet. 
BAŞKAN
– Kısa bir süre ses masasından dolayı bir arıza çıkmış. O arızayı da
gidermişler. Şu anda bir problem yok. Kaldığımız yerden devam edeceğiz.
MUSTAFA
SEZGİN TANRIKULU (İstanbul) – O zaman, yayın…
BAŞKAN
– Hayır efendim. Meclis yayını bozulsa bile her seferinde tekrar mı edeceğiz?
Böyle bir imkânımız yok. 
MUSTAFA
SEZGİN TANRIKULU (İstanbul) – Parti ayrımı olmaksızın Kürtlere denk geliyor bu
kesme işi. 
BAŞKAN
– Sayın Tanrıkulu, tarihe not düştünüz, tutanaklara geçti. Konuşma sayın
milletvekillerine yapılır, kürsüden milletvekillerine hitap edilir. 
MUSTAFA
SEZGİN TANRIKULU (İstanbul) – Bizi takip eden insanların da yurttaşların da
dinlemesi lazımdı. Bunun bize denk gelmiş olması da…
MUSTAFA
ILICALI (Erzurum) – Tutanakları Twitter’da paylaşırsınız Sayın Tanrıkulu. 
BAŞKAN
– Tutanakları paylaşırsınız, olur biter Sayın Tanrıkulu. 
MUSTAFA
SEZGİN TANRIKULU (İstanbul) – Ama söz verebilirsiniz bir daha efendim.
BAŞKAN
– Teşekkür ediyorum. 
Sayın
Özel, buyurun lütfen, söz sırası sizde. 
Sürenizi
beş dakika olarak başlatıyorum. 
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlıyorum.
Biraz
önce Sayın Tanrıkulu’na ve Sayın Baluken’e denk gelen aksilik büyük bir
talihsizlik. İç Tüzük’te de bunun bir yeri yok ama bir çözüm üretilmesi
gerektiğini hepimiz düşünüyoruz. O yüzden, ben, buradan çok açıkça şunu
söylüyorum: Konuşmalarını dinledim ama ne Sayın Sezgin Tanrıkulu’nun ne de
İdris Baluken’in söylediklerinden bir şey anlamadım. Eğer söyleyecek sözleri
varsa, buna cesaretleri varsa çıksınlar kürsüden buna cevap versinler Sayın
Başkan. Böylelikle hem bir haksızlık ortadan kalkar hem de bu kadar
anlamadığımız konuşmalara açıklık getirmiş olurlar. 
Sayın
Başkanım, tabii, bir yandan bunu konuşuyoruz bir yandan Sayın Tanrıkulu burada
kürsüye çıktığında yaşananlar, son günlerde iktidar partisinin ortaya koyduğu
linç kültürü açısından da son derece manidar. Sayın Tanrıkulu kürsüye çıkıp
şiir okusa “Örgüt propagandası yaptın.” diye bağırıyor oradan birisi. Sayın
Tanrıkulu televizyonda türkü söylese bölücü örgüte destek vermiş diye troller
harekete geçiyorlar. Teyzenin biri bastonunu düşürse, Tanrıkulu bastonunu verse
“Bölücü örgüte yardım ve yataklık yaptın.” diyorlar ve buna, önce birileri
söylüyor sonra herkes inanıyor. 
Biraz önce o arkadan laf atan bir arkadaşımız diyor ki:
“Sen canlı yayında, git bölücü örgütün televizyonunda konuş.” Bir kez bu,
aslında Başbakanın bu ülkeye ve kendi grubuna ne büyük bir kötülük yaptığını da
gösteriyor. 
Birincisi, yayın, canlı yayın değil, banttan yayın.
Bugün Başbakana yolladık CD’yi. 6 kez terör örgütünün açıkça kınandığı ve
yapılan eylemlerin, terör örgütünün yaptığı eylemlerin ağır bir insanlık suçu
olduğunu söyleyen bir yayına, tutup da Başbakan önce kendi grubunu, neredeyse
bütün Türkiye’yi inandıracak. Bu, bir Başbakana, bir devlet adamına yakışmaz.
Ümit ederiz, Başbakan kendisine giden o CD’den sonra oturur kendi öz
eleştirisini yapar ve gerekli özrü de hem grubumuzdan hem de değerli
milletvekilimizden diler.
Bugün yaşanan olaylar, özellikle önce Nusaybin’deki 5
şehidimize, ardından Brüksel’de -her dakika sayısı artan- hayatını kaybedenlere
Brüksel’le birlikte, Belçika’yla birlikte ağlıyoruz. Keşke bütün dünya,
dünyanın neresinde olursa olsun, terörün kaynağına, menşesine, bu saldırıdan
kimin yararlandığına, bu saldırıyı kimin organize ettiğine bakmadan “ama”sız,
“fakat”sız bunları kınayabilse, bütün dünya ve Türkiye’deki herkes, kendi
pozisyonuna göre değil de evrensel normlara göre, vicdana göre, hukuka ve
Anayasa’ya göre terör eylemlerine karşı ilişkilenebilse. 
Şimdi, burada, bir samimiyet sınavındayız arkadaşlar.
Kırk beş gün boyunca komisyonda beklemiş bir kanun teklifimiz birazdan burada
oylanacak. Tam 68 maddeden oluşuyor, 68 madde. Tek tek sayamam ama şu anda pek
çoğu salonda olmayan ancak karar yeter sayısını yetiştirmek için birazdan
kapılar açıldığında içeriye “Hayır, hayır…” diye koşacak arkadaşlar ya da
burada oturduğu hâlde içerikten bağımsız olarak, kategorik olarak bu
önerilerimize karşı çıkacak arkadaşlar neye karşı çıkıyorlar onu bilmeleri
açısından birkaç şey söyleyeceğim:
İktidar partisinin çok değerli milletvekilleri,
birazdan kullanacağınız “hayır” oyuyla seçim barajının düşürülmesi önerisine
“Hayır.” diyeceksiniz.
“1937-38 yıllarında Dersim’de neler yaşandı, bu Meclis
bir komisyon kursun, araştırsın bu konuda.” diye önereceğiz, birazdan “Hayır.”
diyeceksiniz.
Diyarbakır Cezaevinin insan hakları ve demokrasi müzesi
olmasına birazdan “hayır” oyu vereceksiniz.
“Mayınlı arazileri temizleyelim, yoksul köylülere
dağıtalım.” önerisine birazdan “Hayır.” diyeceksiniz.
“Tutukluluk sürelerinin kısaltılmasına hayır, uzun
tutukluluk iyidir.” diye oy kullanacaksınız.
Davaların başka illere kaçırılıp adil yargılanmanın
engellenmesine “Hayır.” diyemeyecek, vereceğiniz “hayır” oyuyla bunun önünü
açmaya devam edeceksiniz.
Özel yetkili mahkemelerin kararlarına yeniden yargılama
yolunun açılma teklifimize “Hayır.” diyeceksiniz.
İşkence ve gayriinsani suçlardan dolayı Türkiye
Cumhuriyeti devletine Avrupa İnsan Hakları Mahkemesinin verdiği cezalarda
cezaların rücu ettirilmesine “Hayır.” diyeceksiniz.
Gizli tanık uygulamasına “Devam.” diyeceksiniz
birazdan.
“Faili meçhuller, nefret suçları ve darbe döneminin
DGM’leri için zaman aşımı uygulanmasın.” önerimize de “Hayır.” diyeceksiniz.
(Mikrofon otomatik cihaz tarafından kapatıldı)
ÖZGÜR ÖZEL (Devamla) – Üzülerek bir başka tavrı
bekliyor ama bunun için daha çok demokrasi, daha çok parti içi demokrasi,
vicdanıyla hareket eden halkın gerçek vekillerine ihtiyaç olduğunu da üzülerek
tespit ediyoruz.
Saygılar sunuyorum. (CHP sıralarından alkışlar)
BAŞKAN – Önergeyi oylarınıza sunuyorum…
İDRİS BALUKEN (Diyarbakır) – Karar yeter sayısı…
ENGİN ALTAY (İstanbul) – Sayın Başkan…
BAŞKAN - Kabul edenler…
ENGİN ALTAY (İstanbul) – Sayın Başkan…
MUSTAFA SEZGİN TANRIKULU (İstanbul) – Sayın Başkan…
İDRİS BALUKEN (Diyarbakır) – Karar yeter sayısı istedik
Başkan.
BAŞKAN – Kabul etmeyenler…
ENGİN ALTAY (İstanbul) – Sayın Başkan…
MUSTAFA SEZGİN TANRIKULU (İstanbul) – Biz yoklama
istiyoruz.
BAŞKAN – Buyurun.
İDRİS BALUKEN (Diyarbakır) – Karar yeter sayısı istedik
oylamadan önce.
ENGİN ALTAY (İstanbul) – Sayın Başkan…
BAŞKAN – Evet.
ENGİN ALTAY (İstanbul) – Kürsüde kafanız önde konuşma
biter bitmez Genel Kurula bakmadan önergeyi oylamaya sunuyorsunuz.
İSMAİL TAMER (Kayseri) – Normal…
BAŞKAN – Tabii, konuşma bitince önergeyi oylarım ben.
İDRİS BALUKEN (Diyarbakır) – Karar yeter sayısı
diyoruz.
ENGİN ALTAY (İstanbul) – Yok, oylanır da yani burada
raf elması yok Sayın Başkan; burada Parlamentonun milletvekilleri var, gruplar
var.
BAŞKAN – Hayır, işleme geçtikten sonra…
ENGİN ALTAY (İstanbul) – Başınız önde “Önergeyi
oylarınıza sunuyorum.” olabilir mi? Ne münasebet?
BAŞKAN – Sayın Başkan, Sayın Altay…
ENGİN ALTAY (İstanbul) – Ve diğer grup başkan vekilinin
karar yeter sayısı talebi var.
BAŞKAN - Ben konuşma bittikten sonra önergeyi
oylarınıza sunarım derim doğal olarak ve bunu yaparken de… 
ENGİN ALTAY (İstanbul) – İyi de bir kafanızı kaldırıp
söylersiniz ama. 
BAŞKAN – Hayır, “Kabul edenler… Etmeyenler…”
dediğimizde kafamızı kaldırır, bakarız, bakıyoruz. 
İDRİS BALUKEN (Diyarbakır) – Karar yeter sayısı istendi
Sayın Başkan. 
BAŞKAN – Sayın Baluken, karar yeter sayısı istemiş
olabilirsiniz, fark etmemiş de olabilirim ama bir işleme başladıktan sonra eğer
isterseniz bu işlem bittikten sonra ancak bir dahakinde istersiniz. 
İDRİS BALUKEN (Diyarbakır) – Ama oylamalardan önce buna
dikkat etmeniz lazım. 
BAŞKAN – İşleme başladıktan sonra ben “Kabul edenler…”
dedim…
ENGİN ALTAY (İstanbul) – Sayın Başkan, çok net.
İsterseniz görüntüleri alın. Bu ara kriminal incelemeye evrak yollamak moda
oldu. Kafanız yerde “Önergeyi oylarınıza sunuyorum:” denmez. On dört senedir
hiç görmedim ben böyle bir şey, hiç görmedim.
BAŞKAN – Niye? Hep yaptığımız iş. 
ENGİN ALTAY (İstanbul) – Hayır efendim. 
BAŞKAN – Niye?
ENGİN ALTAY (İstanbul) – Bu, yani…
BAŞKAN – Hayır, “Kabul edenler… Etmeyenler…” derken
bakarak tabii ki çoğunluğa göre karar veriyoruz. 
ENGİN ALTAY (İstanbul) – Karar yeter sayısı istenmiş.
Milletvekilinin talebi var, o hadi oylamadan sonra da olabilir. Bizim yoklama
talebimiz vardı.
BAŞKAN – Yoklama talebini dile getirdiniz mi Sayın
Altay?
YILMAZ TUNÇ (Bartın) – Unuttu. 
ENGİN ALTAY (İstanbul) – Fırsat vermediniz ki.
Ayaktayız işte gördüğünüz gibi. 
BAŞKAN – Bir saniye…
Az önce dediniz ki: “Sayın Baluken’in karar yeter
sayısı talebi var.” 
ENGİN ALTAY (İstanbul) – Evet. 
BAŞKAN – Şimdi ondan geçtik… 
ENGİN ALTAY (İstanbul) – Önce o söyledi. 
BAŞKAN - “Bizim yoklama talebimiz var.” dediniz. 
ENGİN ALTAY (İstanbul) – O da var, ona da bakmadınız. 
YILMAZ TUNÇ (Bartın) – Geç kaldılar efendim. 
GÖKCEN ÖZDOĞAN ENÇ (Antalya) – Efendim, geç kaldılar,
tutanaklara baksınlar. 
BAŞKAN – Yoklama talebiniz hiç olmadı ama.
ENGİN ALTAY (İstanbul) – Ben hakka, hukuka bakıyorum.
Önce Baluken karar yeter sayısı istedi, biz de ayağa kalktık. Ama önce kendisi
karar yeter sayısı istedi. 
İDRİS BALUKEN (Diyarbakır) – Karar yeter sayısı istedik
biz Başkan.
GÖKCEN ÖZDOĞAN ENÇ (Antalya) – Geçti efendim. 
OSMAN AŞKIN BAK (Rize) – Aynı anda ayağa kalkmaları
gerekiyor İç Tüzük gereği, aynı anda kalkmadılar. 
BAŞKAN – Bir saniye…
OSMAN AŞKIN BAK (Rize) – Sayın Başkanım, aynı anda
kalkmadılar. 
ENGİN ALTAY (İstanbul) – Ya, Osman, aynı anda kim
kalktı, ne zaman kalktı ya!
OSMAN AŞKIN BAK (Rize) – Hayır! Aynı anda kalkmadınız,
İç Tüzük öyle söylüyor efendim. “Aynı anda 20 kişi kalkar.” diyor. Kaç kişi
kalktı?
BAŞKAN – Şimdi, Sayın Altay’ın vermiş olduğu isim
listesi burada. Madem öyle, biz toplantı yeter sayısını arayacağız. Daha
önceden vermiş olduğu isim listesi.
BÜLENT TURAN (Çanakkale) – Sayın Başkan, işlem geçti,
niye arıyorsunuz?
OSMAN AŞKIN BAK (Rize) – Sayın Başkanım, önce İdris Bey
karar yeter sayısı istedi efendim, önce o işlemi yapmanız lazım. 
BAŞKAN – Sayın Altay? Burada. 
Sayın Özel? Burada. 
Sayın Kara? Burada. 
Sayın Tanrıkulu? Burada. 
Sayın Tarhan? Burada. 
Sayın Güler? Burada. 
Sayın Tüm? Burada. 
Sayın Tekin? Burada. 
Sayın Durmaz? Burada. 
Sayın Bektaşoğlu? Burada. 
Sayın Tüzün? Burada. 
Sayın Kayışoğlu? Burada. 
Sayın Tümer? Burada. 
Sayın Bakır? Burada. 
Sayın Engin? Burada. 
Sayın Erkek? Burada. 
Sayın Emir? Burada. 
Sayın Arslan? Burada. 
Sayın Köprülü? Burada. 
Sayın İrgil? Burada. 
Evet, şimdi, oylamadan önce bir toplantı
yeter sayısı talebi olmuştur.
BÜLENT TURAN (Çanakkale) – Sayın Başkan, yoklama mı
yapıyorsunuz, karar yeter sayısı mı arıyorsunuz?
BAŞKAN – Toplantı yeter sayısı talebini karşılıyorum,
oylamadan önce toplantı yeter sayısı, yoklama talebi.
BÜLENT TURAN (Çanakkale) – Sayın Başkan, İç Tüzük açık,
işlem başladıktan sonra başka işleme başlayamazsınız. Dolayısıyla, zabıtlara
bakabiliriz.
ÖZGÜR ÖZEL (Manisa) – Ben söyledim AKP’de iç çatışma
var diye, birbirine düşmüş bunlar.
BÜLENT TURAN (Çanakkale) – Arkadaşlar, bırakın ya!
Zabıtlara bakalım, eğer dediği gibiyse onu yapalım.
OSMAN AŞKIN BAK (Rize) – Evet, zabıtlara bakalım hadi,
hem de karar yeter sayısı talebi var.
BÜLENT TURAN (Çanakkale) – Ayrıca İç Tüzük’ümüz…
BAŞKAN – Sayın Turan, isim listesi de burada, isim
listesini de daha önceden vermişler, gözden kaçmış olabilir, eyvallah.
BÜLENT TURAN (Çanakkale) – İşlem başlamıştı, yeni
işlem…
III. YOKLAMA
BAŞKAN – Dolayısıyla toplantı yeter sayısını
arayacağım.
Toplantı yeter sayısı için beş dakika süre vereceğim.
Pusula veren sayın milletvekilleri salondan
ayrılmasınlar.
(Elektronik cihazla yoklama yapıldı)
BAŞKAN – Evet, pusula veren sayın milletvekillerini
okuyorum:
Sayın Ayşe Keşir? Burada.
Sayın Yılmaz Tezcan? Yok.
Sayın Serkan Bayram? Burada.
Sayın Yıldız Seferinoğlu? Burada.
Sayın Nevzat Ceylan? Burada.
Sayın Ahmet Sorgun? Burada. 
Toplantı yeter sayısı vardır.
VII.- BAŞKANLIĞIN GENEL KURULA SUNUŞLARI
(Devam)
B) Önergeler (Devam)
2.- İstanbul Milletvekili Mustafa Sezgin
Tanrıkulu’nun (2/500) esas numaralı, Toplumsal Barış ve Demokrasinin Tesisi
Amacıyla Bazı Kanunlarda Değişiklik Yapılması Hakkında Kanun Teklifi’nin doğrudan
gündeme alınmasına ilişkin önergesi (4/21) (Devam)
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
(CHP ve HDP sıralarından “Kabul ettiler.” sesleri)
İDRİS BALUKEN (Diyarbakır) – Sayın Başkan, AKP Grubu
kabul etti. 
GÖKCEN ÖZDOĞAN ENÇ (Antalya) – Hayır, kabul edilmedi
ya. 
BAŞKAN – Hayır, daha yeni oyladık canım, Allah Allah!
MERAL DANIŞ BEŞTAŞ (Adana) – Ettiler ya. 
İDRİS BALUKEN (Diyarbakır) – Sayın Başkan, çok sayıda
vekil arkadaş kabul etti. Hayır, şu orta sıradan çok kabul eden…
GÖKCEN ÖZDOĞAN ENÇ (Antalya) – Hayır, 10 kişi el
kaldırdı. 
BAŞKAN – Alınan karar gereğince… 
İDRİS BALUKEN (Diyarbakır) – Hayır, bu hayati bir karar
ya. 
BAŞKAN – Arkadaşlar, lütfen ya… A, ne oluyor? Bırakın
Allah aşkına, ben görüyorum burada kabul edenleri, etmeyenleri. 
MERAL DANIŞ BEŞTAŞ (Adana) – Biz de görüyoruz. 
İDRİS BALUKEN (Diyarbakır) – AKP’den kaç kişi kabul
etti, onu söyleyin. 
BAŞKAN – Alınan karar gereğince, sözlü soru önergeleri
ile diğer denetim konularını görüşmüyor ve gündemin “Kanun Tasarı ve Teklifleri
ile Komisyonlardan Gelen Diğer İşler Kısmı”na geçiyoruz. 
İDRİS BALUKEN (Diyarbakır) – Sayın Başkan…
BAŞKAN – 1’inci sırada yer alan, Kişisel Verilerin
Korunması Kanunu Tasarısı ve Adalet Komisyonu Raporu’nun görüşmelerine
kaldığımız yerden devam edeceğiz. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Kişisel Verilerin Korunması Kanunu
Tasarısı ve Adalet Komisyonu Raporu (1/541) (S. Sayısı: 117) (x)
BAŞKAN – Komisyon? Burada. 
Hükûmet? Burada. 
24 Şubat 2016…
İDRİS BALUKEN (Diyarbakır) – Sayın Başkan, söz talebim
var. 
BAŞKAN – Vereceğim, vereceğim size, bir saniye,
başlatalım.
24
Şubat 2016 tarihli 43’üncü Birleşimde İç Tüzük’ün 91’inci maddesine göre temel
kanun olarak görüşülen tasarının birinci bölümünde yer alan 6’ncı maddesi kabul
edilmiştir. Şimdi 7’nci madde üzerinde önerge işlemlerine başlayacağız. 
Öncesinde Sayın Baluken, buyurun, sizin bir söz
talebiniz var. 
İDRİS
BALUKEN (Diyarbakır) – Sayın Başkan, demin Cumhuriyet Halk Partisi adına
konuşan sayın grup başkan vekili kürsüden ismimizi de zikrederek “Cesaretleri
varsa çıkar, kürsüden kendilerini ifade ederler.” gibi açık bir sataşmada
bulundu. Bununla ilgili, tabii, bizi cesaretsizlikle aynı zamanda suçlamış
oluyor. Sataşmadan söz talebim var. 
BAŞKAN – Sayın Baluken, biraz zorlama bir şey oluyor
bu. 
İDRİS BALUKEN (Diyarbakır) – Hayır, hayır. 
BAŞKAN – Aslında, sataşan değil, size destek mesajı
içeren bir konuşmaydı. 
İDRİS BALUKEN (Diyarbakır) – Şimdi, bu yoklamayla
ilgili tartışma çıktığı için mecburen şimdiye sarktı ama ben açık bir sataşma
olduğu kanaatindeyim. 
BAŞKAN – Peki, buyurun, iki dakika süre veriyorum. Yeni
bir sataşmaya meydan vermeyelim lütfen.
BÜLENT TURAN (Çanakkale) – Niye buyuruyor Sayın Başkan,
hangi gerekçeyle?
İDRİS BALUKEN (Diyarbakır) – Sataşma var, “Cesaretiniz
yok.” diyor. 
IX.- SATAŞMALARA İLİŞKİN KONUŞMALAR (Devam)
10.- Diyarbakır Milletvekili İdris
Baluken’in, Manisa Milletvekili Özgür Özel’in doğrudan gündeme alınma önergesi
üzerinde yaptığı konuşması sırasında şahsına sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan. 
Tabii,
bu cesaret meselesine gelince, deminki konuşmamda dokunulmazlıklarla ilgili çok
fazla süre kalmamıştı, değinememiştim ama Halkların Demokratik Partisi olarak
başından beri savunduğumuz iki önemli ilke var, onu açıklamak istiyorum. 
Birincisi,
biz 550 milletvekilinin tamamının dokunulmazlığının kaldırılmasını savunuyoruz.
Cumhurbaşkanı dâhil olmak üzere, vatana ihanet dışındaki suçlarla ilgili
iddialarda yargılanmanın önünü açacak olan bir anayasal düzenlemeyi buraya
getirin, hep birlikte Türkiye siyaset tarihine, kürsü dokunulmazlığı haricinde,
değerli bir çalışma kazandırmış olalım. 
İkincisi
de mevcut fezlekelerin… Yani, 506 fezleke olduğu söyleniyor, o fezlekelerin
içeriğini de alamıyoruz, bir türlü Komisyon Başkanı vermiyor ama o fezlekelerin
de mutlaka Karma Komisyona indirilerek, İç Tüzük’te belirtilen o
mekanizmalardan geçirilerek Genel Kurula getirilmesini açık bir şekilde
savunuyoruz. Karma Komisyonda objektif kriterler, ulusal ve evrensel hukuk
normları işletildiği sürece, biz aynı zamanda halkın ve kamuoyunun bilgi alma
hakkına da sahip olduğu kanaatindeyiz. Yani, orada ne tartışma yapılıyorsa
kamuoyu da bilsin, halk da bilsin. Kim neden dolayı yargılanıyor, kimin
hakkında hangi iddialar var; hırsızlıkla ilgili, yolsuzlukla ilgili, rüşvet,
ihaleye fesat karıştırma, her türlü ahlaki problemle ilgili hangi
milletvekilinin dosyasında ne var, bütün kamuoyu bunu bilsin. Bizimle ilgili
iddiaların tamamı kürsü dokunulmazlığıyla ilgili, düşünce, ifade, örgütlenme
özgürlüğü ekseninde dile getirdiğimiz hususlardır. 
Bir
de AKP Grubuna özellikle şunu söyleyeyim: Belli ki sizin dokunulmazlıklarınız
artık sadece bu Mecliste değil, Reza Zarrab’ın tutuklanmasından sonra uluslararası
kamuoyunda da bol bol tartışılacak. O nedenle, bizi dokunulmazlıklarla tehdit
etmeyin diyorum. CHP’yi de daha cesur olarak net tavrını bu kürsüden açıklamaya
davet ediyorum. 
Teşekkür
ederim. (HDP sıralarından alkışlar)
ENGİN ALTAY (İstanbul) – Sayın Başkan…
BÜLENT TURAN (Çanakkale) – Bu oyuna gelmeyin Sayın
Başkan. 
BAŞKAN – Buyurun Sayın Altay.
ENGİN ALTAY (İstanbul) – Türkiye’nin ana muhalefet
partisini tavırsızlıkla itham etti sayın grup başkan vekili, çok açık bir
sataşma var Sayın Başkan. Tebessüm ettiğime bakmayın, son derece hiddetli ve
öfkeliyim aslında.
YILMAZ TUNÇ (Bartın) – Bu, hakkın kötüye
kullanmasıydı Başkanım.
BÜLENT TURAN (Çanakkale) – Sayın Başkan,
gündeme geçelim.
ENGİN ALTAY (İstanbul) – Nasıl geçeceğiz?

YILMAZ TUNÇ (Bartın) – İyi, sabaha kadar
sataşırsınız.
ENGİN ALTAY (İstanbul) – Yani ben size
“Renksizsiniz.” diyeyim, siz bunu sataşma kabul etmeyin. Etmezseniz ben de geri
çekeceğim.
BÜLENT TURAN (Çanakkale) – Aranızda
anlaşıldı, gördük az önce.
BAŞKAN – Sayın Altay, yani bunlar
aslında, dediğim gibi, zorlama şeyler, sataşma olarak görmemekle beraber…
Bakın, bugün ilk gün, aradan sonra güzel bir birliktelik. Hep beraber,
inşallah, bu Meclisi huzur içerisinde sürdürelim, İç Tüzük’e uygun bir şekilde
bunu yürütelim. 
Dolayısıyla, ben, yine de her şeye rağmen
iki dakika süre vereceğim sataşmadan. Lütfen, yeni bir sataşmaya da meydan
vermemek koşuluyla…
BÜLENT TURAN (Çanakkale) – Başkanım,
yanlışsa niye veriyorsunuz?
BAŞKAN - Kim konuşacak grup adına?
ENGİN ALTAY (İstanbul) – Sayın Başkan,
biz ulufe ve himmet talep etmiyoruz. Eksik olmayın, anladım ama yani burada bir
niza yok, hülle yok.
SALİH CORA (Trabzon) – Danışıklı dövüş
yapıyorsunuz ya. Milleti oyalamayın lütfen.
ENGİN ALTAY (İstanbul) – Sayın grup
başkan vekilinin açıkça yani bir ülkenin ana muhalefet partisini, çok önemli
bir konuda, Türkiye’de herkesin tartıştığı bir konuda net olmamakla, cesur
olmamakla itham etmesi sataşma değilse bu Mecliste hiçbir şey sataşma sayılmaz.
BAŞKAN – Şimdi, Sayın Altay, az önce
Özgür Bey’i de dinledik, çok ciddi bir şekilde sataşma değil bir paslaşma
yaptığını siz de takdir ediyorsunuz, ben de. (AK PARTİ sıralarından alkışlar,
CHP sıralarından gürültüler) 
BÜLENT TURAN (Çanakkale) – Bravo!
BAŞKAN - Ve bu paslaşmadan Sayın Baluken
söz aldı, size de aynı şekilde söz vereceğim. Bunu bu şekilde bitirelim. İki
dakika size de söz veririm, tamam.
ENGİN ALTAY (İstanbul) – Sayın Başkan,
eyvallah da, şimdi, asıl siz bizi paslaşma yapmakla itham ederek daha vahim bir
sataşma yaptınız.
BAŞKAN – Bana da sataşın.
ENGİN ALTAY (İstanbul) – Evet, siz bize
sataştınız. 
YILMAZ TUNÇ (Bartın) – “Paslaşma
yapmayın.” diyor, size tavsiyede bulunuyor.
BAŞKAN – Şimdi, Sayın Altay, vereceğim,
bir saniye de. Yalnız, İç Tüzük’ü bilen bir insan olarak burada sataşmanın takdirinin
burada oturumu yöneten Meclis Başkan Vekiline ait olduğunu da biliyorsunuz.
ENGİN ALTAY (İstanbul) – Elbette,
elbette.
BAŞKAN – Dolayısıyla, bu takdirimizi,
mümkün mertebe hepinizin de uygun göreceği bir şekilde kullanmaya, doğru bir
şekilde kullanmaya çalışıyoruz ama bunun da istismar edilmemesi noktasında
hepinizden azami bir özen istirham ediyorum, teşekkür ediyorum.
ENGİN ALTAY (İstanbul) – Eyvallah.
BAŞKAN - Sayın Tanrıkulu, buyurun.
İki dakika size de süre vereceğim ama
lütfen yeni bir sataşmaya da meydan vermeyelim.
SALİH CORA (Trabzon) – Sataşmayı bırak,
hakaret etmesinler.
11.- İstanbul Milletvekili Mustafa Sezgin
Tanrıkulu’nun, Diyarbakır Milletvekili İdris Baluken’in sataşma nedeniyle
yaptığı konuşması sırasında Cumhuriyet Halk Partisine sataşması nedeniyle
konuşması
MUSTAFA
SEZGİN TANRIKULU (İstanbul) – Sayın Başkan, değerli milletvekilleri; sizin
sataşmanıza grup başkan vekilimiz yanıt verecek herhâlde. 
Ben
şunu ifade edeyim değerli arkadaşlar: Benim konuşmamda, İnternet’ten yayının
kesilmesini daha sonradan öğrenmiş olmam üzerine bir daha söz almak istedim,
vermediniz. Aslında iki dakika verseydiniz burada anlatırdık. Ben gündüzden
ilan ettiğim, dünden ilan ettiğim, Genel Başkanımızın grup konuşmasında ilan
ettiği bir konuşmanın masadan kesilmiş olmasını, bunun arıza olarak açıklanmış
olmasını, zamanlamasını manidar olarak görüyorum. Yani, bu konuşma arızası bu
Parlamentonun iki ayrı partisinde bulunan iki tane Kürt’ün konuşmasına mı denk
geldi? Hakikaten manidar, bana göre manidar yani onu söyleyeyim.
Değerli
arkadaşlar, bakın, buradan kızmadan, bağırmadan konuşmak zorundayız. Gerçekten
büyük emekle hazırladığımız, Türkiye’nin şiddet, terör, Kürt meselesi konusunda
yol alabileceğimiz ve yol gösterecek, çözecek iddiasında değiliz ama yol gösterecek
bir çalışma yapmıştık, milletvekillerimizin neredeyse tümü imzalamıştı ve 37’ye
göre de söz istedik, gündeme getirdik. Ama gerçekten, bakın, gerçekten bütün
bunlardan habersiz bir biçimde duramayız. Türkiye’nin bir yerinde, Türkiye’nin
neredeyse her yerine yayılan bir şiddet ortamı var, bir terör ortamı var;
insanlarımız yaşamını yitiriyor. Altı ayda bombadan ölen insan sayısı 180 dedim
ben burada, ölen sivillerin sayısı 310… 
SALİH
CORA (Trabzon) – Kaç şehit var, kaç şehit?
MUSTAFA
SEZGİN TANRIKULU (Devamla) - …300’den fazla şehit var değerli arkadaşlar. Sayın
Davutoğlu’nun dönemi cumhuriyet tarihinin en kısa dönemde en kanlı dönemidir,
ölü sayısı bakımından, yaşam bakımından en kanlı dönemdir ve bunların tümü bu
yedi ayda, sekiz ayda meydana gelmiştir. Daha fazlası olmaması için beraber bir
tutum almalıyız, amacımız bu, kavga etmek değil, polemik yapmak değil. Bir
araya nasıl gelebiliriz? Yarın, öbür gün gelmek zorunda kalacağız ama her geçen
gün aradaki mesafeyi açıyor. İnsanlarımıza ulaşmakta zorluk çekiyoruz.
İnsanların Ankara’ya, bu Parlamentoya olan inançları her gün daha fazla
törpüleniyor, buna hakkımız yok. Bunu söylemeye çalıştık ama maalesef
söyleyemedik burada sataşmadan dolayı.
Teşekkür
ediyorum Sayın Başkan. (CHP sıralarından alkışlar)
BAŞKAN
– Evet, nihayetinde gündeme geçiyoruz inşallah.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Kişisel Verilerin Korunması Kanunu
Tasarısı ve Adalet Komisyonu Raporu (1/541) (S. Sayısı: 117) (Devam)
BAŞKAN – Sayın milletvekilleri, 7’nci madde üzerindeki
önergelerin kapalı oturumda görüşülmesine dair İç Tüzük’ün 70’inci maddesine
göre verilmiş bir önerge vardır.
Kapalı oturum istemine dair önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 7’nci maddesi üzerinde verilmiş olan önergelerin
görüşmelerinin kapalı oturumda yapılmasını arz ve teklif ederim. 
 Engin
Altay 
 İstanbul
 CHP
Grup Başkan Vekili 
Gerekçe: 
Önergelerin içeriği bakımından ihtiyaç duyulmaktadır.
BAŞKAN – Kapalı oturumda Genel Kurul salonunda
bulunabilecek sayın üyeler dışındaki dinleyicilerin ve görevlilerin dışarıya
çıkmaları gerekmektedir. 
ENGİN ALTAY (İstanbul) – Kulisler de Sayın Başkanım,
kulislerin de boşaltılması lazım. 
BAŞKAN – Sayın idare amirlerinden salonun
boşaltılmasını temin etmelerini rica ediyorum. 
Yeminli stenografların ve diğer yeminli görevlilerin
salonda kalmalarını oylarınıza sunuyorum: Kabul edenler... Kabul etmeyenler... 
YAŞAR TÜZÜN (Bilecik) – Edilmemiştir Başkanım, bakın,
edilmemiştir Başkanım. 
CEMAL OKAN YÜKSEL (Eskişehir) – Edilmemiştir efendim.
Bakın, hâlâ kaldırıyorlar, etmediler. Bu da mı gol değil Sayın Başkanım, bu da
mı gol değil?
BAŞKAN – Evet, kabul edilmemiştir. Salonun boşaltılması
gerekiyor. 
CEMAL OKAN YÜKSEL (Eskişehir) – Teşekkürler, sağ olun.
ENGİN ALTAY (İstanbul) – Sayın Başkanım, kulislerin
boşaltılması da bir hayli zaman alacak gibi görünüyor, çok yoğunluk var
kulislerde. 
CEMAL OKAN YÜKSEL (Eskişehir) – Bir on beş dakika ara
verelim efendim. 
BAŞKAN – Sayın milletvekilleri…
YAŞAR TÜZÜN (Bilecik) – Kapalı oturum yapmak için bir
yarım saat ara vermeniz lazım Başkanım.
BAŞKAN – Sayın milletvekilleri, dilerseniz, burada,
özellikle stenografların ve arkada görev yapan yeminli görevlilerin salonda
kalmaları noktasında yeniden bir oylama… O konu herhâlde çok anlaşılmadı. 
YAŞAR TÜZÜN (Bilecik) – Hayır Başkanım!
CEMAL OKAN YÜKSEL (Eskişehir) – Hayır efendim, olur mu
böyle bir şey? Oylandı, geçti.
ENGİN ALTAY (İstanbul) – Olmaz!
BAŞKAN – Tamam, pekâlâ, oylandı, geçti, kabul
edilmiştir.
YAŞAR TÜZÜN (Bilecik) – Yarım saat ara verelim
Başkanım.
BAŞKAN - Salonun boşaltılması zaman alacağından bir on
dakika ara veriyorum, grup başkan vekillerini içeri alıyorum.
Kapanma Saati: 21.28
XI.- KAPALI OTURUMLAR
(ALTINCI OTURUM)
(Kapalıdır)
-----0-----
YEDİNCİ OTURUM
Açılma Saati: 22.37
BAŞKAN: Başkan Vekili Ahmet AYDIN
KÂTİP ÜYELER : Mücahit DURMUŞOĞLU (Osmaniye), Özcan PURÇU
(İzmir)
------0-----
BAŞKAN
– Türkiye Büyük Millet Meclisinin 59’uncu Birleşiminin kapalı oturumdan sonraki
Yedinci Oturumunu açıyorum.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Kişisel Verilerin Korunması Kanunu
Tasarısı ve Adalet Komisyonu Raporu (1/541) (S. Sayısı: 117) (Devam)
BAŞKAN
– 117 sıra sayılı Kanun Tasarısı’nın görüşmelerine kaldığımız yerden devam
ediyoruz. 
Komisyon
burada.
Hükûmet
burada. 
7’nci
maddeyi oylarınıza sunuyorum: Kabul edenler… Kabul etmeyenler… 7’nci madde
kabul edilmiştir. 
8’inci
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 8’inci maddesinin (2)’nci fıkrasının (b) bendinin
başına “6. maddenin 4. fıkrası uyarınca” ibaresinin eklenmesini arz ve teklif
ederiz.
 Baki Şimşek Nuri
Okutan İsmail Faruk Aksu
 Mersin Isparta İstanbul
 Erkan Haberal İsmail
Ok  Kamil Aydın
 Ankara  Balıkesir Erzurum
 Arzu Erdem Saffet
Sancaklı
 İstanbul Kocaeli
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanun Tasarısı’nın 8’inci maddesinin (2)’nci fıkrasının (a) bendinde,
5’inci maddenin (2)’nci fıkrasının (b) bendinde şeklinde değiştirilmesini ve
aynı fıkranın (b) bendinin tasarıdan çıkartılmasını arz ve teklif ederiz.
 Namık Havutça Ömer
Süha Aldan Özkan Yalım 
 Balıkesir Muğla Uşak
 Cemal Okan Yüksel  Zeynel
Emre Haydar Akar
 Eskişehir İstanbul Kocaeli
 Murat Emir
 Ankara
BAŞKAN – Şimdi
maddeye en aykırı önergeyi okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 8’nci
maddesinin aşağıdaki şekilde değiştirilmesini arz ve teklif ederiz. 
 İdris Baluken Bedia
Özgökçe Ertan Meral Danış Beştaş 
 Diyarbakır Van Adana
 Osman Baydemir Erol
Dora Mahmut Celadet Gaydalı
 Şanlıurfa  Mardin Bitlis
MADDE 8 
(1) Kişisel veriler, ilgili
kişinin açık rızası olmaksızın üçüncü kişilere aktarılamaz.
(2) Kişisel veriler ilgili
kişilerin temel hak ve hürriyetlerine zarar vermemek kaydıyla, Kanunun
5.Maddesinin 2.fıkrasının b bendinde belirtilen şartın bulunması hâlinde ilgili
kişinin açık rızası aranmaksızın aktarılabilir.
BAŞKAN –
Komisyon önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkan.
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz Başkanım. 
BAŞKAN – Önerge
üzerinde söz isteyen Adana Milletvekili Meral Danış Beştaş. 
Buyurun Sayın
Danış Beştaş. (HDP sıralarından alkışlar)
MERAL DANIŞ
BEŞTAŞ (Adana) – Sayın Başkan, değerli milletvekilleri; 8’inci madde üzerine
söz almış bulunmaktayım. 
8’inci
maddenin kenar başlığı “Kişisel verilerin üçüncü kişilere aktarılması”. Bu
madde “Kişisel veriler, ilgili kişinin açık rızası olmaksızın üçüncü kişilere
aktarılamaz.” ana ilkesinden sonra istisnaları aslında düzenliyor, nasıl
aktarılacağına dair bir düzenleme. Burada, (2)’nci fıkranın (a) bendinde “5
inci maddenin ikinci fıkrasında”, (b) bendinde “Yeterli önlemler alınmak
kaydıyla, 6 ncı maddenin (b) bendi hariç dördüncü fıkrasında” belirtilen
şartlardan birinin bulunması hâlinde, ilgili kişinin açık rızası aranmaksızın
üçüncü kişilere aktarılabileceği düzenleniyor.
Şimdi,
5’inci maddenin (2)’nci fıkrasına baktığımızda, burada bazı düzenlemeler var.
Tabii, (2)’nci fıkra (e)’ye kadar düzenlenmiş alt başlıklarla ve burada
“Kanunlarda açıkça öngörülmesi” ile başlıyor, “Fiili imkânsızlık nedeniyle
kişinin rızasını açıklayamayacak durumda olması ya da kendi rızasının hukuki
olarak geçerli olmaması hâlinde ya da bir başkasının hayatı veya beden
bütünlüğünün korunması için zorunlu olması”, (c)’de ise “Bir sözleşmenin
kurulması veya ifasıyla doğrudan ilgili olması” ve son fıkrada da “Bir hakkın
tesisi, kullanılması veya korunması için veri işlemenin zorunlu olması.”
şeklinde devam ediyor.
Şimdi, burada, bu okuduğum bentlere göre,
kişinin rızası olmasa da bu veriler üçüncü kişilere aktarılabiliyor. Yani,
zaten bizim kanunlarda da Anayasa’mızda da genellikle ana ilke, bir hakkın
ihlalini yasaklar ya da bir hakkı koyar ama o hakka tümüyle öyle bir yoruma
açık istisnalar ortaya konulur ki o hakkın özü ortadan kaybolur, kaldırılır. 
Yani burada da maalesef, tipik bir
şekilde, biz, esas itibarıyla, kanuna -yani aslında “kanuna karşı hile”
diyemeyeceğim ama- konulan ilkenin istisnalarla tümüyle ortadan kaldırılması
şeklinde bir düzenlemeyle karşı karşıyayız. 
Bu nedenle, her ne kadar kanunda
“Kişilerin açık rızası aranıyor.” ilkesi kişisel verilerin korunması amacını
taşıyorsa da bu rızanın hangi şartlarda alınmayacağının alanının ve
çerçevesinin çok geniş tutulması sebebiyle, hakkın özü kesinlikle yine ortadan
kalkıyor ve hakka ciddi anlamda halel geliyor.
Geçen madde üzerinde yaptığım konuşmada
da ifade ettiğim gibi, gerçekten Kişisel Verilerin Korunması Hakkında Kanun
Tasarısı’nda daha çok tartışmaya, değerlendirmeye ve ortak bir tutuma,
istişareler sonucunda bu kanunun ayrıntıları üzerinde bir uzlaşmaya ihtiyacımız
olduğu görüşümüzü bir kez daha ifade ediyoruz çünkü bizim bütün Türkiye’ye,
Türkiye yurttaşlarına karşı büyük bir sorumluluğumuz var. Bu sorumluluğumuzu,
bu beklentiyi boşa çıkarmamamız lazım diyorum. 
Hepinizi saygıyla selamlıyorum. (HDP sıralarından alkışlar)
İDRİS BALUKEN (Diyarbakır) – Karar
yeter sayısı isteyeceğiz.
BAŞKAN – Önergeyi oylarınıza
sunuyorum…
GARO PAYLAN (İstanbul) – Karar
yeter sayısı…
BAŞKAN - Karar yeter sayısı
arayacağım.
Kabul edenler… Kabul etmeyenler… 
İDRİS BALUKEN (Diyarbakır) – Sayın Başkan, bariz yok.
GARO PAYLAN (İstanbul) – Başkan,
yapmayın, yok.
BAŞKAN – Karar yeter sayısı yoktur. 
Beş dakika ara veriyorum. 
Kapanma
Saati: 22.43
SEKİZİNCİ OTURUM
Açılma Saati: 22.49
BAŞKAN: Başkan Vekili Ahmet AYDIN
KÂTİP ÜYELER : Mücahit DURMUŞOĞLU (Osmaniye), Özcan PURÇU
(İzmir)
------0-----
BAŞKAN
– Sayın milletvekilleri, Türkiye Büyük Millet Meclisinin 59’uncu Birleşiminin
Sekizinci Oturumunu açıyorum.
117
sıra sayılı Kanun Tasarısı’nın görüşmelerine kaldığımız yerden devam ediyoruz. 
Komisyon
burada.
Hükûmet
burada. 
8’inci
madde üzerinde Adana Milletvekili Meral Danış Beştaş ve arkadaşlarının
önergesinin oylaması sırasında karar yeter sayısı bulunamamıştı. Önergeyi
tekrar oylarınıza sunacağım ve karar yeter sayısı arayacağım.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir, karar yeter sayısı vardır. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 8’inci maddesinin 2’nci fıkrasının (a) bendinde,
5’inci maddenin 2’nci fıkrasının (b) bendinde şeklinde değiştirilmesini ve aynı
fıkrasının (b) bendinin tasarıdan çıkartılmasını arz ve teklif ederiz.
Murat Emir (Ankara) ve
arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ MURAT GÖKTÜRK (Nevşehir) –
Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) – Katılmıyoruz
Başkanım.
BAŞKAN – Önerge üzerinde söz isteyen Ankara
Milletvekili Murat Emir.
Buyurun Sayın Emir. (CHP sıralarından alkışlar) 
MURAT EMİR (Ankara) – Sayın Başkan, değerli
milletvekilleri; Genel Kurulu saygıyla selamlarım.
Bu kanunun Avrupa Birliği direktifleri doğrultusunda ve
kişisel verilerin hukuka uygun biçimde işlenmesi, kullanılması ve kişilik haklarının
korunabilmesi amacıyla getirildiği söyleniyor ama her defasında görüyoruz ki,
defalarca uyardık ki bu kanun asla buna hizmet etmiyor. Bu kanun, aslında,
kişisel verileri rahatça işlemek, gerektiğinde kullanmak ve gerektiğinde satmak
üzere çıkarılan bir kanundur. İçine yerleştirilen istisna maddeleriyle
neredeyse her maddenin, özellikle 5’inci ve 6’ncı maddelerin başındaki “rızasız
işlenemez” maddesi, fıkrası işlevsizleştirilmiştir. Oysaki yine “Avrupa
Birliğine uyum nedeniyle bu kanunu çıkarıyoruz.” diyorsunuz, hâlbuki Avrupa
Komisyonunun tüzük önerisinin 123’üncü paragrafında açıkça gösterildiği gibi,
kişinin rızası olmadan kişisel verilerin işlenmesi, kullanılması ve transferi
söz konusu bile değildir. Bunu komisyonun dikkatine sunuyorum. Önemli bir hata
yapıyorsunuz. 
Yine aynı şekilde, bakınız, 18’inci maddede de -bu,
8’inci maddeyi kapsayan bir şey- kişisel verilerin kişinin rızası olmaksızın
iletilebilmesi, paylaşılabilmesi kesinlikle yasaklanmıştır. Bu nedenle, bu
önümüzdeki kanun tasarısı Avrupa Birliği normlarına açıkça aykırıdır.
Komisyonun ve Sayın Bakanın -tabii, dikkat ederlerse- buna özen göstermelerini
rica ediyoruz.
Bu, son derece önemli arkadaşlar. Sizlere niye önemli
olduğunu biraz daha çarpıcı olsun diye bir örnek üzerinden anlatmak isterim.
Bakınız, Türkiye’de şu anda, mevzuatımıza göre, kordon kanı bankacılığı
merkezleri var, insan doku ve hücreleriyle ilgili merkezler var, kemik iliği
nakli merkezleri var. Bunlarda toplanan verilerin, burada toplanan genetik
verilerin, burada toplanan kan örneklerinin, burada toplanan hücrelerin hepsi
sağlık verisidir. Şu hâlde, 6’ncı maddeye göre özel nitelikli veridir ve bu
verilerin kişinin rızası olmadan işlenmesinin yolu açılmıştır. Peki, ne
olabilir? Mesela torununuz için verdiğiniz kordon kanı veya herhangi bir
laboratuvar incelemesi sırasında verdiğiniz hücreleriniz daha sonra kullanıma
açık hâle getirilmektedir. Peki, bu tehlikeli mi? Evet, son derece tehlikeli;
bu, sizin sağlığınız açısından da tehlikeli, verilerinizin kötü amaçlarla
kullanılması açısından da tehlikeli. Tabii, Genel Kurul buna dikkat etmiyor ama
arkadaşlar, bunun millî güvenliğe varacak sonuçları olacaktır. Bakın, İzlanda
halkının DNA verilerini satarak İzlanda hükûmetinin açığını kapattılar. Yani
şunu anlatmaya çalışıyorum: Özel nitelikli sağlık verilerini, DNA verilerini,
genetik verileri alıyorsunuz ve dünyadaki veya ulusal veya uluslararası
plandaki biyoteknoloji şirketlerine pazarlıyorsunuz. Aslında buradaki
kastedilen verilerin paylaşılması, adını açıkça koyalım, satılmasıdır.
Dolayısıyla, şöyle bir örnek üzerinden gitmekte fayda var: Bu örneğin sizin DNA
verilerinizin işlenmesi durumunda, organ nakli kaçakçılığına, organ
kaçakçılığına konu olabilecek veya bizim millî güvenliğimizi etkileyecek veya
bize dönük ilaçlar üretilmesine yol açabilecek sonuçlar doğurma potansiyeli
taşımaktadır. 
Bakınız, bu materyallerin böylesine paylaşılması ve
satılması sonrasında, sizin bu kayıtsızlığınızı ben şuna benzetiyorum:
Abdülhamit döneminde Bergama’daki Zeus Sunağı Almanya’ya götürülürken hakana
soruyorlar, bunlar izin istiyorlar ve hakan da diyor ki: “Allah’ın taşı,
gitmesinde ne sakınca olabilir ki?” İşte, arkadaşlar, özellikle özel nitelikli
kişisel verilerin dilediğinizce kullanılması, işlenmesi, gönderilmesi,
paylaşılması hepimiz açısından, sizlerin açısından da son derece ciddi sonuçlar
doğurmaya adaydır. İnsanların ırkını, mezhebini, cinsel verilerini işleme
ihtiyacını niye duyuyorsunuz? Bakın, burada mezhep var mı, Avrupa Birliği
normlarında? Dinî, inanç var mı, felsefi görüş var mı? Sayın Bakan, bunları
işleyip ne yapacaksınız, nerede kullanacaksınız? Biz buna kişisel verilerin
satılması dedik beğenmediniz, fişleme kanunu dedik beğenmediniz, ben de bir
isim öneriyorum, cinsel verilerin kullanılması kanunu da diyebilirsiniz pekâlâ.
Genel Kurulu saygıyla selamlıyorum ve bu büyük
yanlıştan bir an evvel dönülmesini arzu ediyorum. 
Saygılar sunarım. (CHP sıralarından alkışlar) 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 8’inci maddesinin (2)’nci fıkrasının (b) bendinin
başına “6. maddenin 4. fıkrası uyarınca” ibaresinin eklenmesini arz ve teklif
ederiz. 
Saffet Sancaklı (Kocaeli) ve
arkadaşları
BAŞKAN – Komisyon önergeye katılıyor mu? 
ADALET KOMİSYONU SÖZCÜSÜ MURAT GÖKTÜRK (Nevşehir) –
Katılmıyoruz Sayın Başkanım. 
BAŞKAN – Hükûmet katılıyor mu?
ADALET BAKANI
BEKİR BOZDAĞ (Yozgat) – Katılmıyoruz. 
BAŞKAN – Önerge üzerinde söz isteyen Kocaeli
Milletvekili Saffet Sancaklı.
Buyurun Sayın Sancaklı. (MHP sıralarından alkışlar) 
SAFFET SANCAKLI (Kocaeli) – Sayın Başkan, saygıdeğer
milletvekilleri; hepinizi saygıyla selamlıyorum.
Tabii, görüştüğümüz konuların hepsi çok önemli konular
ama ben biraz terörden bahsetmek istiyorum. Eğer biz bu terörü çözmez isek, bu
terör belasından kurtulmaz isek bunların hepsi tali kalır, ikinci planda kalır.
Geçen hafta İstanbul’da Taksim’de bir bomba patladı, o bomba patlamadan bir gün
önce Alman Konsolosluğu uyarı yapıyor “Bomba patlayacak Taksim’de.” diye. Alman
Okulu var orada, okulu kapatıyor, tatil ediyor. Benim de oğlumun okulu çok
yakında, ben de okula göndermedim onu cuma-pazartesi arası ve bomba patlıyor.
Ben nereden o kanıya vardım? Hem Alman Konsolosluğunun açıklamasından vardım,
bir de bu sosyal medyadaki bütün hesapları kontrol ediyorsunuz ya, bu terör
yandaşlarının da sosyal medyadaki hesaplarına biraz bakarsanız, söylüyorlar
zaten nereyi ne zaman patlatacaklarını. Biz öyle bir hâle geldik ki artık
kanıksamaya başladık neredeyse.
Geçen burada, Ankara’da bomba patladığında Meclisteydik
biz hepimiz; çok doğru bir hareket yaparak Meclisi kapatmadık, terörün istediği
ortamı oluşturmadık ama bugünlerde gelinen noktaya bakıyoruz, en son, bu bomba
patladıktan sonraki bu Fenerbahçe-Galatasaray maçının ertelenmesini asla kabul
etmiyorum arkadaşlar. O gün maç saat 20.00’de, akşam; saat 12.00’de bomba
uzmanları, köpeklerle beraber stadı 5 defa aradılar -orada statta çalışan
arkadaşlarımız var bizim- ve hiçbir şey bulunamadı. Maça üç saat kala
seyirciler içeri alınmaya başladı, ciddi manada seyirci içeri alındı. Daha
sonra, Sayın Vali ihbar aldığını ve bir tehlike olduğunu, bir tehdit olduğunu
söyleyerek stadı tekrardan boşaltıyor, iki saat kala. Galatasaray Kulübü de “50
bin kişiyle oynamak varken niye seyircisiz oynayayım?” diye itiraz ediyor, “Biz
maça çıkmıyoruz.” diyor. Arkasından, Futbol Federasyonu ve Sayın Vali beraber
yaptıkları toplantıda “Çok büyük bir tehdit var ve biz maçı erteliyoruz.”
diyorlar. O anda Sayın Cumhurbaşkanı televizyonda canlı yayında konuşuyordu.
Arkadaşlar, biz teröre karşı dik durmak zorundayız, dik durmak zorundayız,
terörün istediği ortamı yaratamayız. O anda Sayın Cumhurbaşkanı televizyonda
canlı yayında konuşuyor. 
MURAT DEMİR (Kastamonu) – O anda değil, bir buçuk saat
sonra, bir buçuk saat sonra.
ERKAN AKÇAY (Manisa) – Dinle, dinle!
SAFFET SANCAKLI (Devamla) – Ya bir susun Allah’ınızı
seviyorsanız, bir şey konuşuyorum ya! Amma seviyorsunuz konuşmayı! Bu
anlattığım konu... Önemli bir şeyden bahsediyorum, terörden bahsediyorum ben. 
ERKAN AKÇAY (Manisa) – Sen konuş, Genel Kurula hitap
et.
MURAT DEMİR (Kastamonu) – Cumhurbaşkanını niye burada
anlatıyorsun?
HİKMET AYAR (Rize) – Cumhurbaşkanı sonra konuştu.
BAŞKAN – Sayın milletvekilleri, müdahale etmeyelim. 
Sayın Sancaklı, siz de Genel Kurula hitap edin lütfen.
SAFFET SANCAKLI (Devamla) – Cumhurbaşkanının ne
söylediğini söyledim mi ben?
MURAT DEMİR (Kastamonu) – Konuşmasından bahsediyordunuz
ya...
SAFFET SANCAKLI (Devamla) – Nereden biliyorsun,
müneccim misiniz siz?
METİN AKGÜN (Tekirdağ) – “O anda konuşuyor.”
diyorsunuz, o andan bahsediyorsunuz.
ERKAN AKÇAY (Manisa) – Utanmazlar! Cumhurbaşkanı
deyince başladınız cak cak cak! Dinleyin!
SAFFET SANCAKLI (Devamla) – Ne kadar saygısızsınız ya! 
KAMİL AYDIN (Erzurum) – Onunla yatıp onunla kalkıyorlar
zaten.
SAFFET SANCAKLI (Devamla) – Cumhurbaşkanı çok güzel bir
şey söylüyor, diyor ki: “Terörün gündemine mahkûm olmayacağız.” Doğru bir şey
söylüyor, dinlemiyorsunuz ki. 
HİKMET AYAR (Rize) – Ama o anda demiyor, sonra
söylüyor. 
SAFFET SANCAKLI (Devamla) – Ya, o anda demiyor, bir
saat sonra diyor. “Terörün gündemine biz mahkûm olmayacağız, terörün istediğini
yapmayacağız.” dediği anda -yarım saat sonra, yarım saat önce çok önemli değil-
koskoca Fenerbahçe-Galatasaray maçı iptal oluyor arkadaşlar. Terörün istediği
oldu mu, olmadı mı şimdi? En büyük tepkiler teröre statta verilmiyor mu? Bu
statların kapatılmasına niye müsaade ediyorsunuz? “Çok büyük ihbar var, büyük
olaylar olacak.” Peki, bu ihbarı yapanlar, bu adamlar yakalandı mı? Kamuoyunun
hiçbir şeyden haberi yok. Bir olay oluyor, hep aynı şeyler arkadaşlar ya,
kanıksamaya başladık biz; bir-iki saat sonra bir açıklama, kınama! Sonra, yeni
bir şey çıktı; bu, hemen Twitter’la, Facebook’u ve bu sosyal medya hesaplarını
niye kapatıyorsunuz? Bu Telekomünikasyon İletişim Başkanlığı niye kapatıyor?
Bırakın, millet ne istiyorsa konuşsun. Yayın yasağını getirin eğer ortada
uygunsuz görüntüler varsa.
ALİ ÖZKAYA (Afyonkarahisar) – Olur mu öyle şey ya!
Dünyanın her yerinde kapandı ya!
ERKAN AKÇAY (Manisa) – Terörist propagandasını yapıyor,
her türlü şeyini yapıyor, bir şey yapamıyorsunuz. 
RAMAZAN CAN (Kırıkkale) – Saffet Bey, siz devam edin. 
SAFFET SANCAKLI (Devamla) – Nasıl devam edeyim ya? Ben
bir şey anlatıyorum, anlattığım şey de… Türkiye meselelerini anlatıyorum ya. 
BAŞKAN – Sayın milletvekilleri, lütfen ama müdahale
etmeyelim.
Sayın Sancaklı, siz Genel Kurula hitap edin. 
SAFFET SANCAKLI (Devamla) – Arkadaşlar, sizin keyfiniz
yerinde galiba, keyfiniz çok yerinde herhâlde!
RAMAZAN CAN (Kırıkkale) – Saffet Bey, dinliyoruz…
ERKAN AKÇAY (Manisa) – Ya, bunları kale alma Sayın
Sancaklı. 
Terbiyesiz! O anda aklı sıra sabote ediyor, bir de
sırıtıyor, utanmaz!
Hiçbir değeriniz kalmadı mı sizin Cumhurbaşkanından
başka? 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
8’inci maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir. 
9’uncu madde üzerinde 4 adet önerge vardır, okutuyorum:

Türkiye Büyük Millet Meclisi
Başkanlığına 
Görüşülmekte 117 olan sıra sayılı Kişisel Verilerin
Korunması Kanunu Tasarısı’nın 9’uncu maddesinin (4)’üncü fıkrasının (d)
bendinden sonra gelen cümlede geçen "değerlendirmek ve ihtiyaç duyması
halinde" ibaresinin "değerlendirerek" şeklinde değiştirilmesini
arz ve teklif ederiz. 

 Baki Şimşek Nuri Okutan İsmail
Faruk Aksu
 Mersin Isparta İstanbul

 Arzu Erdem Erkan Haberal Kamil
Aydın
 İstanbul Ankara Erzurum

 İsmail Ok
 Balıkesir
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 9’uncu maddesinin (2)’nci fıkrasının aşağıdaki
şekilde değiştirilmesini arz ve teklif ederiz.
(2) Kişisel veriler, 5 inci maddenin ikinci fıkrası ile
6 ncı maddenin üçüncü fıkrasında belirtilen şartlardan birinin varlığı ve
kişisel verinin aktarılacağı yabancı ülkede;
a) Yeterli korumanın bulunması,
b) Yeterli korumanın bulunmaması durumunda Türkiye'deki
ve ilgili yabancı ülkedeki veri sorumlularının yeterli bir korumayı yazılı
olarak taahhüt etmeleri ve Kurulun izninin bulunması,
kaydıyla ilgili kişinin açık rızası alınarak yurt
dışına aktarılabilir.
 Namık Havutça Ömer
Süha Aldan Özkan Yalım
 Balıkesir Muğla Uşak
 Cemal Okan Yüksel  Zeynel
Emre Gülay Yedekci 
 Eskişehir İstanbul İstanbul
 Haydar Akar Ömer
Fethi Gürer
 Kocaeli Niğde
Türkiye Büyük Millet Meclisi
Başkanlığına
Görüşülmekte olan 117 sıra sayılı Kanun Tasarısı’nın
9’uncu maddesine (4)’üncü fıkradan sonra gelmek üzere aşağıdaki fıkranın
eklenmesini ve diğer fıkranın buna göre teselsül ettirilmesini arz ve teklif
ederiz. 

 Mehmet Naci Bostancı  Mehmet Doğan
Kubat Tülay Kaynarca 
 Amasya  İstanbul
 İstanbul 
 Ali Cumhur Taşkın  Salih
Çetinkaya  Zeyid Aslan 
 Mersin  Kırşehir
 Tokat 
 Necip Kalkan 
 İzmir 
"(5) Kişisel veriler, uluslararası sözleşme
hükümleri saklı kalmak üzere, Ülkenin veya ilgili kişinin menfaatinin ciddi bir
şekilde zarar göreceği durumlarda, ancak ilgili kamu kurum veya kuruluşunun görüşü
alınarak Kurulun izniyle yurt dışına aktarılabilir."
BAŞKAN – Şimdi, maddeye en aykırı önergeyi okutup
işleme alacağım. 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 9’uncu maddesinin aşağıdaki şekilde
değiştirilmesini arz ve teklif ederiz.
 İdris Baluken Bedia
Özgökçe Ertan Meral Danış Beştaş 
 Diyarbakır Van Adana
 Osman Baydemir Erol
Dora Mahmut Celadet Gaydalı
 Şanlıurfa  Mardin Bitlis
 Müslüm Doğan
 İzmir
MADDE 9 
(1) Kişisel veriler, ilgili kişinin açık rızası
olmaksızın yurtdışına aktarılamaz.
(2) Kişisel yerinin aktarılacağı yabancı ülkede
a) Yeterli korumanın bulunması;
b) Yeterli korumanın bulunmaması durumunda Türkiye'deki
ve yabancı ülkedeki veri sorumlularının yeterli bir korumayı taahhüt etmeleri
ve Kurulun izninin bulunması şartı aranır.
BAŞKAN – Komisyon önergeye katılıyor mu? 
ADALET KOMİSYONU
SÖZCÜSÜ MURAT GÖKTÜRK (Nevşehir) Katılamıyoruz Sayın Başkan.
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz Başkanım. 
BAŞKAN – Önerge
üzerinde söz isteyen İzmir Milletvekili Müslüm Doğan. 
Buyurun Sayın
Doğan. (HDP sıralarından alkışlar) 
MÜSLÜM DOĞAN (İzmir) – Sayın Başkan, değerli
milletvekilleri; yasayla ilgili olarak hem komisyonda hem de Genel Kurulda
görüşlerimizi belirtmiştik ama yine, 9’uncu maddeyle ilgili de görüşmeye devam
ediyoruz ve görüşlerimizi belirteceğiz. 
Esas olarak bu yasanın Anayasa’nın açık hükümlerine
aykırı olduğu daha önce belirtilmişti. 12 Eylül 2010 tarihinde yapılan halk
oylaması sonucu kabul edilen 5982 sayılı Kanun’la Anayasa’nın 20’nci maddesine
bir fıkra eklenmek suretiyle kişisel verilerin korunması temel bir insan hakkı
olarak güvence altına alınmış ve detayların kanunla düzenlenmesi öngörülmüştür.
Anayasa’nın yine 20’nci maddesinin üçüncü fıkrası şöyledir: “Herkes, kendisiyle
ilgili kişisel verilerin korunmasını isteme hakkına sahiptir. Bu hak; kişinin
kendisiyle ilgili kişisel veriler hakkında bilgilendirilme, bu verilere erişme,
bunların düzeltilmesini veya silinmesini talep etme ve amaçları doğrultusunda
kullanılıp kullanılmadığını öğrenmeyi de kapsar. Kişisel veriler, ancak kanunda
öngörülen hallerde veya kişinin açık rızasıyla işlenebilir.”
Değerli milletvekilleri, tasarı kişisel verileri
güvenceye almaya yönelik hükümlerine getirdiği sonsuz genişlikteki istisnalarla
güvenlik, istihbarat kurumlarının yanı sıra, sır tutma yükümlülüğü bulunan kamu
görevlilerini de bireyler karşısında mutlak yetkiyle donatmakta, onları kanun
tasarısının getirir göründüğü her türlü sorumluluktan ve yasanın ihlali hâlinde
doğacak yaptırımlardan bağışık kılmakta, böylece kişisel verilerin bireylerin
rızası ve bilgisi olmaksızın aleyhlerine kullanılması güvence altına alınarak
amacın tam tersi bir sonuca varmakta ve bu şekilde Anayasa’nın 20’nci maddesi
ihlal edilmiş olmaktadır. Öte yandan, yine tasarı, dayandırıldığı Avrupa
Birliği mevzuatına ve temel belgesi olan otomatik olarak işlenen kişisel
veriler bakımından bireylerin korunması hakkında sözleşmenin ruhuyla da taban tabana
zıt bir anlayışı yansıtmaktadır. Söz konusu sözleşme, her taraf devlet
ülkesinde, uyruğu ve ikametgâhı ne olursa olsun, tüm gerçek kişilerin temel hak
ve özgürlüklerini, özellikle kendilerini ilgilendiren kişisel nitelikteki
verilerin kamu kurumları ya da özel sektörde işlenmesi bakımından kurumlara
özel bir imtiyaz tanımaksızın, otomatik işleme tabi tutulması karşısında özel
yaşam haklarını güvence altına alma amacı gütmektedir. 
Değerli milletvekilleri, söz konusu bu maddede, işlenen
ve kayıt altına alınan tüm kişisel verilerin aktarılabilmesi bu şekilde
düzenlenmektedir. Madde düzenlenirken kişisel verilerin işlenebilmesi ve
aktarılabilmesi âdeta tüm temel hak ve özgürlüklerden daha üstün tutularak
önümüze getirilmiştir. 
Yabancı ülke bağlamında, veri sahibi kişinin hakları
devletlerin çıkarına, devletler arası pazarlıkların kaderine bağlı kılınmıştır.
Verilerin paylaşılabilmesi için maddede yer alan ilgili yabancı ülkede yeterli
korumanın bulunması, kişisel verinin aktarılacağı ülkedeki yeterli korumanın
bulunmaması durumunda ise söz konusu ülkedeki veri sorumlularının yeterli bir
korumayı taahhüt etmesi gibi doğrulanması imkânsız koşulların, ülkeler arası
ilişki ve pazarlıkların sonucuna göre yetkililerin bireylerin kişisel
verilerinin aktarılması hususunda tam bir serbestlikle hareket etmelerine imkân
sağlamak için maddeye eklendiğini de burada görüyoruz. 
Değerli milletvekilleri, daha önce de milletvekili
arkadaşlarımız burada belirtti. Gerçekten, ülkemiz çok ağır koşullar yaşıyor.
Bir şiddet sarmalıyla karşı karşıya bırakılan ülkemizde, analar hiçbir zaman bu
kadar ağlamamıştı, gözyaşı hiçbir zaman bu kadar fazla akmamıştı. Bakın, doksan
yıllık cumhuriyet tarihinde, resmî ideolojinin, resmî ideolojiyle donatılan,
resmî anlayışla donatılan -buna CHP de dâhildir- bu ülkenin temel sorunlarını
hiçbir zaman Parlamentoyla konuşamadık. Gelin, bu ülkede, ortak vatanımızda
kardeşçe, barış içerisinde bir arada yaşamanın şartlarını oluşturalım. Siz
Alevileri karşınıza alırsanız, Kürtleri karşınıza alırsanız, demokratları
karşınıza alırsanız, 2002’den itibaren ortaya koyduğunuz siyaset belgesiyle
çelişmiş olmaz mısınız? Gelin, bu resmî ideolojiye karşı, oligarşik devlet
anlayışını yıkalım, halkların, inançların bir arada yaşayacağı demokratik bir
düzene kavuşalım. Bunun şartları Parlamentoda oluşur. Ölümlerin olmadığı bir
ülke. Görüyorsunuz işte, ülkemizde her gün bir bomba patlıyor. Bunları kim
yaparsa yapsın şiddetle kınıyorum. İnsani hiçbir yönü yoktur bu işin. Bunu
kınamak da burada yetmiyor değerli milletvekilleri. Bunların yasal altyapısını oluşturalım. Yasalarda ne sorun varsa
gelin, bunları çözelim. Birlikte kardeşlik, barış iklimini tesis edelim; mesele
budur. Bizim birbirimizden farkımız nedir? 
(Mikrofon otomatik cihaz tarafından
kapatıldı)
MÜSLÜM DOĞAN (Devamla) – Burada
birbirimizin konuşmasına bile tahammül edemez durumdaysak bizim bir sorunumuz
var demektir. Bu sorunu aşmamız lazım diye belirtiyor, saygılar sunuyorum. (HDP
sıralarından alkışlar)
ENGİN ALTAY (İstanbul) – Sayın Başkan…
BAŞKAN – Sayın Altay…
ENGİN ALTAY (İstanbul) – Sayın Başkan, sayın konuşmacı
konuşmasında Türkiye’nin içinde bulunduğu terör sarmalının bir resmî
ideolojinin yansıması olduğundan bahisle, partimizi de “resmî ideolojinin
partisi” diye sıfatlandırmak suretiyle yaşanan terör olaylarından sorumlu
algısını doğuracak bir konuşma yapmıştır. Uygun görürseniz bir cevap vermek
istiyorum.
BAŞKAN – İki dakika sataşmadan söz veriyorum. Lütfen,
yeni bir sataşmaya meydan vermeyelim.
Buyurun Sayın Altay.
IX.- SATAŞMALARA İLİŞKİN KONUŞMALAR (Devam)
12.- İstanbul Milletvekili Engin Altay’ın,
İzmir Milletvekili Müslüm Doğan’ın 117 sıra sayılı Kanun Tasarısı’nın 9’uncu
maddesiyle ilgili önerge üzerinde yaptığı konuşması sırasında Cumhuriyet Halk
Partisine sataşması nedeniyle konuşması
ENGİN ALTAY (İstanbul) – Teşekkür ederim Sayın Başkan. 
Genel Kurulu saygıyla selamlıyorum.
Bu resmî ideoloji meselesi Türkiye’de zaman zaman
gündeme gelir. Nedir, ne değildir, ben çok bilmiyorum bu resmî ideolojiyi.
Türkiye Cumhuriyeti’nin kurucu felsefesi var. Türkiye Cumhuriyeti’nin kurucu
felsefesi bugün ayakta ve hayatta olabilseydi gerçek anlamda, bu bombalar
patlamazdı, bin yıllık Türk ve Kürt kardeşliği devam ederdi, kimse “özgürlük”
diye bağırmazdı, kimse kimsenin temel ve hak özgürlüklerini gasbetmezdi. Şu
anda, Türkiye’nin -her vesileyle övündüğümüz- 783.562 kilometrekarelik
coğrafyasının bir bölgesinde âciz bir Hükûmet, çürümüş bir devlet, panik
hâlinde bir millet tablosuyla karşı karşıya kalmazdık. Eğer o kurucu iradenin,
kurucu felsefenin “Yurtta barış, dünyada barış.” diskuru bütün partiler
tarafından ve özellikle bu Hükûmet tarafından hayata geçirilmiş olsaydı, bugün
Parlamentomuzda milletimizin ekonomik, sosyal, kültürel olarak günlük hayatının
daha iyileşmesine yönelik daha kayda değer ciddi işlerle uğraşırdık.
Sayın milletvekilleri, elbette, Parlamento; siyaset
yapacağız, polemik yapacağız. Sizi bilmem, bizim içimiz yanıyor. Bugün yine
Yüksekova’da 3 tane şehit var. Türkiye’de her gün insanlar ölüyor, öyle ya da
böyle. Ve her zaman söylüyorum, bu ölümlerden, bu ölümlerle ilgili sorumlu
arıyorsak, birinci sorumlu bu Hükûmet, ikinci sorumlu bu Hükûmetin yaptıklarına
seyirci kalan bu Meclistir. 
Genel Kurulu saygıyla selamlıyorum. (CHP sıralarından
alkışlar) 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Kişisel Verilerin Korunması Kanunu
Tasarısı ve Adalet Komisyonu Raporu (1/541) (S. Sayısı: 117) (Devam)
BAŞKAN – Önergeyi oylarınıza sunuyorum: Önergeyi kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kanun Tasarısı’nın
9’uncu maddesine (4)’üncü fıkradan sonra gelmek üzere aşağıdaki fıkranın
eklenmesini ve diğer fıkranın buna göre teselsül ettirilmesini arz ve teklif
ederiz.
 Mehmet Naci Bostancı
(Amasya) ve arkadaşları
“(5) Kişisel veriler, uluslararası sözleşme hükümleri
saklı kalmak üzere, Ülkenin veya ilgili kişinin menfaatinin ciddi bir şekilde
zarar göreceği durumlarda, ancak ilgili kamu kurum veya kuruluşunun görüşü
alınarak Kurulun izniyle yurt dışına aktarılabilir.”
BAŞKAN – Önergede bir redaksiyon talebi var galiba.
NECİP KALKAN (İzmir) – Efendim, bir düzeltme talebim
var. 
BAŞKAN – Buyurun, yerinizden lütfen. 
NECİP KALKAN (İzmir) – Sayın Başkan, değerli
milletvekilleri; efendim, arkadaşlarımızla vermiş olduğumuz önergenin bir
kelimesini değiştirmek istiyoruz.
“(5) Kişisel veriler, uluslararası sözleşme hükümleri
saklı kalmak üzere, Ülkenin…” demiştik. “Ülkenin” yerine “…Türkiye’nin veya
ilgili kişinin menfaatinin ciddi bir şekilde zarar göreceği durumlarda, ancak
ilgili kamu kurum veya kuruluşunun görüşü alınarak Kurulun izniyle yurt dışına
aktarılabilir.” düzeltme talebini okuyorum.
BAŞKAN – “Ülkenin” yerine “Türkiye’nin” düzeltmesi…
Komisyon katılıyor mu? 
ADALET KOMİSYONU SÖZCÜSÜ MURAT GÖKTÜRK (Nevşehir) –
Uygun görüşle takdire bırakıyoruz Sayın Başkanım. 
BAŞKAN – Hükûmet katılıyor mu? 
ADALET BAKANI BEKİR BOZDAĞ (Yozgat) – Katılıyoruz
Başkanım. 
BAŞKAN – Gerekçeyi okutuyorum: 
Gerekçe: 
Kişisel
verilerin yurt dışına aktarılması bazı durumlarda ülkemizin veya ilgili
kişilerin menfaatlerine ciddi şekilde zarar verebilmektedir. Bu durumun
engellenmesi amacıyla, ülkenin veya ilgili kişinin menfaatlerinin ciddi zarar
göreceği durumlarda Dışişleri Bakanlığı ya da ilgili kamu kurum veya
kuruluşlarının bu hususta görüşü alınarak kurulun izin vermesinden sonra
verilerin yurt dışına aktarılması amaçlanmaktadır. Bununla birlikte,
uluslararası sözleşme hükümleri saklı tutulmaktadır. Uluslararası sözleşme
hükümleri bulunması hâlinde kişilerin menfaatlerinin ciddi şekilde zarar
görmesi nazara alınmayacaktır.
BAŞKAN – Redaksiyon çerçevesinde önergeyi oylarınıza
sunuyorum: Kabul edenler… Kabul etmeyenler… Kabul edilmiştir.
Sonraki önergeyi okutuyorum: 
Türkiye
Büyük Millet Meclisi Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 9’uncu maddesinin (2)’nci fıkrasının aşağıdaki
şekilde değiştirilmesini arz ve teklif ederiz.
(2) Kişisel veriler, 5’inci maddenin ikinci fıkrası ile
6’ncı maddenin üçüncü fıkrasında belirtilen şartlardan birinin varlığı ve
kişisel verinin aktarılacağı yabancı ülkede;
a) Yeterli korumanın bulunması,
b) Yeterli korumanın bulunmaması durumunda Türkiye'deki
ve ilgili yabancı ülkedeki veri sorumlularının yeterli bir korumayı yazılı
olarak taahhüt etmeleri ve Kurulun izninin bulunması, 
kaydıyla ilgili kişinin açık rızası alınarak yurt
dışına aktarılabilir.
Namık Havutça (Balıkesir) ve
arkadaşları
BAŞKAN – Komisyon önergeye katılıyor mu? 
ADELET KOMİSYONU SÖZCÜSÜ MURAT GÖKTÜRK (Nevşehir) –
Katılmıyoruz Sayın Başkanım. 
BAŞKAN – Hükûmet katılıyor mu? 
ADALET BAKANI BEKİR BOZDAĞ (Yozgat) – Katılmıyoruz
Başkanım. 
BAŞKAN – Önerge üzerinde söz isteyen Niğde Milletvekili
Ömer Fethi Gürer. 
Buyurun Sayın Gürer. (CHP sıralarından alkışlar) 
Buyurun efendim. 
ÖMER
FETHİ GÜRER (Niğde) – Sayın Başkan, değerli milletvekilleri; Kişisel Verilerin
Korunması Kanunu Tasarısı’nın 9’uncu maddesiyle ilgili söz aldım. Yüce Meclisi
saygıyla selamlıyorum. 
Dünyanın
içinde bulunduğu koşullarda kişisel verilerin sorumsuzca dolaşması ve bu
durumun kişi temel hak ve hürriyetini tehdit eder hâle gelmesi bireyi korumayı
amaçlayan bir yasanın gerekliliğini ortaya koymaktadır. Ancak, bu yasanın muhalefetin
de görüşleri ve değerlendirmeleri alınarak gerçekleşmesi ileride tekrar tekrar
aynı konulara dönülmesini engelleyecektir. Çünkü, ülkemizde son yıllarda çıkan
kanunlar ne yazık ki daha sonra, uygulamada rastlanan sorunlardan dolayı tekrar,
bir kez daha Meclisin önüne gelmekte ve Meclisin bu konudaki çalışmalarında hem
verimliliği düşmekte hem uygulamada sorunlar yaşanmakta.
Şimdi, burada, 6’ncı maddede kişilerin ırkı, etnik
kökeni, siyasi düşüncesi, felsefi inancı, mezhebi veya diğer inançları, kılık
ve kıyafeti; dernek, vakıf ya da sendika üyeliği; sağlığı, cinsel hayatı, ceza
mahkûmiyeti ile biyometrik ve genetik verileri özel nitelikli kişisel veriler
olarak değerlendirilmeye alınıyor. 8 ve 9’uncu maddelerde düzenlenen kişisel
verilerin üçüncü kişilere ve yurt dışına aktarılması konusunda ilgili kişinin
açık rızası olmadan aktarılabileceği hâller sayılarak kişinin iradesi yok
sayılmakta, ayrıca bu aktarmalar kapsamında ne olacağı da şüpheli. Tabii,
bunların uygulanmasında bir kurul oluşuyor. Kurul üyelerinin 3’ü Başbakan, 3’ü
de Cumhurbaşkanı tarafından atanıyor. Kurulda görev yapacak kişilerin tarafsız
olacağı belirtiliyor. Ülkemizde son yıllarda bu konuda kurulların ne kadar
tarafsız olduğu irdelendiğinde ve incelendiğinde görülecektir ki özünde tarafsızlık,
yalnızca sözde kalan ama icraat ve uygulamalarda çok da yaşama geçmeyen bir
işlev durumuna geldi. 
Kurul
üyelerinin asli görevlerini aksatmayacak şekilde bilimsel amaçlı yayın
yapabilecekleri, ders ve konferans verebilecekleri, bunlardan doğacak telif
haklarıyla ücret alacakları belirtiliyor. Şimdi, burada benim çok ilgimi çeken
bir şey var; ticaretle uğraşamıyor, bunun yanında kanuna dayanarak
kooperatifte, vakıfta görev alamıyor ama konferans ve ders veriyor. Yani,
bireye ait, kişilerin açığa çıkmaması gerekli olan saklı konuları içeren
bilgileri ne konferansta ne içerikle anlatılacak? Şimdi, Türkiye'de geçmişi
biraz, çok çabuk unutuyoruz. Ama, hatırlarsınız, ilikle ilgili bir olay
olmuştu, onunla ilgili veriler toplanmaya başladığında dönemin Sağlık Bakanı
Türkiye'ye ait verilerin yurt dışına kaçırılacağı konusunda Mecliste önemli
konuşmalar yapmıştı. Süre geçti, şimdi bunu biz kanun hâline getireceğiz,
verileri derleyeceğiz ve birilerine emanet edeceğiz. Emanet ettiğimiz kişilerin
edecekleri yemin de belirtilmiş. Ülkemizde yemine ne kadar sadık kalındığı
geçmişte yine örnekleriyle sabit. Var olan yemini ediyoruz ama uygulamada
yeminin gereğini yerine getirmiyoruz. Onun için, kişisel verilerin
toplanmasında bireye ait ve bireyde kalması gerekli olanın niye kanunla
genellenip ele geçirildiği ya da o kanunun içinde yer aldığını algılamak ve
anlamak zor. 
Muhalefet
bir şey söylüyorsa onun ötelenmesi ya da yerine getirilmemesi adına yapılanın
nedenini de kavramak zor çünkü bir gün geliyor, siz iktidarda olmadığınızda,
sizin kendinizin benimsediğiniz bu kez de sizin karşınıza sorun olarak
çıkabiliyor. İşte, geçtiğimiz günlerde yaşadığımız kanunlarla ilgili sorunlarda
da benzer durumlara tanık olduk. O nedenle; bu konularda muhalefetin mutlaka
sesinin dinlenmesi gerekiyor. HDP’nin, MHP’nin de bu konuda ne söylediklerini
veya nasıl muhalefet ettiklerini de burada görmek istiyoruz. 
Bu
bağlamda, Cumhuriyet Halk Partisi olarak, bu kanun tasarısının geri çekilerek
yeniden düzenlenmesi ve kişisel verilerin ileride farklı biçimde kullanılmasını
engelleyecek çalışmaların da buraya katılmasını temenni ediyor, bu dileklerle
hepinizi saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum…
ERKAN
AKÇAY (Manisa) – Sayın Başkan…
BAŞKAN
– Bir saniye… Oylayalım, ondan sonra Sayın Akçay.
Kabul
edenler… Kabul etmeyenler… Önerge kabul edilmemiştir.
Sayın
Akçay, buyurun.
ERKAN
AKÇAY (Manisa) – Sayın konuşmacı partimizin de adını zikrederek anlayamadığımız
bir sebeple sataşmış bulunuyor. Sataşmadan dolayı da biz söz istiyoruz.
ENGİN
ALTAY (İstanbul) – “Kanunla ilgili tavrınızı tam anlayamadık.” dedi. 
BAŞKAN
– Sayın Akçay, sizin şu anda önergeniz var; İsterseniz onun üzerinde beş dakika
söz verelim size, olur mu? Daha iyi olur. İki dakika değil, sizin önergenizin
üzerinde…
ERKAN
AKÇAY (Manisa) – Konuşmacımız var, ayrıca o konuşur efendim.
MEHMET
ERDOĞAN (Muğla) – Yani, konuşmayla sataşmanın ne alakası var? 
BAŞKAN
– Bir dakika… Ne dedi? Ben hakikaten kaçırdım da tam olarak.
CEYHUN
İRGİL (Bursa) – Yani “Gereğini yapmadılar. Doğru düzgün muhalefet yapmıyorlar.”
dedi. 
ERKAN
AKÇAY (Manisa) – “Bu konuda Milliyetçi Hareket Partisinin nasıl bir muhalefet
ettiğini görmek istiyoruz.” diyor. 
CEMAL
OKAN YÜKSEL (Eskişehir) – “Aldıkları oyun hakkını vermiyorlar.” dedi. 
İDRİS
BALUKEN (Diyarbakır) – Sayın Başkan, bu konuda aynı gerekçeyle…
BAŞKAN
– Sayın Akçay, buyurun, vereyim hadi de yalnız, lütfen, fazla da istismar
etmeyelim bu olayı. 
Buyurun.
İki
dakika.
IX.- SATAŞMALARA İLİŞKİN KONUŞMALAR (Devam)
13.- Manisa Milletvekili Erkan Akçay’ın,
Niğde Milletvekili Ömer Fethi Gürer’in 117 sıra sayılı Kanun Tasarısı’nın
9’uncu maddesiyle ilgili önerge üzerinde yaptığı konuşması sırasında Milliyetçi
Hareket Partisine sataşması nedeniyle konuşması
ERKAN AKÇAY (Manisa) – Teşekkürler Sayın Başkan.
Değerli milletvekilleri, hepinizi saygıyla
selamlıyorum.
Sayın Başkan, görüyorsunuz ki bizim kimseye
sataştığımız da yok fakat anlamsız bir şekilde partimize sataşılmak isteniyor.
Tabii, gerekli cevapları da veririz. Ama, ben özenle, sataşmaya bir sataşmayla
cevap vermeyeceğim çünkü bunun maksatlı olduğunu da düşünüyoruz. 
Yalnız, Milliyetçi Hareket Partisinin bütün konulardaki
görüşleri çelişkisiz, ilkeli, tutarlı ve açık bir şekildedir. Bu, gerek
programımızda gerek seçim beyannamelerimizde gerekse genel başkanımızın ve
parti yetkililerinin açıklamalarında çok açık şekilde ortaya konulmuştur. Bu
dokunulmazlıklarla ilgili konularda, bu Kişisel Verilerin Korunması Kanunu
Tasarısı’nda, terör konusunda, Anayasa değişiklikleri konusunda ne demişsek
onun arkasındayız, her zaman da öyle olmuşuz. Bunları, bu politikaları doğru ve
tutarlı bir şekilde devam ettirmek isteriz. Bunu, bu politikalarını devam
ettiremeyenler düşünsün. 
Yani fazla da ilerletmek istemiyorum da… Ama sataşayım
mı Sayın Başkan? 
CEMAL OKAN YÜKSEL (Eskişehir) – Sataştınız zaten.
ERKAN AKÇAY (Devamla)- Hadi sataşmayayım aksi takdirde
bu uzar gider.
BAŞKAN – Bence de… Büyüklük sizde kalsın Sayın Akçay.
ERKAN AKÇAY (Devamla) – Onun için, şu kadar söyleyeyim
ki: Milliyetçi Hareket Partisi, Cumhuriyet Halk Partisinden daha tutarlı bir
partidir. (CHP sıralarından gürültüler)
Hepinize saygılar sunuyorum. (MHP sıralarından
alkışlar) 
BAŞKAN – İyi ki sataşmadınız Sayın Akçay!
ERKAN AKÇAY (Manisa) – Tutamadım kendimi. Ne yapayım
efendim?
İDRİS BALUKEN (Diyarbakır) – Sayın Başkan…
BAŞKAN – Sayın Baluken, aynı gerekçeyle size de söz
vereceğim.
Buyurun.
Sayın milletvekilleri, lütfen, istirham ediyorum, bu
maksatlı sataşmaları bir tarafa bırakalım çünkü başka zaman ben söz vermeyebilirim.
Bunu da söyleyeyim özellikle.
ENGİN ALTAY (İstanbul) – Başkanım, niyet okuyorsunuz.
Niye maksatlı olsun?
BAŞKAN – Buyurun Sayın Baluken.
14.- Diyarbakır Milletvekili İdris
Baluken’in, Niğde Milletvekili Ömer Fethi Gürer’in 117 sıra sayılı Kanun Tasarısı’nın
9’uncu maddesiyle ilgili önerge üzerinde yaptığı konuşması sırasında Halkların
Demokratik Partisine sataşması nedeniyle konuşması
İDRİS BALUKEN (Diyarbakır) – Teşekkür ederim Sayın
Başkan.
Sayın Başkan, tabii, burada Cumhuriyet Halk Partisi adına
konuşan milletvekili hem bu kanunla ilgili hem de genel olarak HDP’nin
tutumunun net olmadığını ifade etti. Sanırım HDP’yi yeterince takip etme
fırsatı yakalayamıyor sayın milletvekili. 
Bu kanunla ilgili de AB kriterlerine göre değil AKP’nin
iktidar kriterlerine göre hazırlandığı için mutlaka komisyona çekilmesi
gerektiği; komisyonda belli bir tartışma, istişare ve ortaklaşmadan sonra Genel
Kurula gelmesi durumunda yapıcı katkılar çerçevesinde HDP’nin değerlendirmesi
gerektiği mesajlarını hemen hemen her HDP’li vekil arkadaş buradan ifade etti.
Ancak, CHP uzun süredir sadece kendi tabanını HDP’ye kaybettirmemenin gayreti
içerisinde, biraz tribünleri memnun edecek çıkışlar dışında bir ülkenin ana
muhalefet partisinin yapması gereken etkin muhalefet görevini yerine
getirmiyor. 
Yani, bugün, mesela bir kanun teklifi buraya
getirdiler, son derece önemli bir kanun teklifi; her bir başlığı bütün
komisyonlarda ve Genel Kurulda saatlerce tartışılması gereken, bu konuda
topluma anlatılması gereken bir kanun olmasına rağmen, burada beşer dakikalık
müzakerelerle son derece önemli olan hususları Genel Kurulda tartışıyormuş,
takip ediyormuş gibi yapıyor. İçinde seçim barajı var, işte Toplantı ve Gösteri
Yasası’yla ilgili düzenlemeler var, koruculuk sistemiyle ilgili düzenlemeler
var, ana dilde propagandanın önünü açmayla ilgili hususlar var ama bütün
bunları gerçekten ana muhalefet partisi olarak halka anlatmak, Meclisi bu
konuda seferber etmek yerine, buraya getirip beş dakika konuşursanız ancak
kendinizi inandırırsınız; toplum da inanmaz, biz de inanmayız. Bizim her konuda
tutumumuz son derece net.
Hepinizi saygıyla selamlıyorum. (HDP sıralarından
alkışlar) 
ENGİN ALTAY (İstanbul) – Sayın Başkan…
BAŞKAN – Sayın Altay…
ENGİN ALTAY (İstanbul) – Başkanım, siz, tabii, tebessüm
ediyorsunuz, anlıyorum ama şimdi her şeyin de bir hududu var.
BAŞKAN – Tabii ki…
ENGİN ALTAY (İstanbul) – Yani bu…
BAŞKAN – Tamam, size de iki dakika veriyorum.
Buyurun Sayın Altay.
Ama, bu hududu aşmayalım lütfen, bunu bitirelim.
Yani muhalefetten muhalefete bu sataşmalar…
Buyurun efendim, iki dakika süre veriyorum size de.
Lütfen, yeni bir sataşmaya meydan vermeyelim.
15.- İstanbul Milletvekili Engin Altay’ın,
Manisa Milletvekili Erkan Akçay’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ENGİN ALTAY (İstanbul) – Teşekkür ederim. 
Sayın Başkan, sayın milletvekilleri; Genel Kurulu
saygıyla selamlıyorum.
Şimdi, ben hakikaten anlamıyorum, burada Sayın Başkan
belki şöyle zannediyor, bir danışıklı dövüş yapılıyor gibi falan ama asla böyle
bir şey yok. 
ALİM TUNÇ (Uşak) – Hiç öyle bir şey yok!
ENGİN ALTAY (Devamla) – Asla böyle bir şey yok. (AK
PARTİ sıralarından gürültüler)
Ancak, tabii, sayın milletvekilimiz… Gerek HDP gerekse
MHP bu kanun tasarısıyla ilgili tutumu bakımından küçük bir eleştiri ya da
tavırlarını belki önümüzdeki dakikalarda yapılacak konuşmalarda daha böyle,
milletvekilimizin, bizim anlayacağımız dilde ortaya koyarlar. 
Ancak, bu bir normal şeydi, doğal bir durumdu. Sayın
grup başkan vekili bizim tutumumuzu gerçekten çok ağır eleştirdi. Bunu kabul
etmemiz mümkün değil Sayın Baluken. Bu kanunla ilgili olsun, Türkiye’nin temel
sorunlarıyla ilgili olsun Cumhuriyet Halk Partisinin tutumu kadar Meclisi
oluşturan diğer siyasi partilerin tutumu net olsaydı, Türkiye bugün bu yaşadığı
acıların birçoğunu yaşamazdı. 
Biz -bugün Sayın Hükûmeti de uyardım- Türkiye’nin daha
ciddi, daha temel sorunları varken Meclisin bir gününü alacak işler için
Meclisin on gününü harcamayın diyoruz. Bu Meclisin, terör konusunu çözüme
bağlamadan, Türkiye’nin içinde bulunduğu bu, vatandaşı eve hapseden sorunu
çözmeden başka hiçbir iş yapmaması lazım. Ama ne gezer! Millet perişan, sizin
umurunuzda değil. Birileri de diyor ki: “Korkuyu korkutanlardan olacağız.” İyi
de korkuyu korkutmak için camiye 500 korumayla gitmemek lazım kardeşim. (CHP
sıralarından alkışlar) Camiye 500 korumayla, Meclise 250 korumayla gelerek
korkuyu korkutanlardan olamazsınız; millete korku salarsınız, Türkiye’nin bütün
büyük kentlerinde caddeler ve sokaklar sokağa çıkma yasağının olduğu hâllere
döner. Bu ayıp da bu Hükûmete yeter. (CHP sıralarından alkışlar) 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Kişisel Verilerin Korunması Kanunu
Tasarısı ve Adalet Komisyonu Raporu (1/541) (S. Sayısı: 117) (Devam)
BAŞKAN – Evet, bir sonraki önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 9’uncu maddesinin (4)’üncü fıkrasının d)
bendinden sonra gelen cümlede geçen “değerlendirmek ve ihtiyaç duyması halinde”
ibaresinin “değerlendirerek” şeklinde değiştirilmesini arz ve teklif ederiz. 
Baki Şimşek (Mersin) ve
arkadaşları
BAŞKAN – Komisyon katılıyor mu önergeye?
ADALET KOMİSYONU SÖZCÜSÜ MURAT GÖKTÜRK (Nevşehir) –
Katılmıyoruz Başkanım. 
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) – Katılmıyoruz
Başkanım. 
ERKAN AKÇAY (Manisa) – Gerekçe okunsun.
BAŞKAN – Gerekçeyi okutuyorum:
Gerekçe:
Yabancı
ülkelere verilecek olan kişisel verilerin ilgili kurum ve kuruluşların
görüşlerinin alınarak değerlendirilmesi, "ihtiyaç halinde" gibi muğlak
bir ifadenin maddeden çıkarılması öngörülmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
9’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
10’uncu
madde üzerinde üç adet önerge vardır, önergeleri okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 10’uncu maddesinin (1)’inci fıkrasındaki
"ilgili kişilere" ibaresinin "kişisel verileri işlenen gerçek
kişilere" ibaresiyle değiştirilmesini arz ve teklif ederiz. 
 Baki Şimşek Nuri
Okutan İsmail Faruk Aksu
 Mersin Isparta İstanbul
 Erkan Haberal Arzu
Erdem Kamil Aydın
 Ankara İstanbul Erzurum
 İsmail Ok Mustafa
Mit
 Balıkesir Ankara
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 10’uncu maddesinin (1)’inci fıkrasının aşağıdaki
şekilde değiştirilmesini arz ve teklif ederiz.
MADDE 10- (1) Kişisel verilerin elde edilmesi sırasında
veri sorumlusu veya yetkilendirdiği kişi, ilgili kişilere;
a) Veri sorumlusunun ve varsa temsilcisinin kimliği,
b) Kişisel verilerin hangi amaçla işleneceği,
c) İşlenen kişisel verilerin kimlere ve hangi amaçla
aktarılabileceği,
ç) Kişisel veri toplamanın yöntemi ve hukuki sebebi,
d) 11 inci maddede sayılan diğer hakları,
konusunda yazılı olarak bilgi vermekle yükümlüdür.
 Namık Havutça Ömer
Süha Aldan Özkan Yalım
 Balıkesir Muğla Uşak
 Cemal Okan Yüksel Zeynel
Emre Haydar Akar
 Eskişehir İstanbul Kocaeli
 Burcu Köksal
 Afyonkarahisar
BAŞKAN – Şimdi, maddeye en aykırı önergeyi okutup
işleme alacağım:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısının 10’uncu maddesine (2), (3) ve (4) numaralı
fıkraların eklenmesini arz ve teklif ederiz. 
 İdris Baluken Osman
Baydemir Ahmet Yıldırım
 Diyarbakır Şanlıurfa Muş
 Mahmut Celadet Gaydalı Meral
Danış Beştaş Erol Dora
 Bitlis Adana Mardin
 Bedia Özgökçe Ertan Garo
Paylan
 Van İstanbul
(2)
Kişisel verilerin silinmesi, yok edilmesi ya da anonim hale getirilmesi halinde
veri sorumlusu, ilgili kişiyi ayrıca bilgilendirmekle yükümlüdür.
(3)
Kişisel verilerin, ilgili kişi dışındaki kaynaklardan edinilmesi hâlinde de
veri sorumlusu, uygulanabilir ve mümkün olması halinde, ilgili kişiyi ayrıca
bilgilendirir.
(4)
Veri sorumlusunun ilgili kişiye yapacağı her türlü bilgilendirmede teknik
detaylardan arındırılmış, anlaşılır, net ve sade bir dil kullanılır.
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ MURAT GÖKTÜRK (Nevşehir) -
Katılmıyoruz Başkanım.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) – Katılmıyoruz
Başkanım.
BAŞKAN – Önerge üzerinde söz isteyen İstanbul
Milletvekili Garo Paylan. 
Buyurun. (HDP sıralarından alkışlar)
GARO PAYLAN (İstanbul) – Teşekkür ederim Sayın Başkan.
Değerli milletvekili arkadaşlarım, hepinizi saygıyla
selamlıyorum.
Şimdi, kişisel verilerimizi koruyacak bir kurul olacak,
ne âlâ. Batı demokrasilerinde benzerleri var ancak orada, vatandaşlar, bu
verileri korunurken devlete güveniyorlar çünkü demokratik pratikleri var. Yani
devlet bizim soyumuzla sopumuzla, dinimizle, mezhebimizle ilgilenecek, evet ama
Batı’da mesela mezhebimizle ilgilenmek diye bir şey yok. Bizim devletimiz
demokratik bir devlet de değil, henüz demokratik pratiklerimizi oluşturamadık,
bu anlamda bir güvenceye sahip değiliz. 
Devlet hep bizi fişledi biliyorsunuz yani kişisel
verilerimiz ilk kez toplanmayacak. Burada var olan hemen hemen herkes veya
babaları veya dedeleri bugüne kadar hep fişlendi; bu grup da fişlendi, her
grupta fişlenmeyen kimse yoktur, eminim. Devlet hep bir düşman tanımladı, bu
çerçevede fişledi; kimini irticadan fişledi, kimine “terör” dedi, kimine
“solcu” dedi, kimine “sağcı” dedi, kimini mezhebine göre fişledi. 
HASAN BASRİ KURT (Samsun) – 90’larda kaldı bunlar.
GARO PAYLAN (Devamla) – Mesela, beni soyuma göre
fişledi; hani soy kodu dedik ya, İçişleri Bakanı geçenlerde -Ermeni’nin soy
kodu 2, Rum’unki 1- “Soy kodunu kaldırdık.” dedi ama devletin derinlerinde hâlâ
nerelerde var Sayın Bakan, bilmiyoruz. Beni mezhebime göre fişledi, inancıma
göre fişledi ve bununla ilgili suçlar işledi bu devlet. 
Kendimle ilgili örnekleri vereyim: Mesela, dedeme
varlık vergisi uyguladı, neye göre? Fişlemeye göre. 
HASAN BASRİ KURT (Samsun) – Tam da bu yüzden
çıkarıyoruz zaten.
GARO PAYLAN (Devamla) – 6-7 Eylül 1955’te, soyumuza
göre evlerimiz bilinerek gelinip o evler yağmalandı. 2001 Millî Güvenlik
Siyaset Belgesi’nde azınlıklar tehdit olarak gösterildi ve bunun üzerine, derin
yapılar veya yüzeydeki yapılar -Hükûmetteydiniz tabii ki- Rahip Santoro, Hrant
Dink, Malatya Zirve cinayetlerini işlediler. Bu devlet hep bu çerçevede fişler
ve suç işler. Bunu sizler de çok iyi biliyorsunuz. Daha on yıl önceye kadar,
beş yıl önceye kadar “irtica” adı altında fişleniyordunuz. 
Bu çerçevede, ben bu devlete güvenmiyorum, bu devlete
kişisel verilerimi vermek de istemiyorum. Ve bu kurulun da demokratik bir kurul
oluşmayacağı için, çoğulcu, denetime tabi bir kurul olmayacağını bildiğim için
bu verilerimin şimdilik böyle bir kurulda var olmasını istemiyorum. Mesela, kim
denetleyecek bu kurulu? Ben baktım, kim denetleyecek Sayın Bakan?
ADALET BAKANI BEKİR BOZDAĞ (Yozgat) – Kurul, bağımsız
kurul.
GARO PAYLAN (Devamla) – Yani, çok bağımsız! RTÜK de
bağımsız.
HASAN BASRİ KURT (Samsun) – Yargı denetleyecek, yargı.
GARO PAYLAN (Devamla) – Hepsi bağımsız zaten sizin
yaptığınız kurulların, ne âlâ! Denetleyebilecek bir kurul da yok. 
ALİ ŞEKER (İstanbul) – Halktan bağımsız!
GARO PAYLAN (Devamla) – Değerli arkadaşlar, o açıdan,
çoğulcu bir demokrasi olmadığımız sürece, bizlerin soyu, sopu, dini, mezhebi,
cinsel yönelimi devletin meselesi veya aşağılama veya yüceltme meselesi
olmadığı sürece bu fişleme kuruluna asla yol vermemeliyiz.
Önce, demokratik bir anayasa yapalım, demokratik bir
anayasa. Denge denetimin olduğu bir pratik ortaya koyalım, buna göre bir kurul
oluşturuyorsak oluşturalım. Delillerimiz eşitlik çerçevesinde tutuluyorsa
tutulsun ama denetime açık olsun. 
Bakın, benim kaygılarım var, çok ciddi kaygılarım var
çünkü 4 kuşaktır gadre uğruyorum. Sizler de belli kuşaklarda gadre uğradınız
her biriniz. Ben kaygılıyım, siz de kaygılı olun çünkü bugün kendinizi güçlü
hissediyorsunuz, bir yasaya yol veriyorsunuz, yarın “Aldatıldık.” demeyin. Birileri
bunu sizin aleyhinize de kullanabilir. Buna yol vermeyelim arkadaşlar. 
Ben açıkça söyleyeyim, az önce CHP bizi eleştirdi ama
ben CHP’nin şu günkü muhalefetini -bu kadar hayati bir yasa geçiyor değerli
arkadaşlar- bu kadar pısırık ve kifayetsiz bir muhalefetini görmedim. Evet, biz
burada eksiğiz çünkü bölgede çok ciddi bir anlamda yangın var, arkadaşlarımız
burada eksik…
HASAN BASRİ KURT (Samsun) – Hep eksik, hep. 
GARO PAYLAN (Devamla) – …ama CHP Grubuna bakıyoruz,
15-20 kişiyle son derece pısırık ve kifayetsiz bir muhalefet yürütüyor. Bu
anlamda, onların da eksikliğini burada söylemek istiyorum. 
Bu kaygılarımız çerçevesinde bu yasanın ivedilikle geri
çekilmesini ve komisyonda tekrar görüşülmesini ve demokratik bir anayasa
oluncaya kadar da bu yasayı geçirmememizi öneriyorum arkadaşlar. 
Saygılar sunuyorum. (HDP sıralarından alkışlar) 
HASAN BASRİ KURT (Samsun) – Komisyonda niye bu kadar
çabuk “Evet.” dediniz bu yasaya?
ENGİN ALTAY (İstanbul) – Sayın Başkan…
İDRİS BALUKEN (Diyarbakır) – Karar yeter sayısı
istiyoruz.
BAŞKAN – Önergeyi oylarınıza sunacağım, karar yeter
sayısı arayacağım. 
Önergeyi oylarınıza sunuyorum: Kabul edenler… Kabul
etmeyenler…
İDRİS BALUKEN (Diyarbakır) – Yok, bariz yok. 80 kişi
yok Sayın Başkan. 
BAŞKAN – Karar yeter sayısı yoktur. 
Beş dakika ara veriyorum. 
Kapanma
Saati: 23.39
DOKUZUNCU OTURUM
Açılma Saati: 23.51
BAŞKAN: Başkan Vekili Ahmet AYDIN
KÂTİP ÜYELER : Mücahit DURMUŞOĞLU (Osmaniye), Özcan PURÇU
(İzmir)
------0------
BAŞKAN
– Sayın milletvekilleri, Türkiye Büyük Millet Meclisinin 59’uncu Birleşiminin
Dokuzuncu Oturumunu açıyorum.
117
sıra sayılı Kanun Tasarısı’nın görüşmelerine kaldığımız yerden devam ediyoruz. 
Komisyon
burada.
Hükûmet
burada. 
10’uncu
madde üzerinde İstanbul Milletvekili Garo Paylan ve arkadaşlarının önergesinin
oylaması sırasında karar yeter sayısı bulunamamıştı. 
Önergeyi
tekrar oylarınıza sunuyorum ve karar yeter sayısı arayacağım. 
Önergeyi
kabul edenler… Kabul etmeyenler… Önerge kabul edilmemiştir, karar yeter sayısı
vardır. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 10’uncu maddesinin (1)’inci fıkrasının aşağıdaki
şekilde değiştirilmesini arz ve teklif ederiz.
MADDE 10- (1) Kişisel verilerin elde edilmesi sırasında
veri sorumlusu veya yetkilendirdiği kişi, ilgili kişilere;
a) Veri sorumlusunun ve varsa temsilcisinin kimliği,
b) Kişisel verilerin hangi amaçla işleneceği,
c) İşlenen kişisel verilerin kimlere ve hangi amaçla
aktarılabileceği,
ç) Kişisel veri toplamanın yöntemi ve hukuki sebebi,
d) 11 inci maddede sayılan diğer hakları,
konusunda yazılı olarak bilgi vermekle yükümlüdür.
Namık
Havutça (Balıkesir) ve arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ MURAT GÖKTÜRK
(Nevşehir) – Katılmıyoruz Başkanım.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz.
BAŞKAN – Önerge üzerinde söz isteyen
Afyonkarahisar Milletvekili Burcu Köksal, buyurun. (CHP sıralarından alkışlar)
BURCU KÖKSAL (Afyonkarahisar) – Sayın
Başkan, değerli milletvekilleri; Kişisel Verilerin Korunması Kanunu
Tasarısı’nın 10’uncu maddesi üzerinde söz aldım.
AKP
zihniyetinin yapmak istediği, kişisel verileri korumak falan değildir. Hem
kişisel verileri korumak isteyeceksiniz hem de yasaya ucu açık birçok istisnai
hâl tanıyacaksınız; böyle bir şey olmaz. Onun için, sizin asıl amacınız
insanları fişlemek, tıpkı geçmişte yaptığınız gibi. Geçmişte insanları
fişlemediniz mi, ayrıştırıp ötekileştirmediniz mi? Bakın, 2014 yılında
fişlediğiniz eğitimciler, müdürler. Üstelik bunları solcu-sağcı olarak değil kendi
içinde bile fişlediniz. EĞİTİM-İŞ’in açıkladığı veriler. İllerde atama için,
yükselme için, müdürlük için size müracaat eden ve puanı yettiği hâlde
mülakatta, sırf siyasi görüşü ya da mensubu olduğu sendika yüzünden hak ettiği
yere gelemeyen eğitimciler. Bunlar “solcu, sağcı, ulusalcı, Alevi” diye
fişlediğiniz eğitimciler.
Ben
öğretmen çocuğuyum. Benim babam solcu olduğu için yıllarca biz çok çektik ama
sizin iktidarınızda emekli olmak zorunda kaldı solcu olduğu için. 
Siz ki seçim bölgemde, size oy vermediği için,
Cumhuriyet Halk Partisinin 1’inci çıktığı Sultandağı ilçesinde devlet
hastanesine uzman doktor göndermiyorsunuz. 
ALİ ÖZKAYA (Afyonkarahisar) – Allah’tan kork, Allah’tan
kork!
BURCU KÖKSAL (Devamla) - Siz ki Sultandağı Çukurcak
köyünde arsenikli suyu içmeye köylüleri mahkûm ediyorsunuz, oradaki büyükbaş
hayvanlar her gün ölüyor ve siz, o insanlar sırf Cumhuriyet Halk Partisine oy
verdiği için ötekileştirdiniz, oralardan iş müracaatında bulunan insanlara iş
vermiyorsunuz. Sorkun beldemiz vardı -kapattığınız- Sorkun’dan bir arkadaşımız
il özel idaresine şoförlük için müracaat etti, Sorkun’dan geldiği için,
Cumhuriyet Halk Partili olduğu için işe alınmadı. Sizden âlâ ötekileştiren,
fişleyen yok bu ülkede. 
Saraya muhtarları toplayıp baskı altına alıyorsunuz, il
genel meclisi üyeleriniz muhtarları baskı altına alıyor. Sorunları bu şekilde
örtbas edip çözeceğinizi düşünüyorsunuz. Daha dün akşam Afyon Merkez’e bağlı
Anıtkaya köyündeydim ve orada köylüler içme suyu sıkıntısından bahsediyorlar.
Muhtar anons etmiş “Kanalizasyon suyu içme suyuna karıştı.” diye ve köylüler
yaklaşık bir aydır şebeke suyu içemiyorlar. 
ALİ ÖZKAYA (Afyonkarahisar) – Doğru söylemiyorsun!
BURCU KÖKSAL (Devamla) - Kahvede bunu söylüyorlar,
muhtar -öyle bir baskı altına almış ki il genel meclisi başkanınız- “Sorun yok,
içiyoruz, içiyoruz.” diyor ama orada yanında oturan köylü arkadaşım “Biz şebeke
suyu içemiyoruz, kanalizasyon suyu karıştı.” diyor. 
ALİ ÖZKAYA (Afyonkarahisar) – Doğru söylemiyorsun!
BURCU KÖKSAL (Devamla) - Çekin elinizi muhtarların
üzerinden, kaldırın şu baskıyı. Köylü söylüyor zaten, muhtarlarınız istediği
kadar inkâr etsin. 
Bayat Derbent’e gittim geçen hafta. 
HASAN BASRİ KURT (Samsun) – Konuya gelir misiniz,
konuya!
BURCU KÖKSAL (Devamla) - Derbent köyünün yolu
yapılmamış, bozuk. Abdullah Mahallesi’nde dere ıslahı yok, insanlar sel tehdidi
altında yaşıyor. Muhtarınız korku yüzünden “Yapılacak, sorun yok, sıkıntı yok.”
diyor ama köylü isyan ediyor. Çekin elinizi muhtarların üzerinden, baskı
yapmayın. 
AYŞE SULA KÖSEOĞLU (Trabzon) – Muhtar köylünün muhtarı,
bizim değil!
BURCU KÖKSAL (Devamla) - Dinar Yıprak’ta yol sorunu
var, bizzat gittim. Vatandaşın evine yürüyerek gittim arabam çıkmadığı için.
Bunu söyledim, ertesi gün ilçe başkanınız ve il genel meclisi üyeniz muhtarı
yanına baskıyla alıp fotoğraf çektirerek “Yol sorunu yok, hizmete boğduk.” diye
açıklama yapıyor. Bununla sorunları örtbas edemezsiniz. Siz insanları
fişleyerek, ötekileştirerek, ayrıştırarak iktidarda kalamazsınız. 
AYŞE SULA KÖSEOĞLU (Trabzon) – Afyon’dan aldığımız oy
belli Burcu Hanım, Afyon’dan aldığımız oy belli. Afyon tercihini yapmış. 
BURCU KÖKSAL (Devamla) – Bakın, Güneytepe, Akçaşar,
Kayabelen, Alanyurt, bunlar Alevi köyleri, iyi ezberleyin, bunlar Cumhuriyet
Halk Partisinin birinci çıktığı köyler. 
ALİ ÖZKAYA (Afyonkarahisar) – Yanlış söylüyorsun.
BURCU KÖKSAL (Devamla) – Siz bu köylere hizmeti yeterli
vermiyorsunuz cezalandırmak için, siz ötekileştirdiğiniz için hizmeti yeterli
vermiyorsunuz veya az hizmet veriyorsunuz veya hizmeti geciktiriyorsunuz.
Sizden âlâ ötekileştiren yok. 
Birisi diyor ki: “Ben diktatör olsam meydanlara
çıkamazdınız.” Ya, halk korku yüzünden, can güvenliği yüzünden evlerinden
çıkamıyor. 
HASAN KARAL (Rize) – Vay anasını ya!
BURCU KÖKSAL (Devamla) – Daha âlâ diktatör mü olur? 
HASAN KARAL (Rize) – Sensin o!
BURCU KÖKSAL (Devamla) – Hepinize saygı ve
sevgilerimle… (CHP sıralarından alkışlar)
OSMAN AŞKIN BAK (Rize) – 1 Kasımda ne oldu, 1 Kasımda?
ALİ ÖZKAYA (Afyonkarahisar) – Sayın Başkanım… Sayın
Başkanım…
BAŞKAN – Bir saniye…
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir. 
ALİ ÖZKAYA (Afyonkarahisar) – Sayın Başkanım…
BAŞKAN – Buyurun Sayın Özkaya…
ALİ ÖZKAYA (Afyonkarahisar) – Afyonkarahisar
Milletvekili olarak Sayın Köksal’ın sözlerine cevap vermek istiyorum. 
BAŞKAN – Şimdi, sataşma değil de yerinizden bir dakika
süre vereceğim. 
ERKAN AKÇAY (Manisa) – Ama Sayın Başkan…
ALİ ÖZKAYA (Afyonkarahisar) – Sayın Başkan…
BAŞKAN – Hayır, şahsınıza sataşma yok, buyurun, yerinizde
bir dakika…
ALİ ÖZKAYA (Afyonkarahisar) – Afyonkarahisar
Milletvekiliyim ben Sayın Başkanım.
BAŞKAN – Sayın Özkaya, lütfen ama… Şahsınıza bir
sataşma yok ki. Allah Allah! 
Buyurun. 
İDRİS BALUKEN (Diyarbakır) – Sayın Başkan, o zaman biz
de söz isteyeceğiz. Biz de Türkiye milletvekiliyiz, tüm illeri temsil ediyoruz.
Böyle şey olur mu?
VI.- AÇIKLAMALAR (Devam)
18.- Afyonkarahisar Milletvekili Ali
Özkaya’nın, Afyonkarahisar Milletvekili Burcu Köksal’ın 117 sıra sayılı Kanun
Tasarısı’nın 10’uncu maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
ALİ ÖZKAYA (Afyonkarahisar) – Sayın Başkan, saygıdeğer
milletvekillerimiz; Burcu Hanım geçen hafta Dinar’ın Yıprak köyüne gitti ancak
yanlış yoldan gitmiş, tarla yollarına gitmiş, dolayısıyla hem İl Genel Meclisi
üyemiz Hüseyin Demirkan Bey hem de İlçe Başkanımız Burhanettin Bey ve Yıprak
köyü Muhtarı Hüseyin Hediye Bey, Sayın Burcu Köksal’ın yanlış yola gittiğini ve
dolayısıyla köyünde bir sıkıntının olmadığını… 
Bu yıl Yıprak’a yaklaşık 20 bin metrekare parke taşı
yapıldı. Köyümüze okul yapıldı, köyümüze halı saha, spor sahası yapılıyor bu
yıl. Dolayısıyla, Yıprak tarihte aldığı en büyük hizmeti aldı. (AK PARTİ
sıralarından alkışlar) 
BURCU KÖKSAL (Afyonkarahisar) – Sayın Başkanım…
ALİ ÖZKAYA (Afyonkarahisar) – Onun dışında,
Afyonkarahisar’ın hiçbir köyünde su sıkıntısı diye bir konu asla söz konusu
değil, tüm köylerin de kanalizasyonu var. Yani, herhâlde Burcu Hanım başka
köylere, yanlış yere gitmiş. O sebeple, kusura bakmasın.
Afyonkarahisar Türkiye’deki il genel meclislerinin de
en iyi çalıştığı kurumlardan biri. Ben dün İl Genel Meclisi Genel Sekreterimiz
Recep Bey’e uğradım. Bunların hepsi de bizim arkadaşlarımız, muhtarlar ve
eskiden CHP’den vardı…
OSMAN AŞKIN BAK (Rize) – Muhtarlarımız yürekli adamlar,
yürekli adamlar muhtarlarımız! (AK PARTİ sıralarından alkışlar) 
ALİ ÖZKAYA (Afyonkarahisar) – Bakın, hiçbirisi korkmaz.

CEMAL OKAN YÜKSEL (Eskişehir) – Efendim, ne bitmez bir
dakikaymış bu ya!
ALİ ÖZKAYA (Afyonkarahisar) – Geçen hafta, yine,
kendisi de sosyal demokrat bir muhtar arkadaşımız Sayın Cumhurbaşkanımızın
daveti üzerine külliyeye gittiğini ve külliyenin de son derece, bu milletin şan
ve şerefine…
(Mikrofon otomatik cihaz tarafından kapatıldı) 
BAŞKAN – Tamam Sayın Özkaya.
Sayın Köksal, buyurun.
OSMAN AŞKIN BAK (Rize) – Muhtarlarımıza laf söylemeyin,
yürekli adamlar onlar!
CEMAL OKAN YÜKSEL (Eskişehir) – Bravo Osman, bravo(!)
ENGİN ALTAY (İstanbul) – Sayın Başkan…
BAŞKAN – Buyurun Sayın Altay.
ENGİN ALTAY (İstanbul) – Sayın milletvekilimizin…
OSMAN AŞKIN BAK (Rize) – Bak tutanaklarda yazıyor ne
olduğu.
BAŞKAN – Lütfen sayın milletvekilleri, Sayın Altay’ı
dinliyorum!
Buyurun.
ENGİN ALTAY (İstanbul) – Sayın milletvekilimizin Afyon
Milletvekili olarak, elbette, milletvekilimizin Afyon’da yaşanan sorunlara
yönelik refleksine, eleştirilerine iktidar partisi milletvekili sıfatıyla cevap
vermesini çok normal karşılıyorum, olağan buluyorum. Olağan olmayan şudur Sayın
Milletvekilim ve Sayın Başkan: Aynı ilin milletvekillerisiniz, yarın bayramda,
acıda, kederde orada olacaksınız. Bir milletvekilinin ilinin başka bir
milletvekilini köylerinin, ilçelerinin yollarını bilmemekle itham etmesi
yakışık almamıştır. (AK PARTİ sıralarından gürültüler) Bu bir açık sataşmadır,
çok açık bir sataşmadır; iki dakika söz istiyoruz. 
BAŞKAN – Sayın Köksal, buyurun, iki dakika süre
veriyorum. 
Lütfen yeni bir sataşmaya meydan vermeyelim, lütfen
şahsileştirmeyelim.
IX.- SATAŞMALARA İLİŞKİN KONUŞMALAR (Devam)
16.- Afyonkarahisar Milletvekili Burcu Köksal’ın,
Afyonkarahisar Milletvekili Ali Özkaya’nın yaptığı açıklaması sırasında şahsına
sataşması nedeniyle konuşması
BURCU KÖKSAL (Afyonkarahisar) – Sayın Başkan, değerli
milletvekilleri; Sayın Özkaya Dinarlıdır ama Çölovası’nın yolunu, zannedersem,
kendisi pek uğramadığı için bilemiyor. Yıprak’ın tek bir yolu var ve Yıprak’ın
yollarını da ben gayet iyi biliyorum, Yıpraklı hemşehrilerim de çok iyi
biliyorlar. Bizzat Yıprak’a gittim, Yıprak’ta Veli Bey’in evine konuk oldum.
Yaklaşık 2 kilometre yürümek zorunda kaldım çünkü aracım o yoldan çıkamıyordu
ve Veli Bey hasta annesini ölmeden önce battaniyeyle aşağıya indirmek zorunda
kaldığını anlattı çünkü bırakın aracı, ambulansın oradan çıkması mümkün değil.
Onun için, ben buradan kendisine şu öneride bulunuyorum: Beraber gidelim
Dinar’ın bütün köylerine, Afyon’un bütün köylerine hangi sıkıntı var, hangi
sorun var… (CHP sıralarından “Bravo” sesleri, alkışlar) Öyle “Hizmete boğduk.”,
“Kilitli parke taşı döşedik, döşüyoruz.” demekle olmuyor.
ALİ ÖZKAYA (Afyonkarahisar) – Yanlış mı, yanlış mı;
söylediklerim yanlış mı?
OSMAN AŞKIN BAK (Rize) – Yalnız, muhtarlarımız
yüreklidir, muhtarlarımız yüreklidir; onu düzelt.
BURCU KÖKSAL (Devamla) - Yıprak’ın yollarına birlikte
bakalım, Afyon’un köylerine birlikte gidelim; seçim bölgemize birlikte bakalım,
sıkıntıları birlikte tespit edip çözelim. Öyle, TOKİ konutlarında olduğu gibi
“Dinarlılar suçlu, TOKİ haklı.” deyip hemşehrilerinizi suçlamaya benzemez Afyon
Milletvekili Burcu Hanım’ı suçlamak.
Hepinize saygılarımı sunuyorum. (CHP sıralarından
alkışlar)
OSMAN AŞKIN BAK (Rize) – Yalnız, muhtarlar yüreklidir
ama korkak değildir; muhtarlar yürekli!
BAŞKAN – Teşekkür ediyorum.
ALİ ÖZKAYA (Afyonkarahisar) – Sayın Başkan…
BAŞKAN – Sayın Özkaya, bir saniye.
ALİ ÖZKAYA (Afyonkarahisar) – 69’uncu madde gereğince,
doğrudan şahsıma…
BAŞKAN – Bir saniye.
Bakın, gereği düşünüldü: Olay mahallinde keşif
yapılmasına ve tüm milletvekillerinin davet edilmesine karar verildi.
(Alkışlar)
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Kişisel Verilerin Korunması Kanunu
Tasarısı ve Adalet Komisyonu Raporu (1/541) (S. Sayısı: 117) (Devam)
BAŞKAN – Bundan sonraki önergeye geçiyorum.
Buyurun okuyun efendim.
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 10’uncu maddesinin 1’inci fıkrasındaki “ilgili
kişilere” ibaresinin “kişisel verileri işlenen gerçek kişilere” ibaresiyle
değiştirilmesini arz ve teklif ederiz. 
Baki
Şimşek (Mersin) ve arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ MURAT GÖKTÜRK (Nevşehir) -
Katılmıyoruz Başkanım.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) – Katılmıyoruz.
BAŞKAN – Önerge üzerinde söz isteyen Ankara
Milletvekili Mustafa Mit.
Buyurun Sayın Mit. (MHP sıralarından alkışlar)
OSMAN AŞKIN BAK (Rize) – Muhtarlar korkak değildir.
BURCU KÖKSAL (Afyonkarahisar) – Hayır, baskı altına
alıyorsunuz, baskı altına alıyorsunuz. 
OSMAN AŞKIN BAK (Rize) – Hayır, bak, “korkak” dedin,
“Muhtarlar korkak.” dedin, yapma. Siyasetçi için en büyük hata. Onu muhtarlara
dağıtacağız, merak etmeyin. 
BURCU KÖKSAL (Afyonkarahisar) – Bakın, ben “korkak”
demedim, “Korkutmayın.” Dedim; “korkak” filan demedim ben, “Korkutmayın.”
dedim, “Baskı altına almayın.” dedim. 
OSMAN AŞKIN BAK (Rize) – Hayır, tutanaklarda yazıyor.
ENGİN ALTAY (İstanbul) – Sayın Vekilim, tamam,
olgunlaştı konu, anlaşıldı.
BURCU KÖKSAL (Afyonkarahisar) – Muhtara gidip baskı
altına alıp fotoğraf çektirmeyeceksiniz!
OSMAN AŞKIN BAK (Rize) – Sen tutanağı göster,
muhtarlara ne dedin?
BURCU KÖKSAL (Afyonkarahisar) – Muhtara gidip, baskı
altına alıp fotoğraf çektirmeyeceksiniz!
ALİ ÖZKAYA (Afyonkarahisar) – Hiç öyle bir şey yok.
BURCU KÖKSAL (Afyonkarahisar) – Dinar’a uğrayacaksınız
Ali Bey, Dinar’ın sıkıntılarını göreceksiniz.
ALİ ÖZKAYA (Afyonkarahisar) – Dinar’da onu da
düzelttik…
BURCU KÖKSAL (Afyonkarahisar) – Dinarlıları
suçlamayacaksınız!
ALİ ÖZKAYA (Afyonkarahisar) – …sizin provokasyonunuzu da
giderdik. 
BURCU KÖKSAL (Afyonkarahisar) – Hemşehrilerinizi
suçlamayacaksınız! (CHP sıralarından alkışlar) 
BAŞKAN – Sayın Köksal, lütfen…
BURCU KÖKSAL (Afyonkarahisar) – Dinarlı hemşehrinize
sahip çıkacaksınız!
ALİ ÖZKAYA (Afyonkarahisar) – Merak etme onu da çözdüm,
sen burada boş boş bağırmaya devam et!
BAŞKAN – Sayın Mit, siz kürsüye buyurun.
OSMAN AŞKIN BAK (Rize) – Yalnız, muhtarlara
sataşmayacaksınız.
BURCU KÖKSAL (Afyonkarahisar) – Dinar bize oy veriyor,
size oy vermiyor; oy çıkarttıramadığınız için sinirlenmeyin.
OSMAN AŞKIN BAK (Rize) – Sandığa gömer adamı, bir
dahaki seçim burada olamazsınız.
BAŞKAN – Sayın Köksal, lütfen ama hoş olmuyor.
ENGİN ALTAY (İstanbul) – Osman’a da bir şey söyle Sayın
Başkan.
ALİ ÖZKAYA (Afyonkarahisar) – Sen bağırmaya devam et.
BURCU KÖKSAL (Afyonkarahisar) – Biz gömülmedik,
Dinar’da en yüksek oyu biz aldırdık Ali Bey aday olmasına rağmen.
BAŞKAN – Sayın Köksal, bakın, hatibi kürsüye davet
ettim, hatibe saygılı olun lütfen. 
OSMAN AŞKIN BAK (Rize) – Muhtarlara laf söylemeyin,
muhtarlar adamı…
BURCU KÖKSAL (Afyonkarahisar) – Muhtarlara laf
söylemiyorum. 
OSMAN AŞKIN BAK (Rize) – Söyledin, bak, tutanaklarda
var.
BURCU KÖKSAL (Afyonkarahisar) – Muhtarları korkutarak
baskı altına alamazsınız. 
OSMAN AŞKIN BAK (Rize) – Muhtarlar yüreklidir, yürekli!
BURCU KÖKSAL (Afyonkarahisar) – Muhtarları korkutarak
sorunları örtbas edemezsiniz. 
BAŞKAN – Sayın Köksal… Sayın Bak…
Sayın Mit, sizin beş dakikalık sürenizi başlatıyorum.
Buyurun.
MUSTAFA MİT (Ankara) – Sayın Başkan, değerli milletvekilleri;
görüşülmekte olan 117 sıra sayılı Kişisel Verilerin Korunması Kanunu’nun
10’uncu maddesi üzerinde söz almış bulunuyorum. Genel Kurulu saygıyla
selamlıyorum. 
Dünyada 100’den fazla devlette kişisel verilerin
korunması ve kişisel verilerin işlenmesi yasal olarak uygulanmaktadır. 12 Eylül
2010 tarihinde yapılan referandumla Anayasa’nın 20’nci maddesinin üçüncü
fıkrasında kişisel verilerin korunması temel insan hakları olarak kabul
edilmiş, anayasal koruma altına alınmıştır. Modern devlet anlamında bir
gösterge olması sebebiyle kişisel verilerin korunmasını önemsiyoruz. Avrupa
Birliğinin 95/46/EC sayılı Kişisel Verilerin İşlenmesi Sırasında Gerçek
Kişilerin Korunması ve Serbest Veri Trafiği Direktifi esas alınarak
düzenlendiği düşünülen maddeyle veri sorumlusunun ilgili kişiyi hangi konularda
bilgilendireceği, 11’inci maddeyle ilgili kişinin haklarının da bu
bilgilendirme kapsamında olduğu düzenlenmektedir. 
Değerli milletvekilleri, getirilen tasarıda, veri
sorumlusu, kişisel verileri işleme amaçlarını ve vasıtalarını belirleyen, veri
kayıt sisteminin kurulmasından ve yönetilmesinden sorumlu olan gerçek ve tüzel
kişi olarak tanımlanmıştır. Kanun tasarısıyla getirilmeye çalışılan kişisel
verilerin korunmasındaki kritik noktalardan biri de veri sorumlusudur. Kişisel
verilere vâkıf olan gerçek ve tüzel kişiler ile bunların yetkilendireceği
kişilerin tayin ve tespiti, hiyerarşik düzeyde detaylı tanımlanması
gerekmektedir. Bu, mutlaka ayrı bir maddeyle düzenlenmelidir. Veri sorumlusunun
ve yetkilendireceği kişinin kişisel özellikleri, bu görev ve sorumlulukla uygun
olmalıdır. Veri sorumlusunun, görev ve sorumluluklarının gerektirdiği sır
saklama ehliyetine haiz olması gereğinden hareketle, bu görevlerin meri
mevzuattaki sır saklama hükümleriyle ilişkilendirilerek mutlaka tanımlanması
gerekmektedir. Kişisel verilerin elde edilmesi ve kullanılması çok çeşitli
kurum ve kuruluşları alakadar etmesi sebebiyle, bu kurum ve kuruluşların kendi
disiplinleri ve hiyerarşik yapılanmaları göz önüne alındığında, her yapılanmanın
hukuki statüsü kategorik olarak tasnif edilmelidir çünkü çeşitli hukuki
yapılanmalar 3’üncü maddedeki genel tanımlamayı yorumlamada farklılığa
düşebilecektir. 
Değerli milletvekilleri, kişisel verilerin elde
edilmesinde, veri sorumlusu veya temsilcisinin ilgili kişilere bilgi vermesinin
mutlaka belgelendirilmesi gerekmektedir. Belgelendirme zarureti mutlaka yasada
yer almalıdır. Bürokratik bir işlemi gerektirse de Türkiye Cumhuriyeti
vatandaşlarının hak ve hukuku her şeyin üstündedir. Bu külfete katlanmak kamu
düzeni kavramı içerisinde değerlendirilmelidir. Vatandaşın emanete teslim
ettiği kişisel verilerinin hangi amaç ve hangi süreçlerle alakalı olduğunun tam
anlaşılması, veri sorumlusuna yönelecek isnat ve iftiralara karşı bir güvenlik
sağlayacaktır. 
Değerli
milletvekilleri, tasarının 10’uncu maddesinin (c) bendinde, elde edilen
verilerin kimlere, hangi amaçlarla aktarılabileceği hususunda ilgili kişinin
bilgilendirilmesi amaçlanmaktadır. Getirilen tasarıda “rıza” kavramı Türkiye
gerçeklerine uygun olarak “aydınlatılmış rıza” olarak değiştirilmelidir. Burada
ilgili kişinin sosyal, kültürel ve eğitim seviyesinin verilen bilgileri
anlayabilecek seviyede olduğunun araştırılması, eksiklik hâlinde uygun
vasıtalarla kişinin aydınlatılmasının belgeye dayalı olarak muhafaza edilmesi
bir madde içerisinde veya ayrı bir madde olarak düzenlenmesi gerekmektedir.
Keza, tasarının temel kavramı olan meşru menfaatin de bütün açıklığıyla hukuki
mesnet ve doğuracağı hukuki sorumluluklarıyla birlikte ilgili kişiye anlatılması,
kişinin bunu anladığından da emin olunması gerekmektedir. Bire bir muhatap
olduğumuz veri sorumlusuyla yapılacak mülakatı muhakeme etme imkânıyla oluşan
emniyet hissinin…
(Mikrofon otomatik cihaz tarafından kapatıldı) 
MUSTAFA MİT (Devamla) - …tarafımızdan da kabul edilen
meşru menfaat ve aydınlatılmış rızanın sonucu olduğu açıktır. Bu iki kavram
esasında tasarının da temelini teşkil etmektedir. 
Yüce Meclisi saygıyla selamlıyorum. 
BAŞKAN – Teşekkürler Sayın Mit. 
ENGİN ALTAY (İstanbul) – Sayın Başkan, karar yeter
sayısı istiyorum. 
BAŞKAN – Önergeyi oylarınıza sunuyorum, karar yeter
sayısı arayacağım. 
Kabul edenler önergeyi… Kabul etmeyenler…
ENGİN ALTAY (İstanbul) – Ben saydım Başkan, 126 kişi
var vallahi billahi. 
BAŞKAN – Önerge kabul edilmemiştir, karar yeter sayısı
vardır. 
10’uncu maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir. 
11’nci madde üzerinde üç adet önerge vardır,
okutuyorum: 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 11’inci maddesinin (1)’inci fıkrasının (d)
bendinin aşağıdaki şekilde değiştirilmesini arz ve teklif ederiz.
"d) Kendi rızası dışında kişisel verilerin eksik
veya yanlış işlenmiş olması halinde bunların düzeltilmesini isteme."

 Namık Havutça Ömer
Süha Aldan Özkan Yalım
 Balıkesir Muğla Uşak

 Cemal Okan Yüksel Zeynel
Emre Haydar Akar
 Eskişehir İstanbul Kocaeli
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 11’inci maddesinin (g) fıkrasının aşağıdaki
şekilde değiştirilmesini arz ve teklif ederiz.
 İdris Baluken Bedia
Özgökçe Ertan Meral Danış Beştaş
 Diyarbakır Van Adana
 Osman Baydemir Ayhan
Bilgen Mahmut Celadet Gaydalı
 Şanlıurfa Kars Bitlis
 Erol Dora
 Mardin
g) Otomatik araçlarla gerçekleştirilen ve ilgili
kişinin rızasının, kanunun veya bir sözleşmenin meşrulaştırmadığı, olumsuz
neticelerin doğmasına sebebiyet veren kişisel veri işlenmelerine itiraz etme,
BAŞKAN – Şimdi, maddeye en aykırı önergeyi okutup
işleme alacağım. 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 11’inci maddesinin (1)’inci fıkrasının sonuna
aşağıdaki (h) bendinin eklenmesini arz ve teklif ederiz.
 Baki Şimşek Nuri
Okutan İsmail Faruk Aksu
 Mersin Isparta İstanbul
 Erkan Haberal Arzu
Erdem Kamil Aydın
 Ankara  İstanbul
 Erzurum
 İsmail Ok 
 Balıkesir
"(h) Başvurulacak ve izlenecek hukuki yolları
öğrenme”
BAŞKAN – Komisyon önergeye katılıyor mu? 
ADALET KOMİSYONU
SÖZCÜSÜ MURAT GÖKTÜRK (Nevşehir) Katılmıyoruz Başkanım.
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz Başkan. 
BAŞKAN – Önerge üzerinde söz isteyen Ankara
Milletvekili Erkan Haberal. 
Buyurun Sayın Haberal. (MHP sıralarından alkışlar) 
ERKAN HABERAL (Ankara) – Sayın Başkan, değerli
milletvekilleri; 117 sıra sayılı Kişisel Verilerin Korunması Kanunu
Tasarısı’nın 11’inci maddesi üzerinde verdiğimiz değişiklik önergesi üzerine
söz almış bulunuyorum, Genel Kurulu saygıyla selamlıyorum. 
Değerli milletvekilleri, Sayın Bakanın bu yasa
tasarısıyla ilgili konuşmasını büyük bir ciddiyet ve dikkatle dinledim. Sayın
Bakan o kadar güzel bir tablo resmetti ki muhalefet olarak bizlerde doğal
olarak soru işaretleriyle bir şüphe oluşmasına sebebiyet verdi. Anadolu’da bir
laf var, aslında bu bir fıkra: Fare bakmış, delik açık, peynir büyük ama kedi
yok. Sayın Bakan burada o kadar güzel tarif etti, o kadar güzel anlattı ki ama
Sayın Bakana dönüp sormak isterim:
Sayın Bakanım, kedi yok, bir yerde bir sıkıntı var. 
Sayın milletvekilleri, Sayın Bakan konuşmasında “Bu bir
fişleme yasası değildir, vatandaşın kişisel ve özel verilerinin korunması
yasasıdır.” dedi. 
Ben de buradan sormak istiyorum: Bireyi koruyamayan
veriyi nasıl koruyacak? “Kişisel verileri korumak” ve “özel nitelikli kişisel
verileri korumak” diye tasnif edilen maddeler içerisinde Anayasa’ya, insan
haklarına ve insanlığa aykırılık teşkil eden ifadeler vardır. Kişilerin
ırkından kime ne? Kişilerin etnik kökenleri kimi ilgilendirir? Kişilerin siyasi
düşüncesi kimin için değerlidir? Kişilerin dinî inancı, mezhebi kimlerin
sorumluluğundadır? Kılık kıyafet kimler için önem arz eder? Hele bir madde var;
“kişilerin cinsel hayatı” diye yazılan bir madde, bunun için soracak soru bile
bulamadım.
Devlet ciddiyet ister, gayriciddi teşebbüslerle devlet
yönetmeye kalkışanlar bozuk düzenin bir parçası olurlar. Bunu ifade etmemdeki
gaye, bugüne kadar devletin sevk ve idaresinde gayriciddi işlemler bulunduğu ve
kişisel veriler ortalığa saçıldığı içindir. Saçıldı mı? Saçıldı. Buyurun:
Anonymous. Ne oldu? Devletin içine giren unsurlar, kurumlar, kuruluşlar
devletin içinde bireylere ait özel bilgileri verdiler, kendi kurumlarına
verdiler, kendi adamlarına verdiler. Devlete güven tesis etmesi gereken kimdi?
Hükûmetti. Biz bunun sorusunu kime soracağız? Devlete soracağız. Bunu ifade
etmem özellikle devlet mekanizmasının bir parçası olan insanların devletin
sırlarını ortaya saçtıkları içindir, yarın aynı şey başımıza tekrar gelmesin
diyedir.
Sayın milletvekilleri, aynı zaman süreci içinde farklı
isimlerle radikal sol, radikal sağ, radikal dinci örgüt üyesi olmak gibi akla
mantığa sığmayan bir sürü suçlamalarla dinlenmiş, artı özel hayatı, kişisel
verileri gazetelere manşet olmuş bir insanım; bütün bu şeyleri, olayları
yaşamış birey olarak devletin, güven sağlaması gerekir diyorum; insanın,
bireyin devlete güveninin sağlanması gerekir diyorum. Bu güveni tesis etmek ise
Hükûmetin ve devleti yönetenlerin mükellefiyetindedir diyorum. 
Bütün bu konulara ilaveten devlet nizam ister diyorum,
devlet süreklilik ister diyorum, koltuğa oturan yöneticilerin ve siyasetçilerin
keyfiyetleriyle devlet idare etmeye kalkışmak paralelleri, simetrileri,
teğetleri, kesişenleri, çakışanları ve daha nicelerini doğurur diyorum. 
Yasada kişisel veri işlenmişse buna ilişkin bilgi talep
etmek, işlenme amacını öğrenmek, amacına uygun olup olmadığını öğrenmek
kişilere bırakılmış. 
Bu yüce Meclis kürsüsünden sormak isterim ki: Biz
Türkiye Büyük Millet Meclisinin bir üyesiyken sorduğumuz hangi soruya cevap
alabiliyoruz? Sayın bakanlar sorduğumuz yazılı sorulara bile cevap vermeye
tenezzül etmezken biz normal vatandaşın böyle bir kurulun kuruluşundan sonra
sorduğu sorulara cevap alacağını buradan hesaplıyoruz. Mümkün değil. Önceki
yıllarda çıkan Bilgi Edinme Yasası’ndan vatandaşlar ne kadar işlevli
faydalanabildi, hangi vatandaşımız yararlandırılabildi, devlet yöneticileri bu
kurumlar ve bu yasa çerçevesinde hangi sorulara cevap verdiler diyor, hepinizi
saygıyla selamlıyorum. (MHP sıralarından alkışlar)
BAŞKAN – Önergeyi oylarınıza…
III.- YOKLAMA
(CHP sıralarından bir grup milletvekili ayağa kalktı)
ENGİN ALTAY (İstanbul) – Sayın Başkan, yoklama
talebimiz var. 
BAŞKAN – Önergeyi oylarınıza sunmadan önce bir yoklama
talebi var. 
Şimdi yoklama için yeter sayıyı arayacağım: Sayın
Altay, Sayın Yüksel, Sayın Havutça, Sayın Gürer, Sayın Tümer, Sayın Emre, Sayın
Emir, Sayın Bektaşoğlu, Sayın Arslan, Sayın Gökdağ, Sayın Şeker, Sayın Sarıbal,
Sayın Kara, Sayın Demir, Sayın Topal, Sayın Akar, Sayın Köksal, Sayın Tanal,
Sayın Erdem, Sayın Şimşek. 
20 kişi bulundu. 
Şimdi yoklama için üç dakika süre veriyorum. 
(Elektronik cihazla yoklama yapıldı) 
BAŞKAN – Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Kişisel Verilerin Korunması Kanunu
Tasarısı ve Adalet Komisyonu Raporu (1/541) (S. Sayısı: 117) (Devam)
BAŞKAN – Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
Sonraki önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 11’inci maddesinin (g) fıkrasının aşağıdaki
şekilde değiştirilmesini arz ve teklif ederiz.
İdris
Baluken (Diyarbakır) ve arkadaşları
g) Otomatik araçlarla gerçekleştirilen ve ilgili
kişinin rızasının, kanunun veya bir sözleşmenin meşrulaştırmadığı, olumsuz
neticelerin doğmasına sebebiyet veren kişisel veri işlenmelerine itiraz etme,
BAŞKAN – Komisyon önergeye katılıyor mu? 
ADALET KOMİSYONU SÖZCÜSÜ MURAT GÖKTÜRK (Nevşehir) –
Katılmıyoruz Başkanım. 
BAŞKAN – Hükûmet katılıyor mu? 
ADALET BAKANI BEKİR BOZDAĞ (Yozgat) – Katılmıyoruz. 
BAŞKAN – Önerge üzerinde söz isteyen, Kars Milletvekili
Ayhan Bilgen. 
Buyurun Sayın Bilgen. (HDP sıralarından alkışlar) 
AYHAN BİLGEN (Kars) – Sayın Başkan, değerli
milletvekilleri; galiba bu tasarı içerisindeki en iyi, nispeten en iyi
maddelerden biri bu 11’inci madde çünkü kurulun yetkilerinden çok kişinin
haklarıyla ilgili düzenlemeler var ama maddenin geneliyle ilgili aslında kendi
kişisel yorumlarımı paylaşmaktan ziyade size başka bir şeyi hatırlatmak
istiyorum sadece. 
Bundan iki yıl önce, 2013’ün 11’inci ayında,
Cumhurbaşkanına bağlı Devlet Denetleme Kurulu Türkiye’deki 2 bakanlık, 2 genel
müdürlük ve 2 farklı kurumda kişisel verilerin ne kadar korunup korunmadığına
dair bir araştırma yaptırmış. 800 sayfalık bir araştırma –İnternet’e yazarsanız
Türkiye Cumhuriyeti Cumhurbaşkanlığının sitesinde de var ama Google’dan de
bulabilirsiniz kişisel verilerle ilgili- 50 sayfası açık, diğer 750 sayfa gizli
ama sonuç bölümü açık.
Şimdi, burada, birkaç dakika içerisinde bütününü
sizinle paylaşmama imkân yok ama çok vahim iddialar var, kamu görevlilerinin kişisel
verileri “on-line”, “off-line” paylaştıklarına dair. Yine, kurumların kişisel
verileri korumaya dair bir stratejisinin olmadığına, verileri korumaya dair bir
yazılı politika belgesinin bulunmadığına dair çok ciddi tespitler var. Eğer,
zahmet edip yani bu maddeler bitmeden bu 50 sayfaya bir göz atarsanız… Eğer
devlette devamlılık esassa yani bir önceki Cumhurbaşkanı döneminde Devlet
Denetleme Kuruluna hazırlattırılan bu rapor ciddiyse -içinde Adalet Bakanlığı
var, Sağlık Bakanlığı var, işte Gelirler Genel Müdürlüğü var, SGK var- farklı
kurumlardaki kişisel verilerle ilgili uygulamalar, vahim durum
değerlendirilmiş; yaklaşık 40 civarında da -yanlış hatırlamıyorsam 37- öneride
bulunuluyor, tavsiye ve öneride bulunuluyor. Ve sonunda da şöyle bir cümle var raporun,
diyor ki: “İncelenen kurumların büyük kısmında aslında verilerin korunmasıyla
ilgili hiçbir sistematik yok, bazılarında son derece sınırlı, dar kapsamlı ve
yeterince düzenli değil.” Pratik bu, gerçek bu yani Türkiye’deki kurumların
fotoğrafı böyle çekilmiş ve biz bu fotoğrafa rağmen, bu gerçekliğe rağmen bugün
burada bir düzenleme yapıyoruz sırf Avrupa Birliğiyle ilgili süreci kurtaralım
diye. Kurtarmaya yeter mi yetmez mi ayrı bir şey ama raporun sonunda çok net
bir uyarı var, deniyor ki: “Bu eksiklikleri giderme konusunda kurumlar çok
ciddi, acil düzenlemeler yapmalı.” Şimdi, bu iki yıl boyunca Türkiye’deki
bürokraside gerçekten bu anlamda ciddi yapısal bir değişim yaşandı mı, bir
düzenleme yapıldı mı? Takdiri size bırakıyorum. 
Ama dünya bugün Türkiye’yle ilgili başka iki şeyi
konuşuyor. Biz kendi gündemimizde boğulup Türkiye’nin dünyada nasıl
algılandığına dair gündemden koparak sadece kendimizi kandırmış oluruz. İki
gündemden biri Brüksel’deki patlama. Birkaç saat önce ben Brüksel’deki arkadaşlarımla
görüştüm, çoğunluğu Türklerin -hatta Emirdağlıların diyelim daha doğru bir
ifadeyle- yaşadıkları mahallelerde IŞİD’lilere ait semboller, patlayıcılar,
bombalar, kimyasal silahların bulunduğuna dair iddialar var. Türkiye’yle ilgili
bunlar yazılıp tartışılacak önümüzdeki günlerde ama başka bir gündem daha var
Reza Zarrab’la ilgili. Aslında bu Meclis görevini daha ciddi yapmış olsaydı en
azından o gündemden korunabilirdi yani Belçika’daki, Brüksel’deki gündem çok
hoşumuza gitmedi ama bundan korunabilirdi. Biliyorsunuz, burada 4 bakanın
dokunulmazlığı konuşulduğunda Meclis oy çokluğuyla bunu reddetti ama galiba
Miami’ye düşen uçağın karakutusu başkasının eline geçti. Hepimiz biliyoruz ki
Amerika’da yargılamada suçu kabul ve itiraf, cezanın düşürülmesiyle ilgili çok
ciddi, önemli bir ölçüdür. Dolayısıyla, önümüzdeki günlerde Türkiye’yle ilgili,
Türkiye’deki gümrüklerle ilgili, Halk Bankasıyla ilgili çok ciddi şeyler ne
yazık ki eğer orada konuşulur ve bütün dünya kamuoyuna taşınırsa galiba, bunda,
bu konuyu ciddiyetle ele almayan, dokunulmazlığı boyutuyla ele almayan bu
Meclisin ciddi bir sorumluluğu, payı olacak. 
Herkesi saygıyla selamlıyorum. (HDP sıralarından
alkışlar) 
BAŞKAN – Önergeyi oylarınıza sunuyorum… 
İDRİS BALUKEN (Diyarbakır) – Karar yeter sayısı…
BAŞKAN – Karar yeter sayısı arayacağım.
Kabul edenler... Kabul etmeyenler... Önerge kabul
edilmemiştir, karar yeter sayısı vardır.
Bir sonraki önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanun Tasarısı’nın 11’inci maddesinin (1)’inci fıkrasının (d)
bendinin aşağıdaki şekilde değiştirilmesini arz ve teklif ederiz. 
“d) Kendi rızası dışında kişisel verilerin eksik veya
yanlış işlenmiş olması halinde bunların düzeltilmesini isteme.”
Namık Havutça (Balıkesir) ve
arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ MURAT GÖKTÜRK (Nevşehir) –
Katılmıyoruz Başkanım.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) – Katılmıyoruz.
BAŞKAN – Önerge üzerinde söz isteyen, Balıkesir
Milletvekili Namık Havutça.
Buyurun Sayın Havutça. (CHP sıralarından alkışlar) 
NAMIK HAVUTÇA (Balıkesir) – Sayın Başkan, değerli
milletvekilleri; bu Kişisel Verilerin Korunması Yasa Tasarısı’yla esasında
kişiyi koruyamayan bir devlet, kişisel verileri korumaya çalışıyor. 
Bakın -değerli grup başkan vekilimiz az önce
konuşmasında ifade ettiler- Türkiye'nin gündeminde bugün Ankara Kızılay’a
çıkamayan insanlar, orada saldırıya uğrayan, hayatını kaybeden öğrenciler ve şu
anda Taksim’de, Kızılay’da, İstanbul’un merkezinde patlayan bombalar ve
Türkiye'de şu anda 3 milyona yakın mülteci ve bunlarla ilgili kamuoyumuzda var
olan endişe… Bulunduğumuz bölgede -Balıkesir’e ben de gidiyorum- orada insanlar
ekonomik sıkıntılarından ve doğu ve güneydoğuda görev yapan asker çocuklarının,
polis evlatlarının, yaşamlarından endişe ediyorlar ve bize diyorlar ki: “Ne
zaman bunları siz gündeme getireceksiniz, ne zaman bunları konuşacaksınız? Daha
kaç evladımızı mezara koyacağız?” Bakın, son bir hafta içerisinde 3 şehidimizi
biz Balıkesir’de toprağa verdik ve insanlarımız artık şu noktaya geldi: “Siz
bizim evlatlarımızın yaşamını konuşmayacaksanız, bu sorunu konuşmayacaksanız o
Mecliste niye varsınız?”
Değerli Bakan, bakın, adaletin yığınla sorunu var,
bunların hepsini konuşabiliriz. Keşke anayasa yapma konusundaki ısrarınızı,
terörle mücadele konusunda bir komisyon kurarak, artık, Türkiye’nin önemli
sorunu olan, insanlarımızın yaşamına mal olan bu sorunu da burada konuşuyor
olabilsek ama maalesef yapamıyoruz. Şu anda konuştuğumuz, kişinin kendisini
koruyamıyoruz, kişinin yaşamını koruyamıyoruz ama kişisel verileri korumaya
çalışıyoruz. Onu da nasıl koruyacağız? Bakın, geçenlerde 65 milyon Türk
lirasına Sosyal Güvenlik Kurumunun bütün kişisel verileri sattığı ortaya çıktı.
Bunu SGK yalanlamadı. Yine Emniyet Genel Müdürlüğünün verilerini bir hacker
grubu ele geçirdi ve İnternet sayfalarında verileri açtı. Bununla da ilgili
Emniyet Genel Müdürlüğü herhangi bir yalanlamada bulunmadı. Yani Türkiye’de
bugün kişisel veriler zaten çarşaf çarşaf sergileniyor. Avrupa Birliğinin
hiçbir ülkesinde kişinin mezhebi ve kişisel yaşamı bir veri konusu değildir.
Sayın Bakan, bizde neden böyle bir şey söz konusu? Kişinin mezhebinden kime ne?
Bu neden bizim yasamızda gündeme geliyor? Bakın, burada her çıkardığınız yasa,
Anayasa’ya aykırılık yönünden Anayasa Mahkemesine gitti ve Anayasa Mahkemesi,
hatırlayın, geçen dönem çıkardığınız, kamu görevlileriyle ilgili verilen idare
mahkemesi kararlarını Hükûmetin bir yıl uygulamamasıyla ilgili bir düzenleme
getirildi ve birçok kamu görevlisi mağdur oldu; öğretmenler, emniyet müdürleri.
O yasayı Anayasa Mahkemesi iptal etti ve şu anda idare mahkemeleri onların
lehine karar veriyor ve Emniyet Genel Müdürlüğü, Hâkimler ve Savcılar Yüksek
Kuruluna talimat yazıyor. “Bu, bu, bu hâkimler bu yasalarla ilgili, bu
durumlarla ilgili iptal kararı vermesin.” diye talimat yazıyor. Sayın Bakan,
adaletin, hukukun üstünlüğü olan bir ülkede Emniyet Genel Müdürlüğü HSYK’ya
talimat yazar mı, hâkimlerini şikâyet eder mi? 
O bakımdan, birçok yönüyle Anayasa’ya aykırı olan bu
yasanın, biz yine, eğer burada ısrar edilirse ve gereken yasal düzenleme geriye
çekilip bir kez daha komisyonlarda görüşülmezse aynı sonuç yine gerçekleşecek. 
İşte, birçok yönden, bugün kamuoyunda “fişleme yasası”
olarak bilinen bu yasa, tarafımızdan, yine Anayasa Mahkemesine gidecek,
Anayasa’ya aykırılıktan iptal edilecek ve bir kez daha buraya dönecek. Biz bir
kez daha haklı çıkmak istemiyoruz. 
Gelin, gerçekten, Avrupa İnsan Hakları Sözleşmesi’ne,
Anayasa’nın ruhuna uygun bir yasal düzenlemeyi buraya getirelim, aksi hâlde bu
kadar emek, bu saate kadar verilen emek yeniden boşa gidecek. 
Biz istiyoruz ki, artık, Türkiye’de toplumun bizden
beklediği uzlaşma kültürünü uygarca tartışarak ve Avrupa normlarında, evrensel
ölçütlere uygun bir kişisel verileri düzenleme yasası getirelim. 
Umarım ki uyarılarımızı dikkate alırsınız, yoksa
önümüzdeki dönemde Anayasa Mahkemesi kararını bir kez daha önünüze koyacağız
diyorum.
Teşekkür ediyorum. (CHP sıralarından alkışlar) 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
11’inci maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
12’nci madde üzerinde üç adet önerge vardır,
okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 12’nci maddesinin (1)’inci fıkrasının sonuna
"Tedbirlere ilişkin uygulama esasları Kurul tarafından belirlenir."
ibaresinin eklenmesini arz ve teklif ederiz.
 Baki Şimşek  Nuri
Okutan  İsmail Faruk Aksu
 Mersin  Isparta
 İstanbul
 Erhan Haberal  Kamil
Aydın  İsmail Ok
 Ankara  Erzurum
 Balıkesir
 Arzu Erdem Ahmet Selim
Yurdakul
 İstanbul Antalya
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanun Tasarısı’nın 12’nci maddesinin (5)’inci fıkrasının aşağıdaki
şekilde değiştirilmesini arz ve teklif ederiz.
"(5) İşlenen kişisel verilerin kanuni olmayan yollarla
başkaları tarafından elde edilmesi halinde, veri sorumlusu bu durumu en kısa
sürede ilgilisine ve Kurula bildirir. Kurul gerekmesi halinde bu durumu, ilgili
kişinin açık rızası ile kendi internet sitesinde ya da uygun göreceği başka bir
yöntemle ilan edebilir.”

 Namık Havutça  Ömer Süha
Aldan  Özkan Yalım 
 Balıkesir  Muğla
 Uşak
 Cemal Okan Yüksel  Zeynel
Emre  Haydar Akar
 Eskişehir  İstanbul
 Kocaeli
 Gülay Yedekci Mehmet
Gökdağ
 İstanbul Gaziantep
BAŞKAN – Şimdi, maddeye en aykırı önergeyi okutup işleme
alacağım:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 12’nci maddesinin (2)’nci ve (5)’inci fıkraların
aşağıdaki şekilde değiştirilmesini arz ve teklif ederiz.

 İdris Baluken Osman
Baydemir Bedia Özgökçe Ertan
 Diyarbakır Şanlıurfa Van
 Filiz Kerestecioğlu
Demir  Mahmut Celadet Gaydalı Meral Danış Beştaş 
 İstanbul Bitlis Adana
 Erol Dora Filiz
Kerestecioğlu Demir
 Mardin İstanbul
(2) Veri sorumlusu, kişisel verilerin kendi adına başka
bir gerçek veya tüzel kişi tarafından işlenmesi halinde, birinci fıkrada
belirtilen tedbirlerin alınması hususunda bu kişilerle birlikte müştereken
sorumludur. Ancak bu durumda veri sorumlusu zararın doğmasını engellemek için
gerekli özeni gösterdiğini ya da olayla zarar arasındaki illiyet bağının mücbir
sebep, zarar görenin veya 3. kişinin tam kusuru ile kesildiğini kanıtlamak
suretiyle sorumluluktan kurtulabilir.
(5) İşlenen kişisel verilerin kanuni olmayan yollarla
başkaları tarafından elde edilmesi halinde, veri sorumlusu bu durumu 24 saatte
ilgilisine ve Kurula bildirir. Kurul, gerekmesi halinde bu durumu, kendi
internet sitesinde ya da uygun göreceği başka bir yöntemle ilan edebilir.
BAŞKAN - Komisyon önergeye katılıyor mu?
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz Başkanım. 
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz. 
BAŞKAN – Önerge üzerinde söz isteyen İstanbul
Milletvekili Filiz Kerestecioğlu.
Buyurun Sayın Kerestecioğlu. (HDP sıralarından
alkışlar) 
FİLİZ KERESTECİOĞLU DEMİR (İstanbul) – Teşekkürler
Sayın Başkan.
Değerli milletvekilleri, Kişisel Verilerin Korunması
Kanunu Tasarısı’nın 12’nci maddesiyle ilgili söz aldım.
Geçen hafta boyunca avukatlık yaptığım dönemde gitmediğim
kadar adliyelerde bulundum, hatta sabahladığım geceler oldu. Bunu neden
anlatıyorum? Çünkü gerçekten az önce bir konuşmacının söylediği gibi “Biz kendi
insanımızın yaşamını koruyamadığımız durumda verilerimizi, kişisel verilerimizi
nasıl koruyacağız?” diye aynı şekilde ben de sormak istiyorum. 
Önce, barış isteyen akademisyenlerden 3’ü tutuklandı.
1’i çok yakın arkadaşımdır, Esra Mungan ve şu anda kendisi tecritte.
Tanımadığınız insanlar için, gerçekten bilmediğiniz ve o medya içerisinde,
karanlık medya içerisinde ötekileştirilen insanlar için belli yargılara sahip
oluyorsunuz. Gerçekten yakından tanımanızı isterdim. Diğer 2’sini ben adliyede
tanıdım ve sonuçta, bu insanlar kâğıtla uğraşan insanlardı, şiddetle değil ya
da başka bir şeyle değil. 
Sonra, onları desteklemek için adliyeye giren ve yirmi
beş yıldır Türkiye’de yaşayan, yine çok yakın arkadaşım, bir İngiliz, Chris; o,
çantasında HDP’nin “Nevroz” davetiyesi olduğu için gözaltına alındı. 63 yaşında
bir adam, bir gece güvenlikte tutuldu Emniyet Genel Müdürlüğünde ve ondan sonra
önündeki süreci gerçekten yabancılar şubede… Beklenmeyecek bir yer olduğu için
orası, yurt dışına çıkmak zorunda kaldı ve karısı, çocuğu aynı şekilde telef
olarak, hakikaten bu insanlara ciddi mağduriyet yaşatılarak. Şimdi döndü neyse
ki Türkiye’ye fakat sonuçta art arda yaşanan bir şeydi bu. 
Aynı gün, Chris ve diğer akademisyenler için adliyede
beraber beklediğim avukat arkadaşlarım, meslektaşlarım ve üstelik de onlarla o
gece gerçekten, hani, “Bir şey olur mu, karısı, çocuğu şimdi tedirgin, adam
gözaltında.” diye konuştuğum insanlar gece yarısı, sabaha karşı evlerine
gidilerek gözaltına alındılar ve sabahın altısına kadar adliyede o
meslektaşlarımız için bekledik. Diğer arkadaşlarım öğlene kadar beklediler ve
neyse ki avukat arkadaşlarımız ve tutuklu yakınları, Tutuklu Aileleri
Derneğinden insanlar tutuklanmadılar ve serbest kaldılar. Fakat bugün itiraz
edildi ve bazıları için tutuklama istendi. Her gün adliyeye gidip gelen, her
gün hâkimlerin, savcıların karşısında olan insanları tutuklama için bir gerekçe
var mıdır Sayın Bakan? Siz de hukukçusunuz ve tutuklama bir tedbirse, bu
insanlar kendileri adliyelere çantalarını aratarak giriyorlarsa, kendileri
hâkimlerin, savcıların önündeyse bu verilen kararlar hukuk mudur, hak mıdır
yoksa siyasi hukuk mudur? Bunlar yaşandı. 
Ben kendimle ilgili bir şeyden daha söz etmek
istiyorum. Ben buraya çıkarken “Demir” soyadımı kullanmak istemiyorum ve bu
ülkede aslında kadınların hakkı bu. Ben hayatım boyunca kendi kimliğim olan
“Kerestecioğlu” soyadını kullandım ve şimdi bununla ilgili dava açmak zorunda
kaldım evli olduğum için. Çünkü Anayasa Mahkemesi kararı var, Avrupa İnsan
Hakları Mahkemesi kararı var ama kadınlar neye mecbur bırakılıyorlar? Bu
kararlara rağmen, tek başına, kendi soyadını kullanabilmek için tek tek dava
açmamız gerekiyor. Ben bugün dava açsam yarın hemen, tek başına kendi soyadımı
kullanabilirim ama milletvekilliği, vekillik böyle bir şey değil bence. Burada
milletvekilleri, herkes için bu sorunu çözmek üzere varız. Yani dolayısıyla,
ben, herkes için bu sorunu çözebilmek için dava açmak zorunda kaldım, hem idari
dava hem de bir başka dava daha açmak zorundayım ve bunun arkasından tazminat
davası da açacağım bu davaları kazandıktan sonra. Şimdi, bütün bunlara ne gerek
var? Gerçekten, bizim çözüm için burada bulunduğumuzu unutmamamız gerekiyor.
Hepinizi saygıyla selamlarım. (HDP sıralarından
alkışlar) 
III.- YOKLAMA
(CHP
sıralarından bir grup milletvekili ayağa kalktı)
ENGİN ALTAY
(İstanbul) – Sayın Başkan, yoklama istiyoruz.
BAŞKAN – Önergeyi oylarınıza sunmadan önce bir yoklama
talebi var, bu talebi karşılayacağım.
Sayın Altay, Sayın Yüksel, Sayın Havutça, Sayın Gürer,
Sayın Tümer, Sayın Emir, Sayın Gökdağ, Sayın Yalım, Sayın Gaytancıoğlu, Sayın
Bektaş, Sayın Arslan, Sayın Sarıbal, Sayın Tanal, Sayın Demir, Sayın Köksal,
Sayın Erdem, Sayın Şeker, Sayın Akar, Sayın Emre…
Bir eksiğimiz var.
Yoklama yeter sayısı isteyecek çoğunluğumuz
olmadığından… (AK PARTİ sıralarından alkışlar)
CEMAL OKAN YÜKSEL (Eskişehir) – Efendim, Sayın Demir
var, Sayın Demir’i saymadınız.
BÜLENT TURAN (Çanakkale) – Aynı anda olmadı Sayın
Başkan, geçti.
CEMAL OKAN YÜKSEL (Eskişehir) – 20 efendim, Sayın
Demir’i saymadınız.
BAŞKAN – Sayın Göker burada mı?
CEMAL OKAN YÜKSEL (Eskişehir) – Burada.
BAŞKAN - Peki efendim, tamam.
Yoklama için üç dakika süre veriyorum.
(Elektronik cihazla yoklama yapıldı)
BAŞKAN – Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Kişisel Verilerin Korunması Kanunu
Tasarısı ve Adalet Komisyonu Raporu (1/541) (S. Sayısı: 117) (Devam)
BAŞKAN – Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir.
Bir sonraki önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 12’nci maddesinin (5)’inci fıkrasının aşağıdaki
şekilde değiştirilmesini arz ve teklif ederiz.
"(5) İşlenen kişisel verilerin kanuni olmayan
yollarla başkaları tarafından elde edilmesi halinde, veri sorumlusu bu durumu
en kısa sürede ilgilisine ve Kurula bildirir. Kurul gerekmesi halinde bu
durumu, ilgili kişinin açık rızası ile kendi internet sitesinde ya da uygun
göreceği başka bir yöntemle ilan edebilir.”
Mehmet Gökdağ (Gaziantep) ve
arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ MURAT GÖKTÜRK (Nevşehir) –
Katılmıyoruz efendim.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) – Katılmıyoruz
Başkanım.
BAŞKAN – Önerge üzerinde söz isteyen Gaziantep
Milletvekili Mehmet Gökdağ.
Buyurun Sayın Gökdağ. (CHP sıralarından alkışlar)
Az önce sayarken sizi atlamışız herhâlde.
MEHMET
GÖKDAĞ (Gaziantep) – Sayın Başkan, değerli milletvekilleri; şimdi burada, hep
birlikte Kişisel Verilerin Korunması Kanunu Tasarısı’nı konuşuyoruz, öneriler
getiriyoruz, Cumhuriyet Halk Partisi olarak değişiklik önerileri veriyoruz. “Bu
kanun kişisel verileri koruma kanunu değil, bir fişleme kanunu, vazgeçin
bundan.” diyoruz, dinlemiyorsunuz, bildiğinizi yapıyorsunuz. Biz uyarıyoruz,
kendi bildiğinizi yapıyorsunuz -her zaman olduğu gibi- sonra da “Bizi
kandırdılar, yanlış yaptık, bizi yanılttılar.” diyorsunuz. 
Değerli
arkadaşlar, Cumhuriyet Halk Partisinin bütün önerilerine lütfen kulak verin
çünkü Cumhuriyet Halk Partisi halkın yararına olmayan hiçbir şey söylemez,
hiçbir öneride bulunmaz. (CHP sıralarından alkışlar, AK PARTİ sıralarından
“Allah Allah!” sesleri) Gerçekten, sonra “Ya, bizi kandırdılar.” demeyin. Ya,
bu kadar kandırılmaya müsaitseniz o zaman kulak verin; kulak verin,
kandırılmayın arkadaşlar. 
ENGİN ALTAY (İstanbul) – Evet, doğru söylüyor. 
SEBAHATTİN KARAKELLE (Erzincan) – Onu gidin, millete
anlatın. 
MEHMET GÖKDAĞ (Devamla) – Bakın, bizim sesimize kulak
verdiniz, emeklimizin aylığına 100 lira zam yaptınız, kötü mü oldu? 
HASAN BASRİ KURT (Samsun) – Size mi kulak vereceğiz?
MEHMET GÖKDAĞ (Devamla) – Bizim sesimize kulak
verdiniz, asgari ücreti biraz yükselttiniz, kötü mü oldu? 
AYŞE SULA KÖSEOĞLU (Trabzon) – Siz söyleyince inanmadılar,
biz söyleyince inandılar. 
MEHMET GÖKDAĞ (Devamla) – Bizim sesimize kulak
verdiniz, emekliden kesilen payı kaldırdınız, kötü mü oldu? Kötü olmadı. Zaten
yaptığınız iyi şeyler varsa, bizim sesimize kulak verdiğiniz şeyler. 
HASAN BASRİ KURT (Samsun) – Millet niye kulak vermiyor
size?
OSMAN AŞKIN BAK (Rize) – Ama, millet sesinize kulak
vermiyor. 
MEHMET GÖKDAĞ (Devamla) – Değerli arkadaşlar, bakın,
şimdi, bu kanun için 1995 kriterlerini veri gösteriyorsunuz. “2015 kriterleri
var.” diyoruz, bekleyin, bekleyin çünkü bir müddet sonra bu yasayı değiştirmek
zorunda kalacaksınız. Anlatıyoruz size ama her nedense bunu böyle alelacele
geçirmek gibi bir durumla karşı karşıyayız. Bakın, 2015 verisinde ne diyor, çok
önemli? Kişisel veri değil mi? Benim kişisel verimi koruma kanunu değil mi bu?
Benim rızam çok önemli olmalı, değil mi? Benim rızama rağmen benim lehime nasıl
bir şey yaparsınız? Kim yapabilir? Bu rızayı, bakın, 2015 kriteri nasıl
tanımlıyor? Diyor ki, saymış rızanın önemini ama bakın, şurada şöyle bir şey
diyor, o kadar önemsiyor: “Veri sahibi ile kontrolör arasında yani veri
sorumlusu arasında önemli bir dengesizlik bulunması hâlinde verdiği rıza bile
yasal dayanak oluşturmaz.” Bu kadar önemli, bu kadar önemsiyor ama siz bunu
görmezden geliyorsunuz. Arkadaşlar, yapmayın. Gerçekten, bu yasa öyle bir
siyasi iradeye teslim edilecek yasa değil, yarın hepiniz pişman olursunuz, ah,
vah edersiniz, “Ya, bizi kandırmışlar, biz burayı görmedik, biz burada
aymadık.” dersiniz ama iş işten geçer. 
Değerli arkadaşlar, bakın, şimdi, kişisel verilerin
silinmesi, yok edilmesi veya anonim hâle getirilmesini düzenleyen 7’nci madde
var. 7’nci maddede ne diyor, biliyor musunuz? “Kişisel verilerin silinmesi, yok
edilmesi veya anonim hâle getirilmesine ilişkin diğer kanunlarda yer alan
hükümler saklıdır.” Sonra ne diyor? “Kişisel verilerin silinmesine, yok
edilmesine veya anonim hâle getirilmesine ilişkin usul ve esaslar yönetmelikle
düzenlenir.” 
Şimdi, kişisel verileri işleme konusunda ayrıntılı bir
şekilde düzenliyorsunuz. Kişisel verilerin paylaştırılmasını da ayrıntılı bir
şekilde düzenliyorsunuz. Kişisel verilerin istisnalarını da ayrıntılı bir
şekilde düzenliyorsunuz ama silinmesini, yok edilmesini, ortadan kaldırılmasını
yönetmeliklere bırakıyorsunuz. Bu ne anlama geliyor, biliyor musunuz? Bu şu
anlama geliyor: Bu kanun, kişisel verileri korumaktan daha çok, kişisel
verilerin işlenmesi veya herhangi bir nedenle, gerek para karşılığı gerek başka
bir amaçla paylaşılmasına ve aktarılmasına ilişkin bir kanun düzenlemesi arkadaşlar.
Silinmesine ilişkin her şeyi, yasal düzenlemeyi yönetmeliğe bırakıyorsunuz,
diğer kanun hükümlerine bırakıyorsunuz. 
Değerli arkadaşlar, bu hâliyle bu yasa tasarısı kişisel
verileri koruma anlamı taşımıyor; kişisel verileri korumamaya, bugün suç sayılan
hâllere, bakın, bugün suç sayılan hâllere yasal dayanak getiren bir yasa
özelliğini taşıyor, fişlemenin yasal zemini hazırlanıyor. 
Ben Genel Kurulu saygıyla selamlıyorum. (CHP
sıralarından alkışlar) 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
Sonraki önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 12’nci maddesinin (1)’inci fıkrasının sonuna
"Tedbirlere ilişkin uygulama esasları Kurul tarafından belirlenir."
ibaresinin eklenmesini arz ve teklif ederiz.
Ahmet Selim Yurdakul
(Antalya) ve arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ MURAT GÖKTÜRK (Nevşehir) –
Katılmıyoruz Başkanım. 
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) – Katılmıyoruz. 
BAŞKAN – Önerge üzerinde söz isteyen Antalya
Milletvekili Ahmet Selim Yurdakul. 
Buyurun
Sayın Yurdakul. (MHP sıralarından alkışlar)
AHMET
SELİM YURDAKUL (Antalya) - Sayın Başkan, değerli milletvekilleri; kanun,
kişisel verilerin yayılmasını engellemek için çeşitli önlemlerden ve denetimden
bahsediyor. Gerçekten de kişisel verilerin korunması ve erişiminin kısıtlanması
çok önemlidir ancak AKP Hükûmetinin bu konuda oldukça sabıkalı bir yönetim
olduğu hepimizin malumu. Özellikle, vatandaşlarımızın sağlık verilerinin çok
sıkı tedbirler alınarak korunması gerekmektedir. Kişisel veriler ve kişisel
güvenlik temel bir insan hakkıdır. Bu verilerin kötü niyetli insanların eline
geçmesi hâlinde telafisi mümkün olmayan yaşamsal problemlere sebebiyet
verebilir. 
Yasaya baktığımızda, kişisel verilerin
korunmasından ziyade dağıtımı ve erişimi üzerinde durulduğu açıktır. Kanuna
göre, bir kişinin açık rızası olmasa bile siyasi düşünce, inanç, mezhep, kılık
kıyafet, dernek üyeliği, sağlığı, biyometrik ve genetik verilerinin, sağlık
hizmetlerinin yönetimi ve finansmanı amacıyla kullanılabileceği açıkça
görülmektedir. Yasaya göre, kurulacak olan kurula atama yapacak olan da Bakanlar
Kurulu ve Cumhurbaşkanıdır.
Cumhurbaşkanı Sayın Recep Tayyip Erdoğan
ve AKP hükûmetlerinin Bakanlar Kurulu üyeleri, tanıdığımız ve davranışlarını
izlediğimiz ve gördüğümüz kadarıyla sık sık fikir değiştiren ve günübirlik
politik söylemleri sırasında bir gün beyaz dediklerine ertesi gün siyah
diyebilecek kadar farklı davranış gösteren kişilerdir. Hâl böyle olunca, bu
millet size nasıl güvensin? Türk milletinin verilerini korumak istediğinizi
nereden bilelim? Sizler, bildiklerimiz kadar yıllarca düşünsek aklımıza
gelmeyecek şeyleri dahi özelleştirmekte, satmakta meşhur ve mahir bir yönetim
olarak anılmayı hak etmiş bir partisiniz. Örneğin, genel sağlık sigortası
verilerini satmadınız mı? 
Ülkemizi, stratejiniz olmaksızın, taktik
nedir bilmeksizin yönetiyorsunuz. Akıntıdaki bir yapraktan hiçbir farkınız yok.
Hükûmet bu durumda derhâl ipleri eline almalı, uluslararası odaklar tarafından
yönetilen vahşi kuklalar ile arasına kalın bir çizgi çekmeli. Gün, teröristler
ve onların zehirli sözcülerine hak ettikleri cevap verme günüdür; gün, Türk
milletinden aldığı güç ile ülkemizin birlik ve beraberliğine kastı olanları
defetme günüdür; gün, yeryüzünün en onurlu askerî gücü olan Türk Silahlı
Kuvvetlerine ve cesur emniyet güçlerine güvenme ve kahraman Türk evlatlarının yanında
olma günüdür. Dünyanın terörle mücadelede en yetkin, en deneyimli güvenlik
güçlerine sahibiz. Bugün de terörle mücadelede en sert tedbirleri almak
suretiyle milletimizin hayatına kastedenlerle anladıkları dilden mücadele etmek
zorundayız. Biz Türk milletinin ve devletinin menfaatlerinin kollanması
hususunda her zamanki olduğumuz çizgideyiz. Biz Milliyetçi Hareket Partisi
olarak yalpalamadan, kirli suç örgütleriyle olduğu gibi, bu kirli suç
örgütlerine kapı aralayanlarla da hep uzak kaldık, hep uzak duracağız. Türk’e
kefen biçenlerin bu cüreti kendi başlarına göstermediklerini çok iyi biliyoruz.

Yeni bir müzakere, açılım, sözde barış gibi girişimlere
hazırlananlar olduğunu duyuyoruz. Yapmayın, bu milleti bir kez daha sırtından
vurmayın, yazık edersiniz. “Çözüm” diye anılan paçavra yol haritalarınızın
miadı doldu. Varlığımızın tehdit edildiği bugün Hükûmete sesleniyorum: Artık
“Kandırıldık.” deme lüksüne sahip değilsiniz. 
Türk milleti adına bir kez daha AKP Hükûmetine
sesleniyorum: Terörle mücadelede yanımızda mısınız? Biz Türk milletinin ve
devletinin her zaman yanındayız. Herkes şunu iyi bilmelidir: Kardeşliğimizi,
bin yıllık kardeşliğimizi, birliğimizi ve beraberliğimizi hiçbir kimse
bozamayacaktır, Milliyetçi Hareket Partisi buna kesinlikle izin vermeyecektir.
Bu her kim olursa olsun, buna buradan sesleniyorum, ister uluslararası güçler
ister bunlarla iş birliği yapan herkes olsun: Kardeşliğimizi ve birliğimizi hiç
kimse bozamayacaktır. 
Sevgi ve saygılarımı sunuyorum. (MHP sıralarından
alkışlar)
BAŞKAN -
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
12’nci maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
13’üncü madde üzerinde üç adet önerge vardır,
okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 13’üncü maddesinin aşağıdaki şekilde
değiştirilmesini arz ve teklif ederiz. 
 İdris Baluken Bedia Özgökçe
Ertan Meral Danış Beştaş
 Diyarbakır Van Adana
 Osman Baydemir Mahmut
Celadet Gaydalı Erol Dora
 Şanlıurfa Bitlis Mardin
 İmam Taşçıer
 (Diyarbakır)
MADDE 13
(2) Veri sorumlusu başvuruda yer alan talepleri,
talebin niteliğine göre en kısa sürede ve en geç otuz gün içinde ücretsiz
olarak sonuçlandırır.
BAŞKAN – Şimdi okutacağım iki önerge aynı mahiyette
bulunduğundan önergeleri birlikte işleme alacağım. Talepleri hâlinde önerge
sahiplerine ayrı ayrı söz vereceğim veya gerekçelerini okutacağım. 
Şimdi aynı mahiyetteki önergeleri okutuyorum. 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 13’üncü maddesinin (2)’nci ve (3)’üncü
fıkralarının son cümlelerinin madde metninden çıkarılmasını arz ve teklif
ederiz.
 Baki Şimşek Nuri Okutan İsmail
Faruk Aksu
 Mersin Isparta İstanbul
 Erkan Haberal Kamil
Aydın İsmail Ok
 Ankara Erzurum Balıkesir
 Arzu Erdem
 İstanbul
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 13’üncü maddesinin (2)’nci ve (3)’üncü
fıkralarının aşağıdaki şekilde değiştirilmesini arz ve teklif ederiz.
“(2) Veri sorumlusu başvuruda yer alan talepleri,
talebin niteliğine göre en kısa sürede ve en geç otuz gün içinde ücretsiz
olarak sonuçlandırır.
“(3) Veri sorumlusu talebi kabul eder veya gerekçesini
açıklayarak reddeder ve cevabını ilgili kişiye yazılı olarak veya elektronik
ortamda bildirir. Başvuruda yer alan talebin kabul edilmesi hâlinde veri
sorumlusunca gereği yerine getirilir.”
 Namık Havutça Ömer Süha Aldan Özkan
Yalım
 Balıkesir Muğla Uşak
 Cemal Okan Yüksel Zeynel
Emre Haydar Akar
 Eskişehir İstanbul Kocaeli
BAŞKAN – Komisyon aynı mahiyetteki önergelere katılıyor
mu?
ADALET KOMİSYONU SÖZCÜSÜ MURAT GÖKTÜRK (Nevşehir) –
Katılmıyoruz Başkanım.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) – Katılmıyoruz.
BAŞKAN – Aynı mahiyetteki ilk önerge üzerine söz
isteyen Balıkesir Milletvekili Namık Havutça. 
Buyurun. (CHP sıralarından alkışlar)
NAMIK HAVUTÇA (Balıkesir) – Sayın Başkan, değerli
milletvekilleri; az önce 11’inci madde üzerinde söz aldım. 11’inci madde
kişilerin haklarını düzenliyordu. 
Bakın, bizim Anayasa’mıza göre, Anayasa’mızın 20’nci
maddesinin son fıkrası aynen şöyle diyor Sayın Bakan: “Herkes, kendisiyle
ilgili kişisel verilerin korunmasını isteme hakkına sahiptir. Bu hak; kişinin
kendisiyle ilgili kişisel veriler hakkında bilgilendirilme, bu verilere erişme,
bunların düzeltilmesini veya silinmesini talep etme ve amaçları doğrultusunda
kullanılıp kullanılmadığını öğrenmeyi de kapsar. Kişisel veriler, ancak kanunda
öngörülen hallerde veya kişinin açık rızasıyla işlenebilir. Kişisel verilerin
korunmasına ilişkin esas ve usuller kanunla düzenlenir.” Şimdi, Anayasa’mızın
bu hükmü açık ve bir hak olarak düzenleniyor.
Yine, kanun tasarısında, 11’inci maddede (g) bendinden
(ğ) bendine kadar kişinin bu yasadan kaynaklanan hakları düzenleniyor ve diyor
ki son cümlesinde de: “Kişi bu haklara sahiptir.” 
Hak ne demektir değerli arkadaşlarım? Hukuk
fakültesinde 1’inci sınıfta öğrencilere “hak” kavramı öğretilir. Hak şu anlama
gelir: Eğer bir kişinin talebi hak olarak yasalara konulduysa Sayın Bakan,
artık devlet tarafından bunun yerine getirilmesi bir görevdir, bir
sorumluluktur. Siz şimdi 13’üncü maddede, Anayasa’da ve yasada düzenlenen bu
hakkı paralı hâle getiriyorsunuz. Kişinin verilerini alırken kişiye para
veriyor musunuz? Kişinin verilerini alıyorsunuz. Peki, kişi, bu verileri, kendi
rızasıyla devlete verdiği bu verileri talep ettiğinde, herhangi bir masraf gerektirdiğinde
niye para ödesin? Bu açıkça Anayasa’ya aykırı, bir defa söyleyeyim bunu. En
bariz, açık Anayasa’ya aykırılık bu. Bizim söyleyeceğimiz şu: Gelin, bu
düzenlemeyi bizim söylediğimiz şekilde… Kişilere Anayasa’da ve yasada tanınan
bir hakkı siz parayla vermeye kalktığınızda bu açık bir şekilde Anayasa’ya
aykırı. Biz bunu Komisyonda söyledik, değişiklik önergesini verdi
arkadaşlarımız ama maalesef, arkadaşlarımız tarafından bu güçlü bir şekilde
dile getirilmesine rağmen, Adalet Komisyonundaki Değerli Başkan çok iyi hukukçu
bir arkadaşımız, bu konuda içtihatları olan, kitaplar yazan Sayın İyimaya,
herhâlde gözden kaçtı, eminim ki düzeltilmesi gerekirdi ancak ne yazık ki, biz…
HDP Grubundaki arkadaşlarımız da bu konuda umarım ve biliyorum ki aynı itirazları
ortaya koydular. Dolayısıyla, istiyoruz ki Adalet ve Kalkınma Partisi
içerisindeki hukukçu arkadaşlarım da, Adalet Komisyonundaki arkadaşlarımız da,
biz o Komisyonda diğer komisyonlardan farklı olarak adaletin bize koyduğu
evrensel ölçülerle, evrensel ölçütlerle kararlar oluşturmaya çalışıyoruz.
Dolayısıyla, ölçütler belli değerli arkadaşlarım. Türkiye Cumhuriyeti devleti
Avrupa İnsan Hakları Sözleşmesi’nin altına imza atmış, Avrupa Birliği
kriterlerini kabul etmiş; evrensel ölçütlerde yasal düzenleme yapmak
mecburiyetindeyiz. Bakın, Anayasa’mızın 90’ıncı maddesi çok açık: “Usulüne göre
yürürlüğe girmiş uluslararası anlaşmalar yasa hükmündedir.” E, Avrupa İnsan
Hakları Sözleşmesi kişisel hakları bu anlamda düzenlemiş. Bakın, Sayın Bakan,
Rusya’dan sonra, Avrupa İnsan Hakları Mahkemesinde en fazla insan hakları
ihlalleriyle ilgili tazminat ödeyen ülkeyiz. Her konuda sonuncuyuz OECD’de ama
bu konuda 1’inciyiz. Rusya’dan sonra diyorum çünkü Rusya’nın nüfusu
oranlandığında Rusya’dan çok daha fazla tazminat ödüyoruz. Hele hele ezkaza
Anayasa Mahkemesi insan hakları ihlalleriyle ilgili konuları incelemese
Avrupa’yı belki de 2’ye katlayacağız. O bakımdan, gelin… 
Bir anayasal hata daha yapılmaktadır. Siz Anayasa’da ve
yasada kişiye tanınan hakları, o hizmeti parayla veremezsiniz; aynen eğitim
hakkı gibi, ilköğretimde nasıl, eğitimi bir hak olarak çocuklara ücretsiz
veriyorsak, bazı sağlık hakları da veriyorsak bu kişisel verilerin talep
edildiğinde kişiye verilmesini de ücrete tabi tutamazsınız diyorum ve bunun düzeltilmesiyle
ilgili önergemizin kabulünü de sizlere arz ediyorum, saygılar sunuyorum. (CHP
sıralarından alkışlar) 
BAŞKAN – Aynı mahiyetteki diğer önerge üzerine İstanbul
Milletvekili Arzu Erdem.
Buyurun. (MHP sıralarından alkışlar) 
ARZU ERDEM (İstanbul) – Teşekkür ederim Sayın Başkan.
Değerli milletvekilleri, Kişisel Verilerin Korunması
Kanunu Tasarısı’nın 13’üncü maddesi üzerine Milliyetçi Hareket Partisinin
verdiği önerge üzerine söz almış bulunmaktayım. Genel Kurulu saygılarımla
selamlıyorum.
Bugün iki bakanımız açıklama yaptı. Bunlardan birincisi
Dışişleri Bakanı, ikincisi de Aile ve Sosyal Politikalar Bakanı. Dışişleri
Bakanı özellikle Brüksel’deki patlamadan sonra “Brüksel’e gitmeniz sakıncalı,
buradan vatandaşlarımı uyarıyorum.” diye açıklama yaptı. Ben de gülümsedim ve
dedim ki: Evet, Taksim’de patlama olmuyor, Ankara’da meydanda da patlama
olmuyor! Gerçekten vahim bu açıklamalar. 
İkincisi ise Karaman Cumhuriyet Başsavcılığında
tecavüze uğradığı iddia edilen 45 çocuktan durumu belgelenen 10 çocukla ilgili
hazırladığı iddianame kabul edilmiştir. KAİMDER ve Ensar Vakfında meydana gelen
bu tecavüz olaylarıyla alakalı da Aile ve Sosyal Politikalar Bakanı şöyle bir
açıklama yapmıştır: “Bir kez böyle bir olayın meydana gelmesi bu olayı
büyütmemize sebebiyet vermeyecektir.” Maalesef bu da bizim için gerçekten vahim
bir olay, bir anne olarak benim kanımı dondurdu. 
ÖZKAN YALIM (Uşak) – Yuh yani!
ARZU ERDEM (Devamla) – Evet, değerli milletvekilleri,
kişisel veri, belirli veya kimliği belirlenebilir gerçek ve tüzel kişilere
ilişkin bütün bilgiler demektir. Kişisel veri kavramı sadece ad, soyad, doğum
yeri, doğum tarihi gibi kişilerin tanınmasını ve teşhisini sağlayan bilgilerden
ibaret değildir; ayrıca kişilerin fiziksel, sosyal, kültürel, ekonomik ve
psikolojik tüm bilgilerini de kapsamaktadır. Bu tür veriler milletimizin
korunması gereken en temel verileridir. Türkiye gerek üyelik sürecinde olduğu
Avrupa Birliğinin şartlarına uyum sağlamak gerekse 1981 yılında imzaladığı
Kişisel Nitelikteki Verilerin Otomatik İşleme Tabi Tutulması Karşısında
Şahısların Korunmasına Dair Sözleşmesi’nin onayı kapsamında kişisel verilerin
korunmasına dair kanun tasarısını hazırlamıştır ve bu çalışma da görüşülmek
üzere 2008’de Türkiye Büyük Millet Meclisine gönderilmiştir ancak aradan sekiz
yıl geçmesine rağmen, kişisel verilerin korunması hakkındaki kanun tasarısı
üzerine henüz görüşülmeye başlanmamıştır. Buradan da anlaşılacağı gibi,
Türkiye, kişisel verilerin korunmasına ilişkin düzenleme yapmakta çok geç
kalmıştır ve söz konusu tasarıyla eksiklerin tam anlamıyla giderildiğini de
düşünmemekteyim. 
Kişisel verilerin korunması Anayasa’da düzenlenmiş
temel bir haktır. Bu konuda, bugüne kadar, çeşitli alanlarda yapılmış dağınık
düzenlemeler mevcuttur ancak bir çerçeve yasa düzenlenmemiştir.
Günümüzde hemen hemen hepimiz İnternet’te, sosyal
medyada ya da günlük yaşantımızda aktif bir şekilde kişisel bilgilerimizi
şirketlerle, kişilerle, çeşitli kurum ve kuruluşlarla paylaşmaktayız. 
Anayasa’nın 20’nci maddesinin üçüncü fıkrası gereğince,
herkes kendisiyle ilgili kişisel verilerin korunmasını isteme hakkına sahiptir.
Bu hak, kişinin kendisiyle ilgili kişisel veriler hakkında bilgilendirilme, bu
verilere erişme, bunların düzeltilmesini veya silinmesini talep etme ve
amaçları doğrultusunda kullanılıp kullanılmadığını öğrenmeyi de kapsamaktadır.
Kişisel veriler ancak kanunda öngörülen hâllerde veya kişinin açık rızasıyla
paylaşılabilir. Kişisel verilerin korunmasına ilişkin esas ve usuller kanunla
düzenlenir.
Konuya ilişkin mevcut düzenlemenin gözden geçirilmesi
ve uygulamada bu konuda gereken hassasiyetin gösterilmesi anayasal bir
zorunluluktur. Kanunlar, Anayasa’ya aykırı olamaz.
Değerli milletvekilleri, o hâlde, Anayasa’da açıkça yer
aldığı üzere, kişilerin kendileriyle ilgili bilgilerin korunmasını isteme hakkı
bulunmaktadır, buna bir itirazımız yok ancak ne yazık ki ülkemizde kişisel
veriler izinsiz olarak paylaşılmaktadır, yasal olmayan dinleme ve izlemelerle
özel hayatın gizliliği ihlal edilmektedir. Milletimiz, kendilerine ait kişisel bilgilerin
kaydedildiği kuşkusuyla endişeli bir şekilde yaşamaktadır. Biz, Milliyetçi
Hareket Partisi olarak bilgi güvenliğine önem vermekteyiz. Milletimize saygımız
esastır. Milletimizin güven ve huzur içerisinde yaşaması adına bugüne kadar
elimizden geleni yaptık, yapmaya da devam edeceğiz.
Tasarıya bakıldığında, yapılan düzenlemelerde, kişisel
verilerin korunması anlayışından zaman zaman uzaklaşılmaktadır ve tasarıda yer
alan muğlak ifadelerin uygulamada tereddütlere yol açtığını da gayet net
anlamaktayız. Bugüne kadar askıya alınmasından ziyade düzenlemelerin yapılması
tabii ki olumlu bir adımdır ancak yargının karar vermede tereddüde düştüğü
konularda yol gösterici olması adına belirleyici düzenlemeler yapılmalıdır.
Kişisel verilere ilişkin suç işleyenlerin, hukuka aykırı şekilde özel hayata
tecavüz edenlerin cezai yaptırımının tam manasıyla caydırıcı olması
gerektiğinin altını çiziyorum ve Genel Kurulu saygılarımla selamlıyorum. (MHP
sıralarından alkışlar) 
BAŞKAN – Aynı mahiyetteki önergeleri oylarınıza
sunuyorum: Kabul edenler… Kabul etmeyenler… Önergeler kabul edilmemiştir. 
Diğer önergeyi okutuyorum. 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 13’üncü maddesinin (2)’nci fıkrasının aşağıdaki
şekilde değiştirilmesini arz ve teklif ederiz.
İmam
Taşçıer (Diyarbakır) ve arkadaşları
MADDE 13
(2) Veri sorumlusu başvuruda yer alan talepleri,
talebin niteliğine göre en kısa sürede ve en geç otuz gün içinde ücretsiz
olarak sonuçlandırır.
BAŞKAN – Komisyon önergeye katılıyor mu? 
ADALET KOMİSYONU SÖZCÜSÜ MURAT GÖKTÜRK (Nevşehir) –
Katılmıyoruz Başkanım. 
BAŞKAN – Hükûmet katılıyor mu? 
ADALET BAKANI BEKİR BOZDAĞ (Yozgat) – Katılmıyoruz. 
Önerge üzerinde söz isteyen Diyarbakır Milletvekili
İmam Taşçıer. 
Buyurun Sayın Taşçıer. (HDP sıralarından alkışlar) 
İMAM TAŞÇIER (Diyarbakır) – Sayın Başkan, değerli
milletvekilleri; Kişisel Verilerin Korunması Kanunu Tasarısı’nın ilgili 13’üncü
maddesinde verdiğimiz önerge hakkında söz almış bulunmaktayım. 
Kişisel verilerin depolanması eğer o ülkede demokrasi
yoksa, insan hakları çiğneniyorsa ve eğer o ülke hâlen 12 Eylül faşist
anayasasıyla idare ediliyorsa bilin ki bu depolanan kişisel veriler başka
amaçlarla kullanılır ve insanları fişler, bu amaç çerçevesinde bu kişisel veri
öyle kullanılır. Bunun içinde Türkiye’de yaşayan 25 milyona yakın Kürt var.
Türkiye’de farklı etnisiteler var, Türkiye’de farklı inanç grupları var,
Aleviler var ve bunlar bu ülkeden, bu yönetimden, bu rejimlerden her zaman,
bugüne kadar baskı, zulüm ve işkence görmüşlerdir. 
Bizim birkaç saat önce verdiğimiz bir önerge vardı.
Şeyh Sait, Seyit Rıza ve Saidi Nursi, Saidi Kürdi’nin mezarlarının dahi bize
gösterilmesi konusundaki önergemiz reddedildi ki dönemin Başbakanı Sayın Erdoğan
Dersim halkından Seyit Rıza’yla ilgili bölümde basına yansıdığı kadarıyla da
bir özür dilemişti. Ve gelelim 1980’li yıllarda işkencede ölen Kürtlere
bakalım, cezaevlerinde öldürülen Kürtlere bakalım. 
Faşist diktatörlüğün getirdiği bir sonuç nereye kadar
geldi? 1990’lı yıllarda faili meçhuller… Bu Türkiye’de, bu devlette 17.500 tane
faili meçhul işlendi. Bunların hemen hemen hepsi Kürt’tü ve bunlar -hiçbir
yerde- herhangi bir yere bağlı kalmadan yapıldı. İstanbul’daki Kürt getirildi,
bir yerde öldürüldü; Ankara’daki Kürt getirildi öldürüldü; Diyarbakır’da
yaşayan, Urfa’da yaşayan, Siirt’te yaşayan, Şırnak’ta yaşayan Kürtler
kafalarına, enselerine kurşun sıkılarak öldürüldü ve biz diyeceğiz ki bu
veriler depolanacak, bu insanlar fişlenmeyecek. Bu, fişlenmesi için olan
depolanmadır. Demokrasinin olmadığı, insan haklarının olmadığı, demokratik
kültürün gelişmediği bir ülkedeki iktidarların kendi çıkarları doğrultusunda
kullanarak bunları fişleyecekleri konusunda kesinlikle o kanımız fazlaca
yaygındır. 
Şöyle düşünün: 6-7 milyon oy alan bir partinin genel
başkanı bugün itibarıyla yani ayın 22’sinde Cizre’ye gidiyor ve Cizre’ye
sokulmuyor. Öyle bir iktidarın eline bu fişlenmeler geçerse ne olur, bu
bilgiler geçerse ne olur? Bunları kötüye kullanır. İleri demokrasi ülkelerinde
ancak bu tür şeyler kötüye kullanılmaz; demokrasinin olduğu, insan haklarının
olduğu, geliştiği yerlerde kullanılmaz. 
Evet, 2005 yılında dönemin Başbakanı Erdoğan
Diyarbakır’a geldi. “Kürt sorunu benim sorunumdur.” dedi ve “Ben bu sorunu
çözmek için çaba sarf edeceğim.” dedi, hatta ve hatta bunun için “Baldıran
zehrini içerim.” de dedi. Ama bugün Kürt sorunu nereye geldi? Bugün 100 bin
nüfusu bulan ilçelerimizde, illerimizde yüz günün üzerinde insanlar sokağa
çıkamıyor; çocuklar öldürülüyor, kadınlar öldürülüyor, gençler öldürülüyor,
siviller öldürülüyor. Böyle bir ortamda, böyle bir durumda fişlemelerin bunlar
için kullanılacağı kesindir. Onun için buna dikkat edilmesi gerekiyor.
Demokratik bir anayasa, demokratik bir toplum oluşmadığı sürece bu tür
durumlardan kaçınılması gerekiyor.
Teşekkür ediyorum. (HDP sıralarından alkışlar)
III.- YOKLAMA
(CHP sıralarından bir grup milletvekili ayağa kalktı)
ENGİN ALTAY (İstanbul) - Yoklama istiyoruz Sayın
Başkan.
BAŞKAN – Önerge oylamasına geçmeden önce toplantı yeter
sayısı talebi vardır; bu talebi karşılayacağım. 
Sayın Altay, Sayın Havutça, Sayın Emre, Sayın Yüksel,
Sayın Gürer, Sayın Tümer, Sayın Gökdağ, Sayın Arslan, Sayın Emir, Sayın
Bektaşoğlu, Sayın Gaytancıoğlu, Sayın Yalım, Sayın Nefi Kara, Sayın Sarıbal,
Sayın Şeker, Sayın Demir, Sayın Akar, Sayın Tanal, Sayın Topal, Sayın Köksal,
Sayın Erdem.
Yoklama için üç dakika süre veriyorum ve başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Kişisel Verilerin Korunması Kanunu
Tasarısı ve Adalet Komisyonu Raporu (1/541) (S. Sayısı: 117) (Devam)
BAŞKAN – Önergeyi oylarınıza sunuyorum: Kabul edenler...
Kabul etmeyenler... Kabul edilmemiştir. 
13’üncü maddeyi oylarınıza sunuyorum: Kabul edenler...
Kabul etmeyenler... 13’üncü madde kabul edilmiştir. 
14’üncü madde üzerinde üç adet önerge vardır,
okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanun Tasarısı’nın 14’üncü maddesinin (1)’inci fıkrasının aşağıdaki
şekilde değiştirilmesini arz ve teklif ederiz
MADDE 14- (1) Başvurunun reddedilmesi, verilen cevabın
yetersiz bulunması veya süresinde başvuruya cevap verilmemesi hâllerinde;
ilgili kişi, veri sorumlusunun cevabını öğrendiği tarihten itibaren otuz ve her
hâlde başvuru tarihinden itibaren altmış iş günü içinde Kurula şikâyette
bulunabilir.
 Namık Havutça  Ömer
Süha Aldan  Özkan Yalım 
 Balıkesir  Muğla
 Uşak
 Cemal Okan Yüksel  Zeynel
Emre  Haydar Akar
 Eskişehir  İstanbul Kocaeli
 Serkan Topal
 Hatay
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 14’üncü maddesine aşağıdaki (4)’üncü fıkranın
eklenmesini arz ve teklif ederiz.
 Baki Şimşek  Nuri
Okutan  İsmail Faruk Aksu
 Mersin  Isparta
 İstanbul
 Erkan Haberal  Kamil
Aydın  İsmail Ok
 Ankara  Erzurum
 Balıkesir
 Arzu Erdem
 İstanbul
"(4) Her durumda yargı mercilerine
dava açma hakkı saklıdır"
BAŞKAN – Şimdi maddeye en aykırı önergeyi
okutup işleme alıyorum:
Türkiye
Büyük Millet Meclisi Başkanlığına
Görüşülmekte olan 117 Sıra Sayılı Kişisel Verilerin
Korunması Kanunu Tasarısı’nın 14’üncü maddesinin aşağıdaki şekilde
değiştirilmesini arz ve teklif ederiz.
 İdris Baluken Osman
Baydemir Bedia Özgökçe Ertan
 Diyarbakır Şanlıurfa Van
 Filiz Kerestecioğlu Demir  Mahmut
Celadet Gaydalı Meral Danış Beştaş 
 İstanbul Bitlis Adana
 Erol Dora Hişyar
Özsoy
 Mardin Bingöl
MADDE 14
(1) Başvurunun reddedilmesi, verilen cevabın yetersiz
bulunması veya süresinde başvuruya cevap verilmemesi hallerinde; ilgili kişi,
veri sorumlusunun cevabını öğrendiği tarihten itibaren otuz ve her halde
başvuru tarihinden itibaren altmış gün içinde Kurula şikâyette bulunabilir.
(2) 13 üncü madde uyarınca başvuru yolu tüketilmeden
şikâyet yoluna başvurulamaz.
BAŞKAN – Komisyon önergeye katılıyor mu? 
ADALET KOMİSYONU SÖZCÜSÜ MURAT GÖKTÜRK (Nevşehir) –
Katılmıyoruz Başkanım. 
BAŞKAN – Hükûmet katılıyor mu? 
ADALET BAKANI BEKİR BOZDAĞ (Yozgat) – Katılmıyoruz
Başkanım. 
BAŞKAN – Önerge üzerinde söz isteyen Bingöl
Milletvekili Hişyar Özsoy. 
Buyurun Sayın Özsoy. (HDP sıralarından alkışlar) 
HİŞYAR ÖZSOY (Bingöl) – Sayın Başkan, değerli
milletvekilleri; hepinizi saygıyla selamlıyorum. 
Gecenin bu geç vaktinde 14’üncü maddeyle ilgili söz
aldım. Ancak, ben bu akademisyenlerin durumuyla ilgili bazı bilgiler paylaşmak
istiyorum. Çok yakın bir zamanda yirmi bir yıllık bir öğretmen Bingöl’de
paylaştığı Facebook görüntüleri vesair yüzünden Bingöl’de ceza aldı, mesleğini
kaybedebilir. Yirmi yıl okul okuyun, yirmi bir yıl da öğretmenlik yapın…
Kendisine getirilen suçlamalardan bir tanesi çok ilginç. 
SALİH CORA (Trabzon) – Kim? 
HİŞYAR
ÖZSOY (Devamla) – Nihat isimli bir hocamız, var yani, öyle şeyden söylemiyoruz.
Benim
kendi mahallemde yaptığım ilk seçim konuşmasının bir fotoğrafını paylaşmış,
bunu da suç delili olarak oraya koymuşlar. Tabii, biz bu meseleyi
gündemleştireceğiz; bu, örneklerden bir tanesi.
Bu
Barış İçin Akademisyenler İnisiyatifinin o hazırladığı metin yüzünden Bingöl
Üniversitesinde bir tane yardımcı doçentimiz işini bırakıp yurt dışına çıkmak
zorunda kaldı aldığı tacizler ve tehditler yüzünden.
Esra
Mungan’ı az önce İstanbul Milletvekilimiz Filiz Kerestecioğlu anlattı, Boğaziçi
Üniversitesinde psikoloji bölümünde doçent. Yirmi küsur yıl okuyacaksınız, yani
hayatı herhâlde otuz yıl kitaplarla geçmiş, sadece bir bildiriye imza attı
diye… Şu an sadece hapiste değil, tek kişilik koğuşa alınmış yani tecrit
uygulanıyor, bugün avukatı konuşmuştu. 
Şimdi, işin bir tarafında bunlar var. Herhâlde, iktidar
biraz şeyi düşünüyor, bu kadar kolay yani “Otuz yıl emek veren insanları bir
imza attılar diye ben hayatlarını karartırım.” gibi düşünüyor herhâlde. Çünkü,
Esra Mungan’ın, biliyorsunuz, cezaevine alınması Sayın Cumhurbaşkanının bir
anlamda talimatıyla olmuştu. “Mahkemenin ön kapısından girip arka kapısından
çıkıyor bu akademisyenler.” demesinin ertesi günü ya da bir sonraki günü bu 3
akademisyen tutuklanıp cezaevine gönderildi. Şimdi, bu, işin bir tarafı.
(Gürültüler)
Değerli arkadaşlar…
ENGİN ALTAY (İstanbul) – Çok ayıp, çok.
BÜLENT TURAN (Çanakkale) – Biz dinliyoruz Sayın Başkan,
devam etsin. 
HİŞYAR ÖZSOY (Devamla) – Şimdi, arkadaşlar, baktım biraz da bu arkadaşlar
ne yapmışlar, bu içeriye girenler falan. Okumuşlar, çabalamışlar, emek
vermişler, dünyanın çok da iyi üniversitelerini bitirmişler. 
SALİH CORA (Trabzon) – Anlat,
anlat.
HİŞYAR ÖZSOY (Devamla) – Bir saniye, şimdi atadığınız
rektörü de anlatacağım size, konuşamayacaksınız. 
SALİH CORA (Trabzon) – Anlat, anlat; dinliyoruz.
HİŞYAR ÖZSOY (Devamla) – Rektör yardımcısı çıkmış
konuşmuş -istifa etmiş zaten; bakın, profesör yapıp rektör yardımcısı olarak
atanmış insanlara bakın, gerçekten insan utanır- diyor ki: “İnsanlar okudukça
beni afakanlar basıyor.” Profesör yapıp bir de rektör yardımcısı yapmışsınız. 
HASAN BASRİ KURT (Samsun) – Düşünce özgürlüğü o da. 
HİŞYAR ÖZSOY (Devamla) – “İnsanlar ne kadar cahil
olursa toplum o kadar rahat eder, ben onların ferasetine güveniyorum.” diyor bu
rektör yardımcısı. 
HASAN BASRİ KURT (Samsun) – Düşünce özgürlüğü. 
HİŞYAR ÖZSOY (Devamla) – Bir de benim kentimin
üniversitesinin rektörü vardı. Ailesinden 6 kişiyi getirip üniversiteye
koymuştu -artık bir alay konusu olmuştu, defalarca burada, Mecliste de gündeme
gelmiş- aile şirketi kurmuş gibi. Kendi adına yayınladığı tek bir akademik
makalesi yok ama profesör olmuş, rektör olmuş. Nasıl olmuş bilmiyoruz. Yetmedi,
üzerine bir de ödüllendirmişler, YÖK’ün Denetim Kurulu Üyeliğine getirmişler. 
HÜSNÜYE ERDOĞAN (Konya) – Sizin şöyle yaptığınızı
düşünüyorum: Namaza yaklaşmayın… 
HİŞYAR ÖZSOY (Devamla) – Yani, ciddiye alalım mı,
gülelim mi, ağlayalım mı gerçekten bilmiyoruz. 
HÜSNÜYE ERDOĞAN (Konya) – Cümleleri cımbızladığınızı düşünüyorum,
“Namaza yaklaşmayın.” hesabında. 
HİŞYAR ÖZSOY (Devamla) – Ya, Sayın Grup Başkan Vekilim,
bu hanımefendi ben ne zaman çıksam konuşuyor. Ya, bir getirin buraya, koyun
buraya, bir konuşsun, rahatlasın, vallahi billahi, böyle olmuyor. (HDP sıralarından
alkışlar) 
HÜSNÜYE ERDOĞAN (Konya) – Doğruları söylemediğiniz
sürece böyle davranırız.
HİŞYAR ÖZSOY (Devamla) – Bakın, bu, Türkiye'nin resmi.
Biz şunu diyoruz: Emek vermiş insanların emeğini bu kadar ucuz bir şekilde…
Otuz yıl akademide emek vermiş insanlar bir fikirlerini ifade etmişler diye cezaevine
atılmaz. Çıkar, fikirlerini eleştirirsiniz, karşıt eleştiri yaparsınız, bildiri
yaparsınız ama otuz yıl emek vermiş bir insanı götürüp hapse atıp “İnsanlar
cahil kalsa iyidir.” diyeni rektör yardımcısı yaparsanız gerçekten vallahi
iflah olmazsınız, öyle diyeyim.
Hepinize teşekkür ediyorum. (HDP sıralarından alkışlar)

HASAN BASRİ KURT (Samsun) – Akademiyi bu kadar
kutsamanıza gerek yok.
BAŞKAN – Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir.
Sonraki önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 14’üncü maddesine aşağıdaki (4)’üncü fıkranın
eklenmesini arz ve teklif ederiz.
Baki Şimşek (Mersin) ve
arkadaşları
“(4) Her durumda yargı mercilerine dava açma hakkı
saklıdır”
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ MURAT GÖKTÜRK (Nevşehir) –
Katılmıyoruz Başkanım.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) – Katılmıyoruz
Başkanım.
BAŞKAN – Önerge üzerinde söz isteyen, Mersin
Milletvekili Baki Şimşek.
Buyurun Sayın Şimşek. (MHP sıralarından alkışlar) 
BAKİ ŞİMŞEK (Mersin) – Sayın Başkan, değerli
milletvekilleri; görüşülmekte olan 117 sıra sayılı Kişisel Verilerin Korunması
Kanunu Tasarısı’nın 14’üncü maddesinde verilmiş olan önerge üzerine grubumuz
adına söz almış bulunmaktayım. Bu vesileyle yüce Meclisi saygıyla selamlıyorum.

Değerli milletvekilleri, kişisel veriler, gerçek ve
tüzel kişilere özgü olan ve kişilerin belirlenebilir olmasını sağlayan her
türlü ırk, etnik köken, siyasi düşünce, inanç, din, mezhep ve diğer inançları,
sendika üyeliğini, sağlığı ve biyometrik verileri kapsamaktadır. Üzülerek
belirtmek istiyorum ki Türkiye, kişisel verilerin izinsiz paylaşıldığı, yasal
olmayan dinleme ve izlemelerle özel hayatın gizliliğinin ihlal edildiği,
yaklaşık 1 milyon kişinin telefonunun yasa dışı dinlendiği bir ülke hâline
gelmiştir. Sözde “çözüm süreci” adı altında verilen vaatlerle ve tavizlerle,
operasyon istenen 290 talepten sadece 8’ine izin verilmiş; âdeta elini kolunu
sallayan Türkiye sınırını geçmiş, sınırlarımızda gerekli önlemlerin alınmaması,
belediyelerin tüm imkânları kullanılarak yolların altına bombaların döşenmesi
ve bunlara göz yumulması neticesinde gücüne güç katan bölücü terör örgütü
PKK’nın yola döşediği patlayıcının Hakkâri Yüksekova’da askerî aracın geçişi
sırasında infilak etmesi sonucu 2 polis ve 1 askerimiz şehit olmuştur. Yine bu
sabah erken saatlerde, bölücü örgütün Mardin’in Nusaybin ve Mazıdağı
ilçelerinde kalleşçe düzenlediği saldırıda 1 polisimiz ve 1 askerimiz şehit
olmuştur. Şehitlerimize Allah’tan rahmet, acılı ailelerine başsağlığı
diliyorum. 
Türkiye’yi bölmeye çalışan, asker-sivil demeden kanlı
eylemlerine devam eden bölücü örgüt ve yandaşlarının, PKK’yı meşrulaştırmak
için Avrupa’nın göbeğine çadır kurmaları kabul edilemez. Sayın Başbakanın
Brüksel’de PKK çadırı açılmasını kınamasını takdir ediyoruz ancak buradan
şunları da sormak istiyoruz: “DTK” adı altında özerklik ilan edilirken
neredeydiniz? Teröristler sınır kapısında kahramanlar gibi karşılanırken
neredeydiniz? Üniversitelerde PKK stantları açılırken neredeydiniz? Kobani’ye
geçen teröristlerin lahmacun parasını devlet öderken neredeydiniz? Brüksel’deki
PKK çadırına izin verenleri kınarken, Diyarbakır’ın göbeğinde -çok eski tarih
değil, 21 Mart 2016- Öcalan posterlerinin altında miting yapılırken, Öcalan’ın
mektubu okunurken neredeydiniz? Seçim bölgem olan Mersin’de, 21 Mart 2016 tarihinde
Öcalan posterleri asılırken, bölücüler bu posterlerin, bu bayrakların, bu
paçavraların altında miting yaparken neredeydiniz? Sayın Bakanım, bunlarla
ilgili adli bir işlem başlatacak mısınız? Bu paçavraları asanlarla ilgili cezai
işlem başlatacak mısınız? Yol kesenlere, molotof atanlara bir işlem yapacak
mısınız? 3 bin kilometre uzakta PKK çadırını kınıyorsunuz ama maalesef,
Türkiye’de bu olaylara göz yumuyorsunuz. Devletin yetkililerinin bu olaylara
müdahil olmasını bekliyoruz. 
Değerli milletvekilleri, son kısmımda da Sayın Bakanıma
seçim bölgem olan Mersin’le ilgili birkaç problemi arz etmek istiyorum.
Özellikle kayısının ana vatanı olan Mut’ta soğuklardan
dolayı kayısı üreticileri büyük zarar görmüştür. Sigortası olmayan kayısı
üreticileri mağdur durumdadır. Bunların Ziraat Bankası borçlarının
ertelenmesini…
Bir de Pamukluk Barajı inşaatı vardır. Burada inşaat
yaklaşık beş aydır durmuştur ve 100’e yakın işçi beş aydır maaşını
alamamaktadır. İşçiler eylem yapmaktadır. Bu soğukta o baraj bölgesini beklemektedirler.
Müteahhit firma da maalesef, bütün hak edişlerini almış ve işçilere ödeme
yapacak durumda değil. İnşaat yarım kalmış. Bunların mağduriyetlerinin
giderilmesini… Ve bir de, Tarsus’ta SGK binası, inşaatı yaklaşık iki yıldır
bitmiş olmasına rağmen, ufak tefek eksiklikleri yüzünden açılamamıştır. Bu
konuda desteklerinizi bekliyorum. 
Yüce heyetinizi saygıyla selamlıyorum. (MHP
sıralarından alkışlar) 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
Ve günün son önergesini okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanun Tasarısı’nın 14’üncü maddesinin (1)’inci fıkrasının aşağıdaki
şekilde değiştirilmesini arz ve teklif ederiz.
MADDE 14- (1) Başvurunun reddedilmesi, verilen cevabın
yetersiz bulunması veya süresinde başvuruya cevap verilmemesi hâllerinde;
ilgili kişi, veri sorumlusunun cevabını öğrendiği tarihten itibaren otuz ve her
halde başvuru tarihinden itibaren altmış iş günü içinde Kurula şikayette
bulunabilir.
Serkan Topal (Hatay) ve
arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ MURAT GÖKTÜRK (Nevşehir) –
Katılmıyoruz Başkanım.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) – Katılmıyoruz.
BAŞKAN – Önerge üzerinde söz isteyen Eskişehir
Milletvekili Cemal Okan Yüksel.
Buyurun Sayın Yüksel. (CHP sıralarından alkışlar) 
CEMAL OKAN YÜKSEL (Eskişehir) – Sayın Başkan, değerli
milletvekilleri; bir buçuğu geçti, 14’üncü maddeye gelebildik. Aslında,
önergelerimiz kabul edilseydi, bir anlaşmaya varabilseydik üç saatte biz bu
kanunu geçirirdik. 
Gerçekten de, söylediğimiz gibi, bu kanunu siz
hazırladığınız şekliyle geçireceksiniz, biz Anayasa Mahkemesine başvuracağız.
Sonuç ne olur, bilmiyorum ama Anayasa Mahkemesi iptal etmese dahi, Avrupa
Birliğinin yeni regülasyonu devreye girdiğinde, biz, tekrar bu kanunu görüşmeye
başlayacağız. 
Yalnız, şu hususu dikkatlerinize sunmak istiyorum:
Avrupa Birliğinin, gerek 1995 tarihli gerek 2015 tarihli regülasyonlarında
kişisel verilerle ilgili 4 tane temel ilke belirlenmiş ve bunu kabul eden tüm
Avrupa Birliği ülkelerinde de buna uygun davranılmış. Nedir bunlar?
1) İlgili kurul, demokratik yollarla seçilmek
durumunda. Bütün ülkelerde bu böyle. Bizde nasıl? 3’ünü Sayın Cumhurbaşkanı,
4’ünü Bakanlar Kurulu atıyor. Var mı bu 3 şart? Yok. 
2) Bu kurulu denetleyecek başka bir kurulun olması
gerekiyor. Bütün Avrupa ülkelerinde bu kurul, başka kurumlar, örneğin
ombudsmanlar tarafından ya da -bizde- Denetleme Kurumu tarafından denetleniyor.
Bizde var mı bu? O da yok. 
3) Diyor ki: “Bütün kişisel verilerin hukuki yollarla
temin edilmesi şarta bağlı.” Biz de var mı bu? Bu da yok.
Ve son olarak da “Temel hak ve özgürlüklerle ilgili
kişisel verilerin çok sıkı koruma altında olması gerekir.” diyor. Biz de var
mı? O da yok. 
Şimdi, biz diyoruz ki bu kanun gerekli ama bu kanun bu
hâliyle gerekli değil. Bakın, bu kanunu kabul etmeden önce Türk Ceza Kanunu’nun
135’inci maddesi var, çok açık bir yasaklama getiriyor, diyor ki: “Kişilerin
siyasi, felsefi veya dinî görüşlerine, ırki kökenlerine, hukuka aykırı olarak
ahlaki eğilimlerine, cinsel yaşamlarına, sağlık durumlarına ve sendikal
bağlantılarına ilişkin bilgileri kişisel veri olarak kaydeden kimse bir yıldan
üç yıla kadar hapis cezasıyla cezalandırılır.” Şimdi, bu gelen kanunda ne
diyor, 6’ncı maddede? Bu tanımlamaları yapıyor, “Bunlar, özel nitelikte kişisel
verilerdir.” diyor. Tamam, güzel. “Bunlar, kişinin açık rızası olmadan
işlenemez.” diyor. Tamam, o da güzel ama en sonunda diyor ki: “Kurul -hangi
kurul Bakanlar Kurulu ve Cumhurbaşkanının atadığı memurlardan oluşan kurul-
yeterli önlemleri -hangi yeterli önlemler, bir tanım yok- alırsa bunlar
işlenir.” diyor. Yani Ceza Kanunu’nun 135’inci maddesini baypas ediyorsunuz.
Bugün bana, yarın sana. Yarın, hani iktidardan düştüğünüz zaman, birisi bu
kanunu kullanarak sizin aleyhinize bir durum yarattığında ne olacak, bunları
düşünüyor musunuz? Yok, düşünmüyorsunuz. 
Şimdi, aslında, bunu beklemek de haksızlık. Biraz önce
biz kapalı oturum istedik. Yurttaşlarımız görmedi ama -kusura bakmayın, rencide
etmek için söylemiyorum Sayın Grup Başkan Vekilim- milletvekilleriniz neye el
kaldırdığını bilmeden bizim önerimizi destekler şekilde el kaldırdı.
BÜLENT TURAN (Çanakkale) – Gördü, gördü, canlı yayın
yaptı Mahmut Tanal. 
CEMAL OKAN YÜKSEL (Devamla) – Onların sayesinde…
HASAN BASRİ KURT (Samsun) – Siz kapalı oturumu
yayınlayan milletvekiline söyleyin ya. 
CEMAL OKAN YÜKSEL (Devamla) – Yapmayın efendim,
yapmayın.
BÜLENT TURAN (Çanakkale) – Hayır, hayır…
OSMAN AŞKIN BAK (Rize) – Hayır, o oylama stenograflar
içindi ya, senin önergen değildi. 
CEMAL OKAN YÜKSEL (Devamla) – Hatta o oylamayı Sayın
Başkan tekrarlamak zorunda kaldı. 
OSMAN AŞKIN BAK (Rize) – Tutanakları oku.
CEMAL OKAN YÜKSEL (Devamla) – Şimdi, bu mantıkla mı
bunu oylayacaksınız? Yani şunu söyleyebilir misiniz: Akıl süzgecinizden
geçirerek, bizim itirazlarımızı da göz önüne alarak mı el kaldıracaksınız? Yani
bunu söylemek hayatın olağan akışına uygun değil. 
Bakın, biz burada anlatıyoruz, siyasi bir konuşma da
yapmıyoruz, teknik olarak anlatmaya çalışıyoruz ama yani sizden bir ses yok,
çıkacağına da pek ümidim yok. 
Genel Kurulu saygılarımla selamlarım. (CHP sıralarından
alkışlar) 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
14’üncü maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir. 
Birleşime bir dakika ara veriyorum. 
Kapanma Saati: 01.39
ONUNCU OTURUM
Açılma Saati: 01.41
BAŞKAN: Başkan Vekili Ahmet AYDIN
KÂTİP ÜYELER : Mücahit
DURMUŞOĞLU (Osmaniye), Özcan PURÇU (İzmir)
------0------
BAŞKAN
– Sayın milletvekilleri, Türkiye Büyük Millet Meclisinin 59’uncu Birleşiminin
Onuncu Oturumunu açıyorum.
117
sıra sayılı Kanun Tasarısı’nın görüşmelerine kaldığımız yerden devam ediyoruz.
Komisyon?
Yok. 
Ertelenmiştir.
Böylece,
alınan karar gereğince, kanun tasarı ve teklifleri ile komisyonlardan gelen
diğer işleri görüşmek için 23 Mart 2016 Çarşamba günü saat 14.00’te toplanmak
üzere birleşimi kapatıyorum, hayırlı geceler diliyorum.
Kapanma Saati: 01.42




(x) 117 S. Sayılı Basmayazı 17/2/2016
tarihli 40’ıncı Birleşim Tutanağı’na eklidir.




