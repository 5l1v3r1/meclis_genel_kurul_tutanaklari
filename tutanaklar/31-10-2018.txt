



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 12’nci
Birleşim
 31
Ekim 2018 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, 29 Ekim
cumhuriyetin ilanının 95’inci yıl dönümü münasebetiyle cumhuriyetin ne demek
olduğuna, Türkiye Cumhuriyeti’nin kuruluşunun önderi Mustafa Kemal Atatürk ve
arkadaşlarını saygıyla selamladığına ilişkin konuşması
2.- Oturum Başkanı TBMM Başkan Vekili Levent Gök’ün, Tunceli’de donarak
şehit olan 2 askerimize Allah’tan rahmet dilediğine ve bu konuda her türlü
soruşturmanın yapılıp ihmali olanların yargı önüne çıkartılması gerektiğine,
Türkiye Cumhuriyeti’nin kuruluşundan bugüne hayatını kaybeden şehitleri saygıyla
andığına ilişkin konuşması
3.- Oturum Başkanı TBMM Başkan Vekili Levent Gök’ün, 31 Ekim SHP eski
Genel Başkanı Erdal İnönü’yü ölümünün 11’inci yıl dönümünde saygıyla andığına,
Türk Tabipleri Birliği ve EMEKLİ-SEN’in Meclis Başkanlığına yaptığı ziyarete
ilişkin konuşması
4.- Oturum Başkanı TBMM Başkan Vekili Levent Gök’ün, karşılıklı
hakaretlerin Meclisin mehabetine yakışmayacağı gibi siyasi partilere de
yakışmayacağına ve milletvekillerini temiz bir dil kullanmaya davet ettiğine
ilişkin konuşması

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Erzurum Milletvekili Zehra Taşkesenlioğlu’nun, 25 Ekim 1993
tarihinde Erzurum’un Çat ilçesi Yavi beldesinde gerçekleştirilen Yavi
katliamına ilişkin gündem dışı konuşması
2.- Mersin Milletvekili Ali Mahir Başarır’ın, Tunceli’nin Nazımiye
ilçesi kırsalındaki operasyonda donarak şehit olan askerlere Allah’tan rahmet
dilediğine ve bu olay sonrasında yaşananlara ilişkin gündem dışı konuşması
3.- Ordu Milletvekili Cemal Enginyurt’un, devletin Türk devleti,
milletin Türk milleti, bayrağın Türk Bayrağı, dilin de Türkçe olduğuna,
Tunceli’de donarak şehit olan askerlere Allah’tan rahmet dilediğine ve Toprak
Mahsulleri Ofisinin fındık alımına ilişkin gündem dışı konuşması
V.- SATAŞMALARA İLİŞKİN KONUŞMALAR
1.- Çanakkale Milletvekili Bülent Turan’ın, Mersin Milletvekili Ali
Mahir Başarır’ın yaptığı gündem dışı konuşmasında AK PARTİ Grubuna sataşması
nedeniyle konuşması
2.- Mersin Milletvekili Ali Mahir Başarır’ın, Çanakkale Milletvekili
Bülent Turan’ın sataşma nedeniyle yaptığı konuşmasında şahsına ve Cumhuriyet
Halk Partisine sataşması nedeniyle konuşması
3.- Manisa Milletvekili Özgür Özel’in, Çanakkale Milletvekili Bülent
Turan’ın yaptığı açıklamasında CHP Grubuna sataşması nedeniyle konuşması
4.- Çanakkale Milletvekili Bülent Turan’ın, Manisa Milletvekili Özgür
Özel’in sataşma nedeniyle yaptığı konuşmasında Adalet ve Kalkınma Partisine
sataşması nedeniyle konuşması
5.- Manisa Milletvekili Özgür Özel’in, Çanakkale Milletvekili Bülent
Turan’ın sataşma nedeniyle yaptığı konuşmasında Cumhuriyet Halk Partisine
sataşması nedeniyle konuşması
6.- Kocaeli Milletvekili Lütfü Türkkan’ın, Ordu Milletvekili Cemal
Enginyurt’un İYİ PARTİ grup önerisi üzerinde MHP Grubu adına yaptığı
konuşmasında İYİ PARTİ Grup Başkanına sataşması nedeniyle konuşması
7.- Mersin Milletvekili Fatma Kurtulan’ın, Ordu Milletvekili Cemal
Enginyurt’un İYİ PARTİ grup önerisi üzerinde MHP Grubu adına yaptığı
konuşmasında Halkların Demokratik Partisine sataşması nedeniyle konuşması
8.- Ordu Milletvekili Cemal Enginyurt’un, Mersin Milletvekili Fatma
Kurtulan’ın sataşma nedeniyle yaptığı konuşmasında şahsına sataşması nedeniyle
konuşması
9.- Manisa Milletvekili Erkan Akçay’ın, Mersin Milletvekili Fatma
Kurtulan’ın sataşma nedeniyle yaptığı konuşmasında Milliyetçi Haraket Partisine
ve MHP Grubuna sataşması nedeniyle konuşması
10.- Mersin Milletvekili Fatma Kurtulan’ın, Kocaeli Milletvekili Lütfü
Türkkan’ın HDP grup önerisi üzerinde İYİ PARTİ Grubu adına yaptığı konuşması
sırasında Halkların Demokratik Partisine sataşması nedeniyle konuşması
11.- Kırıkkale Milletvekili Ramazan Can’ın, İstanbul Milletvekili Nazır
Cihangir İslam’ın 6 sıra sayılı Kanun Hükmünde Kararname’nin 6’ncı maddesindeki
önerge üzerinde yaptığı konuşmasında AK PARTİ Grubuna sataşması nedeniyle
konuşması
12.- İstanbul Milletvekili Nazır Cihangir İslam’ın, Kırıkkale
Milletvekili Ramazan Can’ın sataşma nedeniyle yaptığı konuşmasında şahsına
sataşması nedeniyle konuşması

VI.- AÇIKLAMALAR
1.- Çanakkale Milletvekili Bülent Turan’ın, Mersin Milletvekili Ali
Mahir Başarır’ın sataşma nedeniyle yaptığı konuşmasındaki bazı ifadelerine
ilişkin açıklaması
2.- Mersin Milletvekili Hacı Özkan’ın, Mersin Milletvekili Ali Mahir
Başarır’ın sataşma nedeniyle yaptığı konuşmasındaki bazı ifadelerine ilişkin
açıklaması
3.- Mersin Milletvekili Ali Mahir Başarır’ın, Mersin Milletvekili Hacı
Özkan’ın yaptığı açıklamasındaki bazı ifadelerine ilişkin açıklaması
4.- Manisa Milletvekili Özgür Özel’in, şehit cenazeleri kırsalda
olduğunda bakanlar devletin olanaklarıyla o bölgeye giderken tüm siyasi
partilerin milletvekillerine de haber verilmesinin daha doğru olacağına ilişkin
açıklaması
5.- Manisa Milletvekili Özgür Özel’in, Ordu Milletvekili Cemal
Enginyurt’un yaptığı gündem dışı konuşmasındaki bazı ifadelerine ilişkin
açıklaması
6.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
7.- Bursa Milletvekili Erkan Aydın’ın, 29 Ekim cumhuriyetin ilanının
95’inci yıl dönümünü kutladığına, kanser hastalarının umudu olan ilacın SGK
ödemesi kapsamına alınarak mağduriyetin bir an önce önlenmesini talep ettiğine
ilişkin açıklaması
8.- Mersin Milletvekili Ali Cumhur Taşkın’ın, 29 Ekim-4 Kasım Kızılay
Haftası’na ve 11 Haziran Türk Kızılayını 150’nci kuruluş yıl dönümünde başarılı
çalışmalarından dolayı tebrik ettiğine ilişkin açıklaması
9.- Niğde Milletvekili Ömer Fethi Gürer’in, çiftçi ve besicilerin
mağduriyetlerini giderecek düzenlemelerin bir an önce yapılması gerektiğine
ilişkin açıklaması
10.- Kahramanmaraş Milletvekili İmran Kılıç’ın, 31 Ekim 1919 tarihinde
Kahramanmaraş’ta Millî Mücadele’nin ilk kurşununu atan Sütçü İmam’ı ve Yavi
katliamında şehit olanları rahmetle andığına, 1-4 Kasım tarihleri arasında
yapılacak olan 4. Kahramanmaraş Gıda, Tarım ve Hayvancılık Fuarı’na herkesi
davet ettiğine ilişkin açıklaması
11.- Denizli Milletvekili Kazım Arslan’ın, “İslami olarak
Cumhurbaşkanına itaat etmek farzdır, karşı çıkmak harpten kaçmak manasında
haramdır.” diyen Harran Üniversitesi Rektörü Profesör Doktor Ramazan
Taşaltın’ın ifadelerini nasıl karşıladıklarını, rektör hakkında ne tür işlem
yapmayı düşündüklerini, Cumhurbaşkanlığı bütçesinde ve Cumhurbaşkanının
maaşındaki artışın sebebinin ne olduğunu Cumhurbaşkanı Yardımcısından öğrenmek
istediğine ilişkin açıklaması
12.- İstanbul Milletvekili Ali Kenanoğlu’nun, Ankara Üniversitesi Cebeci
Kampüsü’nde bir saldırı yaşandığına, bu konuda parti liderlerini,
milletvekillerini ve yetkilileri sorumluluğa davet ettiğine ilişkin açıklaması
13.- İstanbul Milletvekili Sibel Özdemir’in, 31 Ekim SHP eski Genel
Başkanı Erdal İnönü’yü ölümünün 11’inci yıl dönümünde saygıyla andığına, TÜİK
verilerine, maliye ve para politikasındaki öngörüsüzlük tablosunun kaynağının
ülkeyi demokrasiden uzaklaştıran mevcut iktidar olduğuna ilişkin açıklaması
14.- Adana Milletvekili Ayhan Barut’un, Sağlık ve Sosyal Hizmet
Emekçileri Sendikasının taleplerine ilişkin açıklaması
15.- Kayseri Milletvekili Çetin Arık’ın, ülkede birçok firmanın
konkordato ilan ettiğine, 17 yaşındaki diyabet hastası Dilara’nın parasızlık
yüzünden kontrole gidemediği için hayatını kaybettiğine ilişkin açıklaması
16.- Mersin Milletvekili Hacı Özkan’ın, 29 Ekim-4 Kasım Kızılay
Haftası’nı kutladığına ilişkin açıklaması
17.- Kocaeli Milletvekili Haydar Akar’ın, Türkiye’nin vergi rekortmeni
ve sanayinin lokomotifi olan Kocaeli’nin AKP döneminde sahipsiz bir kent
olduğuna, 2016’da temeli atılan Kandıra-İzmit duble yolunun bitirilip
bitirilmeyeceğini öğrenmek istediğine ilişkin açıklaması
18.- Ankara Milletvekili Mustafa Destici’nin, Tunceli’de şehit olan
askerlere rahmet dilediğine, Yavi katliamını bir kez daha lanetlediğine, Büyük
Birlik Partisi olarak özel güvenlik görevlileriyle ilgili kanun teklifini
Meclise sunduklarına ve 29 Ekim-4 Kasım Kızılay Haftası’nı kutladığına ilişkin
açıklaması
19.- Osmaniye Milletvekili İsmail Kaya’nın, sağlık çalışanlarına yönelik
şiddet olaylarının yaşanmaması gerektiğine ve bu konuda gerekli düzenlemelerin
yapılacağına ilişkin açıklaması
20.- Aksaray Milletvekili Ayhan Erel’in, çiftçilerin yaşadığı
mağduriyete, tarım kredi kooperatiflerinden alınan kredilerin bir kez daha
yapılandırılmasını özellikle Sultanhanı ve Eşmekaya halkı adına talep ettiğine
ilişkin açıklaması
21.- Kahramanmaraş Milletvekili Sefer Aycan’ın, elektrik ve doğal gaz
fiyatlarında yüzde 20 indirim yapılmasını vatandaşlar adına Maliye Bakanından
talep ettiğine, Afşin Elbistan Linyit İşletmelerinde göçük altında kalarak
hayatını kaybeden Mustafa Arslan’a rahmet dilediğine ve bu konuda tedbir
alınması gerektiğine ilişkin açıklaması
22.- Gaziantep Milletvekili İmam Hüseyin Filiz’in, Tunceli’nin Nazımiye
ilçesi Sarıyayla kırsalındaki operasyonda donarak şehit olan Jandarma Özel
Harekât timindeki uzman çavuşlar Asım Türkel ve Ferruh Dikmen’e Allah’tan
rahmet dilediğine, ilgililerin bu olayda Hazreti Ömer sorumluluğunda olması
gerektiğine ilişkin açıklaması
23.- Kocaeli Milletvekili Ömer Faruk Gergerlioğlu’nun, Diyarbakır Vergi
Denetim Kurulu Başkanlığının kapısına asılan “Vekâletleri olsa bile Kurula
girişi Kurul Başkanlığı tarafından yasaklanmıştır.” yazısını kınadığına ve
sorumlular hakkında soruşturma açılmasını talep ettiğine ilişkin açıklaması
24.- Adıyaman Milletvekili Abdurrahman Tutdere’nin, duble yollarla
övünen Hükûmetin Gerger kara yolunu bugüne kadar tamamlayamadığına, bu konuda
herhangi bir çalışmanın olup olmadığını Adıyaman halkı adına Ulaştırma ve
Altyapı Bakanından öğrenmek istediğine ilişkin açıklaması
25.- Niğde Milletvekili Selim Gültekin’in, 29 Ekim-4 Kasım Kızılay
Haftası’nı kutladığına ilişkin açıklaması
26.- Bartın Milletvekili Aysu Bankoğlu’nun, Cumhurbaşkanının 29 Ekim
Cumhuriyet Bayramı dolayısıyla yayınlanan kutlama mesajında yapılan hatayı
kınadığına ilişkin açıklaması
27.- Kocaeli Milletvekili Lütfü Türkkan’ın, 31 Ekim bilim ve siyaset
adamı Erdal İnönü’ye ölümünün 11’inci yıl dönümünde Allah’tan rahmet
dilediğine, Harran Üniversitesi Rektörü Profesör Doktor Ramazan Taşaltın’ın
Cumhurbaşkanına itaat etmenin farz değil farzıayn olduğuna, karşı çıkmanın ise
haram olduğuna ilişkin sözlerini kınadığına, fikri hür, vicdanı hür nesiller
yetiştirmesi mümkün gözükmeyen bu rektörün ivedilikle görevden alınmasının şart
olduğuna, 31 Ekim Dünya Tasarruf Günü’ne ve Türkiye’nin plastik çöp ithal eden
bir ülke konumuna geldiğine ilişkin açıklaması
28.- Manisa Milletvekili Erkan Akçay’ın, dolar kurunun artışıyla
birlikte yapılan zamlarda henüz bir iyileşme görülmediğine, 27 Ekim Dörtlü
Suriye Zirvesi sonrasında yayınlanan ortak bildiride Suriye’nin terör
örgütlerinden arındırılması iradesine yapılan vurgunun önemli olduğuna,
Türkiye’nin huzur ve güvenliği için Suriye’nin terör örgütlerinden temizlenmesi
gerektiğine, 31 Ekim SHP eski Genel Başkanı Erdal İnönü’yü ölümünün 11’inci yıl
dönümünde rahmetle andığına ilişkin açıklaması
29.- Mersin Milletvekili Fatma Kurtulan’ın, bir gece yarısı o dönemin eş
başkanlarının ve milletvekillerinin gözaltına alınıp tutuklandıkları
operasyonun Türkiye siyasi tarihine “4 Kasım siyasi darbesi” olarak geçtiğine,
53 belediye eş başkanının cezaevlerinde bulunduğuna, AKP’nin yerel seçim öncesi
muhalefeti tasfiye operasyonlarını hızlandırdığına ama ne yapılırsa yapılsın
mevcut iktidarın HDP’nin başarısını görmekten kendisini kurtaramayacağına
ilişkin açıklaması
30.- Manisa Milletvekili Özgür Özel’in, 31 Ekim SHP Genel Başkanı Erdal
İnönü’yü vefatının 11’inci yıl dönümünde rahmetle andıklarına, 31 Ekim 1919
tarihinde Kahramanmaraş’ta Millî Mücadele’nin ilk kurşununu atan Sütçü İmam’ı
saygıyla andıklarına, Yasin Yıldız’ın Millî Saraylar İdaresi Başkanlığına Daire
Başkanı olarak görevlendirildiğinden bu yana çok sayıda şikâyet alındığına ve
Başkanlığın bu konuda devreye girmesi gerektiğine, TBMM yerleşkesinde güvenlik
önlemleri adı altında alınan bazı önlemlerin personeli canından bezdirdiğine
ilişkin açıklaması
31.- Çanakkale Milletvekili Bülent Turan’ın, 31 Ekim SHP eski Genel
Başkanı Erdal İnönü’yü vefatının 11’inci yıl dönümünde saygıyla yâd ettiğine ve
nezaketinin, üslubunun, mizah anlayışının herkese örnek olmasını dilediğine
ilişkin açıklaması
32.- Manisa Milletvekili Özgür Özel’in, Cumhuriyet Halk Partisinin seçim
beyannamesine, parti programına, vatandaşla yapılan akde uygun önerileri kimden
gelirse gelsin desteklediklerine, milletin lehine olanları desteklemenin
parlamenter demokrasinin, genel ahlak kurallarının gereği olduğuna, küçük
siyasi çekişmelerle, ayrışmalarla 15 Temmuz ruhuna, ülkenin demokrasi
geleneğine kimsenin halel getirmemesi gerektiğine ilişkin açıklaması
33.- Manisa Milletvekili Erkan Akçay’ın, Milliyetçi Hareket Partisinin
kendi gündemine hâkim, neyi, ne zaman, nasıl gerçekleştireceğini iyi bilen bir
parti olduğuna ve Manisa Milletvekili Özgür Özel’in yaptığı açıklamasındaki
bazı ifadelerine ilişkin açıklaması
34.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
35.- Kocaeli Milletvekili Lütfü Türkkan’ın, 15 Temmuz hain darbe
girişiminden sonra birçok insanın mağdur olduğuna, bu darbenin siyasi ayağının
yanında iktisadi ayağının da bulunduğuna ve bunların ortaya çıkarılmasını
istemenin arkasında bir başka sebep aranmaması gerektiğine ilişkin açıklaması
36.- Çanakkale Milletvekili Bülent Turan’ın, Manisa Milletvekili Özgür
Özel’in açıklamasındaki bazı ifadelerine ilişkin açıklaması
37.- Manisa Milletvekili Erkan Akçay’ın, 15 Temmuzda millî iradeye,
ülkeye, vatana ve millete sahip çıkma adına Türkiye Büyük Millet Meclisine
gelindiğine ve hiçbir hesabın içerisinde olunmadığına ilişkin açıklaması
38.- Manisa Milletvekili Erkan Akçay’ın, Milliyetçi Hareket Partisinin
kendi gündemine hâkim olduğuna ilişkin açıklaması
39.- İstanbul Milletvekili Turan Aydoğan’ın, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
40.- Manisa Milletvekili Erkan Akçay’ın, İstanbul Milletvekili Turan
Aydoğan’ın yaptığı açıklamasındaki bazı ifadelerine ilişkin açıklaması
41.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
42.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
43.- Çanakkale Milletvekili Bülent Turan’ın, FETÖ’yle ilgili meselede en
büyük riski alan parti oldukarına, iktidarda oldukları için darbenin
kendilerine karşı yapıldığına, polemik yapmanın siyasetçilere de ülkeye de
faydası olmadığına ilişkin açıklaması
44.- İstanbul Milletvekili Nazır Cihangir İslam’ın, Erzurum Milletvekili
Selami Altınok’un HDP grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
45.- İstanbul Milletvekili Hayati Arkaz’ın, 29 Ekim-4 Kasım Kızılay
Haftası münasebetiyle Türk Kızılayının insanlık adına yaptığı işleri bir kez
daha takdir ettiğine ve başarılar dilediğine ilişkin açıklaması
46.- Manisa Milletvekili Ahmet Vehbi Bakırlıoğlu’nun, zeytin hasadının
başladığı dönemde tarım kredi kooperatifleri aracılığıyla Afrin’den zeytinyağı
getirtilmesinin üreticimizi zor duruma soktuğuna ilişkin açıklaması
47.- Kocaeli Milletvekili Ömer Faruk Gergerlioğlu’nun, İzmir
Milletvekili Mahmut Atilla Kaya’nın 6 sıra sayılı Kanun Hükmünde Kararname’nin
ikinci bölümü üzerinde şahsı adına yaptığı konuşmasındaki bazı ifadelerine
ilişkin açıklaması
48.- Manisa Milletvekili Özgür Özel’in, Kırıkkale Milletvekili Ramazan
Can’ın sataşma nedeniyle yaptığı konuşmasındaki bazı ifadelerine ilişkin
açıklaması
49.- Sivas Milletvekili İsmet Yılmaz’ın, Sakarya Milletvekili Ümit
Dikbayır’ın 6 sıra sayılı Kanun Hükmünde Kararname’nin 6’ncı maddesindeki
önerge üzerinde yaptığı konuşmasındaki bazı ifadelerine ilişkin açıklaması
50.- Manisa Milletvekili Özgür Özel’in, Sivas Milletvekili İsmet
Yılmaz’ın yaptığı açıklamasındaki bazı ifadelerine ilişkin açıklaması
51.- Sivas Milletvekili İsmet Yılmaz’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
52.- Manisa Milletvekili Özgür Özel’in, Sivas Milletvekili İsmet
Yılmaz’ın yaptığı açıklamasındaki bazı ifadelerine ilişkin tekraren açıklaması
53.- Sakarya Milletvekili Ümit Dikbayır’ın, Türk Silahlı Kuvvetlerinde
bir pilotun yetişme maliyetinin ne olduğunu, görevden alınan pilot sayısını ve
mecburi görev sürelerinin neden kısaltıldığını öğrenmek istediğine ilişkin
açıklaması
54.- Yozgat Milletvekili Ali Keven’in, son yıllarda artan ithalatın ülke
tarımında söz sahibi olan Yozgat çiftçisini derinden etkilediğine ve çerezlik
ay çekirdeğinin neden ithal edilmesi gerektiğini öğrenmek istediğine ilişkin
açıklaması
55.- Sivas Milletvekili Ahmet Özyürek’in, Sivas Demir Çelik Fabrikasında
çalışan işçilerin mağduriyetinin giderilmesi gerektiğine ilişkin açıklaması
56.- Ağrı Milletvekili Abdullah Koç’un, OHAL Yasası’nın kabul
edilmesiyle Türkiye’nin karanlığa sürüklendiğine, demokratikleşme yönünde
derhâl adım atılmasını talep ettiklerine ilişkin açıklaması
57.- İstanbul Milletvekili Memet Bülent Karataş’ın, İstanbul’un Tuzla
ilçesinde bulunan deri sanayisinden kaynaklanan sorunlarla ilgili kamu kurum ve
kuruluşları göreve davet ettiğine ilişkin açıklaması
58.- Gaziantep Milletvekili Ali Muhittin Taşdoğan’ın, Gaziantep
Milletvekili İmam Hüseyin Filiz’in 6 sıra sayılı Kanun Hükmünde Kararname’nin
9’uncu maddesindeki önerge üzerinde yaptığı konuşmasındaki bazı ifadelerine ve
rektörlük yaptığı dönemde OHAL listesindeki kaç kişiyi göreve başlattığını
öğrenmek istediğine ilişkin açıklaması
59.- İstanbul Milletvekili Erkan Baş’ın, milletvekili olarak
görevlerinin susturulan insanların sesi olmak olduğuna ve on aydır cezaevinde
tutulan Berkay Ustabaş’ın serbest bırakılmasını tüm öğrenci arkadaşlarının
talep ettiğine ilişkin açıklaması
60.- Gaziantep Milletvekili İmam Hüseyin Filiz’in, Gaziantep
Milletvekili Ali Muhittin Taşdoğan’ın yaptığı açıklamasındaki bazı ifadelerine
ve rektör olarak görev yaptığı dönemde atamalarda kimseye öncelik tanınmadığına
ilişkin açıklaması

VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, TBMM üyelerinden oluşan
bir heyetin, 3-5 Aralık 2018 tarihlerinde Karadağ’a resmî ziyarette bulunmasına
ilişkin tezkeresi (3/54) 
2.- Türkiye Büyük Millet Meclisi Başkanlığının, TBMM Dışişleri Komisyonu
Başkanı Volkan Bozkır’ın, İtalya Senatosu Dışişleri Komisyonu Başkanı Vito
Rosario Petrocelli’nin davetine icabetle 21 Kasım 2018 tarihinde Roma’da
gerçekleştirilecek "MED Öncesi Parlamentolararası Toplantısı” başlıklı
toplantıya katılımına ilişkin tezkeresi (3/55) 
3.- Türkiye Büyük Millet Meclisi Başkanlığının, TBMM Dışişleri Komisyonu
Başkanı Volkan Bozkır ve beraberindeki heyetin, Romanya Senatosu Dış Politika
Komisyonu Başkanı Cristian-Sorin Dumitrescu davetine icabetle Romanya’nın Başkenti
Bükreş’te gerçekleştirilecek Romanya-Türkiye-Polonya Parlamentoları Dışişleri
Komisyonları Üçlü Toplantısı’na katılımlarına ilişkin tezkeresi (3/56) 
B) Çeşitli İşler
1.- Başkanlıkça, Genel Kurulu teşrif etmiş bulunan Rusya Meclis Başkan
Vekili Alexandr Sergevich ve beraberindeki heyete "Hoş geldiniz."
denilmesi

VIII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, İYİ PARTİ Grup Başkanvekili ve Kocaeli
Milletvekili Lütfü Türkkan tarafından, FETÖ’nün hain darbe girişimine yardım ve
yataklık eden iş birlikçilerin ve sorumluların, bu teşebbüse karşı
sorumlulukları gereği önlem almayanların ve bu hain örgütün siyasi ve iktisadi
destekçilerinin belirlenmesi amacıyla 31/10/2018 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 31 Ekim 2018 Çarşamba günkü birleşiminde
yapılmasına ilişkin önerisi
2.- HDP Grubunun, Diyarbakır Milletvekili Adnan Selçuk Mızraklı ve
arkadaşları tarafından, 674 sayılı KHK uyarınca Demokratik Bölgeler Partisi
Belediyelerine atanan kayyumların araştırılması amacıyla 31/10/2018 tarihinde
Türkiye Büyük Millet Meclisine verilmiş olan Meclis araştırması önergesinin ön
görüşmelerinin, Genel Kurulun 31 Ekim 2018 Çarşamba günkü birleşiminde yapılmasına
ilişkin önerisi
3.- CHP Grubunun, Hatay Milletvekili Serkan Topal ve arkadaşları
tarafından, Hatay ilinin sorunlarının araştırılması amacıyla 24/7/2018
tarihinde Türkiye Büyük Millet Meclisine verilmiş olan Meclis araştırması
önergesinin ön görüşmelerinin, Genel Kurulun 31 Ekim 2018 Çarşamba günkü
birleşiminde yapılmasına ilişkin önerisi

IX.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- 701 sayılı Olağanüstü Hâl Kapsamında Bazı Tedbirler Alınması
Hakkında Kanun Hükmünde Kararname (1/4) ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi (S. Sayısı: 6)

X.- KAPALI OTURUMLAR
(ÜÇÜNCÜ OTURUM)
(Kapalıdır)




XI.- YAZILI SORULAR VE CEVAPLARI
1.- Manisa Milletvekili Özgür Özel’in, 2018 yılı içinde kapanan gazete,
dergi sayısı ile işten çıkarılan gazeteci sayısına ilişkin sorusu ve
Cumhurbaşkanı Yardımcısı Fuat Oktay’ın cevabı (7/3511)
2.- Kahramanmaraş Milletvekili Ali Öztunç’un, Anadolu Ajansının kiraladığı
makam araçlarına ve bu araçların kullanımına ilişkin sorusu ve Cumhurbaşkanı
Yardımcısı Fuat Oktay’ın cevabı (7/3826)
3.- İstanbul Milletvekili Mustafa Sezgin Tanrıkulu’nun, Resmî Gazetenin
sadece dijital ortamda yayınlanmasına ilişkin sorusu ve Cumhurbaşkanı
Yardımcısı Fuat Oktay’ın cevabı (7/3830)
31 Ekim
2018 Çarşamba
BİRİNCİ
OTURUM
Açılma
Saati: 14.00
BAŞKAN:
Başkan Vekili Levent GÖK
KÂTİP
ÜYELER: Bayram ÖZÇELİK (Burdur), Burcu KÖKSAL (Afyonkarahisar) 
----- 0
-----
BAŞKAN
– Türkiye Büyük Millet Meclisinin 12’nci Birleşimini açıyorum.
Toplantı
yeter sayısı vardır, görüşmelere başlıyoruz.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, 29 Ekim
cumhuriyetin ilanının 95’inci yıl dönümü münasebetiyle cumhuriyetin ne demek
olduğuna, Türkiye Cumhuriyeti’nin kuruluşunun önderi Mustafa Kemal Atatürk ve
arkadaşlarını saygıyla selamladığına ilişkin konuşması
BAŞKAN
– Sayın milletvekilleri, gündem dışı konuşmalara geçmeden önce, önceki gün hep
beraber kutladığımız cumhuriyetimizin 95’inci yılıyla ilgili birkaç konuyu
sizlerle paylaşmak isterim. Cumhuriyet, iktidarın bir aileye, bir sınıfa, bir
zümreye veya şahsa ait olmadığı bir rejimdir. Cumhuriyet rejiminde akrabalık,
sınıf, kabile ilişkileri kimseye hukuki ayrıcalık sağlamaz. Cumhuriyet rejimi,
kulluktan yurttaşlığa geçişin, yurttaşlık ilişkisinin hukuken temin edildiği
bir rejimin adıdır. Cumhuriyet rejiminde siyasal iktidar hukuki olarak her
yurttaş için eşit haklar içerir. Türkiye Cumhuriyeti, tarih sahnesinden silinmek
istenen bir milletin var oluşunun, sömürge olarak değerlendirilmek istenen bir
ulusun sömürge olmaktan kurtulup Türkiye coğrafyasının vatana dönüştürülmesinin
bir simgesidir. Türkiye Cumhuriyeti, bu siyasi coğrafyanın ekonomik olarak da
vatan hâline getirilmesinin, Kurtuluş Savaşı’yla kazanılan zaferin ekonomik
zaferle taçlandırılmasının adıdır. 
Değerli
milletvekilleri, cumhuriyet kimsesizlerin kimsesidir. Cumhuriyet kulluktan
yurttaşlığa, ümmetten millete geçiştir. Cumhuriyet karanlıktan aydınlığa
yürüyüştür. Cumhuriyet hukukun üstünlüğüdür, yargının bağımsızlığıdır.
Cumhuriyet insan haklarıdır, düşünce ve vicdan özgürlüğüdür. Cumhuriyet kadın
erkek eşitliğidir. Cumhuriyet demokrasinin en çağdaş ve mantıklı uygulamasını
temin eden hükûmet şeklidir. Cumhuriyet ilim ve ahlakın, adalet ve faziletin
iktidarıdır. Cumhuriyet laikliktir, halkçılıktır, devrimciliktir. Cumhuriyet
erdemli insanların yönetimidir. Cumhuriyet bütün yurttaşların millî devlet ve
üniter yapıda güven içerisinde yaşamasıdır. Cumhuriyet yurtta barış, dünyada
barıştır. Cumhuriyet eğitimde, ekonomide, siyasette, kültürde, sanatta çağdaş
uygarlıkların düzeyine erişmektir. 
Türkiye
Cumhuriyeti’nin kuruluşunun önderi, önderimiz Mustafa Kemal Atatürk ve
arkadaşlarını minnet duygularımla saygıyla selamlıyorum, hepinizin başarılı bir
gün geçirmenizi diliyorum. (CHP ve İYİ PARTİ sıralarından alkışlar)
Değerli
milletvekilleri, gündeme geçmeden önce üç sayın milletvekilimize gündem dışı
söz vereceğim, ondan sonra, sisteme giren yirmi arkadaşımıza söz vereceğiz.
Gündem
dışı ilk söz, Yavi katliamı hakkında söz isteyen Erzurum Milletvekilimiz Sayın
Zehra Taşkesenlioğlu’na aittir.
Buyurun
Sayın Taşkesenlioğlu. (AK PARTİ sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Erzurum Milletvekili Zehra Taşkesenlioğlu’nun, 25 Ekim 1993
tarihinde Erzurum’un Çat ilçesi Yavi beldesinde gerçekleştirilen Yavi
katliamına ilişkin gündem dışı konuşması
ZEHRA
TAŞKESENLİOĞLU (Erzurum) – Sayın Başkan, kıymetli milletvekilleri; bir
milletvekili için en zor anlardan biri de yıllar önce bile gerçekleşse bir
katliam hakkında söz almaktır ancak hem tarihe not düşmek hem de bu acıyı
yeniden hatırlayarak tabiri caizse Türk Silahlı Kuvvetlerinin yaptığı
çalışmalara motivasyon sağlamak amacıyla sizlere bugünkü konuşmayı
gerçekleştiriyorum.
77
yaşındaki Cevat Menteşe’nin anlattığı olayla başlayacağım. Cevat Menteşe diyor
ki: “Yirmi beş yıl önce, 25 Ekim akşamı evimde çay içtikten sonra kahveye gidip
arkadaşlarla sohbet etmek ve mevcut haberleri izlemek amacıyla, televizyon
izleyebilmek için kahveye gittim. Ancak hemen, ben kahveye gittikten üç dört
dakika sonra, kendilerinin PKK terör örgütü mensupları olduğunu daha sonra
öğrendiğimiz 4-5 kişi içeriye daldı ve ‘Ateş açın.’ talimatıyla beraber,
içeriye attıkları -tozu dumana katacak olan- bir tozla beraber yaklaşık 50
kişinin birden bire yere serilmesine vesile oldular. Ve sonra şu sesleri ömrüm
boyunca unutmayacağım, ‘Annem nerede?’ ‘Babamın ayağına ne oldu?’ ‘Acaba
buradaki benim oğlum muydu?’ haykırışlarını ömür boyunca unutmayacağım.” Bu
katliam yirmi beş yıl önce Erzurum’un Çat ilçesinin Yavi beldesinde
gerçekleştirildi. Sadece bu muydu? Maalesef. Yine aynı yıl; 5 Temmuz 1993
yılında Erzincan Başbağlar’da yapılan katliamda da 33 kişi şehit oldu maalesef.
Ne uğruna yaptılar? Ülkeyi bölebilme uğruna bunu yaptılar. Kimler yaptılar?
Birtakım başka ülkelerin ittifaklarıyla gerçekleşmiş olan, onların ideal ve
emellerini Türkiye Cumhuriyeti’nde gerçekleştirmeye çalışan terör örgütünün mensupları
bu ve buna benzer katliamları ülkemizde yapmaya çalıştılar. Ancak unuttukları
bir şey vardı, hem bölgedeki halkın kararlılığı hem de Türkiye Cumhuriyeti
devletinin kararlılığıyla terör örgütünün her geçen gün kökünü kazımaya devam
ediyoruz. Sadece terör örgütünün değil, terör örgütüne destek veren herkesin de
kökünü bu ülkede kazıyacağız ki bir daha Yavi katliamı, bir daha Başbağlar
katliamı gerçekleşmesin bu ülkede. (AK PARTİ sıralarından alkışlar) Tabii ki
hem Yavi katliamında hem Başbağlar katliamındaki hem de bugüne kadarki sivil ve
asker bütün şehitlerimize Allah’tan rahmet, gazilerimize de tekrar şifalar
diliyorum. 
İbni
Haldun diyor ya: “Coğrafya kaderdir.” Evet, bizim coğrafyamız Avrupa ile Asya
arasındaydı, jeopolitik konumu birçok ülkenin de gözünün burada olmasını
sağladı. Ve yıllar önce “hasta adam” dedikleri devletten sonra yine
cumhuriyetimizin 95’inci yılını kutladığımız bugünlerde tek amaçları Türkiye
Cumhuriyeti devletini bölmek ve parçalamaktır. Ancak hem onlara hem ülkemizdeki
maşalarına söyleyeceğimiz ana söz: Türkiye Cumhuriyeti devleti
parçalanmayacaktır ancak onu parçalamaya çalışanları Kandil’de, Cudi’de bizler
parçalamaya da devam edeceğiz Allah’ın izniyle. (AK PARTİ sıralarından
alkışlar) 
Biz
büyük medeniyetin evlatlarıyız ve güçlü bir devletin, güçlü bir milletin
temsilcileri olarak da tek millet, tek bayrak, tek vatan ve tek devlet ülküsü
içinde mücadeleye devam ediyoruz. Elhamdülillah, terör örgütünün ülkemizde
faaliyet gösteren mensuplarının sayıları artık sayılamayacak kadar az hâle
geldi. Sadece başarımız bu noktada değil, artık terör örgütü ve terör örgütüne
mensup ve bununla bağlantılı olan her zihniyet gençlerimizi dağa kaldıramıyor.
Çünkü gençlerimize addettikleri şey ya bir katliamda canlı bomba olmak ya da
Türkiye Cumhuriyeti’nin geleceğine kurşun sıkmaktır. Bir dönem birtakım
yalanlarla gençleri uyutanlar artık uyutamayacaklarını net bir şekilde görmüş
oldular. 
Son
olarak, cumhuriyetimizin 95’inci yılını kutladığımız bugünlerde, bir kez daha,
terör örgütüne ve terör örgütüyle iltisaklı olan herkese haykıracağımız en
önemli ifade Türkiye Cumhuriyeti devleti ilelebet payidar kalacaktır. 
Hepinizi
saygıyla selamlıyorum. (AK PARTİ, MHP ve İYİ PARTİ sıralarından alkışlar) 
CEMAL
ENGİNYURT (Ordu) – Ağzına sağlık. 
HAYATİ
ARKAZ (İstanbul) – Tebrik ediyoruz. 
BAŞKAN
– Teşekkür ederim Sayın Taşkesenlioğlu. 
Değerli
milletvekillerimiz, gündem dışı ikinci söz, adalet ve hukuk hakkında söz
isteyen Mersin Milletvekilimiz Sayın Ali Mahir Başarır’a aittir. 
Buyurun
Sayın Başarır. (CHP sıralarından alkışlar) 
AHMET
KAYA (Trabzon) – “Tek devlet, tek devlet…” Bu tek devletin adı nedir? 
ZAFER
IŞIK (Bursa) – Dedi ya “Türkiye Cumhuriyeti payidar kalacaktır.” diye, zoruna
mı gitti? 
AHMET
KAYA (Trabzon) – Zoruma gitmedi. 
BAŞKAN
– Değerli milletvekilleri, lütfen, karşılıklı konuşmayalım. Hatiplerimiz
kürsüden konuşuyor. Ben isteyene her zaman istediği yerde söz veririm.
Karşılıklı konuşmayalım ve hatibin insicamını lütfen bozmayalım. 
Buyurun
Sayın Mahir Başarır.
2.- Mersin Milletvekili Ali Mahir Başarır’ın, Tunceli’nin Nazımiye
ilçesi kırsalındaki operasyonda donarak şehit olan askerlere Allah’tan rahmet
dilediğine ve bu olay sonrasında yaşananlara ilişkin gündem dışı konuşması
ALİ
MAHİR BAŞARIR (Mersin) – Sayın Başkanım, değerli milletvekilleri; hepinizi
saygıyla selamlıyorum. 
26
Ekim Cuma günü Mersin için, ülkemiz için acı bir gündü. Mersin 2 tane evladını
Tunceli’de şehit verdi. Şehitlerimize Allah’tan rahmet diliyorum, ailesine,
dostlarına, Mersin halkına, Türkiye’ye sabır diliyorum. 
Sayın
milletvekilleri, biz olayı cuma günü akşam saatlerinde öğrendik. 27 Ekim
Cumartesi günü şehitlerimizi sonsuzluğa uğurladık. Akşam şehidimizin evine
geçtik, oturduk. Genel Başkanımız aradı, taziyelerini bildirdi, sohbet etti.
Şehidimizin babası ağlamaya başladı. Şunu söyledi: “Oğlumun şehit olmasından
mutluluk duyarım ama bir şeyi kabullenemiyorum. Cuma günü 21.30’da telefonum
çaldı. Telefonu açtım. Mersin Büyükşehir Mezarlıklar Müdürlüğünden bir memur
bana mezar yerini sordu ‘Köyde mi defnedeceksiniz, şehitlikte mi?’” Tabii, baba
şok. Ne dediğini bilmiyor, ne konuştuğunu da bilmiyor herhâlde adam. “Ne
diyorsun?” diyor. Ve oğlunun şehit olduğunu o an öğreniyor. Yazıklar olsun!
gerçekten yazıklar olsun! O babayı İçişleri Bakanı aramıyor, Millî Savunma Bakanı
aramıyor, vali gelmiyor, kaymakam gelmiyor, en azından yarbay, binbaşı, albay
rütbesinde bir asker ambulansla gelip durumu açıklamıyor. 
21’inci
yüzyılda ekim ayında 2 tane evladımız, canımız donarak ölüyor. İçişleri Bakanı
çıkıyor “Biz 1 Ekimde kışlık kıyafetleri dağıttık.” diyor. Güzel. Sonra, sonra,
Jandarma Genel Komutanlığından açıklama yapılıyor, deniliyor ki: “Hayır, geçen
hafta dağıttık.” Çok ciddi bir ihmal var. Bakan dün, en sonunda, dedi ki:
“Sorumluluk hissediyorum.” Sorumluluk hissediyorsa gereğini yapsın ve istifa
etsin. (CHP sıralarından alkışlar) Beklenen açıklama da dün geldi
Cumhurbaşkanından, gerçekten aydınlandık, çok güzel bir şey söyledi, dedi ki:
“Ne yapayım canım, benim dedem de Sarıkamış’ta donmuştu.” dedi. Sosyal medyadan
binlerce, milyonlarca tepki geldi. Bugüne kadar konuşmayan Millî Savunma Bakanı
Hulusi Akar çıktı, bir açıklama yapması gerekirken, dedesinin askerlik
kayıtlarını basınla paylaştı. Çok yazık. Belki o bir bakan olmuş ama asla bir
asker olamamış. İnanmıyor insanlar, Cumhurbaşkanının bu açıklamasına inanmıyor.
Haklı; 1982 yılında kurulan Marmara Üniversitesinden 1981 yılında mezun olan
bir Cumhurbaşkanının bu dediklerine inanmıyor, inanmak istemiyor. Bakın, bu,
Mersin şehidimizin evi, baba evi. Bekçilik yapıyor bir fabrikada, bu şartlarda
bu çocuğu büyütüyor. Sayın Cumhurbaşkanı dedesinden örnek vereceğine iki
evladının nerede askerlik yaptığını söylesin. (CHP sıralarından alkışlar) Neden
hep sıvasız, boyasız evlerdeki insanlar, çocuklarımız ölüyor? Neden saraysız, villasız,
yalısız evlerdeki çocuklarımız ölüyor? Biz bunun hesabını bu çocuklara
vereceğiz mi? 
İkinci
şehidimiz de Silifke’den. Altı aylık Yağız Efe kucağımızdaydı. Biz o çocuğa ne
diyeceğiz? O çocuk bize bunun hesabını sorduğu zaman, büyüdüğü zaman, aklı erdiği
zaman ne diyeceğiz? “Ekim ayında baban donmuş.” mu diyeceğiz? “Babana bu devlet
50 lira değerindeki bir termal içliği alamadı.” mı diyeceğiz? Ama işte olaydan
sonra Tunceli’de gezen Bakan Yardımcısı, bakın…
(Mikrofon
otomatik cihaz tarafından kapatıldı) 
BÜLENT
TURAN (Çanakkale) – Ama bu yakışmıyor. Bu adam izah etti, açıkladı bunu.
BAŞKAN
– Sayın Başarır, toparlayın.
ALİ
MAHİR BAŞARIR (Devamla) – Toparlıyorum.
…10
bin liralık atkıyla geziyor. Bunu mu açıklayacağız o çocuğa? Herkes vicdanına
açıklama yapmak zorunda. Gerçekten ben Mersin halkına 2 tane şehidimin hesabını
veremiyorum. 
MİHRİMAH
BELMA SATIR (İstanbul) - Tane denmez, tane denmez, hayır, tane denmez. 
ALİ
MAHİR BAŞARIR (Devamla) – Ama son olarak şunu söyleyeyim: 2 tane evladını
askere yollamayan Cumhurbaşkanı sürekli Genel Başkanımıza davalar açıyor. 
MİHRİMAH
BELMA SATIR (İstanbul) - Tane denmez, 2 can.
ALİ
MAHİR BAŞARIR (Devamla) - Benim Genel Başkanımın oğlu Türkiye’nin en ucuz uçak
şirketiyle, tarifeli uçakla gitti; aslanlar gibi askerliğini yaptı ve geldi
Recep Tayyip Erdoğan’ın…
BÜLENT
TURAN (Çanakkale) - Niye otobüsle gitmedi ya?
ALİ
MAHİR BAŞARIR (Devamla) - Aslanlar gibi işte… Geliyorlar, sarayda yaşıyorlar.
Nerede askerlik yaptı? Ya söyleyin bunu, söyleyin.
RECEP
AKDAĞ (Erzurum) - Yürüyerek gitseydi.
BÜLENT
TURAN (Çanakkale) – Niye otobüsle gitmedi, uçakla gitti? 
ALİ
MAHİR BAŞARIR (Devamla) – Yürüyerek de gider. 
HAYDAR
AKAR (Kocaeli) – Oraya gemi gitmiyormuş, gemiler gitmiyormuş oraya! 
ALİ
MAHİR BAŞARIR (Devamla) - Söyleyin bunu, bunu açıklayın. Neden bu ülkede
köylüler ölüyor, işçiler ölüyor, şehit oluyor?
MİHRİMAH
BELMA SATIR (İstanbul) – Ya, bırakın bu ajitasyonu ya! 
ALİ
MAHİR BAŞARIR (Devamla) - Hepinizin çocukları yurt dışında okuyor, askerlik
yapmıyor, saraylarda yaşıyor. Neden benim 2 tane köyümden şehit veriyoruz,
donarak ölüyor? 
(Mikrofon
otomatik cihaz tarafından kapatıldı) 
ALİ
MAHİR BAŞARIR (Devamla) - Lütfen herkes açıklama yaparken davranışlarına,
kendine bir baksın, kendine bir baksın! (CHP sıralarından alkışlar) İnsanlar
aç!
MARKAR
ESEYAN (İstanbul) – Şovmen!
ALİ
MAHİR BAŞARIR (Devamla) – İnsanlar aç! Ama saraya bakın, sarayın mutfağına
bakın. 
BAŞKAN
– Selamlayın lütfen Sayın Başarır.
ALİ
MAHİR BAŞARIR (Devamla) – Toparlıyorum.
Lütfen,
Sayın Cumhurbaşkanının damadının Esenboğa Havaalanı’na bir gelişine bakın;
yüzlerce araba karşılıyor. 
Bizim
açıklamamız Yağız Efe’ye yıllar sonra net: “Zalim bir iktidar vardı.”
MİHRİMAH
BELMA SATIR (İstanbul) - Yuh ya, ayıp ya, ayıp ya!
ALİ
MAHİR BAŞARIR (Devamla) – “Senin vergin, senin kazancın, benim kazancım saraya
gidiyordu.” Açıklamamızı net bir şekilde yaparım.
Saygılar
sunuyorum. (CHP sıralarından alkışlar)
BAŞKAN
– Teşekkür ederiz Sayın Başarır.
ZEHRA
TAŞKESENLİOĞLU (Erzurum) – PKK’ya verdiğiniz desteğe bakın, ondan sonra konuşun!
PKK’ya verdiğiniz destek ne oldu? DHKP-C’yle yıllarca kucak kucağa yaşadınız, o
ne oldu?
BÜLENT
TURAN (Çanakkale) – Sayın Başkan…
BAŞKAN
- Sayın Turan…(AK PARTİ ve CHP sıraları arasında karşılıklı laf atmalar)
Değerli
arkadaşlar, lütfen karşılıklı konuşmayın.
ZEHRA
TAŞKESENLİOĞLU (Erzurum) – PKK’yla ortaklık yapanları vekil yaptınız kendinize.
Bunların hesabını veremiyorsunuz. 
BAŞKAN
- Sayın milletvekilleri, grup başkan vekiliniz konuşuyor. 
LÜTFÜ
TÜRKKAN (Kocaeli) – PKK’ya fazla laf söylemeyin, çözüm süreci ortaklarınız
orada. PKK’ya fazla laf etmeyin. 
BAŞKAN
- Buyurun Sayın Turan.
BÜLENT
TURAN (Çanakkale) – Sayın Başkan, sataşmadan söz istiyorum. (AK PARTİ ve CHP
sıraları arasında karşılıklı laf atmalar)
BAŞKAN
- Değerli arkadaşlar… Değerli arkadaşlar… Değerli arkadaşlar, lütfen karşılıklı
konuşmayalım.
Sayın
Turan, buyurun.
BÜLENT
TURAN (Çanakkale) – Sataşmadan söz istiyorum Sayın Başkan.
BAŞKAN
- Sayın Turan, ben hiç duyamadım sizi, özür dilerim. Arkadaşlarınız da
konuşuyor. (AK PARTİ ve CHP sıraları arasında karşılıklı laf atmalar)
Arkadaşlar
bir saniye… Sayın grup başkan vekiliniz söz istedi. Kendisini dinlememiz
gerekiyor. 
Sayın
Turan, buyurun lütfen.
BÜLENT
TURAN (Çanakkale) – Sayın Başkan, sayın konuşmacı konuşmasında “zalim iktidar”
ve benzeri ifadelerle hem grubumuzu hem iktidarımızı ilzam etti. Söz istiyorum
izninizle efendim. 
BAŞKAN
– Buyurun iki dakika. (AK PARTİ sıralarından alkışlar)
ÖMER
FETHİ GÜRER (Niğde) – Şu anda iktidar yok ama Sayın Başkan. İktidarsız grup!
HAYDAR
AKAR (Kocaeli) – İktidarı şey yaptı.
LÜTFÜ
TÜRKKAN (Kocaeli) – İktidarsız bir grup. İktidar yok.
BÜLENT
TURAN (Çanakkale) – Hiç yakışıyor mu?
BAŞKAN
– Sayın Turan, lütfen, siz Genel Kurula hitap edin.
LÜTFÜ
TÜRKKAN (Kocaeli) – İktidar yok.
V.- SATAŞMALARA İLİŞKİN KONUŞMALAR
1.- Çanakkale Milletvekili Bülent Turan’ın, Mersin Milletvekili Ali
Mahir Başarır’ın yaptığı gündem dışı konuşmasında AK PARTİ Grubuna sataşması
nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla selamlıyorum.

Yasama
faaliyetinin ilk maddesindeyiz. Klasik bir CHP anlayışıyla karşı karşıyayız.
“Şovunu yap, konuş ve git, akşama kadar gelme.” O arkadaş dün burada yoktu,
konuştu, şovunu yaptı, gitti. 
Bakın,
değerli arkadaşlar, PYD, askerini şehit ederken ağzını açmayanların bu konuyu
istismar etmesinin hiçbir hakkı ve haddi yoktur. (AK PARTİ sıralarından
alkışlar) Şehidimizin hepsi şehittir, hepsi kıymetlidir. Siz PYD’yle, PKK’yla
kol kola gezenlere omuz vereceksiniz… (CHP sıralarından gürültüler)
ÖMER
FETHİ GÜRER (Niğde) – Ya, siz verdiniz; siz verdiniz siz.
BÜLENT
TURAN (Devamla) – …“siyasi hayatımızın en büyük gururu” diyeceksiniz, o yüzden
buraya taşıyacaksınız, her türlü hakareti yapacaksınız, hak ettiğinizi alınca
da bağıracaksınız. 
HAYDAR
AKAR (Kocaeli) – Şehide “kelle” diyen sizsiniz, omuz omuza oturan sizsiniz,
hendekleri açtıran sizsiniz. 
BÜLENT
TURAN (Devamla) – Bağırın, on beş sene daha bağırın.
HAYDAR
AKAR (Kocaeli) – Fetullah’ı bela eden sizsiniz, Türkiye’ye bela ettiniz be! 
CENGİZ
GÖKÇEL (Mersin) - Terör seviciler sizi!
BÜLENT
TURAN (Devamla) – Değerli arkadaşlar, bedelli askerlik bu ülkede sizin de oy
verdiğiniz yasal bir haktır. Yüzlerce, binlerce, yüz binlerce gencimiz bundan
istifade etmiştir. Cumhurbaşkanımızın oğlu da askerliğini bedelli yapmıştır
birçoğunuzun yaptığı gibi. Bu bir suç değil.
ALİ
MAHİR BAŞARIR (Mersin) – Ama bu çocuk bedel ödedi, bu çocuk.
BÜLENT
TURAN (Devamla) – Cumhurbaşkanımızın oğluna özel bir kanun çıkmadı. 600 bin,
700 bin asker bedelli yaptı. Bunları burada konuşmak, tartışmak siyasi ahlaka
mugayir işler. 
ALİ
MAHİR BAŞARIR (Mersin) – Çürük raporu aldığını söyle. Çürük raporu aldığını
söyle, çürük raporu. Aslanlar gibi…
BÜLENT
TURAN (Devamla) – Bakınız, değerli arkadaşlar, “zalim iktidar” iddiası aşağılık
bir iddia. Eğer böyle bir iddia varsa on altı yıldan beri neden bu iktidarı yok
edemediniz? Çünkü bu iktidar, bırakınız zalim iktidar olmayı, merhametin
iktidarı, merhametin iktidarı. Biz köylere gidiyoruz, ilçelere gidiyoruz;
engellisi, garibanı, zavallısı herkes dua ediyor Tayyip Erdoğan’a sadece doksan
yıldan beri özel olarak beslenen bir ekip, elit bir grup “hayır” diyor. On yedi
yıldan beri zalimsek neden yok edemediniz? 
ATİLA
SERTEL (İzmir) – Askerlerimiz donarak ölüyor. 
BÜLENT
TURAN (Devamla) - Merhametin iktidarı AK PARTİ iktidarıdır.
Hepinizi
saygıyla selamlıyorum. (AK PARTİ sıralarından alkışlar)
ATİLA
SERTEL (İzmir) - Siz öldürdünüz onları, siz! Siz öldürdünüz!
BAŞKAN
– Teşekkür ediyorum. 
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel. 
ÖZGÜR
ÖZEL (Manisa) – Sayın Başkan, Sayın Grup Başkan Vekili grubumdaki
milletvekilini şovunu yapıp gitmekle, Cumhuriyet Halk Partisini de
askerlerimiz… 
BAŞKAN
– Kim konuşacak? 
ÖZGÜR
ÖZEL (Manisa) – Ali Mahir Başarır…
BAŞKAN
– Buyurun Sayın Başarır. 
Sayın
Başarır, başka bir sataşmaya mahal vermeden toparlayalım. 
İki
dakika süreniz var. 
Buyurun.
(CHP sıralarından alkışlar) 
2.- Mersin Milletvekili Ali Mahir Başarır’ın, Çanakkale Milletvekili
Bülent Turan’ın sataşma nedeniyle yaptığı konuşmasında şahsına ve Cumhuriyet
Halk Partisine sataşması nedeniyle konuşması
ALİ
MAHİR BAŞARIR (Mersin) – Şunu söyleyeyim…
BÜLENT
TURAN (Çanakkale) – Önce selam ver, selam! 
ALİ
MAHİR BAŞARIR (Devamla) – Çözüm mahkemeleri, Habur, hendekleri ben kazmadım.
BÜLENT
TURAN (Çanakkale) – Meclisin adabı var, adabı var! Selam ver önce.
BAŞKAN
– Sayın Turan, lütfen.
Devam
edin siz. 
ALİ
MAHİR BAŞARIR (Devamla) – Şunu söyleyeyim: Bakın, Cumhurbaşkanının 2 tane
evladı var –Allah bağışlasın, bir şey söylemiyorum- dedesinden örnek veriyor.
“Neden dedesine gitti?” dedim. 
MİHRİMAH
BELMA SATIR (İstanbul) – Anlamıyorsun işte!
ALİ
MAHİR BAŞARIR (Devamla) – 2 tane evladından, 2 evladından örnek versin. 
BÜLENT
TURAN (Çanakkale) – Ayıp, ayıp!
ALİ
MAHİR BAŞARIR (Devamla) – Bakın, 2 evladından biri paralı yaptı, diğeri nasıl
yaptı? Söyler misiniz? 
BÜLENT
TURAN (Çanakkale) – Anlatırım sana özelini; gel! Utanırsın belki. 
ALİ
MAHİR BAŞARIR (Devamla) – Siz köyde olsaydınız o şehit cenazesinin evine bir
milletvekiliniz gelirdi. İşte, Hacı Özkan burada. Siz niye haber vermediniz?
İSMAİL
TAMER (Kayseri) – Hangisine geldiniz be?
ALİ
MAHİR BAŞARIR (Devamla) – Ne yüzle Mersinlinin yüzüne bakacaksınız? 
ZÜLFÜ
DEMİRBAĞ (Elâzığ) – Sen var mıydın orada?
ALİ
MAHİR BAŞARIR (Devamla) – Ne yüzle Mersin’in yüzüne bakacaksınız? (CHP
sıralarından alkışlar, AK PARTİ sıralarından gürültüler)
ZÜLFÜ
DEMİRBAĞ (Elâzığ) – Sen var mıydın? 
BAŞKAN
– Sayın Başarır, Sayın Başarır… 
ALİ
MAHİR BAŞARIR (Devamla) – Ben burada şunu söylüyorum…
ZÜLFÜ
DEMİRBAĞ (Elâzığ) – Cenaze namazında var mıydın?
ALİ
MAHİR BAŞARIR (Devamla) – 2 asker şehit olmadı, sizin ihmaliniz yüzünden öldü.
Siz öldürdünüz tabii ki onları. 50 liralık bir termal içlik giyseydi o çocuklar
ölmeyecekti. Niye rahatsız oluyorsunuz bundan? Neden oluyorsunuz? Neden? 
HACI
ÖZKAN (Mersin) – “Ölmeyecekti” değil; şehit oldu şehit!
ALİ
MAHİR BAŞARIR (Devamla) – Şehit olduğunu kabul ediyorum ama PKK’nın alçak bir
kurşunuyla ölmedi o çocuk. 
ZÜLFÜ
DEMİRBAĞ (Elâzığ) – Cenazede var mıydın?
ALİ
MAHİR BAŞARIR (Devamla) – Ben cenazede de vardım, yas evinde de vardım,
Silifke’de de vardım. 
ZÜLFÜ
DEMİRBAĞ (Elâzığ) – Yoktun. 
ALİ
MAHİR BAŞARIR (Devamla) – Sen neredeydin? Sen neredeydin?
ZÜLFÜ
DEMİRBAĞ (Elâzığ) – Anlamadın, cenaze namazında var mıydın? 
ALİ
MAHİR BAŞARIR (Devamla) – Ben şunu söyleyeyim, şunu söyleyeyim…
BAŞKAN
– Genel Kurula hitap edin Sayın Başarır. 
ALİ
MAHİR BAŞARIR (Devamla) – Toparlıyorum. 
O
akşam ben vardım, 10 kişi vardı şehit cenazesinin evinde, bir de Genel Başkanım
aramıştı.
ZÜLFÜ
DEMİRBAĞ (Elâzığ) – “Cenaze” demiyorum, “Cenaze namazı” diyorum, evi demiyorum.
HAYDAR
AKAR (Kocaeli) – Ona cevap yetiştirme Mahir, anlamaz o!
ALİ
MAHİR BAŞARIR (Devamla) – Son olarak şunu söylüyorum: Eğer ki terörle
gezenleri, teröristleri görecekseniz aynaya bakın. (CHP sıralarından alkışlar,
AK PARTİ sıralarından gürültüler)
MİHRİMAH
BELMA SATIR (İstanbul) – Aynaya sizin bakmanız lazım!
ALİ
MAHİR BAŞARIR (Mersin) – Sen de aynaya bak!
BAŞKAN
– Bir saniye, Sayın Grup Başkan Vekilinizin söz aldığı yerde kendisine söz
vereceğim. 
BÜLENT
TURAN (Çanakkale) – Sayın Başkan, kayıtlara geçsin diye söylüyorum.
MİHRİMAH
BELMA SATIR (İstanbul) – Sayın Başkan, kadın milletvekillerine saygısızlıktan
dolayı özür dilesin. 
BAŞKAN
– Arkadaşlar, sessiz olursanız, bakın, Grup Başkan Vekiliniz konuşuyor ve
duyamıyorum, izin verin kendisine.
Buyurun
Sayın Turan.
BÜLENT
TURAN (Çanakkale) – Meclisin gündemini kapatmamak için kürsüye çıkmadan izin
verirseniz söyleyeceğim.
BAŞKAN
– Hayhay, buyurun.
VI.- AÇIKLAMALAR
1.- Çanakkale Milletvekili Bülent Turan’ın, Mersin Milletvekili Ali
Mahir Başarır’ın sataşma nedeniyle yaptığı konuşmasındaki bazı ifadelerine
ilişkin açıklaması
BÜLENT
TURAN (Çanakkale) – Eleştirici baş tacı, dün de söyledim, eğer bu konuda eksiği
olan birisi varsa adli soruşturma sonucunu da idari soruşturma sonucunu da
beraber takip edelim, bu konuda hemfikiriz. Can bizim canımız ama biz sadece 2
tane askerimizin 2.300 metrede şehit olmasından yola çıkarak, hiçbir şehitte bu
kadar sert konuşma yapmazken, özellikle PYD’nin, PKK’nın şehit ettiği askerlerimizi
birçok zaman gündem yapmazken sadece siyasi gerekçelerle bunu konuşuyor olmayı
bir siyasi ahlak... (CHP sıralarından gürültüler) Arkadaşımızı da bu konuda
daha sağduyulu olmaya, daha sakin olmaya davet ediyorum. Şehitler üzerinden
siyaset bize yakışmaz, bu doğru değil. Şehidin hepsi kıymetlidir, hepsi bizim
şehidimizdir, hepimizin şehididir. O yüzden daha dikkatli bir dile, ayrıştırıcı
olmamaya, kendilerine yakışan bir üsluba davet ediyorum.
Sayın
Başkan, bir daha söyleyeceğim, arkadaşımız yeni vekil galiba:
Cumhurbaşkanımızın oğullarıyla ilgili, defaatle bu konu tartışıldı, konuşuldu,
bedelli askerlik yüz binlerce gencin başvurduğu, Meclisin tanıdığı bir haktır;
bir oğlu bunu değerlendirdi...
ALİ
MAHİR BAŞARIR (Mersin) – Diğerini soruyorum.
BÜLENT
TURAN (Çanakkale) – ...diğer bir oğlu sağlık sorunlarıyla ilgili aldığı
raporla, yüz binlerce gencin başvurduğu yolla bunu yaptı. 
İkisini
de tanıyorum, askerlikten korkmayan insanlar, şehadeti bilen insanlar ama bu
tarz iğrenç yaklaşımlarla Meclisi alıkoymanın hiç kimseye faydası olmadığı
kanaatindeyim.
Tekrar
teşekkür ediyorum. 
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkan...
BAŞKAN
– Sayın Özel, buyurun 
ÖZGÜR
ÖZEL (Manisa) – Sayın Başkan, esasen, yerinden konuşmuş olması yaptığı sataşmaları
hafifletmez, kürsüden cevap hakkı gerektirir ama bir yandan da sizin
hoşgörünüze de…
BÜLENT
TURAN (Çanakkale) – Sataşmadım ya, efendim. 
ÖZGÜR
ÖZEL (Manisa) – Kürsüden cevap vermek istiyorum efendim, kürsüden. Kürsüden
cevap vermek istiyorum. Tövbe tövbe ya! (CHP sıralarından alkışlar)
BAŞKAN
– Buyurun Sayın Özel. 
Süreniz
iki dakikadır. 
V.- SATAŞMALARA İLİŞKİN KONUŞMALAR (Devam)
3.- Manisa Milletvekili Özgür Özel’in, Çanakkale Milletvekili Bülent
Turan’ın yaptığı açıklamasında CHP Grubuna sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; aslında verilecek cevap
kürsüden verilebilir. Yerimizden verelim, her zaman “usul ekonomisi” diyorlar
ama anlaşıldı ki Bülent Turan’ın içinde bulunduğu psikoloji bunu anlayabilecek
durumda değil, durumu zor.
Bir
tarafta bir genel başkan var, oğlu bedellinin bütün şartlarını sağladığı hâlde
celbini çıkarttırmış, önce askerliğini yapmış, daha sonra gitmiş dünya evine
girmiş. Kamuflajı giymiş, teslim olmuş, kurayı çekmiş, nereye çıktıysa
askerliğini yapmış. Bir başka genel başkan var, onun 2 tane çocuğu var, biri
bedelli yokken çürük raporuyla yapmış. Kamer Genç sormuş “Çürük raporundaki
gerekçe nedir?” diye. Vecdi Gönül cevap vermiş: “Bu özel hayata girer,
gerekçeyi açıklamam.” diye. Öbürü parayı basmış, dekontla askerlik yapmış.
Ama
şimdi İHA’ların komuta merkezine gidiyorlar, üzerlerine kamuflajı yani o
vatandaşlık görevi olarak giymedikleri kamuflajı eniştelerinin İHA’larının
tanıtımında şov amaçlı giyiyorlar. Ondan sonra diyorlar ki: “Efendim, Tayyip
Erdoğan’a kamuflaj çok yakıştı.” Kardeşim, bir Erdoğan’a yakışıyorsa kamuflaj,
illa Tayyip Erdoğan’a mı yakışır; bir kere de Bilal Erdoğan’ın üstünde
göreydik, bir kere de Burak Erdoğan’ın üstünde göreydik. (CHP sıralarından alkışlar,
AK PARTİ sıralarından gürültüler) 
O
size bunu söylüyor, onun üzerinden, A Haber kanalının yalan montaj haberleri
üzerinden milletvekilleri konuşmasın, laf atmasın. Cumhuriyet Halk Partisinin
bir milletvekilinin, bırakın terörist cenazesini, katıldığı cenaze A Haberin
montajladığı Diyarbakır Baro Başkanının cenazesidir. Cenazede genel başkan
yardımcılarınız, milletvekilleriniz vardır. Bir CHP’li bir terörist cenazesine
katıldıysa o CHP’linin de, Özgür Özel’in de Allah belasını versin. Böyle bir
yalan yok! (CHP sıralarından alkışlar) 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Özel.
ÖZGÜR
ÖZEL (Devamla) – Toparlayayım.
Böyle
bir yalana pabuç bırakacak bir parti değil Cumhuriyet Halk Partisi. Pabuç
bırakacak milletvekilleri burada yok ama A Haberle 30 tane sizin yerinize yalan
atan, yalan yazan, iftira eden Akit ile bilmem neyle yetiştirdiğiniz,
mevcudiyetlerini sarayın atamasına bağlı, kerameti saraydan menkul bazı
milletvekilleri utanmadan, sıkılmadan Cumhuriyet Halk Partisi milletvekillerine
dönüp de “Efendim, sizinkiler de terörist cenazesine katılıyor.” derse size,
cumhuriyeti, canı kanı pahasına kurmuş, o günden bugüne de bu cumhuriyete
yöneltilmiş her saldırıya karşı bedenini koymuş kahraman bir partinin evlatları
olarak haddinizi bildirmek boynumuzun borcudur. (CHP sıralarından “Bravo”
sesleri, alkışlar) 
MİHRİMAH
BELMA SATIR (İstanbul) – Ne bağırıyorsun?
ZÜLFÜ
DEMİRBAĞ (Elâzığ) – Özgür Bey, altı aylık torununu erken emekli olması için
sigortalı yaptıran bir genel başkandan niye bahsetmiyorsun? (CHP sıralarından
gürültüler)
ATİLA
SERTEL (İzmir) - Ayıp, ayıp!
BAŞKAN
– Değerli milletvekilleri, lütfen oturduğunuz yerden değil…
ZÜLFÜ
DEMİRBAĞ (Elâzığ) – Her tarafınız dökülüyor ya! (AK PARTİ ve CHP sıraları
arasında karşılıklı laf atmalar)
BAŞKAN
- Bakın, partinizin… Oturun… Lütfen oturun değerli arkadaşlarım. 
BÜLENT
TURAN (Çanakkale) – Sayın Başkan, sataşmadan söz istiyorum.
BAŞKAN
- Bakın, grup başkanvekilleriniz söz istiyor.
Sayın
Turan, buyurun. (AK PARTİ ve CHP sıraları arasında karşılıklı laf atmalar)
Arkadaşlar,
lütfen sükûneti sağlayalım. Grup başkan vekilleriniz partiyi temsil ediyor,
lütfen.
Buyurun
Sayın Turan.
İki
dakika da size veriyorum. (AK PARTİ sıralarından alkışlar) 
Artık
tartışmayı bir noktalandıralım Sayın Turan.
4.- Çanakkale Milletvekili Bülent Turan’ın, Manisa Milletvekili Özgür
Özel’in sataşma nedeniyle yaptığı konuşmasında Adalet ve Kalkınma Partisine
sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; derdim meseleyi
uzatmak değil, Meclisin gündemi var. 
ORHAN
SÜMER (Adana) – Başkan, sizin arkadaş şovunu yaptı, gitti, bak!
ÖZGÜR
ÖZEL (Manisa) – Ben söyledim eski FETÖ’cüleri yapmayın, sinirleri kaldırmıyor
diye, hemen gitti.
BÜLENT
TURAN (Devamla) – Ama bakın bir CHP klasiği, konuştunuz, hatta çok az kişi var
olduğu hâlde bağırdınız ekranlarda gözükmek için, ben çıkınca da bağırmaya
başladınız. Bu, doğru bir yaklaşım değil. İnsanlar konuşarak diyorum, her zaman
söylüyorum bunu. Niye bağırıyorsunuz arkadaşlar? En absürt, en farklı görüşleri
bile bırakınız söyleyelim.
ATİLA
SERTEL (İzmir) – Yalan söylemeyin.
BÜLENT
TURAN (Devamla) – Bakın, hâlâ bağırıyor oradan. 
ERKAN
BAŞ (İstanbul) – Ya siz kürsüde insanların üstüne yürüdünüz!
BÜLENT
TURAN (Devamla) – Daha başlamadım, yanlış söylüyorsun, daha başlamadım.
ATİLA
SERTEL (İzmir) – Baştan yalan söylüyorsun!
BAŞKAN
– Sayın Turan, siz Genel Kurula hitap edin.
BÜLENT
TURAN (Devamla) – Sayın Vekilim…
ERKAN
BAŞ (İstanbul) – Sayın Turan, kürsüde insanların üstüne yürüdünüz!
BÜLENT
TURAN (Devamla) – Ohooo… Bakın, doksan yıldan beri alışık oldukları atmosfer
bu. Konuşacak, iddia edecek, İstiklal Mahkemesi kuracak, asacak ama kimse
konuşmayacak burada; şu an olduğu gibi. İki dakika sürem var, iki dakikaya
rağmen “Ya, bu adam ne diyor, bir bakalım, sonra cevap verelim.” tarzı bir
sağduyulu yaklaşım yok. Ama biz memnunuz; bu tabloyu gören, bu siyasi duruşu
gören milletimiz on yedi yılda 15 defa tokat attı çünkü bu tarza oy verilmez.
(AK PARTİ sıralarından alkışlar)
Liderlerin
hepsi tartışılır, liderler eleştirilir ama liderlerin evlatları, aileleri bu
kürsünün konusu dışında olur. Eğer siz, herkes gibi bedelli yapan, ihtiyacı
için doktor raporu alan yüz binlerce gencin bu konudaki tavrını eleştirirseniz
bu konuda karşılık bulamazsınız. Eğer liderlerin oğlu konusu açılacaksa, kalkar
birisi “Senin torunun kaç yaşında sigortalı oldu?” der. Bu yanlış olur,
yapmayın bunu. Liderleri eleştirmek baş tacı ama bir daha söylüyorum; siyasi
edepten, adaptan, teamüllerden uzaklaşarak burada sadece evlat, teyze, yenge
konuşursak bu yakışmaz, yakışana da bir fayda sağlamaz. 
O
yüzden diyorum ki: Bu tarz tartışmaları ayıp karşılıyorum. Yasal olmayan bir
askerlik söz konusu değildir. Her vatandaşın olduğu gibi, yasal haklardan
faydalanıldığını söylemek istiyor, hepinizi saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ederim, sağ olun.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun.
ÖZGÜR
ÖZEL (Manisa) – “Kimseyi dinlemeyeceksiniz, İstiklal Mahkemeleri kuracaksınız,
asacaksınız, döveceksiniz.” diyerek Cumhuriyet Halk Partisine sataşmada
bulundu, cevap hakkını kullanmak istiyorum.
BÜLENT
TURAN (Çanakkale) – Yalan mı Sayın Başkanım?
BAŞKAN
– Ben artık bu tartışmanın bitmesi açısından, son kez, eğer uzatmazsanız bir
söz vereyim ama bu tartışmayı artık bitirelim lütfen.
Buyurun.
5.- Manisa Milletvekili Özgür Özel’in, Çanakkale Milletvekili Bülent
Turan’ın sataşma nedeniyle yaptığı konuşmasında Cumhuriyet Halk Partisine
sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlarım.
Sayın
Başkanım, telkininize de uyarak şunu söyleyeyim: Değerli arkadaşlar, aramızda
yeni olan milletvekilleri; elbette şaşırıyorsunuz, nasıl oluyor da oluyor
Adalet ve Kalkınma Partisi hem bunları böyle yapıyor, yapıyor, yapıyor, ondan
sonra da bütün çabasıyla kendisini bütün geçmişindeki olumsuzluklardan
arındırıp, memleketin geçmişindeki bütün olumlulukları sahiplenip bütün
olumsuzlukları da başka birinin üzerine bırakmaya çalışıyor diye. Bu, yeni
değil. Dersin ki: “Millî Mücadele.” Derler ki: “Siz kurmadınız, millet kurdu.”
Denir ki: “İstiklal Mahkemeleri.” Döner der ki: “CHP yaptı.” Dersim’e gelince
“CHP” ama “On yılda tarihin görülmemiş en büyük kalkınmasını, en büyük
aydınlanma devrimini yaşayan, yaşatan Cumhuriyet Halk Partisi dönemi” deyince
“Başka parti mi vardı, hepimizin dedesi oradaydı.” dersiniz.
Bunlar,
duble yolları kendileri yapar, Oslo görüşmelerini devlete yaptırır. Bunlar,
hava yollarını kendileri modernize ederler ama dağa, adaya isim takıp da
müzakere yapmaya gelince devlete yaptırır. Bunlar, gelmeden önce -daha önce de
söyledim, duymayan arkadaşlara da söyleyelim- “Yoksulluk, yasaklar, yolsuzlukla
mücadele: 3Y” diye geldiler; Allah bereket versin, hepsini misliyle artırdılar,
kendilerinden sonraki iktidara bu 3Y’nin yanında 4’üncü Y’yle mücadeleyi de
miras bırakıyorlar. 4’üncü Y “yüzsüzlük”tür. (CHP sıralarından alkışlar) 4’üncü
Y, bu yapılan her şeye rağmen, devlete yaşattıkları bütün utançları hepimizin
sırtına yükleyip, bütün borçları torunlarımızın sırtına yükleyip, devletin
kendi dönemlerindeki her başarısını üstüne alıp fevkalade kibirli,
karşısındakini fevkalade aptal yerine koyan, karşısındakinin zekâsıyla alay
eden, hem halktan, milletten aldığı yetkiyi kullanacağını ifade edip…
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Toparlıyorum efendim.
BAŞKAN
– Devam edin Sayın Özel, tamamlayalım, toparlayalım.
ÖZGÜR
ÖZEL (Devamla) – Halktan, milletten aldığı yetkiyi kullandığını söyleyerek yüzde
51’le ya da kazanılmış seçimlerle kendini meşrulaştıran ama seçim kaybettiği
yerde, o bahsettiği tokadı yerel seçimlerde yediği yerde, büyükşehir belediye
seçiminde yediği yerde, bir başka seçimde yediği yerde tokattan saymayan, kendi
içindeki mücadelesini tarikatlarla, kendi içindeki mücadelesini bilumum şer
ocaklarıyla tahkim edip gerekirse devletin karşısına dikilen ama günü
geldiğinde “yerlilik ve millîlik” söylemleri üzerinden kendisine başka bir
meşruiyet yaratan, yoksulluğu, yolsuzluğu, yasakları artırırken bir de arkasına
yüzsüzlükle mücadeleyi miras bırakan bir iktidarla karşı karşıyayız. (CHP
sıralarından alkışlar) 
BÜLENT
TURAN (Çanakkale) – Sayın Başkan, gündem devam etsin diye şunu söyleyeceğim:
Özgür Bey gibi saygın bir Grup Başkan Vekiline “yüzsüzlük” ifadesi
yakışmamıştır. Kendisine yakıştırıyorsa devam etsin, ben yakıştıramadım. İlla
bir yüzsüzlük aranacaksa dokuz yılda 8 seçim kaybedip hâlâ “Başardık.”
diyenlere baksınlar diyorum. 
Teşekkür
ediyorum. (AK PARTİ sıralarından alkışlar) 
BAŞKAN
– Peki, teşekkür ederim.
Sayın
milletvekilleri…
HACI
ÖZKAN (Mersin) – Sayın Başkan…
BAŞKAN
– Buyurun, siz niçin söz istediniz? Yani grup başkan vekiliniz konuştu.
ÖZGÜR
ÖZEL (Manisa) – Yetersiz mi diyor grup başkan vekiline? Olacak şey mi?
HACI
ÖZKAN (Mersin) – Sataşmada bulundu.
BAŞKAN
– Ama grup başkan vekilinize söz verdim, benim…
BÜLENT
TURAN (Çanakkale) – Sayın Başkan, Mersin Vekili olarak ifade etmek durumunda.
Az önceki Mersin Vekili CHP’li arkadaş, Mersin vekilleri için bir ithamda
bulundu, onu cevaplamak istiyor. 
BAŞKAN
– Yerinizden, buyurun bir dakika söz veriyorum.
Buyurun
Sayın Milletvekili.
Lütfen,
toparlayarak konuşalım yani gündem bir hayli ilerleyecek.
VI.- AÇIKLAMALAR (Devam)
2.- Mersin Milletvekili Hacı Özkan’ın, Mersin Milletvekili Ali Mahir
Başarır’ın sataşma nedeniyle yaptığı konuşmasındaki bazı ifadelerine ilişkin
açıklaması
HACI
ÖZKAN (Mersin) – Sayın Başkan, değerli milletvekilleri; öncelikle Sayın
Başarır’a soruyorum: Her iki şehidimizin cenazesinde var mıydı? Sayın Valimiz,
kaymakamlarımız, milletvekili arkadaşımla birlikte her iki şehidimizin de
cenazesinde ve taziyesinde vardık. Onunla birlikte, İçişleri Bakanımız, Çevre
ve Şehircilik Bakanımız da daha sonradan geldiler, biz her zaman için
şehitlerimizin ve gazilerimizin yanında olduk. 
Bu
duygu ve düşüncelerle bütün şehitlerimize Allah’tan rahmet, milletimize,
ailelerine başsağlığı diliyorum ve Başarır her iki cenazede de yoktu, eğer
“Vardım.” diyorsa ispat etsin. 
Teşekkür
ediyorum.
BAŞKAN
– Teşekkür ediyorum, sağ olun.
Sayın
Başarır, siz de yerinizden lütfen toparlayın, bitiriyoruz artık konuyu. Bundan
sonra kimseye söz vermeyeceğim.
Kişiselleştirmeden,
artık, konuyu toparlayalım Sayın Başarır.
MİHRİMAH
BELMA SATIR (İstanbul) – Kısa ve net, var mıydın, yok muydun?
3.- Mersin Milletvekili Ali Mahir Başarır’ın, Mersin Milletvekili Hacı
Özkan’ın yaptığı açıklamasındaki bazı ifadelerine ilişkin açıklaması
ALİ
MAHİR BAŞARIR (Mersin) – Evet, söylüyorum: Biz cuma günü saat 10.00’da haber
aldık. Ertesi gün hemen Mersin’e gittik. Toroslar’daki cenaze evinde bir tam
gün kaldım. Ondan sonra Silifke’ye -arada 200 kilometrelik bir alan var-
geçtik. Ben ve milletvekili arkadaşlarım bir tam gün orada kaldık. Çok merak
ediyorsa söyleyeyim: Ben Mersin’deki, Tarsus’taki, Adana’daki, Çukurova’daki,
Türkiye’deki her şehit cenazesine gitmişimdir. 
BAŞKAN
– Teşekkür ederim.
MİHRİMAH
BELMA SATIR (İstanbul) – Yani bunu soruyoruz, bunu soruyoruz. 
ALİ
MAHİR BAŞARIR (Mersin) - Onlar bizim şehitlerimiz, bunu söyleyeyim.
BAŞKAN
– Teşekkür ederim, sağ olun.
İSMAİL
TAMER (Kayseri) – Cenazede var mıydın, yok muydun?
BAŞKAN
– Değerli milletvekilleri…
LÜTFÜ
TÜRKKAN (Kocaeli) – İsmail sen de yokmuşsun. İsmail, bırak milleti ya. 
HACI
ÖZKAN (Mersin) – Cenazede yoktun, yoktun, hayır.
BAŞKAN
– Değerli milletvekilleri, lütfen…
İSMAİL
TAMER (Kayseri) – Yokmuşsun cenazede, siyaset yapıyorsun be, ayıptır!
BAŞKAN
– Değerli arkadaşlarım, bakın, herkes uygun olan çerçevede konuştu. 
HACI
ÖZKAN (Mersin) – Cenazede yoktu Başkanım, taziyeye gitmiş, “cenaze” diyor
burada. 
ALİ
MAHİR BAŞARIR (Mersin) – Sen FETÖ’nün yanındaki resmini anlat önce!
İSMAİL
TAMER (Kayseri) – Evet, vardım.
ALİ
MAHİR BAŞARIR (Mersin) – En büyük terörist sensin!
İSMAİL
TAMER (Kayseri) – Hadi be!
ALİ
MAHİR BAŞARIR (Mersin) – Hadi bak onu çıkaralım.
İSMAİL
TAMER (Kayseri) – Hadi, densiz seni!
III.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levent Gök’ün, Tunceli’de donarak
şehit olan 2 askerimize Allah’tan rahmet dilediğine ve bu konuda her türlü
soruşturmanın yapılıp ihmali olanların yargı önüne çıkartılması gerektiğine,
Türkiye Cumhuriyeti’nin kuruluşundan bugüne hayatını kaybeden şehitleri
saygıyla andığına ilişkin konuşması
BAŞKAN
– Şimdi, elbette, Tunceli’de meydana gelen olayda 2 şehidimizin donarak ölmesi,
bütün ülkemizi derin bir yasa boğdu. Ben ümit ediyor ve umut ediyorum ve bir an
önce gerçekleşmesini diliyorum, bu konuda adli, idari her türlü soruşturma
yapılıp bu konuda ihmalleri varsa derhâl yargı önüne çıkartılmalı. Çünkü
şehitlerimizin acısı tüm Türkiye’yi dağladı. Tüm Türkiye, kamu vicdanı kanayan
bir şekilde bu konudaki soruşturmaların akıbetini bekleyecektir. 
Tekrar,
şehitlerimize Allah’tan rahmet diliyorum. Bütün şehitlerimizi, Türkiye
Cumhuriyeti’nin kuruluşundan bugüne kadar hayatını kaybeden bütün şehitlerimizi
de tekrar saygı ve minnetle anıyorum. Ruhları şad olsun. 
ÖZGÜR
ÖZEL (Manisa) – Sayın Başkanım, kesinlikle bambaşka bir konuda, bu konuda bir
katkınızı isteyeceğim müsaade ederseniz.
BAŞKAN
– Buyurun Sayın Özel.
VI.- AÇIKLAMALAR (Devam)
4.- Manisa Milletvekili Özgür Özel’in, şehit cenazeleri kırsalda
olduğunda bakanlar devletin olanaklarıyla o bölgeye giderken tüm siyasi
partilerin milletvekillerine de haber verilmesinin daha doğru olacağına ilişkin
açıklaması
ÖZGÜR
ÖZEL (Manisa) – Sayın Başkan, tabii, hoş olmayan atışmalar da oluyor “Sen o
şehit cenazesinde var mıydın, yok muydun?” diye. 
MİHRİMAH
BELMA SATIR (İstanbul) – Veya “Yüzsüzsünüz.” gibi.
ÖZGÜR
ÖZEL (Manisa) – Bir cenazeye gidemezseniz, taziyeye gidersiniz, bir gün
taziyeye gidildiyse o cenazeye katılma iradesi ama bir zaman ya da mekân
engelinin olduğu ortadadır. Bu, hepimiz için geçerli. Hanginiz bölgesindeki tüm
şehit cenazelerine katılabildi? Ama katılamazsak da taziye yapıyoruz, bu, bütün
vekiller için geçerli. Ama buradan pozitif bir şey çıkaracaksak, şehit
cenazeleri kırsaldaki yerlerde olduğunda sayın bakanlar o cenazelere devletin
olanaklarıyla -elbette ki kullanılacak, en doğru yerdir, keşke başka yerlerde
kullanılmasa- uçak, helikopter ikmalleriyle gidiyorlar ve burada doğru olan,
eğer buradan bir karar çıkaracaksanız veya bir sonuç çıkaracaksak sayın
bakanlar bir ile giderken sadece iktidar partisinin milletvekillerine haber
vermesinler tüm siyasi partilerin milletvekillerine özel kalemleri özel uçağın
kalkış saatini haber verirse o uçağın içinde sadece AK PARTİ milletvekilleri ve
bakanlar değil, yetişmek isteyen tüm siyasi partilerin milletvekilleri olur.
Böylesine suni ve haksız bir sataşma ya da buna karşı hak ettiği üslupla cevap
vereyim derken boşu boşuna sertleşmeleri de yaşamayız. 
Teşekkür
ediyorum. (CHP sıralarından alkışlar)
BAŞKAN
– Teşekkür ediyorum. 
Sayın
Özel’in önerisi son derece makul. Elbette ortak acılarımızı ortak paylaşmasını
da bilmeliyiz değerli milletvekilleri. 
Değerli
milletvekilleri, şimdi gündem dışı üçüncü söz, Toprak Mahsulleri Ofisinin
fındık alımıyla görevlendirilmesiyle ilgili söz isteyen Ordu Milletvekilimiz
Sayın Cemal Enginyurt’a aittir. 
Buyurun
Sayın Enginyurt. (MHP sıralarından alkışlar) 
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Ordu Milletvekili Cemal Enginyurt’un, devletin Türk devleti,
milletin Türk milleti, bayrağın Türk Bayrağı, dilin de Türkçe olduğuna,
Tunceli’de donarak şehit olan askerlere Allah’tan rahmet dilediğine ve Toprak
Mahsulleri Ofisinin fındık alımına ilişkin gündem dışı konuşması
CEMAL
ENGİNYURT (Ordu) – Sayın Başkan, değerli milletvekilleri; sözlerime başlamadan
evvel yüreğimden geçen bir şeyi burada ifade etmek istiyorum: Tek devlet, adı
Türk devleti; tek millet, adı Türk milleti; tek bayrak, adı Türk Bayrağı; tek
dil, adı Türkçe. Dolayısıyla, bunun dışında başka hiçbir şey tanımıyoruz,
dinlemiyoruz. Herkes bunu böyle bilmeli. (MHP sıralarından alkışlar) 
Tunceli’de
hayatını kaybeden, 2018 yılında donarak şehit olan askerlerimize rahmet
diliyorum, mekânları cennet olsun ama bir şey beni çok incitiyor. Niye hep
fakirin çocuğu ölüyor? Niye hep fakirin çocuğu donuyor? Ölüm, Allah’ın
takdiridir. Siz hiç Kadıköy’de, Bağdat Caddesi’nde Ferrari’yle çarpışıp ölen
fakir çocuğu gördünüz mü? Siz hiç kokain çekerken ölen fakir çocuğu gördünüz
mü? Ölümün nereden geldiği, Cenabı Allah’ın takdiridir. Sonra, Allah, şehitliği
herkese de nasip etmez. Demek ki şehitliği nasip edeceği sevdiği güzel kulları
da vardır. Lütfen, bu şehitliği de siyasete malzeme yapmayalım, hassaten rica
ediyorum. Allah mekânlarını cennet etsin. 
TMO’nun
fındık alımıyla ilgili olarak söz aldım. iki aydan bu tarafa bir mücadele
veriyoruz. Toprak Mahsulleri Ofisi, piyasaya girsin; piyasa, bir tekelci
firmanın insafına terk edildi.” diyoruz. Bu konuda sürekli gündeme getirip
tartışıyoruz. Hatta bu konuda Trabzon vekilleri Ahmet Kaya ve Hüseyin Örs’e,
yine, Ordu Milletvekili Mustafa Adıgüzel’e de çok teşekkür ediyorum, onlar da
bu süreç içerisinde gerçekten ellerinden geldiği, dillerinin döndüğünce bir
mücadele verdiler ve netice itibarıyla “TMO fındık taban fiyatları
açıklayacak.” diye Sayın Cumhurbaşkanımız açıklama yaptı.
Ben,
“AK PARTİ, dünyanın en doğru işini yapsa da ‘doğru’ demem.” diyenlerden
değilim. Sayın Cumhurbaşkanı geç de olsa doğru bir iş yapmıştır, kendisine
huzurlarınızda teşekkür ediyorum, sağ olsun, var olsun. (AK PARTİ sıralarından
alkışlar)
Fındığın
yapısal sorunlarıyla ilgili, üretim ve pazarlama sorunlarıyla ilgili araştırma
önergesi vermiştik, bu konuda AK PARTİ’li grup başkan vekillerimiz de bunun
araştırılması gerektiğini söylemişlerdi. Kasım, aralık ayında bütçe
görüşülecek, artık bir araştırma önergesinin görüşülmesi mümkün görünmüyor.
İnşallah, ocak ayında fındığımızın geleceğini kurtarmak adına bir araştırma
önergesi kabul edilirse, her sene burada gelip “TMO fındık fiyatı açıklayacak
mı, açıklamayacak mı? Fiyat ne olacak, ne olmayacak?” deme yerine, alan bazlı
destek, ürün bazlı destek… Çünkü kafalar karışıyor. Sayın Cumhurbaşkanımız “2
lira da destekleme veriyoruz.” dedi, telefonlarımız o günden bu tarafa
susmuyor. Aslında Sayın Cumhurbaşkanımız alan bazlı desteği ifade etti, yani bu
zamana kadar verileni söyledi ama sanki yeni bir destekleme verilecekmiş gibi
anlaşıldı ve insanlar bu yeni desteklemenin nasıl olacağını merak edip
soruyorlar. Dolayısıyla bu sorulara önümüzdeki dönemlerde de muhatap kalmamak
için bu araştırma önergesi verilir, fındık gibi bir millî ürünümüz, ihracatta
önemli bir payı olan, yüzde 2’ye yakın, 2 milyar dolara yakın ihracat rakamıyla
önemli bir payı olan fındığımız inşallah değerini bulsun istiyoruz.
Bizim
derdimiz millet. Ben, burada yaptığım bir konuşmada “Siyasi malzeme
yapıyorsunuz, bundan oy devşirmeye çalışıyorsunuz.” diyen arkadaşlara “15 lira
verin, millet size oyu versin, millet sizi seçsin, önümüzde yerel seçim var.”
demiştim ama tabii ki siz 14 lira verdiniz; bu da gösteriyor ki 31 Martta
Ordu’dan oy alamayacaksınız, durum onu gösteriyor. (MHP sıralarından alkışlar)
Onun
için, inşallah, her konuda birlik beraberlik içerisinde olalım, her üreticimizi
destekleyelim, kayısıyı da, domatesi de, üzümü de, pancarı da, buğdayı da. Her
sahada büyük sıkıntılar var. “Ben yaptım, oldu.” demeyelim, “Ben istedim,
oldu.” demeyelim, “Ben böyle uygun gördüm.” demeyelim çünkü ben biliyorum ki
iktidar partisi milletvekilleri de sahaya gittiklerinde…
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Enginyurt.
CEMAL
ENGİNYURT (Devamla) – …en çok bölgesindeki üreticilerin dertleriyle karşı
karşıya kalıyorlar, bu sıkıntılar size dile getiriliyor. Bu sebeple,
Türkiye'nin topyekûn sorunlarının çözümü için el birliği yapalım, iş birliği
yapalım.
Bizim,
Milliyetçi Hareket Partisi olarak, zaten “Cumhur İttifakı” deyişimizdeki temel
sebep, devletin ve milletin bekası için, birliği için, geleceği için atılacak
bütün adımlarda taşın altına elimizi koymaya hazırız mantığından harekettir.
Dolayısıyla, hâlâ aynı noktadayız.
Tekrar
hepinizi saygıyla, sevgiyle selamlıyorum.
Teşekkür
ediyorum. (MHP sıralarından alkışlar)
BAŞKAN
– Teşekkür ederim Sayın Enginyurt.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun.
VI.- AÇIKLAMALAR (Devam)
5.- Manisa Milletvekili Özgür Özel’in, Ordu Milletvekili Cemal
Enginyurt’un yaptığı gündem dışı konuşmasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, biraz önce konuşan hatibin bahsettiği mesele, üç
hafta önce, yine benim nöbetimde, iki grubun aynı gün önergesi vardı; o
önergelere ret oyu kullanıldı iktidar partisi, daha doğrusu çoğunluktaki, daha
doğrusu Mecliste en çok sandalyesi olan parti tarafından -artık çoğunlukta da
değiller- ve açıklama yaptılar “Bir hafta sonra bu komisyonu kurarız.” denildi.
Sayın grup başkan vekili açıkladı. 
Biraz
önce hatip şöyle söylüyor: “Bütçe de geldiği için artık bu komisyon kurulamaz.”
Böyle bir şey yok. Geçmişte bütçe sırasında çok sayıda araştırma komisyonu
çalışmıştır. Verilen sözün tutulmasında, başta Ordu, Giresun olmak üzere
Karadeniz’de fındıkla ilgili sorunların çözümünü bekleyen vatandaşlarımızın bu sorunlarına
bir an önce eğilinmesinde fayda vardır. 
(Mikrofon
otomatik cihaz tarafından kapatıldı) 
BAŞKAN
– Tamamlayın. 
ÖZGÜR
ÖZEL (Manisa) - Elbette doğru bir iş yapılırsa ona “İyi yaptınız.”
demeyenlerden olmayız, diyor sayın hatip ama vatandaşın istediği bir konuda
irade belirtip hatta bu konuda kullandığı oyla önce övünüp daha sonra o oydan
cayıp başka bir tavır içinde de olmamak lazım. Geçen hafta EYT’de yaşatılanın,
fındık üreticisine bir başka şekilde, “Önümüzde bütçe var, görüşülemez, bütçe
görüşmeleri…” Burada bütün grup başkan vekilleri ve en tecrübelilerimizden
birisi olarak siz de oturumu yönetiyorsunuz, bir araştırma komisyonunun
kurulması ve çalışması ne Plan ve Bütçe Komisyonuna ne Meclisteki bütçe
çalışmalarına engel değildir, hatta tam zamanıdır. Devletin alan sağ eli ile
veren sol elinin dengesinin tartışıldığı yerde fındık üreticisine hakkını
vermenin yanı başındaki komisyon salonunda konuşulması kadar anlamlı bir mesele
olamaz.
Teşekkür
ederim. 
BAŞKAN
– Teşekkür ederim, sağ olun. 
Sayın
Akçay’ın mikrofonunu açalım lütfen. 
6.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ediyorum Sayın Başkan. 
Sayın
Özel’in bahsettiği ve Sayın Enginyurt’un konuşmasına atfen söylediği husus şu:
Bilindiği üzere Meclisin geleneksel teamülleri bakımından Türkiye Büyük Millet
Meclisi Genel Kurulunda bütçe görüşmeleri sırasında bütçe dışında başka bir
gündem görüşülmüyor yani genellikle bütün parti grupları tarafından böyle
gelmiş. Bir mani var mı? Yok. Ve hepimiz de biliyoruz ki Genel Kurulda bir
Meclis araştırma komisyonu kurulmasının kabul edilmesi bugüne kadar hep bütün
parti gruplarının ortak mutabakatıyla olmuştur. Geçmiş dönemlerde kurulan komisyonlar
da büyük ölçüde bu şekildedir. Bunun dışında aykırı bir durumu hatırlamıyorum.
Öncelikle,
yine bu fındık konusunda da görüşmelerimizi yaptık.
(Mikrofon
otomatik cihaz tarafından kapatıldı)
BAŞKAN
– Devam edin.
ERKAN
AKÇAY (Manisa) – Genel Kurulda önergeler verildi. Bu yaşanan süreçleri hepimiz
de biliyoruz. Tabii, biz Milliyetçi Hareket Partisi olarak da önergemizi
vermiştik. Bundan sonraki süreçte de öyle ümit ediyorum ki bu araştırma
komisyonunun kurulması, önümüzdeki süreçlerde gerçekleşir diyorum.
Teşekkür
ediyorum.
BAŞKAN
– Tabii, elbette, halkımızın çıkarları doğrultusunda bütün siyasi parti
gruplarının müştereken hareket etmeleri, en doğru yoldur. Bu konuda gruplar
arasında da çalışmaların devam etmesini ben de arzu ederim.
III.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Levent Gök’ün, 31 Ekim SHP eski
Genel Başkanı Erdal İnönü’yü ölümünün 11’inci yıl dönümünde saygıyla andığına,
Türk Tabipleri Birliği ve EMEKLİ-SEN’in Meclis Başkanlığına yaptığı ziyarete
ilişkin konuşması
BAŞKAN
– Değerli milletvekilleri, yerlerinden milletvekillerimize söz vermeden önce
birkaç hususu sizlerle paylaşmak istiyorum.
Birincisi,
bugün Sosyaldemokrat Halkçı Parti eski genel başkanlarından Sayın Erdal
İnönü’nün ölümünün 11’inci yıl dönümü. Sayın Erdal İnönü, siyasete getirdiği
zarafet, saygınlık, nezaket, hoşgörü ve mizah duygularıyla Türk siyasetinde
mümtaz bir kişilik olarak yer aldı. Kendisi aynı zamanda çok önemli bir fizik
profesörü olarak da dünya çapında tanınan bir şahsiyetti. Sayın Erdal İnönü’yü
ölümünün 11’inci yılında saygı ve minnetle bir kez daha andığımı ifade etmek
istiyorum.
Diğer
bir konu, daha doğrusu, iki konu var. Sayın Meclis Başkanımızın Ankara dışında
ve yurt dışında olduğu sıralarda Türk Tabipleri Birliği ve EMEKLİ-SEN sendikası
ziyaretimize geldi, Meclis Başkanlığımızı ziyarete geldi. Onları ben kabul
ettim. Türk Tabipleri Birliğinin tüm Türkiye’deki tabip odaları başkanlarıyla
beraber yaptığı ziyarette -yarın, görüyorum, Komisyonda görüşülecek- sağlık çalışanlarına
yönelik şiddetin önlenmesi konusunda çok yoğun talepleri vardı. Bu konudaki
talepleri zaten basından da takip ettiniz, yarın da Komisyonda görüşüleceğini
biliyorum ama bu ziyareti sizlerle paylaşmak istedim. Sayın Meclis Başkanı
bulunmadığı için bu görüşmeyi benimle gerçekleştirdiler. 
Yine,
aynı zamanda, EMEKLİ-SEN sendikası topladıkları 20 bin imzayı yine bana teslim
ettiler. Ben de Meclis Başkanlığımıza sundum bu imzaları. EMEKLİ-SEN sendikası
da emeklilerin sorunlarının çözümü konusunda Meclisimizin kendilerine daha
yakın bir ilgi göstermesini bekliyor. Bunları da huzurlarınızda ifade ediyorum;
sayın milletvekillerimizin, sayın gruplarımızın bilgilerine ben de sunuyorum
değerli arkadaşlarım. 
Şimdi,
sisteme giren arkadaşlarımıza, milletvekillerimize söz vereceğim. 
Sayın
Aydın… 
VI.- AÇIKLAMALAR (Devam)
7.- Bursa Milletvekili Erkan Aydın’ın, 29 Ekim cumhuriyetin ilanının
95’inci yıl dönümünü kutladığına, kanser hastalarının umudu olan ilacın SGK
ödemesi kapsamına alınarak mağduriyetin bir an önce önlenmesini talep ettiğine
ilişkin açıklaması
ERKAN
AYDIN (Bursa) – Teşekkür ederim Sayın Başkanım. 
Cumhuriyetimizin
95’inci yıl dönümünü kutluyor, Ulu Önder Mustafa Kemal Atatürk ve silah
arkadaşlarına bir kez daha şükranlarımı sunuyorum. 
Bağışıklık
sisteminin kanserle savaşmasında yardımcı işlev gördüğü için kanser
hastalarının umudu olan ilacın SGK ödemesi kapsamında yer almaması hastaları
mağdur ediyor. Bir kutusu 10.344 TL olan ilacı kullanan kanser hastalarının bir
yılda ilaca ulaşım için ödemesi gereken tutar 362 bin TL. Kanser hastası
yakınları, tümörlerin tedavisinde kullanılan ve muadili bulunmayan, yıllık
masrafı 362 bin lira olan “Keytruda” ilacının SGK ödeme kapsamına alınması için
imza kampanyası başlattı. SGK’nin bu konuyu gündeme almasını ve hastaların
mağduriyetinin bir an önce önlenmesini talep ediyorum. 
Sağ
olun. 
BAŞKAN
– Teşekkür ederim. 
Sayın
Taşkın…
8.- Mersin Milletvekili Ali Cumhur Taşkın’ın, 29 Ekim-4 Kasım Kızılay
Haftası’na ve 11 Haziran Türk Kızılayını 150’nci kuruluş yıl dönümünde başarılı
çalışmalarından dolayı tebrik ettiğine ilişkin açıklaması
ALİ
CUMHUR TAŞKIN (Mersin) – Teşekkürler Sayın Başkan. 
Bilindiği
gibi, 29 Ekim-4 Kasım tarihleri, Kızılay Haftası olarak kutlanmaktadır.
Kızılay, yardım ve hizmetleri karşılıksız, kamu yararına çalışan, millî bir
gönüllü sosyal hizmet kuruluşumuzdur. Kurulduğu 1868 yılından bu yana toplumsal
dayanışmayı sağlamak, sosyal refahın gelişmesine katkıda bulunmak, yoksul ve
muhtaç insanlara barınma, beslenme ve sağlık yardımı ulaştırmak gibi çalışmalar
yapmaktadır.
Kızılayın
hayati öneme sahip faaliyetlerinin başında kan hizmetleri gelmektedir.
Ülkemizin ihtiyacı olan kan, gönüllü ve sürekli bağışçılardan Kızılay
vasıtasıyla karşılanmaya çalışılmaktadır. 
Afet
zamanlarında milletinin yanına ilk koşan Kızılay, sadece ülkemizde değil, yurt
dışında da afetlere müdahale çalışmaları yürütmüş, son on yılda 78 ülkeye
yardıma gitmiştir. 
Bu
vesileyle, 150’nci kuruluş yılında başarılı çalışmaları dolayısıyla tüm
Kızılayı ayrıca tebrik ediyor, Genel Kurulu saygıyla selamlıyorum.
BAŞKAN
– Sayın Gürer…
9.- Niğde Milletvekili Ömer Fethi Gürer’in, çiftçi ve besicilerin
mağduriyetlerini giderecek düzenlemelerin bir an önce yapılması gerektiğine
ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
AKP
iktidarı, çiftçi ve besicilere gereken desteği vermemektedir. Çiftçi ve
besicilerin artan girdi fiyatlarıyla borçları artmakta, resmî 7.531 olan icra
takibindeki çiftçi sayısı da katlanmış durumdadır. Bu arada çiftçilerin TEDAŞ
özelleştirmesi öncesindeki tarımsal sulama amaçlı enerji borçları artarak
büyümektedir. Tarımın sürebilmesi için çiftçilerin TEDAŞ özelleştirme öncesi
borçlarının faizleri bir an önce silinmelidir. Örneğin 15 bin lira olan çiftçi
borcu 75 bin liraya çıkmış durumdadır. Çiftçiler bu nedenle oldukça mağdurdur.
Çiftçilerin kamu borçlarının faizlerinin silinmesi de ihtiyaç hâline gelmiştir.
Çiftçi ve besicilerin mağduriyetlerini giderecek düzenlemeler bir an önce
sağlanmalı ve onların sorunlarına iktidar ciddi anlamda eğilmelidir.
Teşekkür
ederim Sayın Başkan.
BAŞKAN
– Sayın Durmuşoğlu yerine Sayın Kılıç.
10.- Kahramanmaraş Milletvekili İmran Kılıç’ın, 31 Ekim 1919 tarihinde
Kahramanmaraş’ta Millî Mücadele’nin ilk kurşununu atan Sütçü İmam’ı ve Yavi
katliamında şehit olanları rahmetle andığına, 1-4 Kasım tarihleri arasında
yapılacak olan 4. Kahramanmaraş Gıda, Tarım ve Hayvancılık Fuarı’na herkesi
davet ettiğine ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Millî
Mücadelemizin ilk kurşununun 31 Ekim 1919 tarihinde Kahramanmaraş’ta, Uzunoluk
semtinde, kadınlarımızın hicabına uzanan namert elleri kırmak amacıyla Sütçü
İmam tarafından atıldığı tarihî Uzunoluk olayının yıl dönümünü idrak ediyoruz.
Sütçü İmam’ı ve tüm Millî Mücadele kahramanlarımızı rahmet ve minnetle yâd
ediyorum.
Ayrıca,
Yavi katliamında şehit olanları rahmetle, katliamcıları da lanetle anıyorum.
Biz
de kahraman ecdadımıza layık olmak için Kahramanmaş’ımızı maddeten ve manen
geliştirip kalkındırma ve bayındır kılma çabalarımızı el birliğiyle
sürdürüyoruz. Bugünlerde ilimizde büyük katılım ve beğeni toplayan Uluslararası
5. Kitap ve Kültür Fuarı, İtalya’dan Hindistan’a yurt dışı ve yurt içi
katılımlar alan Tekstil Makineleri Fuarı, Jeotermal Kaynaklı Belediyeler
Birliği toplantısından sonra, 4. Kahramanmaraş Gıda, Tarım ve Hayvancılık Fuarı
da 1-4 Kasım tarihleri arasında KAFUM Fuar Merkezinde yapılacaktır.
Herkesi
bu fuara davet ediyorum.
BAŞKAN
– Teşekkürler.
İnşallah
geliriz, tabii.
Sayın
Arslan…
11.- Denizli Milletvekili Kazım Arslan’ın, “İslami olarak
Cumhurbaşkanına itaat etmek farzdır, karşı çıkmak harpten kaçmak manasında
haramdır.” diyen Harran Üniversitesi Rektörü Profesör Doktor Ramazan
Taşaltın’ın ifadelerini nasıl karşıladıklarını, rektör hakkında ne tür işlem
yapmayı düşündüklerini, Cumhurbaşkanlığı bütçesinde ve Cumhurbaşkanının
maaşındaki artışın sebebinin ne olduğunu Cumhurbaşkanı Yardımcısından öğrenmek
istediğine ilişkin açıklaması
KAZIM
ARSLAN (Denizli) – Cumhurbaşkanı Yardımcısına soruyorum:
1)
Harran Üniversitesi Rektörü Profesör Doktor Ramazan Taşaltın bir TV programında
“İslami olarak Cumhurbaşkanına itaat etmek farzdır; karşı çıkmak, harpten
kaçmak manasında haramdır.” demiştir. Bilim yuvasının başında olan bir
rektörünün bu akıl, bilim ve inanç dışı açıklamasını nasıl karşılıyorsunuz?
2)
Bilimin ve aklın dışında açıklama yapan bu rektör hakkında, başta görevden
almak üzere, ne tür işlem yapmayı düşünüyorsunuz?
3)
Cumhurbaşkanlığının 2018 bütçesi 845 milyon Türk lirasıyken bunu 3 mislinden
fazla artırarak 2 milyar 818 milyona çıkarılmasının sebebi nedir? Aşırı fiyat
artışları ve enflasyon karşısında eriyen ücretlere yapılacak 2019 zammı, “yüzde
4 + yüzde 5” olmak üzere, yüzde 9 olarak yapılırken her türlü masrafları devlet
tarafından karşılanan Cumhurbaşkanının maaşının yüzde 26 oranında artışının
sebebi nedir? 
BAŞKAN
– Sayın Kenanoğlu…
12.- İstanbul Milletvekili Ali Kenanoğlu’nun, Ankara Üniversitesi Cebeci
Kampüsü’nde bir saldırı yaşandığına, bu konuda parti liderlerini,
milletvekillerini ve yetkilileri sorumluluğa davet ettiğine ilişkin açıklaması
ALİ
KENANOĞLU (İstanbul) – Teşekkürler Sayın Başkan.
Biraz
önce Ankara Üniversitesi Cebeci kampüsünde bir olay yaşanmıştır, daha doğrusu
bir saldırı yaşanmıştır. Partimiz aday adayı Muzaffer Çiftçi, Ankara
Üniversitesinde yüksek lisans yapmaktadır. Biraz önce bir grup tarafından
“HDP’li, sen misin?” denilerek saldırıya uğramıştır; kaşı patlamış ve gözünde
sıkıntılar oluşmuştur. Şu an Cebeci Karakoluna götürülmüştür. Saldırganlar
değil, saldırıya uğrayan partilimiz karakola götürülmüştür. 
Buradan
bütün parti liderlerini, yetkililerini, milletvekillerini, Ankara Valisini,
İçişleri Bakanını, hepsini sorumluluğa davet ediyoruz. Partimize yönelik dil ve
üslup farklı olduğu sürece birileri de sokakta kendilerine vazife edinmektedir.
Partimiz, Türkiye'nin 3’üncü büyük partisidir. Herkes diline, üslubuna dikkat
etmelidir.
Teşekkürler.
BAŞKAN
– Sayın Özdemir…
13.- İstanbul Milletvekili Sibel Özdemir’in, 31 Ekim SHP eski Genel
Başkanı Erdal İnönü’yü ölümünün 11’inci yıl dönümünde saygıyla andığına, TÜİK
verilerine, maliye ve para politikasındaki öngörüsüzlük tablosunun kaynağının
ülkeyi demokrasiden uzaklaştıran mevcut iktidar olduğuna ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Siyasi
yaşamımıza değer ve nezaket katan duayen siyaset ve bilim insanı Genel
Başkanımız Sayın Erdal İnönü’yü ben de saygı ve özlemle anıyorum.
Sayın
Başkan, değerli milletvekilleri; TÜİK’in bugün açıkladığı Ocak 2018’de 105,
geçtiğimiz eylül ayında 71 olan Ekonomik Güven Endeksi, Ekim 2018’de yüzde
67,5’e kadar gerilemiş durumdadır. Bugün ayrıca Merkez Bankası Başkanı Sayın
Çetinkaya yıl sonu enflasyon tahminlerini yüzde 13,4’ten yüzde 23,5’e kadar
yükseltmiştir. Oysa Hazine ve Maliye Bakanı Sayın Albayrak, Plan ve Bütçe Komisyonu
bütçe sunuş değerlendirmesinde giderek güven kaybeden ekonomi ve yoksullaşan
halkımızın beklenti, sorun ve gerçekliğinden uzak bir tablo çizmişti. 2019
yılında büyüme oranlarının düşmesi, işsizliğin artacak olması, enflasyon
hedeflerinin tutmaması, işte bu güvensizlik, maliye ve para politikasındaki
öngörüsüzlük tablosunun kaynağı dış tehditler değil, ülkeyi demokrasiden, denge
denetiminden, hukuk devletinden uzaklaştıran mevcut iktidardır. 
BAŞKAN
– Sayın Barut...
14.- Adana Milletvekili Ayhan Barut’un, Sağlık ve Sosyal Hizmet
Emekçileri Sendikasının taleplerine ilişkin açıklaması
AYHAN
BARUT (Adana) – Sayın Başkan, Sağlık ve Sosyal Hizmet Emekçileri Sendikası ve
doktorlarımızın taleplerini sizlerle paylaşmak istiyorum.
Sağlık
ve sosyal hizmet iş kolunda çalışanların tamamının yıpranma payı hakkına dâhil
edilmesini, geçmiş çalışma yıllarını kapsamasını, fiilî çalışma süresi şartının
kaldırılmasını ve kamu emekçilerinde en düşük ek göstergenin 3600 olmasını,
ayrıca sağlık ve sosyal hizmet emekçilerinin emekli maaşlarına sabit ek
ödemelerinin eklenmesini; ekmeğe, kiraya, ulaşıma, elektriğe, suya, akaryakıta
yapılan zamların geri alınmasını, primini dolduran emekçilerin emekli olmasını,
her iş yerinde 0-6 yaş kreş açılmasını ve yapılan zamların geri alınmasını,
sağlıkta şiddetin son bulmasını, şiddet uygulayanın cezasının ertelenmemesini,
tekrarında yüzde 50 artırılmasını, SGK’den hizmet alınmasını ve TBMM’den
sağlıkta şiddet yasasının bir an önce yasalaşmasını...
(Mikrofon
otomatik cihaz tarafından kapatıldı) 
BAŞKAN
– Sayın Arık...
15.- Kayseri Milletvekili Çetin Arık’ın, ülkede birçok firmanın
konkordato ilan ettiğine, 17 yaşındaki diyabet hastası Dilara’nın parasızlık
yüzünden kontrole gidemediği için hayatını kaybettiğine ilişkin açıklaması
ÇETİN
ARIK (Kayseri) – Teşekkür ederim Sayın Başkan.
Ülkemizde
ve ilim Kayseri’de firmalar bir bir konkordato ilan ediyor. Bunlardan biri de
15 ilde yaklaşık 300 mağazası olan Makro Market. Bu market önce ismini
değiştirerek “Taze Market” ismini aldı, sonra da çalışanların hakkını, alın
terini vermeden işlerine son verdi. Bugün binlerce işçi mağdur. 
Evet,
bugün Türkiye’de bir kriz var ve bu krizin bedelini krizi çıkartanlar değil,
yoksul halkım ödüyor. Yani yiğit muhtaç olmuş kuru soğana, fakirin sırtından
doyan doyana; saray ve beslemelerinin ise keyfi yerinde. 
Öte
yandan, 17 yaşındaki diyabet hastası Dilara, parasızlık yüzünden kontrole
gidemediği için hayatını kaybediyor. Sarayın bahçesindeki hurma ağaçları
ısıtılırken dağda kahraman askerlerimiz donarak şehit oluyor. Bu çürümüş,
kokuşmuş düzen, elbet bir gün senin de çarkın kırılır. 
Teşekkür
ediyorum. 
BAŞKAN
– Sayın Özkan...
16.- Mersin Milletvekili Hacı Özkan’ın, 29 Ekim-4 Kasım Kızılay
Haftası’nı kutladığına ilişkin açıklaması
HACI
ÖZKAN (Mersin) – Teşekkürler Sayın Başkan.
Kızılay,
din, dil, soy ayrımı yapmadan savaş ve doğal afetler sonrasında bütün insani
ihtiyaçları karşılamaya çalışan, çıkar gözetmeksizin her şartta tüm insanlığın
yardımına koşan dünyadaki en köklü ve güçlü yardımlaşma teşkilatlarımızdan biridir.
İnsani değerlerin güçlenmesinde, toplumlar arası barış ve dostluk köprülerinin
kurulmasında önemli katkıları bulunan Kızılay, milletimizden aldığı güç ve
destekle gerek ülkemizde gerek dünyada yardımlaşma, dayanışma, dostluk ve iş
birliğini destekleyen tavrıyla milletimizin gurur kaynağı olmaktadır. 
Türk
Kızılayının, bugüne kadar olduğu gibi, bundan sonra da ülkemizin büyüklüğüne
yakışır hizmetleri hayırsever vatandaşlarımızın da katkılarıyla sürdüreceğine
yürekten inanıyorum. 
Bu
duygu ve düşüncelerle Kızılay Haftası’nı kutluyor, Kızılay camiasına,
çalışanlarına da başarılar diliyor, Genel Kurulu saygıyla selamlıyorum. 
BAŞKAN
– Sayın Akar…
17.- Kocaeli Milletvekili Haydar Akar’ın, Türkiye’nin vergi rekortmeni
ve sanayinin lokomotifi olan Kocaeli’nin AKP döneminde sahipsiz bir kent
olduğuna, 2016’da temeli atılan Kandıra-İzmit duble yolunun bitirilip
bitirilmeyeceğini öğrenmek istediğine ilişkin açıklaması
HAYDAR
AKAR (Kocaeli) – Teşekkür ediyorum Sayın Başkan.
Türkiye'nin
vergi rekortmeni ve sanayinin lokomotifi olan Kocaeli, AKP döneminde maalesef
sahipsiz bir kent olmuştur. Sürekli “Yaptık, ettik.” diyenler, Kocaeli’de
hayalden ve günü kurtarmak için attıkları temellerden başka ne yaptılar
dersiniz; bakıyoruz, Çayırova’yı çamur ova, Dilovası’nı kanser ovası ve Kandıra
yolunu da ölüm yolu yaptılar. Neden ölüm yolu diyorum? Gün geçmiyor ki kaza
olmasın, canlar yanmasın. Bunu burada sık sık dile getirdim. Sonunda bizim
temelden sorumlu eski Bakanımız Fikri Işık, Kasım 2016’da Kandıra-İzmit duble
yolunun temelini attı ve 2018 yılında hizmete açılacağını ifade etti. Ulaştırma
Bakanlığına bizim yol ne oldu diye sordum, vermiş oldukları cevapta 2021
yılında bitirileceğini belirttiler. 
Şimdi
buradan bir kez daha seslenmek istiyorum: Geçen iki yıla rağmen neden bu yolda
hiçbir çalışma yapılmıyor? Neden vatandaşa “İki yılda bitireceğiz.” dediniz?
Yaşanan kazalardan ve kaybolan hayatlardan dolayı vicdanınız hiç sızlamıyor mu?
Sözünüzü tutup bu yolu bitirecek misiniz, yoksa kazaları seyredip canların
yitirilmesine seyirci mi kalacaksınız?
(Mikrofon
otomatik cihaz tarafından kapatıldı) 
BAŞKAN
– Sayın Yaşar yerine Sayın Destici…
18.- Ankara Milletvekili Mustafa Destici’nin, Tunceli’de şehit olan
askerlere rahmet dilediğine, Yavi katliamını bir kez daha lanetlediğine, Büyük
Birlik Partisi olarak özel güvenlik görevlileriyle ilgili kanun teklifini
Meclise sunduklarına ve 29 Ekim-4 Kasım Kızılay Haftası’nı kutladığına ilişkin
açıklaması
MUSTAFA
DESTİCİ (Ankara) – Sayın Başkan, değerli milletvekilleri; öncelikle, Tunceli
şehitlerimizi rahmetle anıyorum, Yavi katliamını bir kez daha lanetliyorum. 
Biz,
bugün, Büyük Birlik Partisi olarak özel güvenlik görevlileriyle ilgili bir
kanun teklifi verdik. Bu kanun teklifimize göre, birincisi özel güvenlik
görevlilerinin taltif edilmeleri, ikincisi özellikle terör bölgesinde görev
yapan özel güvenlik görevlilerimizin de tazminat, şehitlik ve gazilik
haklarından yararlanması, üçüncüsü fiilî hizmet süresi zammından
faydalanmaları, dördüncüsü ve en önemlisi de 696 sayılı KHK’yle kendi iş
kollarında değil de çalıştıkları kurumların iş kollarına bağlanacakları 2020
yılından itibaren… Hâlbuki özel bir kanunları olduğu için özel güvenlik iş
kolunda kalmaları hakkında kanun teklifi verdik. Sayın Meclisimizle paylaşıyor,
halkımızla paylaşıyor, desteklerinizi bekliyoruz. 
Kızılay
Haftası’nı da kutluyorum. 
Sağ
olun. 
BAŞKAN
– Sayın Kaya…
19.- Osmaniye Milletvekili İsmail Kaya’nın, sağlık çalışanlarına yönelik
şiddet olaylarının yaşanmaması gerektiğine ve bu konuda gerekli düzenlemelerin
yapılacağına ilişkin açıklaması
İSMAİL
KAYA (Osmaniye) – Teşekkürler Sayın Başkan. 
Sağlık
çalışanlarına yönelik şiddet olaylarıyla ilgili söz almış bulunmaktayım.
Amaçları sadece insan sağlığına hizmet etmek olan, hangi kademede olursa olsun
hiçbir sağlık çalışanına şiddet kabul edilemez. Sağlık çalışanlarımıza yönelik
gerçekleşen her türlü şiddet olayını kınıyorum. Sözlü şiddeti bile kabul
etmezken fiziki saldırıyı kabul etmemiz asla mümkün değildir. Şiddet ne
medeniyetimiz ne de ahlaki değerlerimizle bağdaşmaktadır. 
Sağlık
çalışanlarımıza teşekkürü bir borç biliyor, tüm hemşehrilerimizden ve
vatandaşlarımızdan kendilerine hizmet için çalışan hekimlere ve sağlık
çalışanlarına vefa göstermelerini, onların fedakârlıklarını görmelerini ve
işlerini kolaylaştırmalarını diliyorum. İnsan sevgisinin, merhametin ve
hoşgörünün hâkim olması gereken böyle bir sahada bu tür olayların hiçbir zaman
yaşanmamasını yürekten temenni ederek, sağlık çalışanlarımıza şiddeti önlemeye
yönelik gerekli düzenlemelerin de önümüzdeki günlerde yapılacağını bildirerek
Genel Kurulu saygıyla selamlıyorum. 
BAŞKAN
– Sayın Erel…
20.- Aksaray Milletvekili Ayhan Erel’in, çiftçilerin yaşadığı
mağduriyete, tarım kredi kooperatiflerinden alınan kredilerin bir kez daha
yapılandırılmasını özellikle Sultanhanı ve Eşmekaya halkı adına talep ettiğine
ilişkin açıklaması
AYHAN
EREL (Aksaray) – Sayın Başkanım, Aksaray genelde geçimini tarım ve
hayvancılıktan sağlamaktadır. Ancak son dört yıldır özellikle tarımda arpanın,
buğdayın, mısırın, pancarın fiyatında büyük bir artış olmamıştır. Fiyatlarda,
üreticinin ürettiği mahsullerde artış olmamasına rağmen, girdilerde yaklaşık
yüzde 100’e varan artışlar meydana gelmiştir. Özellikle Sultanhanı ve
Eşmekaya’da tarım kredi kooperatiflerinden kredi kullanıp kullandıkları kredi
karşılığında da taşınmazlarını ipotek olarak gösteren çiftçilerimiz, tarımdan
elde ettikleri üründen yeterli derecede gelir elde edemedikleri için bu
borçlarını ödeyememişlerdir, ipotek vermiş oldukları taşınmazlar satış
aşamasına gelmiştir. 
Biz
çiftçinin tek geçim kaynağı olan toprağının elinden alınmaması adına, tarım
kredi kooperatiflerinden alınan kredilerin tekrar, bir kez daha
yapılandırılmasını, özellikle Sultanhanı ve Eşmekaya halkı adına borçların
yeniden yapılandırılmasını istiyoruz. 
BAŞKAN
– Sayın Aycan...
21.- Kahramanmaraş Milletvekili Sefer Aycan’ın, elektrik ve doğal gaz
fiyatlarında yüzde 20 indirim yapılmasını vatandaşlar adına Maliye Bakanından
talep ettiğine, Afşin Elbistan Linyit İşletmelerinde göçük altında kalarak
hayatını kaybeden Mustafa Arslan’a rahmet dilediğine ve bu konuda tedbir
alınması gerektiğine ilişkin açıklaması
SEFER
AYCAN (Kahramanmaraş) – Sayın Başkan, çağrım Maliye Bakanınadır: Maliye Bakanı
tüm firmalardan ürünlerinde en az yüzde 10 indirim istiyor. Bu, yerindedir.
Kurdaki düşüşleri dikkate aldığımızda kur artışı bahanesiyle yapılan zamlarda
hatta yüzde 20 indirim olmalıdır. Biz de vatandaş adına Maliye Bakanından
elektrik ve doğal gaz ücretlerinde yüzde 20 indirim istiyoruz. Elektrik ve
doğal gaz ücretlerinde indirim olduğunda tüm ürünlerin fiyatlarında yüzde 20
düşüş olacaktır. Kahramanmaraş’ta ve tüm Türkiye’de vatandaş, elektrik, doğal
gaz ve abonelik ücretlerinden şikâyetçidir, ödeyememektedir ve indirim
beklemektedir.
Bir
diğer konu da şu: Afşin-Elbistan Kömür İşletmeleri bugün bir canı daha
almıştır. Mustafa Arslan kardeşimize rahmet diliyorum. 10 maden işçisi hâlâ
toprak altındayken Afşin-Elbistan Kömür İşletmeleri bir vatandaşımızın daha
canına kıymıştır. Bunun için tedbir istiyorum, duyarlılık istiyorum. 
BAŞKAN
– Sayın Filiz…
22.- Gaziantep Milletvekili İmam Hüseyin Filiz’in, Tunceli’nin Nazımiye
ilçesi Sarıyayla kırsalındaki operasyonda donarak şehit olan Jandarma Özel
Harekât timindeki uzman çavuşlar Asım Türkel ve Ferruh Dikmen’e Allah’tan
rahmet dilediğine, ilgililerin bu olayda Hazreti Ömer sorumluluğunda olması
gerektiğine ilişkin açıklaması
İMAM
HÜSEYİN FİLİZ (Gaziantep) – Sayın Başkan, Tunceli’nin Nazımiye ilçesi Sarıyayla
kırsalında operasyona çıkan Jandarma Özel Harekât timindeki uzman çavuşlar Asım
Türkel ve Ferruh Dikmen’in donarak şehit oldukları görülmüştür. Allah’tan
rahmet, ailelerine ve Türk milletine başsağlığı diliyorum, mekânları cennet
olsun. 
Olaydan
duyduğumuz üzüntümüz sonsuzdur ancak üzüntümüz kadar kaygılarımız da vardır.
Teknolojinin bu kadar ileri olduğu bu dönemde hava tahminlerinin tam doğrulukla
tespit edilebilmesine rağmen 22-26 Ekim tarihleri arası için hava durumu nasıl
tespit edilemez, bunu anlamak mümkün değildir. İlgililerin bunu mutlaka
araştırması, açıklaması ve “Fırat’ın kenarında bir oğlak kaybolsa yahut bir
kurt bir koyunu kapsa korkarım ki kıyamet gününde onun bile hesabı Ömer’den
sorulur.” diyen Hazreti Ömer sorumluluğunda olmaları gerektiğini de
vurgulayarak Genel Kurulu saygıyla selamlıyorum. 
BAŞKAN
– Sayın Gergerlioğlu…
23.- Kocaeli Milletvekili Ömer Faruk Gergerlioğlu’nun, Diyarbakır Vergi
Denetim Kurulu Başkanlığının kapısına asılan “Vekâletleri olsa bile Kurula
girişi Kurul Başkanlığı tarafından yasaklanmıştır.” yazısını kınadığına ve
sorumlular hakkında soruşturma açılmasını talep ettiğine ilişkin açıklaması
ÖMER
FARUK GERGERLİOĞLU (Kocaeli) – Sayın Başkan, teşekkür ederim.
Bilhassa
iktidar partisi saflarına sunuyorum şu skandal belgeyi. Diyarbakır Vergi
Denetim Kurulu Başkanlığının kapısına asılmıştır. Aynı kurumdan KHK’yle ihraç
edilen vergi müfettişlerinin kurumun kapısından içeri girmesi bile yasaklanmış
şu belgeye göre. İnanılmaz bir belge. Açıkça okuyorum size: “Vekâletleri olsa
bile kurula girişi kurul başkanlığı tarafından yasaklanmıştır.” deniliyor.
Değerli
arkadaşlar, bu ve benzeri uygulamalar Nazi döneminde yapılıyordu, “Yahudiler ve
köpekler buradan içeri giremez.” deniyordu. Oluşturduğunuz OHAL ve KHK rejimi
işte böyle hukuk dışı, insanlık dışı yazıların kurumların camlarına asılmasını
getiren bir sistemi oluşturdu. Şiddetle kınıyorum. Sorumlular hakkında
soruşturma açılmasını ve bu denli keyfîliğe engel olunmasını istiyorum.
BAŞKAN
– Sayın Tutdere…
24.- Adıyaman Milletvekili Abdurrahman Tutdere’nin, duble yollarla
övünen Hükûmetin Gerger kara yolunu bugüne kadar tamamlayamadığına, bu konuda
herhangi bir çalışmanın olup olmadığını Adıyaman halkı adına Ulaştırma ve
Altyapı Bakanından öğrenmek istediğine ilişkin açıklaması
ABDURRAHMAN
TUTDERE (Adıyaman) – Teşekkür ediyorum Sayın Başkan.
Adıyaman
ilimize bağlı Gerger ilçemizi ilimize ve çevresine bağlayan kara yolları yıllar
öncesine ait teknik ve çalışmalarla tamamlanmış olduğundan bugünümüzün
taleplerine ve ihtiyaçlarına cevap verememektedir. Yolun mevcut durumu ilçe
halkı ve oraya gitmek isteyenler için bir kâbus hâline dönmüştür. Duble
yollarla övünen Hükûmet, Gerger kara yolunu bugüne kadar tamamlayamamıştır. 
Adıyaman
halkı ve Gerger halkı adına Karayolları Genel Müdürlüğüne ve Ulaştırma
Bakanlığına sormak istiyorum: Gerger kara yoluna ilişkin herhangi bir çalışma
mevcut mudur? Gerger halkının uzun süredir beklediği bu yol sorunu ne zaman
çözülecek?
Teşekkür
ediyorum.
BAŞKAN
– Sayın Gültekin…
25.- Niğde Milletvekili Selim Gültekin’in, 29 Ekim-4 Kasım Kızılay
Haftası’nı kutladığına ilişkin açıklaması
SELİM
GÜLTEKİN (Niğde) – Teşekkürler Sayın Başkan.
Ne
zaman ihtiyaç olsa yardıma ilk koşan Kızılay, yüz elli yıldır sınırlarını
aşarak dünyanın sayılı iyilik hareketlerinden biri oldu. Dil, din, ırk ayrımı
gözetmeden çalışmalarını sürdüren Türk Kızılayı dünyanın farklı bölgelerinde
milyonlarca insana yardım eli uzattı. Her geçen gün insani yardım alanında
yürüttüğü yardım çalışmalarıyla kapasitesini artıran Türk Kızılayı insani
yardım çalışmalarında küresel bir aktör hâline gelmiştir. Türk Kızılayı son on yılda
78 farklı ülkede doğa ve insan kaynaklı afetlere müdahale etmiş, ihtiyaç
sahiplerinin barınma ve beslenme gibi temel ihtiyaçlarını karşılamıştır. Türk
Kızılayı Filistin, Sudan, Endonezya, Kırgızistan, Kosova, Somali, Pakistan gibi
ülkelerde insani yardım faaliyetlerinin yanı sıra kalıcı refaha yönelik pek çok
başarılı çalışmalara imza atmıştır. 
Kızılay
Haftamız kutlu olsun.
Genel
Kurulu saygıyla selamlıyorum.
BAŞKAN
– Son olarak Sayın Bankoğlu…
26.- Bartın Milletvekili Aysu Bankoğlu’nun, Cumhurbaşkanının 29 Ekim
Cumhuriyet Bayramı dolayısıyla yayınlanan kutlama mesajında yapılan hatayı
kınadığına ilişkin açıklaması
AYSU
BANKOĞLU (Bartın) – Teşekkürler Sayın Başkan.
Ülkemiz
çapında düzenlenen 29 Ekim kutlama törenlerinde Sayın Cumhurbaşkanının kutlama mesajı
yayınlanmıştır ve okunmuştur. Ancak okunan mesajların sonunda “Recep Tayyip
Erdoğan, Türkiye Cumhurbaşkanı” ifadesi yer almıştır. Ben Ulu Önderimiz Mustafa
Kemal Atatürk’ün kurduğu yüce Meclisimizin huzurunda hatırlatmak istiyorum,
kendisi Türkiye Cumhuriyeti’nin Cumhurbaşkanıdır. Cumhuriyetimizin kuruluş günü
olan 29 Ekim kutlama mesajında bu şekilde bir hata yapılmış olmasını da
şiddetle kınıyor, Cumhurbaşkanlığı makamına hatırlatıyorum.
Teşekkürler.
(CHP sıralarından alkışlar)
BAŞKAN
– Değerli milletvekilleri, sisteme giren arkadaşlarımıza söz verme işlemleri
tamamlandı.
Şimdi
grup başkan vekillerimize söz vereceğim.
Sayın
Türkkan…
27.- Kocaeli Milletvekili Lütfü Türkkan’ın, 31 Ekim bilim ve siyaset
adamı Erdal İnönü’ye ölümünün 11’inci yıl dönümünde Allah’tan rahmet
dilediğine, Harran Üniversitesi Rektörü Profesör Doktor Ramazan Taşaltın’ın
Cumhurbaşkanına itaat etmenin farz değil farzıayn olduğuna, karşı çıkmanın ise
haram olduğuna ilişkin sözlerini kınadığına, fikri hür, vicdanı hür nesiller yetiştirmesi
mümkün gözükmeyen bu rektörün ivedilikle görevden alınmasının şart olduğuna, 31
Ekim Dünya Tasarruf Günü’ne ve Türkiye’nin plastik çöp ithal eden bir ülke
konumuna geldiğine ilişkin açıklaması
LÜTFÜ
TÜRKKAN (Kocaeli) – Sayın Başkan, bugün, bilim ve siyaset adamı olan, siyasette
de naifliği ve hoşgörüsüyle hoş bir seda bırakan Sayın Profesör Erdal İnönü’nün
ölüm yıl dönümü. Merhuma Allah’tan rahmet diliyorum, ailesi ve sevenlerine de
başsağlığı diliyorum. 
Bugün
hayli gündemde ama bir de ben hatırlatmak istiyorum; Harran Üniversitesi
Rektörü Profesör Doktor Ramazan Taşaltın. Hayatında bu kadar meşhur olacağını
bilseydi bu Sayın Rektör aklına bile getirmezdi. Akit Televizyonunda bir
programa katılıyor, Sayın Erdoğan’a itaatin farz değil farzıayn olduğunu iddia
ediyor, karşı çıkmanın ise haram olduğunu söylüyor. İlim, bilim ve kültür adamı
sıfatıyla özgür düşüncenin temsilcisi olması gereken bir rektörün sınır
tanımaksızın yaptığı bu gaf içeren ifadeleri esefle kınıyorum. Farz da, helal
de, haram da yüce kitabımız Kur’an-ı Kerim’de belirlenmişken sözde rektörün
kendince farz ve haram uydurması gaflet değilse şüphesiz şifa bulmaz bir
cehalettir; bu, şirk koşmakla da eş değerdir. Fikri hür, vicdanı hür, irfanı
hür nesiller yetiştirmesi mümkün gözükmeyen bu rektörün ivedilikle görevden
alınması şarttır. Bu rektör en büyük kötülüğü de Sayın Cumhurbaşkanına
yapmıştır aslında. Sayın Cumhurbaşkanının bu konuyu bir defa daha gözden
geçirmesi gerektiğini düşünüyorum. 
Bugün
31 Ekim Dünya Tasarruf Günü. Yani Türkiye'nin en çok tasarruf etmesi gereken,
bir ekonomik savaştan geçtiğimiz ifade edilen günün kutlaması bugün.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Türkkan.
LÜTFÜ
TÜRKKAN (Kocaeli) – Ama biz bugüne girerken Sayın Cumhurbaşkanımız kendi
kendine yaptığı zamla, aslında bizim tasarruf etmeyen bir toplum olduğumuzu
ifade etti. Bundan sonra hiçbirimizi, hiçbir kamu görevlisini, hiçbir vatandaşı
da tasarrufa davet etmesin, hiç kimse bu daveti ciddiye almayacaktır. 
Son
olarak bir şey ifade etmek istiyorum. Biz dünyanın kendi kendini doyuran yedi
ülkesinden biri hâline gelmişken nohut ithal ettik, mercimek ithal ettik, et
ithal ettik, saman ithal ettik, derken en sonunda ne ithal ettik biliyor
musunuz? Çöp ithal ettik, çöp! Türkiye, çöp ithal eden bir ülke. 27 bin ton çöp
ithal etti Türkiye bu yılın ilk üç ayında. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Türkkan. 
LÜTFÜ
TÜRKKAN (Kocaeli) – Yani demem o ki Adalet ve Kalkınma Partisi Hükûmeti
Türkiye’yi her şeye muhtaç ettiği gibi sonunda çöpe bile muhtaç etti. Çöplerin
iktidarı olarak akıllarda kalacak.
Teşekkür
ediyorum. (İYİ PARTİ sıralarından alkışlar)
BAŞKAN
– Teşekkürler Sayın Türkkan. 
Sayın
Akçay…
28.- Manisa Milletvekili Erkan Akçay’ın, dolar kurunun artışıyla
birlikte yapılan zamlarda henüz bir iyileşme görülmediğine, 27 Ekim Dörtlü
Suriye Zirvesi sonrasında yayınlanan ortak bildiride Suriye’nin terör
örgütlerinden arındırılması iradesine yapılan vurgunun önemli olduğuna,
Türkiye’nin huzur ve güvenliği için Suriye’nin terör örgütlerinden temizlenmesi
gerektiğine, 31 Ekim SHP eski Genel Başkanı Erdal İnönü’yü ölümünün 11’inci yıl
dönümünde rahmetle andığına ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Ekonomide
yaşanan sıkıntıda, ülkemize yönelik sistematik ekonomik saldırıda sular
durulmaya başlarken bazı gelişmelerden duyduğumuz rahatsızlığı da dile getirmek
istiyorum. 
Dolar
kurunun 7,2 liraya kadar yükseldiği günlerde bazı işletmeler fahiş olarak
nitelendirilecek zamlar yapmıştı. Bugün dolar kuru 5,5 seviyelerindedir yani
yaklaşık yüzde 23’lük düşüş yaşanmıştır. Ancak yapılan zamlarda henüz bir
iyileşme görülmemektedir. Sadece “enflasyonla mücadele” adı altında yüzde
10’luk indirimlerle yetinilmektedir, âdeta göz boyanmaktadır. Üstelik burada da
vatandaşlarımızın günlük kullanımlarındaki ürünlere indirimler
yansıtılmamaktadır. Ülkemizin içerisinden geçtiği bu hassas ekonomik süreçte
kimse fırsatçılık yapmasın. Biz, ekonomiyi bütün olarak değerlendirip ayağa kaldırmak
tüm kesimlerin görevi ve sorumluluğudur diye düşünüyoruz. 
Geçtiğimiz
cumartesi günü İstanbul’da Cumhurbaşkanı Sayın Erdoğan’ın ev sahipliğinde
Rusya, Almanya ve Fransa Devlet Başkanlarının katılımıyla Suriye toplantısı
düzenlendi ve önemli kararlar da kamuoyuna yansıdı. Zirve sonrasındaki ortak
bildiriyle Suriye’nin terör örgütlerinden arındırılması iradesine yapılan vurgu
fevkalade önemlidir. Dörtlü Suriye Zirvesi, Türkiye’nin Suriye’nin geleceğinde
belirleyici iradelerden birisi olacağını göstermesi bakımından da önemlidir.
Fırat Kalkanı Harekâtı’yla başlayan ve ardından Astana süreci, Afrin Harekâtı,
İdlib’e asker gönderme ve Soçi mutabakatıyla devam eden…
(Mikrofon
otomatik cihaz tarafından kapatıldı) 
BAŞKAN
– Devam edin Sayın Akçay. 
ERKAN
AKÇAY (Manisa) – …Türkiye’nin Suriye politikasının doğruluğu ve yerindeliği bir
kez daha güçlü bir şekilde ortaya çıkmıştır. Zirve sonuç bildirgesinin
Suriye’nin geleceğinin şekillenmesine katkı sunması gerektiğine inanıyoruz. Bu
istikamette beklentimiz, Suriye’nin kuzeyinden başlayarak tüm terör
örgütlerinin temizlenmesi ve istikrarın tesis edilmesidir. Bilinmelidir ki
Türkiye’nin huzur ve güvenliği Suriye’nin terör örgütlerinden temizlenmesiyle
yakından ilgilidir. 
Sayın
Başkan, bugün eski Başbakan Yardımcısı ve Cumhuriyet Halk Partisi eski Genel
Başkanı, devlet ve bilim insanı Profesör Doktor Erdal İnönü’nün vefatının
11’inci yıl dönümü. Erdal İnönü, ülkemizin kurtuluşu ve kuruluşunda önemli
mücadeleler vermiş bir babanın evladı…
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Akçay. 
ERKAN
AKÇAY (Manisa) – …ve bir siyaset adamı olmanın yanı sıra 2004 yılında ve
çeşitli tarihlerde fizik alanında aldığı uluslararası önemli, saygın ödüller
nedeniyle de tanıdığımız ve Türkiye'nin adını dünyaya duyurmuş saygın bir bilim
adamıdır. Uluslararası bilim dünyasındaki yerinin yanında mütevazı kişiliğiyle
milletimizin takdirini kazanmış Erdal İnönü’yü rahmetle anıyorum.
Teşekkür
ederim Sayın Başkan.
BAŞKAN
– Teşekkür ederim Sayın Akçay.
Sayın
Kurtulan…
29.- Mersin Milletvekili Fatma Kurtulan’ın, bir gece yarısı o dönemin eş
başkanlarının ve milletvekillerinin gözaltına alınıp tutuklandıkları
operasyonun Türkiye siyasi tarihine “4 Kasım siyasi darbesi” olarak geçtiğine,
53 belediye eş başkanının cezaevlerinde bulunduğuna, AKP’nin yerel seçim öncesi
muhalefeti tasfiye operasyonlarını hızlandırdığına ama ne yapılırsa yapılsın
mevcut iktidarın HDP’nin başarısını görmekten kendisini kurtaramayacağına
ilişkin açıklaması
FATMA
KURTULAN (Mersin) – Teşekkürler Sayın Başkan.
İki
yıl önce halkımızın iradesi ve Anayasa hiçe sayılarak dokunulmazlık düzenlemesi
diğer partilerin desteğiyle Meclisten geçti. Erdoğan’ın “Bedelini ödeyecekler.”
diyerek partimizi hedef göstermesi sonrası bir gece yarısı operasyonuyla o
dönemki eş başkanlarımız ve milletvekillerimiz gözaltına alınıp tutuklandılar.
Bu operasyon Türkiye siyasi tarihine “4 Kasım siyasi darbesi” olarak geçmiştir.
Gözaltıların aynı saatlerde farklı illerdeki cumhuriyet savcılıklarının
harekete geçmesiyle eş zamanlı yapılmış olması farklı illerdeki savcılıkların
siyasi bir merkezden koordine edilerek harekete geçtiğini göstermektedir.
Yasama yani Meclis kendi temsilcilerine ve halkın demokratik iradesine sahip
çıkamamıştır. Yargı yürütmenin emrinde sıkıyönetimler, DGM’ler gibi
çalıştırılarak adaletle bağdaşmayacak kararlar vermiş, bu süreçte 9
milletvekilinin vekilliği düşürülmüştür. Şu an vekillerimizden, önceki dönem Eş
Genel Başkanlarımız Figen Yüksekdağ ve Selahattin Demirtaş’la birlikte
milletvekillerimiz Çağlar Demirel, İdris Baluken, Selma Irmak, Gülser Yıldırım,
Abdullah Zeydan, Ferhat Encu, Burcu Çelik; 27’nci Dönem milletvekilimiz Leyla
Güven, HDP eski Eş Genel Başkan Yardımcımız Aysel Tuğluk hâlâ cezaevlerinde
rehin tutulmaktadır. Aynı zamanda bileşen partilerimizden DTP eş genel
başkanları Sebahat Tuncel ve Mehmet Aslan; ESP Genel Başkanı Çiçek Otlu,
Diyarbakır Büyükşehir Belediye Başkanı Gültan Kışanak, Siirt Belediye Başkanı
Tuncer Bakırhan, Ağrı Belediyesi Eş Başkanı Mukaddes Kubilay ve Van Belediyesi
Eş Başkanı Bekir Kaya olmak üzere…
(Mikrofon
otomatik cihaz tarafından kapatıldı)
BAŞKAN
– Devam edin Sayın Kurtulan.
FATMA
KURTULAN (Mersin) – …toplam 53 belediye eş başkanımız cezaevlerinde
bulunmaktadır. 
AKP,
yerel seçim öncesi muhalefeti tasfiye operasyonlarını hızlandırdı. Sadece son
bir haftadaki gözaltı ve tutuklamaların bilançolarını sizlerle paylaşmak
istiyorum. 29 Ekimde Ankara Yenimahalle ilçe örgütümüzden 4 arkadaşımız
gözaltına alındı. 29 Ekimde Şırnak ve ilçelerinde 23 kişi evleri basılarak
gözaltına alındı. 27 Ekimde Ankara’da, iki dönem milletvekilliğimizi yapan
İbrahim Binici ameliyat olmak üzere bulunduğu hastanede gözaltına alındı. 26
Ekimde Kars’ta ev baskınları yapıldı, eski milletvekilimiz Şafak Özanli’yle
birlikte mevcut Kars İl Eş Başkanımız, eski İl Eş Başkanımız, aynı zamanda DTP
eş başkanları hâlâ gözaltında ve üç günlük ek gözaltı süresi uzatıldı. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
FATMA
KURTULAN (Mersin) – Hemen Başkan.
Yine,
26 Ekimde Mersin’de PM üyemiz Faruk Sağlam tutuklandı. 25 Ekimde de İstanbul’da
HDP Kadın Meclisi üyemiz Nadiye Gürbüz gözaltına alındı. Urfa’da 1’i muhtar
olmak üzere, 4 kişi gözaltına alındı. Hatay’da eski Parti Meclisi üyemiz emekli
binbaşı olan Zeki Koç adlı arkadaşımız tutuklandı. 20 Ekimde Diyarbakır’da 7
kişi gözaltından serbest bırakılırken tekrar savcılık kararıyla tutuklama
kararı verildi ve aynı operasyon kapsamında gözaltına alınan 141 kişi ve
Diyarbakır İl Eş Başkanımız Şerif Camcı’yla birlikte 25 arkadaşımız tutuklandı.

Yani
şunu söylemek istiyoruz bu bilançoyla birlikte: AKP, bizzat Erdoğan’ın kendisi
seçimlerin startına HDP’yi gözaltına alarak, tutuklayarak başlamıştır.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Kurtulan.
FATMA
KURTULAN (Mersin) – Tamam Başkan.
Şunu
söylemek istiyoruz ki: Ne yapılırsa yapılsın, ne olursa olsun, AKP, mevcut
iktidar HDP’nin başarısını görmekten kendisini kurtaramayacaktır diyorum,
teşekkür ediyorum. 
Sağ
olun Başkanım.
BAŞKAN
– Teşekkür ederim.
Sayın
Özel… 
30.- Manisa Milletvekili Özgür Özel’in, 31 Ekim SHP Genel Başkanı Erdal
İnönü’yü vefatının 11’inci yıl dönümünde rahmetle andıklarına, 31 Ekim 1919
tarihinde Kahramanmaraş’ta Millî Mücadele’nin ilk kurşununu atan Sütçü İmam’ı
saygıyla andıklarına, Yasin Yıldız’ın Millî Saraylar İdaresi Başkanlığına Daire
Başkanı olarak görevlendirildiğinden bu yana çok sayıda şikâyet alındığına ve
Başkanlığın bu konuda devreye girmesi gerektiğine, TBMM yerleşkesinde güvenlik
önlemleri adı altında alınan bazı önlemlerin personeli canından bezdirdiğine
ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Türkiye
siyasetine büyük bir kalite, renk katan ve nezaket getiren, Genel Başkanımız,
Başbakan Yardımcısı, Dışişleri Bakanı olarak bu ülkeye büyük hizmetlerde
bulunan Profesör Doktor Erdal İnönü’yü vefatının 11’inci yıl dönümünde
rahmetle, minnetle ve özlemle anıyoruz. 
Bugün
bir olağanüstü hâl KHK’si görüşülürken, Erdal İnönü’nün “Olağanüstü hâl,
olağanüstü hukuksuzlukların kanun hükmüne bağlanmasıdır.” sözünü anımsatmak
gerekiyor şüphesiz. Dokunulmazlıkların kaldırılması başta olmak üzere her
konuya ilkesel yaklaşmış ve Türkiye siyasetine büyük ilke ve esprileriyle renk
katmış olan Erdal İnönü, 31 Mart 2019 yerel seçimleri yaklaşırken, 1989 yerel
seçimlerindeki zaferin mimarı olarak bir kez daha anılmayı hak ediyor ve biz
buradan, Erdal İnönü’nün manevi huzurunda, başta tüm İstanbullulara, 31 Mart
seçiminde oy kullanacak bütün seçmenlere “Sizi bu iktidarın bir limon gibi bir
dönem daha sıkmasına izin mi vereceksiniz?” sorusunu yöneltmek istiyoruz. 
Sütçü
İmam 31 Ekim 1919’da Kahramanmaraş’ta Fransız işgaline karşı ilk kurşunu attı.
Ulusal Kurtuluş Savaşı’nda düzenli ordumuz daha kurulmadan, Maraş’ta, Antep’te,
Urfa’da, İzmir’de, Aydın’da, Manisa’da, Uşak’ta düşman işgaline karşı gövdesini
siper eden tüm kahramanlarımızı bir kez daha saygıyla ve rahmetle anıyoruz. 
Sayın
Başkan, 24 Haziran seçimlerinin ardından, Türkiye Büyük Millet Meclisine bağlı
olan Millî Saraylar İdaresi Başkanlığı Cumhurbaşkanlığına bağlandı. Bu çok
tartışmalı kararı burada çeşitli zeminlerde usul yönünden de tartıştık, çok
farklı yönlerden de haklı eleştirilerimiz oldu ama meselenin bir başka boyutu
var hepimizin haberdar olması gereken.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Özel.
ÖZGÜR
ÖZEL (Manisa) – Adalet ve Kalkınma Partisi Genel Başkanı Recep Tayyip
Erdoğan’ın oğlu Bilal Erdoğan’ın yakın arkadaşı Yasin Yıldız buraya Daire
Başkanı olarak görevlendirildi. O tarihten itibaren çok sayıda şikâyet
tarafımıza ulaşmıştır. Personele mobbing yapıldığına yönelik şikâyetler,
örneğin, Hereke’de halı dokuma ustası olarak görevlendirilmiş bir personelin
halı onarımı görevine sürüldüğü, İstanbul’daki personelin Yalova Köşkü’nde
görevlendirildiği, personelin isteği dışında koruma memuru olarak
görevlendirildiği bildirilmektedir; iş yeri doktoru ve ambulans hizmetine son
verildiği, gece nöbetlerinde yemek verilmediği, çocuklar için kreş hizmetinin
durdurulduğu gibi konular sürekli çalışanlar tarafından iletilmektedir. 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Özel. 
Buyurun.

ÖZGÜR
ÖZEL (Manisa) – Hâlen orada görevli personelin Türkiye Büyük Millet Meclisi
personeli olması nedeniyle Başkanlığımızın bu sorunların çözümünde devreye
girmesi gerekmektedir. 
Buradaki
Türkiye Büyük Millet Meclisi yerleşkesinde güvenlik önlemleri adı altında
alınan bazı önlemler ise personeli canından bezdirmiştir. Personelin
araçlarıyla Dikmen nizamiye girişinden girişleri yasaklanmıştır, otopark sorunu
nedeniyle kendilerine açılan yeni bir kapıdan çalışma yerlerine yaklaşık 1,2
kilometreyi yürüyerek gitmek zorundadırlar. Önümüz Ankara’da çetin kış
koşullarıdır, kardır, buzdur. Kimi hamile olan, kimi belli bir yaşta olan, kimi
çeşitli fiziksel engelleri olan personele bu zulmün yapılmasını doğru
bulmuyoruz. Kaliteli yasama, sadece milletvekillerinin rahat etmesiyle değil,
yasamanın tüm ekip arkadaşlarıyla birlikte huzurlu, rahat ve hak ettikleri
şartlarda çalışmasıyla mümkündür. Personele yapılan mobbingin, personele
yapılan caydırmaya yönelik olarak zulmün takipçisiyiz ama konunun sadece
muhalefet partisinin değil tüm siyasi partilerin ve Başkanlığın görevleri
arasında olduğunun altını çizmek isterim. 
Teşekkürler.

BAŞKAN
– Teşekkür ederim. 
Sayın
Turan…
31.- Çanakkale Milletvekili Bülent Turan’ın, 31 Ekim SHP eski Genel
Başkanı Erdal İnönü’yü vefatının 11’inci yıl dönümünde saygıyla yâd ettiğine ve
nezaketinin, üslubunun, mizah anlayışının herkese örnek olmasını dilediğine
ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla
selamlıyorum. 
Bugün,
eski Başbakan Yardımcılarından, Dışişleri Bakanlığı yapan, SHP Genel Başkanlığı
görevinde bulunan değerli siyaset ve bilim insanı Sayın Erdal İnönü’nün
vefatının 11’inci yıl dönümü. Bu vesileyle sevenlerine başsağlığı diliyorum,
kendisini saygıyla yâd ediyorum. Nezaketinin, üslubunun, mizah anlayışının
hepimize örnek olmasını diliyorum. 
Genel
Kurulu saygıyla selamlıyorum. 
BAŞKAN
– Teşekkür ederim Sayın Turan.
Sayın
milletvekilleri, şimdi gündeme geçiyoruz.
Başkanlığın
Genel Kurula sunuşları vardır.
Türkiye
Büyük Millet Meclisi Başkanlığının üç tezkeresi vardır, ayrı ayrı okutup
oylarınıza sunacağım.
VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, TBMM üyelerinden oluşan
bir heyetin, 3-5 Aralık 2018 tarihlerinde Karadağ’a resmî ziyarette bulunmasına
ilişkin tezkeresi (3/54) 
30/10/2018
Türkiye Büyük Millet Meclisi Genel Kuruluna
Türkiye
Büyük Millet Meclisi heyetinin 3-5 Aralık 2018 tarihlerinde Karadağ’a resmî
ziyaret gerçekleştirmesi öngörülmektedir.
Anılan
heyetin söz konusu Karadağ ziyareti 28/3/1990 tarihli ve 3620 sayılı Türkiye
Büyük Millet Meclisinin Dış İlişkilerinin Düzenlenmesi Hakkında Kanun'un 6’ncı
maddesi uyarınca Genel Kurulun tasviplerine sunulur.
 Binali
Yıldırım
 Türkiye
Büyük Millet Meclisi
 Başkanı
BAŞKAN
– Kabul edenler… Kabul etmeyenler… Kabul edilmiştir.
Diğer
tezkereyi okutuyorum:
2.- Türkiye Büyük Millet Meclisi Başkanlığının, TBMM Dışişleri Komisyonu
Başkanı Volkan Bozkır’ın, İtalya Senatosu Dışişleri Komisyonu Başkanı Vito
Rosario Petrocelli’nin davetine icabetle 21 Kasım 2018 tarihinde Roma’da
gerçekleştirilecek "MED Öncesi Parlamentolararası Toplantısı” başlıklı
toplantıya katılımına ilişkin tezkeresi (3/55) 
30/10/2018
Türkiye Büyük Millet Meclisi Genel Kuruluna
Türkiye
Büyük Millet Meclisi Dışişleri Komisyonu Başkanı Volkan Bozkır, İtalya Senatosu
Dışişleri Komisyonu Başkanı Vito Rosario Petrocelli'nin davetine icabetle 21
Kasım 2018 tarihinde Roma’da gerçekleştirilecek "MED Öncesi
Parlamentolararası Toplantısı” (Pre-MED Parliamentary Meeting) başlıklı
toplantıya katılımı öngörülmektedir.
Adı
geçen Komisyon Başkanının söz konusu toplantıya katılımı, 28/3/1990 tarihli ve
3620 sayılı Türkiye Büyük Millet Meclisinin Dış İlişkilerinin Düzenlenmesi
Hakkında Kanun’un 9’uncu maddesi uyarınca Genel Kurulun tasviplerine sunulur.
 Binali
Yıldırım
 Türkiye
Büyük Millet Meclisi
 Başkanı
BAŞKAN
– Kabul edenler… Kabul etmeyenler… Kabul edilmiştir.
Diğer
tezkereyi okutuyorum:
3.- Türkiye Büyük Millet Meclisi Başkanlığının, TBMM Dışişleri Komisyonu
Başkanı Volkan Bozkır ve beraberindeki heyetin, Romanya Senatosu Dış Politika
Komisyonu Başkanı Cristian-Sorin Dumitrescu davetine icabetle Romanya’nın
Başkenti Bükreş’te gerçekleştirilecek Romanya-Türkiye-Polonya Parlamentoları
Dışişleri Komisyonları Üçlü Toplantısı’na katılımlarına ilişkin tezkeresi
(3/56) 
30/10/2018
Türkiye Büyük Millet Meclisi Genel Kuruluna
Türkiye
Büyük Millet Meclisi Dışişleri Komisyonu Başkanı Volkan Bozkır ve beraberindeki
heyet, Romanya Senatosu Dış Politika Komisyonu Başkanı Cristian-Sorin
Dumitrescu davetine icabetle Romanya’nın Başkenti Bükreş’te gerçekleştirilecek
Romanya-Türkiye-Polonya Parlamentoları Dışişleri Komisyonları Üçlü
Toplantısı’na katılımı öngörülmektedir
Adı
geçen heyetin söz konusu toplantıya katılımı 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun’un 9’uncu maddesi uyarınca Genel Kurulun tasviplerine sunulur.
 Binali
Yıldırım
 Türkiye
Büyük Millet Meclisi
 Başkanı
BAŞKAN
– Kabul edenler… Kabul etmeyenler… Kabul edilmiştir.
Değerli
milletvekilleri, şimdi, İYİ PARTİ Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, İYİ PARTİ Grup Başkanvekili ve Kocaeli
Milletvekili Lütfü Türkkan tarafından, FETÖ’nün hain darbe girişimine yardım ve
yataklık eden iş birlikçilerin ve sorumluların, bu teşebbüse karşı
sorumlulukları gereği önlem almayanların ve bu hain örgütün siyasi ve iktisadi
destekçilerinin belirlenmesi amacıyla 31/10/2018 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 31 Ekim 2018 Çarşamba günkü birleşiminde
yapılmasına ilişkin önerisi
31/10/2018
Türkiye Büyük Millet Meclisi Başkanlığına
Danışma
Kurulu 31/10/2018 Çarşamba günü (Bugün) toplanamadığından grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Lütfü
Türkkan
 Kocaeli
 İYİ
PARTİ Grubu Başkan Vekili
Öneri:
Kocaeli
Milletvekili ve İYİ PARTİ Grup Başkan Vekili Lütfü Türkkan tarafından, FETÖ'nün
hain darbe girişimine yardım ve yataklık eden iş birlikçilerin ve sorumluların,
bu teşebbüse karşı sorumlulukları gereği önlem almayanların ve bu hain örgütün
siyasi ve iktisadi destekçilerinin belirlenmesi amacıyla 31/10/2018 tarihinde
–(024) esas numaralı araştırma önergemiz- Türkiye Büyük Millet Meclisi
Başkanlığına verilmiş olan Meclis araştırması önergesinin diğer önergelerin
önüne alınarak görüşmelerin 31/10/2018 Çarşamba günkü birleşimde yapılması
önerilmiştir.
BAŞKAN
– Değerli milletvekilleri, öneri sahibi gruba gerekçesini açıklama üzere beş
dakika, talepleri hâlinde diğer gruplara da üçer dakika söz vereceğimiz
önerinin görüşmelerine başlayacağız.
Önerinin
gerekçesini açıklamak üzere öneri sahibi İYİ PARTİ Grubu adına Adana
Milletvekilimiz Sayın İsmail Koncuk konuşacak.
Buyurun
Sayın Koncuk. (İYİ PARTİ sıralarından alkışlar)
Süreniz
beş dakika Sayın Koncuk.
İYİ
PARTİ GRUBU ADINA İSMAİL KONCUK (Adana) – Sayın Başkan, kıymetli
milletvekilleri; yüce heyetinizi saygıyla selamlıyorum.
Donarak
şehadet şerbetini içen son 2 şehidimize Yüce Allah’tan rahmet diliyorum, tüm
şehitlerimizi duayla, minnetle yâd ediyorum, Yavi katliamında şehit edilen
vatandaşlarımızı da rahmetle anıyorum. Bölücü PKK terör örgütünü lanetle
anıyorum.
Değerli
milletvekilleri, aslında, İYİ PARTİ Grubu olarak 1 Ekimden sonra bir teklif
vererek bu FETÖ’nün siyasi ayağının araştırılmasını önermiştik. Ancak yapılan
görüşmeler sonucunda AK PARTİ ve Milliyetçi Hareket Partisi gruplarının ret
oyuyla FETÖ’nün siyasi ayağının araştırılması teklifimiz reddedildi. Şimdi
tekrar bir teklif verdik, iktisadi ayağı da araştırılsın, siyasi ayağıyla
beraber iktisadi ayağı da araştırılsın teklifimizi verdik. Aslında teklifi de
zorlukla verdik, neredeyse teklifimiz kabul edilmiyordu. Neymiş? Meclis
Başkanlığı şu ifadeleri çıkarmamızı istedi: “Farklı şehirlerde, muhtelif
yerlerde FETÖ için yurt, okul yapılması amacıyla tahsis edilen arsa ve imar
alanları AK PARTİ belediyelerince FETÖ’ye peşkeş çekilmiştir.” Bu sözlerin,
dönemin Hükûmet Sözcüsü Sayın Bülent Arınç tarafından yine o dönemin Ankara
Büyükşehir Belediye Başkanı Melih Gökçek’e söylendiğini hatta parsel parsel
satmakla suçlandığını hatırlıyoruz.
Şimdi,
dolayısıyla bu işin hem siyasi ayağı var hem iktisadi ayağı var. İktisadi
ayağını da aslında, yine eski AK PARTİ milletvekili Sayın Şamil Tayyar’dan
öğreniyoruz. Şamil Tayyar, milletvekilliğine mal olsa da bir FETÖ borsası
kurulduğunu ve “itirafçı” adı altında iş adamlarının serbest bırakıldığını
ifade eden bir açıklama yaptı. Ben buradan, kendisini bu cesur tavrı
dolayısıyla bir kere daha tebrik ediyorum. Milletvekilliğinden oldu o da ayrı
mesele yani doğruyu söylemenin bir bedeli var, o bedeli cesaretle ödedi. Zaman
zaman Şamil Tayyar’ı eleştiriyoruz ama en azından bu FETÖ konusunda yüreğinden
geçeni, tespitlerini doğru olarak ifade etmiş. 
İYİ
PARTİ Grubu olarak FETÖ’nün siyasi ve iktisadi ayağının araştırılması konusunda
ısrarcı olacağız. Bu teklifimizi de reddedebilirsiniz çünkü “Acaba siyasi ayağı
araştırılırsa benim bunlarla geçmişte ettiğim danslar, valsler ortaya çıkar
mı?” endişesi yaşayan birçok siyasetçinin hatta burada milletvekili olan
arkadaşlarımızın olduğunu da biliyoruz. Bazı fotoğraflar hatırlıyoruz
kamuoyunda, sayın milletvekillerinin FETÖ elebaşıyla beraber çektiği fotoğrafları
hatırlıyoruz. Hatta şu anda sayın bakanlardan birisinin fotoğrafı sanal âlemde
geziyor; Mustafa Varank’ın, Sayın Bakanın. Yani eğer düzmece bir fotoğraf
değilse son derece dikkat çekici, aslında ibret verici bir fotoğraf. 
İYİ
PARTİ Grubu olarak -tekrar ifade ediyoruz- çiğ yemedik, karnımız ağrımıyor
çünkü zaman zaman AK PARTİ’den, diğer siyasi partilerden İYİ PARTİ’ye yönelik
FETÖ’cü olma suçlamasıyla karşı karşıya kalıyoruz. Düşünebiliyor musunuz,
FETÖ’nün siyasi ayağı araştırılsın diye samimiyetle teklifi veren İYİ PARTİ,
reddeden iktidar partisinin milletvekilleri ama FETÖ’cü olmakla suçlanan İYİ
PARTİ. O zamanki konuşmamda da ifade etmiştim, o zaman yüreğiniz yetmedi. 
(Mikrofon
otomatik cihaz tarafından kapatıldı)
BAŞKAN
– Devam edin, toparlayalım Sayın Koncuk. 
İSMAİL
KONCUK (Devamla) – Belki o günden bugüne vicdanlarınız sizleri rahatsız etmiş
olabilir. Hadi, tekrar ediyorum, hodri meydan, hodri meydan! FETÖ’nün siyasi
ayağı da araştırılsın, Şamil Tayyar’ın dediği gibi, o FETÖ borsasında itirafçı
olan, parayla itirafçı olan ve serbest bırakılan o FETÖ’nün iktisadi ayağı da
araştırılsın. 
Garipleri
alıp alıp kapının önüne koymak kolay; öğretmen sahipsiz, polis sahipsiz, adliye
çalışanı sahipsiz, kulağından tutun tutun koyun. Yüreğiniz yetiyor mu siyasi
ayağını araştırmaya? Yetmiyor. Ama inşallah, bu sefer vicdanlarınız sizi
rahatsız eder, bu teklifimize “evet” deme cesaretini, yürekliliğini
gösterirsiniz, o FETÖ’yle kirli geçmişi olanlar tek tek burada araştırılır,
kim, hangi siyasi partide FETÖ’cü var, nerede yok, hepsi ortaya çıkar. 
Saygılar
sunuyorum, teşekkür ediyorum. (İYİ PARTİ sıralarından “Bravo” sesleri,
alkışlar) 
BAŞKAN
- Teşekkür ederiz Sayın Koncuk. 
Milliyetçi
Hareket Partisi Grubu adına Ordu Milletvekilimiz Sayın Cemal Enginyurt. (MHP
sıralarından alkışlar) 
MHP
GRUBU ADINA CEMAL ENGİNYURT (Ordu) – Sayın Başkan, değerli milletvekilleri;
FETÖ’nün siyasi ve iktisadi ayağının araştırılmasıyla ilgili bir önerge üzerine
söz almış bulunmaktayım. 
Tabii,
bu önergeye ret vereceğimi baştan ilan ediyorum çünkü ret vermesem vekilinizin
birisinin elinde telefonu, hemen yazacak Twitter’a “HDP’yle birlikte oldunuz.”
diye. Sizi HDP’yle baş başa bırakacağız inşallah. (MHP sıralarından alkışlar) 
HDP
başka konularda önerge verdiğinde, HDP sizinle el kaldırırken “tweet”
atmıyorsunuz ama tutup şimdi işinize geldiğinde… 
Sayın
Türkkan, bir kere bu arkadaşların bir kısmını topla, bir Twitter kullanmayı
öğret. Arkadan fotoğraf çekiyorlar, Twitter’a yazıyorlar “AK PARTİ Grup Başkan
Vekili ile MHP Grup Başkan Vekili bir araya geldiler, şu konuda anlaştılar.”
Müneccim misin, nereden bildin? Ne konuştuğundan ne haberin var? Özgür Özel’le
de bir araya geliyor AK PARTİ Grup Başkan Vekili, HDP Grup Başkan Vekiliyle de sizinle
de. Dolayısıyla FETÖ’nün iktisadi ayağı araştırılacaksa benim size bir tavsiyem
var. Tarih 16 Mayıs 2016, kanal NTV. Genel Başkan Yardımcınız Koray Aydın’a
sordular, dediler ki: “Meral Akşener FETÖ’cü mü?” Koray Aydın da dedi ki: “Onu
bilemem ama Türkiye’nin her yerindeki organizasyonlarını FETÖ’cüler yapıyor ve
FETÖ’cüler katılıyor.” Önce bunu araştırın siz. (MHP sıralarından alkışlar, İYİ
PARTİ sıralarından “Araştırılsın.” sesleri) Önce bunu araştırın, sonrasında
dönün, 15 Temmuz gecesi…
LÜTFÜ
TÜRKKAN (Kocaeli) – Araştırılsın tabii ki. 
HASAN
SUBAŞI (Antalya) – Araştırılsın, hodri meydan!
AYHAN
EREL (Aksaray) – Önerge ver, araştırılsın.
HASAN
SUBAŞI (Antalya) – Hodri meydan!
CEMAL
ENGİNYURT (Devamla) – Öyle bağırma, bağırma, sakin ol! Sakin ol, bağırma! 
BAŞKAN
– Sayın Enginyurt, siz Genel Kurula hitap edin. 
Arkadaşlar,
lütfen sükûnetli olalım. 
CEMAL
ENGİNYURT (Devamla) – Eviniz boğaz köprüsüne beş dakikaydı, 15 Temmuz gecesi
neredeydiniz, onun hesabını verin. Sonra çıkın, bu “yurtta sulh konseyi” denen
şerefsiz ve alçak konseyle nasıl aynı sıfatı kullandınız, onun hesabını verin.
(MHP sıralarından alkışlar) 
FERİDUN
BAHŞİ (Antalya) – Atatürk, Atatürk. 
CEMAL
ENGİNYURT (Devamla) – Dolayısıyla biz, FETÖ terör örgütünün siyasi ayağını da
iktisadi ayağını da teröristlerini de şerefsiz ilan etmiş bir siyasi hareketiz.
Bizim Genel Başkanımız “Okyanus ötesi.” diyerek bu ülkede ilk defa Fetullah
Gülen’e bayrak açmış, şerefli bir liderdir. (MHP sıralarından alkışlar) Bu
sebeple, Milliyetçi Hareket Partisinin bir araştırma önergesine verdiği oydan
dolayı Twitter’daki trollerinizle Milliyetçi Hareket Partisine saldırarak
sadece bizim kinimizi ve nefretimizi kazanmaktan başka bir şey yapmazsınız.
Doğru olan, düzgün olan bunu adam gibi paylaşmaktır. 
(Mikrofon
otomatik cihaz tarafından kapatıldı)
BAŞKAN
– Toparlayın ve selamlayalım. 
CEMAL
ENGİNYURT (Devamla) – HDP bizimle çekimser oy vermiş olabilir Metin Ergun, ne
var bunda, niye rahatsız oldun bundan?
METİN
ERGUN (Muğla) – Sen niye rahatsız oldun, onu anlamıyorum. 
CEMAL
ENGİNYURT (Devamla) – Bunun neyini “tweet” attın, ne işine yaradı? HDP senin
önergene el kaldıracak şimdi, ben de “tweet” mi atayım “PKK’lılarla bir araya
geldi.” mi diyeyim? (HDP sıralarından gürültüler)
METİN
ERGUN (Muğla) – At, at! 
ALİ
KENANOĞLU (İstanbul) – Arkadaşlar, dilimize dikkat edelim. 
CEMAL
ENGİNYURT (Devamla) – “PKK’lı” demedim, bir dakika ya! “PKK’lılarla bir araya
geldi mi diyeyim.” dedim, hemen hoplamayın ya! 
HAKKI
SARUHAN OLUÇ (İstanbul) – Kendine gel, kendine! 
ALİ
KENANOĞLU (İstanbul) – Bizim üzerimizden yorum yapmayın.
CEMAL
ENGİNYURT (Devamla) – Yani ben öyle diyebilirim ya, benim hakkım. Sizi sevmek
zorunda değilim. 
BAŞKAN
– Sayın Enginyurt, selamlayalım, toparlayalım.
CEMAL
ENGİNYURT (Devamla) – Dolayısıyla burada verilen kararlar her milletvekilin hür
iradesidir, hür kararıdır, herkes buna saygı duymalıdır. FETÖ’nün iktisadi
ayağı da şerefsizdir, siyasi ayağı da şerefsizdir, darbe yapanı da şerefsiz,
namussuzdur. Araştırılması gerekir ama Türk adaletine, Türk mahkemelerine
güveniyorum, sonuna kadar araştırıyorlar, Mecliste araştırsanız… Reşat Petek
araştırdı da ne yaptınız? Boşa bizi uğraştırmayın.
Allah’a
emanet olun. (MHP sıralarından alkışlar)
BAŞKAN
– Sayın Enginyurt, teşekkürler.
FATMA
KURTULAN (Mersin) – Söz istiyoruz Sayın Başkanım.
LÜTFÜ
TÜRKKAN (Kocaeli) – Sayın Başkan…
BAŞKAN
– Sayın Türkkan, buyurun efendim.
LÜTFÜ
TÜRKKAN (Kocaeli) – Sayın Başkan, Sayın Genel Başkanımıza karşı kullanılan
ifadelerden dolayı 69’uncu maddeye göre sataşmadan dolayı söz istiyorum. 
BAŞKAN
– Sataşmadan dolayı söz istiyorsunuz.
Buyurun,
buyurun kürsüden. (İYİ PARTİ sıralarından alkışlar)
V.- SATAŞMALARA İLİŞKİN KONUŞMALAR (Devam)
6.- Kocaeli Milletvekili Lütfü Türkkan’ın, Ordu Milletvekili Cemal
Enginyurt’un İYİ PARTİ grup önerisi üzerinde MHP Grubu adına yaptığı
konuşmasında İYİ PARTİ Grup Başkanına sataşması nedeniyle konuşması
LÜTFÜ
TÜRKKAN (Kocaeli) – Sayın Başkan, değerli milletvekilleri; öncelikle, bu
önergemizin bir tane maksadı var. Şu anda Türkiye’de, FETÖ’yle mücadele
kapsamında, ciddi anlamda yargılanan, ceza alan FETÖ’yle iltisaklı bir sürü
kamu çalışanı olduğu gibi siyasetçi de var. Ama diğer taraftan, gerçek anlamda
ağabeyi… Mesela, ben geçen hafta Darıca’da bir eve gittim. Ağabeyi Ankara’daki
Özel Harekâta yapılan baskında şehit olmuş bir polis memuru. Kardeşi FETÖ’yle iltisaklı
diye KHK’yle görevden uzaklaştırılmış. Ailenin bir mensubu FETÖ’nün zulmüne
uğramış, diğeri FETÖ’yle iltisaklı diye -herhangi bir adli soruşturma da yok-
görevinden uzaklaştırılmış, bunların arasında kalan kız kardeşi de aklını
yitirmiş. Ama burada herkes varken siyasi ayağının araştırılmasını istememek
çok normal gelmiyor.
Gelelim
Sayın Genel Başkanımıza karşı ifade edilen sözlere. Sayın Meral Akşener’in bir
sözünü burada hatırlatmak istiyorum, bunu söyleyeli iki yıla yakın oldu. Bunu
söyleyip -savcılar orada, makamlar orada- gitmeyen şerefsizdir.” dedi. (İYİ
PARTİ sıralarından alkışlar) Bir sene sonra dedi ki: “Bunu söyleyip hâlâ
gitmeyen şerefsiz şerefsiz dolaşıyor.” 
Buyurun,
hodri meydan! Merak Akşener de eski bir siyasetçi. “Araştırılsın.” diyoruz,
devam edeceğiz. Bu araştırmadan rahatsız olmanın hiçbir anlamı yok. Ekşiyi
yemeyenin midesi ağrımaz. Dolayısıyla bu araştırmanın muhataplarının kimler
olduğunu biliyoruz, isim isim burada saymaya da gerek yok. 
Bu
önergemize destek vermenizi bütün parti gruplarından rica ediyorum. 
Teşekkür
ederim. (İYİ PARTİ sıralarından alkışlar) 
BAŞKAN
– Teşekkür ederim. 
Sayın
Kurtulan, önce sizi dinleyeyim. 
FATMA
KURTULAN (Mersin) – Sataşma olduğu belli Başkanım. Ben sataşmadan dolayı… 
BAŞKAN
– Hangi sözlerinden dolayı sataşmadan söz istiyorsunuz? 
FATMA
KURTULAN (Mersin) – Yine, partimizin adını defalarca andı, partimizle başka
partinin yan yana gelmesine farklı bir anlam biçti dolayısıyla söz hakkı
doğmuştur. 
BAŞKAN
– Yeni bir sataşma doğurmayalım Sayın Kurtulan. 
Buyurun.

7.- Mersin Milletvekili Fatma Kurtulan’ın, Ordu Milletvekili Cemal
Enginyurt’un İYİ PARTİ grup önerisi üzerinde MHP Grubu adına yaptığı
konuşmasında Halkların Demokratik Partisine sataşması nedeniyle konuşması
FATMA
KURTULAN (Mersin) – Teşekkürler Sayın Başkan. 
Bu
önergeye “Evet” diyeceğiz. FETÖ’nün tüm siyasi kanatlarının, arkasında duran
tüm güçlerin araştırılması gerektiğini düşünüyoruz. Bunu baştan söyleyeyim. 
AKP’yle
olan kirli ilişkilerinizi bizim üzerimizden tariflemenize müsaade etmeyeceğiz. 
Sayın
Grup Başkan Vekili aklı başında, deneyimli bir siyasetçi, ondan özellikle rica
ediyorum: Bu arkadaşınızın üslubu, tarzı, yöntemi kabul edilir değil. Eğer bu
sizin delinizse delinize sahip çıkmanızı öneriyoruz. Delinize sahip çıkın, böyle
ortaya, meydana bunu atmayın. (HDP sıralarından alkışlar)
BAŞKAN
– Sayın Kurtulan, bu sözler hoş değil. Lütfen, nazik bir üslupla devam edelim. 
FATMA
KURTULAN (Devamla) – Şunu söyleyeyim: Biz parti… 
BÜLENT
TURAN (Çanakkale) – Sayın Başkan, bu nasıl bir üslup?
FATMA
KURTULAN (Devamla) – Hayır, bir dakika…. Biraz önce siz diyordunuz Bülent Bey.
“Burada dinlenir, sonra konuşulur.” denildi. Tamam.
BÜLENT
TURAN (Çanakkale) – İç Tüzük gereği temiz dile davet hakkı var Sayın Başkanın.
“Deli” ne demek?
BAŞKAN
– Sayın Kurtulan, siz üslubunuzu nezaketle götürmeye devam edin lütfen.
FATMA
KURTULAN (Mersin) – “Deli” temiz bir dildir. Bize “terör” demiştir, bir sürü
ithamı vardır. Onlar çok mu temiz dildir? 
FİLİZ
KERESTECİOĞLU DEMİR (Ankara) – “Şerefsiz” nezaketli bir üslup mu Sayın Başkan? 
FATMA
KURTULAN (Devamla) - Nasıl konuştuğumu biliyorum arkadaşlar. Lütfen, müdahale
etmeyin. 
Biz,
Türkiye'nin 3’üncü büyük partisiyiz. Biz de sizler gibi YSK’ye başvuru yaparak
YSK’nin kabulüyle seçimlere girmiş, tüm entrikalarınıza rağmen, baskılarınıza
rağmen, bu koltuklarda kelleyi koltuğa alarak, büyük fedakârlıklar yaparak,
büyük bedeller ödeyerek gelmeyi başarmış bir partiyiz, bunu böyle kabul
edeceksiniz.
AKP’yle
olan ilişkilerinizi gözden geçirin. Şu an Gökçek’e gidiyorsunuz, AKP’nin
“Parsel parsel sen Türkiye'yi sattın.” dediği adamın etrafında dolanıp
duruyorsunuz, bir kere bunun hesabını verin. Gökçek’e, AKP’nin -kendisi teşhir
etti- hüngür hüngür ağlatarak istifa ettirdiği adama gidip sizin yine tekrar
belediye başkanlığı teklifi yaptığınız iddiaları var, bunun hesabını verin.
Yine, Adana, Mersin hesapları… Rantın üzerinden birbirinize girmişsiniz,
“demokrasi” diye Türkiye’ye satmaya çalışıyorsunuz. Bir kez daha söyleyeyim:
Türkiye'nin artık bunlara karnı toktur, bunları yemeyecektir.
Teşekkürler.
(HDP sıralarından alkışlar)
ERKAN
AKÇAY (Manisa) – Sayın Başkan…
BAŞKAN
– Bir saniye Sayın Akçay… (AK PARTİ ve HDP sıraları arasında karşılıklı laf
atmalar)
Değerli
milletvekilleri, Sayın Kurtulan, lütfen karşılıklı konuşmayalım.
III.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Levent Gök’ün, karşılıklı
hakaretlerin Meclisin mehabetine yakışmayacağı gibi siyasi partilere de
yakışmayacağına ve milletvekillerini temiz bir dil kullanmaya davet ettiğine
ilişkin konuşması
BAŞKAN
- Sayın milletvekilleri, bu Meclisin önünde görmüş olduğunuz kürsüde
siyasetçilerimiz birbirlerine sert eleştiriler yapabilirler ama kabul
edemeyeceğimiz bir konu var; karşılıklı hakaretlerin asla söz konusu olmaması
gerekir. Bu, Meclisin mehabetine de yakışmaz, siyasi partilerimizin hiçbirine
de yakışmaz. Bu konuda bütün milletvekillerimizi temiz bir dille birbirlerini
eleştirmeye, varsa söyleyeceklerini söylemeye davet ediyorum. Bu konuda söz
hakkı olan herkese de gördüğünüz gibi, yerinden olsun, sataşmadan olsun söz
verme gayreti içerisindeyim. Yani söyleyecek sözü olan herkesin konuşmasını da
arzu ettiğimi bilmenizi isterim ama hakaret olmamak kaydıyla.
Buyurun
Sayın Akçay.
ERKAN
AKÇAY (Manisa) – Sayın Başkan, HDP Grup Başkan Vekili konuşması esnasında
grubumuzu ve partimizi kastederek önemli sataşmalarda bulundu. 
BAŞKAN
– Siz mi konuşacaksınız Sayın Akçay?
ERKAN
AKÇAY (Manisa) – Şimdi, aynı zamanda Sayın Enginyurt’a da sataşmıştır ve
grubumuza da sataşmıştır. Önce Sayın Enginyurt’a sataşmadan dolayı, daha sonra
ben, Grup Başkan Vekili olarak sataşmadan dolayı söz istiyoruz.
BAŞKAN
– Yalnız başka bir sataşma doğurmadan, değerli arkadaşlarım, ciddiyetle,
eleştirilerimizin tümü karşılıklı saygı içerisinde olsun lütfen.
Buyurun.
V.- SATAŞMALARA İLİŞKİN KONUŞMALAR (Devam)
8.- Ordu Milletvekili Cemal Enginyurt’un, Mersin Milletvekili Fatma
Kurtulan’ın sataşma nedeniyle yaptığı konuşmasında şahsına sataşması nedeniyle
konuşması
CEMAL
ENGİNYURT (Ordu) – Sayın Başkan, teşekkür ediyorum.
“Meral
Akşener FETÖ’cüdür.” diyen yok, böyle yalandan da feryat etmeye gerek yok. Ben
sadece Koray Aydın’a sorulanı söyledim, ona cevap verirsiniz. “Meral Akşener’in
FETÖ’cülüğünü ispat etmeyen şerefsizdir.” Doğrudur, bizim öyle bir iddiamız
yok, Koray Bey’in televizyon konuşmasını size hatırlattım.
Delilik
meselesine gelince: 13 yaşında ülkücü oldum, Türk milliyetçisi oldum;
Allahsızlara, vatansızlara, ipsiz sapsızlara karşı, yemin ettim, gerektiğinde
canımı vermeye bile yemin ettim. Bu milletin delisi olmaktan şeref duyarım.
Türk milletinin delisiyim ama herkes şunu bilmeli ki Türk milletine, liderime
hakaret edildiği yerde, bayrağıma hakaret edildiği yerde, devletime hakaret
edildiği yerde tavrımı da netçe koyarım. (HDP sıralarından gürültüler) 
FATMA
KURTULAN (Mersin) – Kim etti?
ALİ
KENANOĞLU (İstanbul) – Kim hakaret etti?
BAŞKAN
– Arkadaşlar, karşılıklı değil, karşılıklı değil…
CEMAL
ENGİNYURT (Devamla) - Dolayısıyla söyleyecek sözünüz varsa söyleyin ama hakaret
ederseniz, “deli” deyip alkışlarsanız çok farklı sözler de duyar, sonuçta
birbirimize ağır bedeller ödetiriz. 
BAŞKAN
– Sayın Enginyurt…
ALİ
KENANOĞLU (İstanbul) – Tehdit ediyorsunuz!
GÜLÜSTAN
KILIÇ KOÇYİĞİT (Muş) – Tehdit etme!
CEMAL
ENGİNYURT (Devamla) – Dolayısıyla size tavsiyem şu: Hakaret yerine gelin
fikrinizi söyleyin, biz de dinleyelim ama hakarete asla, hiçbir zaman müsaade
etmeyeceğimizi söyledik, geçen akşam da söyledik, Sayın Genel Başkanımıza
hakaret ettiği için tavır koyduk bir arkadaşa. Bizim şahsımızı eleştirin,
fikrimizi eleştirin, partimizi eleştirin; hiç sözümüz yok ama lütfen, hakaret
ve küfür etmeyin, etmeyelim. 
GÜLÜSTAN
KILIÇ KOÇYİĞİT (Muş) – Siz hakaret ettiniz.
CEMAL
ENGİNYURT (Devamla) - Dolayısıyla ben size “PKK’lısınız.” demedim, dedim ki:
“HDP’lilerle beraber olmaktan dolayı ‘PKK’lılar’ desem, yazsam olur mu?” dedim.
Ya adam gibi dinleyin ya da hakaret etmeyin.
BAŞKAN
– Sayın Enginyurt, lütfen siz de nazik bir üslup kullanın.
CEMAL
ENGİNYURT (Devamla) – Dolayısıyla tekrar söylüyorum: Türk milleti adına delilik
benim için şereftir, onurdur, bundan zerre kadar rahatsız değilim ama lütfen
hakaret etmeyelim. 
Saygılarımı
sunuyorum. (MHP ve AK PARTİ sıralarından alkışlar) 
BAŞKAN
– Sayın Akçay, buyurun.
9.- Manisa Milletvekili Erkan Akçay’ın, Mersin Milletvekili Fatma Kurtulan’ın
sataşma nedeniyle yaptığı konuşmasında Milliyetçi Haraket Partisine ve MHP
Grubuna sataşması nedeniyle konuşması
ERKAN
AKÇAY (Manisa) – Teşekkür ederim Sayın Başkan.
Milliyetçi
Hareket Partisi Ordu Milletvekili Sayın Cemal Enginyurt delikanlı bir şahsiyettir,
ülküdaşımızdır ve milletvekilimizdir. Sözlerini de son derece açık, hiç izaha
muhtaç olmayacak, tevil edilmeyecek şekilde dosdoğru söyleyen bir
arkadaşımızdır ve konuşmasında da HDP Grubuna yönelik herhangi bir hakaret söz
konusu değildir. Konuşmasında da atfettiği üzere, bu “tweet”leşmeden
kaynaklanan, işte, çeşitli grupların birbirini yan yana veya karşı karşıya
getirme gayretine vurgu yapan bir konuşmadır. Fakat konuyu buradan koparıp
“AKP’yle kirli ilişkiler” “Gökçek’e gidiyorsunuz” Efendim “İşte, şunun hesabını
veriniz.” sözlerini asla kabul etmeyiz. 
Milliyetçi
Hareket Partisi ilkeli, sorumlu, sorumluluk alan, inisiyatif alan, açık
politika uygulayan bir siyasi partidir. Bütün siyasi partilerle de gruplarla da
aynı tutum içerisindeyiz. Adalet ve Kalkınma Partisiyle yürüttüğümüz ve adına
da “Cumhur İttifakı” dediğimiz, Anayasa referandumundan ve bilhassa 15 Temmuz
hain darbe girişiminden bu yana süren ittifakımızın çerçevesi, mahiyeti, her
şeyiyle de kamuoyu önünde cereyan etmektedir. Her iki partinin de sayın genel
başkanları ve parti sözcülerimiz de sözlerini kamuoyunda eğip bükmeden ifade
etmektedirler. Dolayısıyla hiçbir pazarlığın içerisinde olmadık. Artık bunu
sizlerin anlamış olması ve görmüş olması gerekir. Yani bir pazarlığın da bir neticesi…

(Mikrofon
otomatik cihaz tarafından kapatıldı) 
BAŞKAN
– Sayın Akçay, toparlayalım.
Buyurun.

ERKAN
AKÇAY (Devamla) – Teşekkür ederim Sayın Başkan.
Dolayısıyla
kamuoyunda çeşitli illerle ilgili spekülasyon yapılan isimlerle de yani bizim
bir şeyimiz yok. Kamuoyunda seçim öncesi çeşitli isimler medya tarafından öne
sürülmek suretiyle spekülasyonlar yapılıyor. Dolayısıyla Milliyetçi Hareket
Partisi de bu seçim sürecinde adayları belirleme çalışmasını Genel Merkezinde
bir komisyon marifetiyle yapmaktadır. 
Hesap
vermeye gelince: Milliyetçi Hareket Partisi millet eksenli politika yapan bir
partidir. Hesabımızı milletimize ve Yüce Rabb’imize veririz. Onun dışında
hiçbir odağa hesap vermeyiz.
Ve
bu grup önerileriyle ilgili de şunu ifade etmek isterim: Değerli arkadaşlar,
daha dün rakamları topladım. 
(Mikrofon
otomatik cihaz tarafından kapatıldı)
ERKAN
AKÇAY (Devamla) – Sayın Başkan, hoşgörünüze sığınarak bir de bu hususla ilgili
ifade etmek isterim.
BAŞKAN
– Selamlamak için bir dakika daha uzatalım süreyi.
ERKAN
AKÇAY (Devamla) – 26’ncı Yasama Döneminde reddedilen grup önerisi sayısı 500, 500’den
fazla grup önerisi verilmiş. İki nedenle verilir grup önerileri ve bu grup
önerilerinin samimiyeti ve ciddiyeti de gerekçeden anlaşılır ve kabul edilen
bütün grup önerileri bütün grupların mutabakatıyla çıkmıştır. Herhangi bir
grubun mutabakatının olmadığı yani sadece 1’inci parti Adalet ve Kalkınma
Partisine değil, diğer parti gruplarına rağmen de komisyon kurulduğunu doğrusu
ben hatırlamıyorum.
O
nedenle, kesinlikle bütün komisyonların Meclisimizdeki bütün parti gruplarının
mutabakatıyla kurulacağını göz önüne almamız gerekir ve bunu vatandaşlara,
kamuoyuna yanıltıcı bir şekilde lanse etmenin de doğru olmadığı kanaatindeyiz.
Bundan böyle yapılacak çalışmalar da yine aynı şekilde olacaktır.
(Mikrofon
otomatik cihaz tarafından kapatıldı)
ERKAN
AKÇAY (Devamla) – Biraz önce bu FETÖ’nün siyasi ayağıyla ilgili verilen
önergeyi de bu kapsamda değerlendiriyoruz. Kaldı ki Milliyetçi Hareket Partisi…
BAŞKAN
– Sayın Akçay, ben bir dakika daha vereyim size, toparlayın lütfen.
ERKAN
AKÇAY (Devamla) – Hoşgörünüze çok teşekkür ediyorum. Yani bu konuşma sürelerini
zorlamayan bir Grup Başkan Vekili olarak ayrıca teşekkür ediyorum ve
arkadaşlarımıza da hoşgörü gösterdikleri için ayrıca teşekkür ediyorum.
Şimdi,
Milliyetçi Hareket Partisi olarak bu FETÖ’nün siyasi ayağı üzerinde en fazla ve
ısrarla duran bir partiyiz. O nedenle biz yine bu görüşlerimizin arkasındayız,
duruyoruz fakat bu önergeye de doğrusu önem atfetmiyoruz. Çok da samimi
bulmadığımızı da ifade etmek istiyorum. 
Hepinize
saygılar sunuyorum. (MHP ve AK PARTİ sıralarından alkışlar) 
BAŞKAN
– Teşekkür ederim. 
BÜLENT
TURAN (Çanakkale) – Sayın Başkan…
BAŞKAN
– Buyurun. 
BÜLENT
TURAN (Çanakkale) – Sayın Başkan, HDP’nin grup başkan vekili AK PARTİ ile
MHP’nin kirli bir ittifak içerisinde olduğunu iddia etti. Kürsüye çıkmayacağım
izin verirseniz ama şunu diyorum: Bu dil, şık bir dil değil. Bu dili kınıyoruz.

İkincisi,
bu ittifak 15 Temmuz akşamı tankların üzerinde kuruldu. Tüm süreçleri şeffaf
olarak hayata geçirildi. Bunu da milletimiz takdir etti. Dolayısıyla bu dili
reddediyoruz. 
BAŞKAN
– Peki, teşekkür ederim. 
Aslında
size söz verdim sataşmadan dolayı ama siz değerlendirmediniz. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel… 
VI.- AÇIKLAMALAR (Devam)
32.- Manisa Milletvekili Özgür Özel’in, Cumhuriyet Halk Partisinin seçim
beyannamesine, parti programına, vatandaşla yapılan akde uygun önerileri kimden
gelirse gelsin desteklediklerine, milletin lehine olanları desteklemenin
parlamenter demokrasinin, genel ahlak kurallarının gereği olduğuna, küçük
siyasi çekişmelerle, ayrışmalarla 15 Temmuz ruhuna, ülkenin demokrasi
geleneğine kimsenin halel getirmemesi gerektiğine ilişkin açıklaması
ÖZGÜR
ÖZEL (Manisa) – Sayın Başkan, sataşmadan dolayı sözlerin bitmesinden sonra ve
bu sataşmaların dışında bir şey söylemek istiyorum. 
Birincisi,
Cumhuriyet Halk Partisi kimden gelirse gelsin… Yarın Adalet ve Kalkınma Partisi
öğretmene 3600 ek göstergeyi getirsin, onlarla birlikte el kaldırırız;
Halkların Demokratik Partisi, Milliyetçi Hareket Partisi, İYİ PARTİ… Bugüne
kadar yaptığımız şu: Kendi seçim beyannamemize, parti programımıza uygun,
vatandaşla yaptığımız akde uygun öneri kimden gelirse gelsin el kaldırırız.
Sebebi şudur: Yeni milletvekillerine ve bu konuda geçmişteki tecrübelerini
hatırlamaya ihtiyaç duyan milletvekillerine şunu öz olarak benimsetmeliyiz:
Kanun teklifleri ya da grup önerileri bu yüce çatının altına gelene kadar
şahıslara ve gruplara aittir ama geldiği andan itibaren millete aittir. Her
milletvekili elini vicdanına koyup oy kullanmak zorundadır. Vatandaşa verdiğin
söz, dağın başında bir çobana gidip de oyunu isterken verdiğin söz, bir
öğretmene verdiğin söz, bir emekliye verdiğin söz yazılı ya da sözlü… Vicdanın
ile elinin arasına bir başka şey girmeyecek. Ne liderinin tuttuğu pozisyon… 
(Mikrofon
otomatik cihaz tarafından kapatıldı) 
BAŞKAN
– Toparlayalım. 
ÖZGÜR
ÖZEL (Manisa) – Bu çatının altına geldikten sonra önerge, o grubun önergesi, o
vekilin önergesi olmaz. Bu çatının altında önergeler, teklifler milletin
önergesidir. Milletvekili boynunun borcudur ki vicdanıyla karar verecek. O
yüzden, bundan sonra da göreceksiniz, en aykırı olduğumuz siyasi görüşteki
arkadaşın dahi milletin lehine olan önergesine erinmeden, yüksünmeden destek
veririz. Bu, parlamenter demokrasinin, ettiğimiz yeminin, siyasetin üzerine
oturması gereken genel ahlak kurallarının gereğidir; bunu açıklıkla ifade
edelim.
Şu
FETÖ meselesinde de “Tankların üstünde…” Tankların üstüne çıkanların hepsi son
derece saygın, hepimizin takdir ettiği insanlar. 15 Temmuzda buraya gelip de bu
Meclisi, ışıklarını açıp hedef eden insanlar var. Örneğin Milliyetçi Hareket
Partisinden 9 vekil o gece buradaydı -Meclisin yaptığı kitapta- 3’ü yeniden
milletvekili yapılmış; Adalet ve Kalkınma Partisinden 76 milletvekili
buradaydı, pek azı yani düşük bir oranda olanı milletvekili yapılmış;
Cumhuriyet Halk Partisi burada olan 14 vekilin 12’sini yeniden Meclise taşımış.
Biz o geceyi, milletvekillerini görevlendirirken ve buraya taşırken de önemli
bir kriter olarak gördük. 
(Mikrofon
otomatik cihaz tarafından kapatıldı) 
BAŞKAN
– Toparlayın.
ÖZGÜR
ÖZEL (Manisa) – Son olarak da şunu söyleyelim, 15 Temmuz ruhu şöyle bir ruh:
Meseleyi siyasi çıkara çevirip de kurcalamaya başladığınızda o ruha en önemli
zararı siz veriyorsunuz. Cumhur İttifakı tankın üstünde kuruldu, e, Millet
İttifakı tankın karşısında mı kuruldu? Burada bulunan kim? 
Ben
şunu söyleyeyim: İYİ PARTİ’li, o dönem Milliyetçi Hareket Partisinde bulunan
birçok arkadaşımızdan o gece burada olanı da vardı, buraya telefonla… Şimdi
Grup Başkan Vekili olan Lütfü Türkkan’la ilk telefon görüşmelerinden birini
yaptık. O, milletvekili olmadığı hâlde “Kardeşim, orada iyi direnin. Eğer
bunlar amaçlarına ulaşırlarsa ne siz kalırsınız ne biz.” diye bana telefonda
söyledi. O yüzden, küçük siyasi çekişmelerle, ayrışmalarla, konjonktürel taraf
tutmalarla ne 15 Temmuz ruhuna ne ülkenin demokrasi geleneğine kimse halel
getirmesin.
Teşekkür
ediyorum. (CHP ve İYİ PARTİ sıralarından alkışlar)
BAŞKAN
– Sağ olun.
Değerli
milletvekilleri…
ERKAN
AKÇAY (Manisa) – Sayın Başkan, yerimden söz almak istiyorum.
BAŞKAN
– Sayın Akçay, yerinizden…
33.- Manisa Milletvekili Erkan Akçay’ın, Milliyetçi Hareket Partisinin
kendi gündemine hâkim, neyi, ne zaman, nasıl gerçekleştireceğini iyi bilen bir
parti olduğuna ve Manisa Milletvekili Özgür Özel’in yaptığı açıklamasındaki
bazı ifadelerine ilişkin açıklaması
ERKAN
AKÇAY (Manisa) – Şimdi, öncelikle, buraya gelen grup önerilerini illa kabul
veya ret noktasında partilerin, grupların ve milletvekillerinin iradesine
hiçbir parti grubu bir başka parti grubu için sınırlama yapamaz. Milliyetçi
Hareket Partisi kendi gündemine hâkim bir partidir; neyi, ne zaman, nasıl
gerçekleştireceğini, gündeme taşıyacağını iyi bilen bir partidir. Demin de
söyledim, biz, sorumluluk alan, inisiyatif alan, politika üreten bir partiyiz;
başka partilerin gündeminin peşine takılmak zorunda değiliz. Bu bakımdan, bir:
Milliyetçi Hareket Partisinin bu tutumuna kesin saygı bekleriz. 
İkinci
olarak: Sayın Özel hesaplamış, doğrusu bu hesabı yapmamıştık, hiç aklımıza da
gelmemişti. 15 Temmuz gecesi buraya 10 arkadaşımızla geldiğimizi hatırlıyorum,
kendisi 9 saymış, zannediyorum Grup Başkan Vekili olarak beni saymayı unuttu.
10 arkadaşımız 40 milletvekilinin yüzde 25’i eder.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Akçay.
ERKAN
AKÇAY (Manisa) – O gece -şimdi isim vermeyi de burada doğru bulmuyorum-
kendisine grubu tarafından çağrı yapıldığı hâlde Meclise gelmeyip, ondan sonra
başka mahfillerde o geceyi geçirip sabah bu Meclise vaziyet almaya gelen
şahsiyeti de tanıyoruz. Şimdi bunları bırakalım. 
“Efendim,
9 milletvekilinin 3’ü yeniden milletvekili yapılmış.” diyor. Neye atfetmeye
çalışıyorsunuz? Yani 14 CHP milletvekilinin 12’si tekrar milletvekili olmuşsa
bu mantıkla, milletvekili olmayan diğer 2 değerli şahsiyet üzerine gölge
düşürmeye mi çalışalım? Bu, partilerin o geçirdikleri seçim süreci, adaylıklar
süreci içerisinde kendi takdirleridir. Bu kadar mantık zorlamasına gitmemek gerekir diye düşünüyorum. 
Teşekkür ederim. 
LÜTFÜ TÜRKKAN (Kocaeli) – Sayın Başkan…
ÖZGÜR
ÖZEL (Manisa) – Sayın Başkan…
BAŞKAN
– Değerli arkadaşlarım, bu tartışmayı bitirelim artık. Ben birer dakika Sayın
Türkkan ve Sayın Özel’e söz vereceğim, artık diğer konuşmacıya geçeceğiz,
gündem bir hayli uzadı çünkü. 
Buyurun
Sayın Özel. 
Sayın
Türkkan, ondan sonra size söz vereceğim. 
34.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, hep de özenli bir dil kullanırım kendi seçim
bölgemden, özel hukukumuzun olduğu bir mevkidaşla konuşurken. 
Bir
mantık eksikliğinden bahsediliyorsa, herhâlde şimdi kendi kurduğu mantık
eksikliğinden… Biz şunu söylemeye çalışıyoruz: Biz buraya gelen
arkadaşlarımızın son derece önemli bir görev yaptığını düşünüyoruz sizin
açınızdan da, bizim açımızdan da. O gece burada bulunan milletvekillerine
övgüde bulunulurken, o milletvekillerine hangi parti, ne kadar sahip çıkmış,
ona bakın diye söyledik. Yoksa, insan, gönül ister ki tüm milletvekillerinin
tamamı yeniden burada olsun. Yüzde 90’ın üzerinde sahip çıkmışız o gece
buradaki iradeye. O gece buraya gelip kendini o gece burada tanklara ve
bombalara hedef eden bütün partilerin milletvekilleri değerlidir, gönlü burada
olduğu hâlde şehir dışında olan ama telefonla burayı yüreklendiren herkesin de
katkısını, daha önce, defalarca bu kürsüden de ifade ettim. Mesele, sıkışınca,
bir saat önce attığın “tweet”i bir saat sonra silince, bir saat önce
kaldırdığın eli iki saat sonra indirince, bu durumunu izah edemeyip
saldırganlaşanlarda bir mantık kurgusu hatası aramak lazım. 
Teşekkür ediyorum. (CHP sıralarından alkışlar)
BAŞKAN – Peki, teşekkür ederim. 
Sayın Türkkan, buyurun.
35.- Kocaeli Milletvekili Lütfü Türkkan’ın, 15 Temmuz hain darbe
girişiminden sonra birçok insanın mağdur olduğuna, bu darbenin siyasi ayağının
yanında iktisadi ayağının da bulunduğuna ve bunların ortaya çıkarılmasını
istemenin arkasında bir başka sebep aranmaması gerektiğine ilişkin açıklaması
LÜTFÜ
TÜRKKAN (Kocaeli) – Sayın Başkanım, bu tartışmanın karşılıklı çok uzun
sürmesini arzu etmiyorum. Maksadımız belli. Türkiye’de gerçek anlamda 15
Temmuzdaki bu hain darbeden sonra mağdur olan çok insan var. 15 Temmuzda şehit
olan 256 kişi -yanlış hatırlamıyorsam, yanlışsam düzeltin beni- vatan evladı
var. Erol Olçok oğluyla beraber şehit oldu, bu şerefsizlerin kurşunlarıyla
şehit oldu. Erol Olçok benim yirmi beş senelik arkadaşım. Bu darbenin sadece ve
sadece tapu kadastroda, gümrük başmüdürlüğünde, okul müdürlüğünde öğretmenlik
yapan ayağı değil, bunun bir siyasi ayağı var, bunun bir iktisadi ayağı var.
Bunun ortaya çıkarılmasını istemenin arkasında bir başka sebep aramak, bir
başka siyasi saikle hareket ettiğimizi iddia etmek doğru bir şey değil. Samimi
olarak önergemizi verdik. Buna destek verirseniz eyvallah, vermezseniz tabii ki
sizin bileceğiniz bir konu. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Türkkan.
LÜTFÜ
TÜRKKAN (Kocaeli) - Bunu kalkıp bir başka şekilde ne sunarız ne kınarız. 
Teşekkür
ediyorum.
ERKAN
AKÇAY (Manisa) – Sayın Başkan…
BAŞKAN
- Sayın Turan, söz istedi.
Toparlıyoruz
yalnız arkadaşlar, bitirelim bu tartışmayı.
36.- Çanakkale Milletvekili Bülent Turan’ın, Manisa Milletvekili Özgür
Özel’in açıklamasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, toparlamak için çok azami gayret gösteriyoruz
ama illa partimizin ismini vererek bazı iddialarda bulunulunca cevap verme
mecburiyeti hasıl oluyor. 
Kıymetli
grup başkan vekili “15 Temmuz akşamı Mecliste olan arkadaşlarımızın sayısı
budur, vekil olmayanlar bunlardır.” gibi bir sayı verdi. Ben şundan eminim: O
gece tüm AK PARTİ grubu ister Mecliste, Genel Kurulda ister kendi şehrinin meydanlarında
dimdik darbeye karşı durdu. Bizim böyle bir kriterimiz olmadı “Kim Mecliste kim
değil.” diye. Ben Çankaya’daydım örnek olarak söylüyorum, ilk andan itibaren
meydanlarda durmaya çalıştık. Eğer buradan polemik çıkarılacaksa ne tarz
polemikler çıkarılabileceğini sizler de biliyorsunuz. O yüzden Meclisin
gündemine hâkim olmamız gereğiyle bu konuyu böyle kapatmak istiyorum.
Teşekkür
ediyorum. 
BAŞKAN
– Teşekkür ederim.
Sayın
Akçay, son olarak size söz veriyorum, toparlayalım.
37.- Manisa Milletvekili Erkan Akçay’ın, 15 Temmuzda millî iradeye,
ülkeye, vatana ve millete sahip çıkma adına Türkiye Büyük Millet Meclisine
gelindiğine ve hiçbir hesabın içerisinde olunmadığına ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Tabii,
o meşum geceyi sizinle de konuşmuştuk, burada beraberdik, Özgür Özel Bey’le de
beraberdik ve biz o gün buraya, Türkiye Büyük Millet Meclisine, millî iradeye,
ülkeye, vatana ve millete sahip çıkma adına geldik, hiçbir hesabın içerisinde
de olmadık hepimiz bakımından söylüyoruz ve daha yakınımızda helikopterlerden
masum vatandaşlara alçakça kurşunlar sıkılıp Meclisin tepesine bombalar
indiğinde o bildiriyi hep birlikte hazırladık. Dolayısıyla hiçbir milletvekili
herhâlde “Bir dahaki dönemin hesabını yapayım.” diye gelmemiştir yani bu,
üzerinde durulacak bir konu değildir; onu ifade etmek isterim. 
Ayrıca,
o gece ışıkları pırıl pırıl yanan Milliyetçi Hareket Partisine ve Sayın Genel
Başkanımıza ziyaretten sonra “Gidin, Türkiye Büyük Millet Meclisine canınız
pahasına sahip çıkın.” şeklindeki bir talimatıyla birlikte…
(Mikrofon
otomatik cihaz tarafından kapatıldı)
BAŞKAN
– Toparlayın.
ERKAN
AKÇAY (Manisa) – Hepimizin olduğu gibi, burada bulunanlar bu duygu ve
düşüncelerle bu görevi yerine getirdik. Tabii, bizlerin hayatı bakımından da
önemli anıları da hep birlikte paylaştık.
Teşekkür
ederim.
BAŞKAN
– Teşekkür ederim.
VIII.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, İYİ PARTİ Grup Başkanvekili ve Kocaeli
Milletvekili Lütfü Türkkan tarafından, FETÖ’nün hain darbe girişimine yardım ve
yataklık eden iş birlikçilerin ve sorumluların, bu teşebbüse karşı
sorumlulukları gereği önlem almayanların ve bu hain örgütün siyasi ve iktisadi
destekçilerinin belirlenmesi amacıyla 31/10/2018 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 31 Ekim 2018 Çarşamba günkü birleşiminde
yapılmasına ilişkin önerisi (Devam)
BAŞKAN
– İYİ PARTİ Grup önerisi hakkında konuşmak üzere Halkların Demokratik Partisi
Grubu adına Batman Milletvekilimiz Sayın Mehmet Ruştu Tiryaki.
Buyurun
Sayın Tiryaki. (HDP sıralarından alkışlar) 
Süreniz
üç dakika.
HDP
GRUBU ADINA MEHMET RUŞTU TİRYAKİ (Batman) – Sayın Başkan, değerli
milletvekilleri; öncelikle hepinizi saygıyla selamlıyorum. Bu Fetullahcıların
bu ülkenin pek çok kurumundaki ayarı bozduğunu biliyorduk. Polis teşkilatının,
ordunun, kamu kurum ve kuruluşlarının, KPSS sınavlarıyla ÖSYM’nin, pek çok
kurum ve kuruluşun ayarını bozdular ama şimdi görüyoruz ki bunlar, Meclisin de
ayarını bozmuşlar. Bu nedenle bu ayarın düzeltilmesi için de bu önerinin kabul
edilmesi gerektiğini bir kez daha anladık. 
15
Temmuz darbe girişiminin siyasi ayağının ortaya çıkarılması, ülkemizin adım
adım darbe girişimine sürüklenmesinin nedenlerinin ortaya çıkarılması için
gerek geçen dönemde gerekse de bu dönemde pek çok araştırma önergesi verildi.
Bizler de bu konuda parti olarak araştırma önergeleri sunduk. Bu kadar çok
sayıda araştırma önergesinin sunulmasının nedeni 4 partinin ortak önergesiyle
kurulan araştırma komisyonunun hazırladığı raporun kamuoyu tarafından tatmin
edici bulunmamasıdır ve hâlâ pek çok soru işareti barındırmasıdır. Darbeyle
mücadele, demokrasiye inanan herkesin asli ve temel sorunudur. Bizler, Türkiye
Büyük Millet Meclisinin 15 Temmuz gecesi ve devamında kısmen de olsa bunun
gereğini layıkıyla yerine getirdiğini düşünüyoruz fakat darbenin siyasi
ayağının ortaya çıkarılması konusunda, darbe dinamiklerinin ortaya çıkarılması
konusunda her nedense Mecliste çoğunluğu elinde bulunduran siyasi parti aynı
cesareti göstermiyor. Ayrıca, bu önergelere verilen yanıtlar herkesi hem
çileden çıkarıyor hem de kuşkuları artırıyor. Her cevap veren “Bu darbe bize
yapıldı.” “Bu darbeyle Cumhurbaşkanımızı öldürmeye çalıştılar.” “Hedefleri
siyasi partiyi yok etmekti.” “Hem bütün siyasi partilerin bunlarla ilişkileri
vardı.” diyor. Böylece darbe girişiminin arkasındaki siyasi nedenler ve varsa
siyasetçiler tam olarak ortaya çıkarılamıyor.
Şimdi,
Fetullahçıların, FETÖ’nün yanında olanların yedi sülalesini ortaya çıkaranlar,
çıkarmaya çalışanlar; annesi, babası, kardeşi, kızı, çocuğu gözaltına
alınanlar, her nedense siyasi ayağın ortaya çıkarılması konusunda aynı cesareti
göstermiyorlar. Unutmayalım, demokrasi, sorunları çözeceğimiz zaman
ulaşacağımız bir liman değil; demokrasi, bir yaşam biçimi. Demokratik bir yaşam
için hep birlikte ne kadar mücadele etsek az. Doğrudan demokratik rejimi hedef
alan askerî darbelerin tamamına karşı çıkmalıyız. Askerî darbe girişiminin arkasındakilerle
değil, öncelikle askerî darbeyle mücadele etmeliyiz. 
(Mikrofon
otomatik cihaz tarafından kapatıldı) 
BAŞKAN
– Toparlayın. 
Bir
dakika daha verelim. 
MEHMET
RUŞTU TİRYAKİ (Devamla) - Askerî darbe girişiminin siyasi ayağının ortaya
çıkarılmasına yönelik talebimizin temel gerekçesi de bugüne kadar bu oldu.
Bugün verilen önergenin de kabul edilmesi için oy verirken bu saikle hareket
edeceğiz. 
Son
olarak şunu söyleyeyim: Şimdi, kibir bütün dinlerde en büyük kötülüklerden biri
sayılır, hatta Hristiyanlıkta 7 büyük günahtan birisidir. Şimdi, bu Mecliste de
KHK rejimiyle, OHAL sonrası ilan edilen KHK rejimiyle ihraç edilen
milletvekilleri var. Şimdi, dün bir partinin grup başkan vekili “İhraç
edilenlerin hepsi ne için görevden atıldıklarını biliyorlar.” dedi. Bu, büyük
bir haksızlıktır, atılan herkesin haklı ve hukuka uygun bir şekilde atıldığının
iddia edilmesidir. Oysa biz biliyoruz ki bunların içerisinde binlerce masum
insan var ve bunlardan en az 10’u bugün Türkiye Büyük Millet Meclisinde
milletvekili olarak siyaset yürütüyorlar. 
Hepinizi
saygıyla selamlıyorum. (HDP sıralarından alkışlar)
BAŞKAN
– İYİ PARTİ grup önerisi üzerinde Cumhuriyet Halk Partisi Grubu adına İstanbul
Milletvekilimiz Sayın Turan Aydoğan. 
Buyurun
Sayın Aydoğan. (CHP sıralarından alkışlar)
CHP
GRUBU ADINA TURAN AYDOĞAN (İstanbul) – Teşekkür ederim Sayın Başkanım. 
Genel
Başkanımız Erdal İnönü’yü rahmetle ve minnetle anıyorum. Siyasette iz bırakarak
geldi geçti. Tekrar tekrar rahmetle ve minnetle anıyorum. 
Sayın
milletvekilleri, hiç kimse bu çatı altında darbenin araştırılmasına “Hayır.”
dememeli çünkü bu çatı demokrasinin mabedidir. Darbeler demokrasiye karşıdır.
Darbeler demokrasiye karşıysa ayrıntılarına kadar araştırılmasını istemek bu
demokrasi mabedinde olmalıdır. Şunu hiç kimseye anlatamayız: “Bir darbe sadece
askerler tarafından yapılır.” Hayır. Hepimiz çokça darbe yaşamış, hatta darbe
tipolojisine çok uygun görülmemekle beraber, darbeden daha ağır koşulları
yaşayan toplumun üyeleriyiz. Biliyoruz ki darbe sadece askerî güçle değil,
siyasi ayakla, iş dünyasıyla, eğitim dünyasıyla, ayrıntılarına kadar nüfuz
ettiği her alanla yapılır. Şimdi, bu askerî kısmıyla alakalı konu bile tam bir
sonuca vardırılmamışken bunun diğer ayaklarını kapatma sevdası neden kaynaklı
acaba? Neden korkuyoruz, neden çekiniyoruz? Çiğ yiyen ve karnı ağrıyan birileri
mi var bu çatının altında? Her gün çıkıyoruz ve diyoruz ki: “Demokrasiye
kastetmiş bir tablo bu.” Hatta çok veciz sözler çıktı bu arada iktidar
partisinin içerisinden. Birileri “Ankara’yı parsel parsel sattı kardeşim
FETÖ’çülere bu.” dedi var olan bir önceki belediye başkanıyla ilgili. Bir başka
milletvekili çıktı, dedi ki: “Bu işin borsası var.” Çok çabuk kapak altı
ettiniz ya, anında kapak altı ediyorsunuz. İktidara gelirken şeffaflıktan bahsettiniz,
vesayeti kaldıracağınızdan bahsettiniz, her türlü demokratik işlevi hayata
geçireceğinizden bahsettiniz; önümüze koca bir totalist düzen koydunuz. Bakın,
bizim komisyondaki milletvekillerimiz yazdı bunu, darbe gerçekleri. Gizlediniz,
kapattınız. Kediye ciğer teslim ettiniz ya! Darbe Komisyonunun başına bir
başkan getirdiniz, vallahi en son teslim edilecek adamdı. Hani şimdi yasalara
koydunuz ya insanları yargılamak için iltisak miltisak. “İltisaklı” deyip ne
buluyorsanız muhalif olarak atıyorsunuz, hatta yargılamadan atıyorsunuz.
İltisaktan öte alakası olan bir adam Darbe Komisyonu Başkanlığı yaptı ve bizim
milletvekillerimiz, işte, böyle kitap yazmak zorunda kaldı. Sanmayın ki gizli
kalıyor, toplum bunları takip ediyor, bu kitaplar okunuyor, çok satıyor, hatta
gerekirse bedava da dağıtırız, yeter ki toplum bilgilensin. Kapatarak hiçbir
yere varamazsınız.
Gencecik
insanlara, 16 yaşındaki insanlara, harp okulu öğrencilerine, eli silah tutmayı
bilmeyenlere hızlı yargılamalarla otuz yıl ceza verdiniz; bu darbenin siyasi
ayağı kapalı kapılar ardında tutulacak, öyle mi? Bu darbenin ekonomik
ilişkileri, siyasetle iç içe tüccar ilişkiler kapalı kapılar ardında tutulacak,
öyle mi? Ben İstanbul sokaklarından söz vererek geldim buraya partim adına,
dedik ki: “Bu darbeyi teşhir edeceğiz, bu darbeyi araştıracağız. Partimizin
sözüdür.”
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Aydoğan.
TURAN
AYDOĞAN (Devamla) – Çok teşekkür ederim Başkanım. 
Sayın
grup başkan vekilimin dediği gibi, önümüze kim getirirse getirsin bu gerçekleri
araştıracağız. 
Size
bir önerim var. MHP’li hatip arkadaş burada dedi ki: “Arkasında HDP durur diye
korkuyoruz, onun için bu önergeye oy vermiyoruz.” Benim size bir önerim var. 
ERKAN
AKÇAY (Manisa) – Öyle bir şey denmedi canım!
CEMAL
ENGİNYURT (Ordu) – Öyle bir şey denmedi, uydurma ya!
TURAN
AYDOĞAN (Devamla) – HDP’yle eş düşmemek… 
Benim
bir önerim var, önerim şu: AKP ile MHP, siz getirin aynısını virgülüne
dokunmadan, arkanızda duracağız, yeter ki millet önünde gerçekleri
araştırabilelim. Korkmayın! Korkuyorsanız iki tane nedeni var: Ya alakanız
vardır ya da topyekûn siyasi iktidarınız çökecektir. 
ALİ
MUHİTTİN TAŞDOĞAN (Gaziantep) – “Alaka” kelimesiyle bizi aynı cümlede kullanma
Sayın Hatip. 
TURAN
AYDOĞAN (Devamla) – Bunun üçüncü bir nedeni varsa onu da gelirsiniz, bu kürsüde
kendiniz açıklarsınız. 
Çok
teşekkür ediyorum. (CHP sıralarından alkışlar) 
BAŞKAN
– Sayın Akçay, buyurun yerinizden.
VI.- AÇIKLAMALAR (Devam)
38.- Manisa Milletvekili Erkan Akçay’ın, Milliyetçi Hareket Partisinin
kendi gündemine hâkim olduğuna ilişkin açıklaması
ERKAN
AKÇAY (Manisa) – Şimdi, aslında sataşmadan söz almam gerekir ama şimdilik gerek
görmüyorum. 
Şunu
anlattı hatibimiz Sayın Enginyurt: Yayınlanan bu “tweet”lerde işte “HDP’yle birlikte
çekimser kalıyorsunuz.” diye partimize birtakım eleştiriler atfedilmeye
çalışıldı geçtiğimiz bu EYT’yle ilgili önergede. Şimdi “Milliyetçi Hareket
Partisi olarak sizin önergenizi reddedeceğiz, HDP de muhtemelen kabul edecek.
Biz de yani siz de HPD’yle birlikte misiniz mi?” diyelim şeklinde bir kıyas
yapıp onu ifade etti. Yoksa buna o şekilde bir ifade söz konusu olmadı. 
Tekrar
ediyorum: Milliyetçi Hareket Partisi kendi gündemine hâkimdir, kendi
politikaları vardır, hiç kimse Milliyetçi Hareket Partisine istikamet çizmeye
kalkışmasın. (MHP sıralarından alkışlar) 
BAŞKAN
– Teşekkür ederim. 
TURAN
AYDOĞAN (İstanbul) – Sayın Başkanım, müsaade ederseniz, bu konuyla ilgili 60’a
göre ufak bir açıklama yapacağım. 
BAŞKAN
– Bence konu aydınlandı Sayın Aydoğan.
TURAN
AYDOĞAN (İstanbul) – Sözümün doğru anlaşılması için kamuoyu tarafından. 
BÜLENT
TURAN (Çanakkale) – Sisteme girdim Sayın Başkanım. 
TURAN
AYDOĞAN (İstanbul) – Fark etmez, buradan da yapabilirim. 
ÖZGÜR
ÖZEL (Manisa) – Tutanağa geçsin. 
TURAN
AYDOĞAN (İstanbul) – Sözümün doğru anlaşılması için.
BÜLENT
TURAN (Çanakkale) – Sayın Başkan, sisteme girmiştim.
BAŞKAN
– Bir saniye…
39.- İstanbul Milletvekili Turan Aydoğan’ın, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
TURAN
AYDOĞAN (İstanbul) – Ben tutanağa geçmesini istiyorum sözlerimin. 
Ben
bu kaçınılan alanı yadırgamıyorum. Bu, Milliyetçi Hareket Partisinin kendi
politikasıdır. Buna da saygı duyarım. Başka bir öneride bulunuyorum: Madem
bundan rahatsız oluyorsunuz, madem bundan çekiniyorsunuz, kamuoyu sizi yanlış
anlıyor -ki öyle söyledi hatip, “Biz bundan dolayı burada arkasında durmayız bu
önergenin.” dedi- aynı önergeyi bu iki parti grubu, AKP ile MHP getirsin,
arkasında biz duralım; çekinmesinler. Mesele budur efendim. (CHP sıralarından
alkışlar) 
BAŞKAN
– Peki, teşekkür ederim, sağ olun. 
ERKAN
AKÇAY (Manisa) – Sayın Başkan, istirham ediyorum. Yine sözümüzün benim yaptığım
açıklamadan anlaşılmadığı anlaşılıyor. 
BAŞKAN
– Bence Genel Kurul çok net anladı ama siz tekrar bir ifade edin.
40.- Manisa Milletvekili Erkan Akçay’ın, İstanbul Milletvekili Turan
Aydoğan’ın yaptığı açıklamasındaki bazı ifadelerine ilişkin açıklaması
ERKAN
AKÇAY (Manisa) – Bir sözü tekrar tekrar söylemenin şeyi yok. Yani şimdi aklıma
da bir fıkra geldi, onu da daha sonra anlatayım. 
Şimdi
tavsiye de bulunmasına da gerek yok. Milliyetçi Hareket Partisinin bir
politikası vardır, şu veya bu şekilde yapar; onlar kabul etmeyebilir. Diğer
bütün siyasi parti grupları bakımından buna saygı duyulsun. Bizim tavsiyeye de
ihtiyacımız yok ayrıca. 
Teşekkür
ederim. 
ÖZGÜR
ÖZEL (Manisa) – Sayın Başkan, aynen yarım dakikalık hakkı benim de kullanma
zaruretim var. 
BAŞKAN
– Buyurun Sayın Özel, bitirelim tartışmayı. Adalet ve Kalkınma Partisi Grubu konuşacak.
41.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, sayın grup başkan vekili diyor ki: “Hatibimiz
böyle demedi.” Demediği şeyi, hatibi demediyse de -biz itimat edelim sayın grup
başkan vekiline- Genel Başkanları dedi. 
Bakın,
ne diyor Sayın Bahçeli? MHP lideri Devlet Bahçeli “Diğer muhalefet partileriyle
aynı alanda bulunmak istemiyoruz. İYİ PARTİ, CHP ve HDP’yle aynı, yan yana olmak
istemiyoruz.” dedi EYT konusunda yöneltilen soruda Osmaniye Vakfının
açılışında. 
Hatibiniz
demediyse Genel Başkanınız dedi. Bu, partinizin tavrı. Bunda gizleyecek bir şey
yok. 
Teşekkür
ediyorum.
ERKAN
AKÇAY (Manisa) – Sayın Başkan, üzülerek tekrar…
BAŞKAN
– Sayın Akçay… Sayın Akçay, bir son defa verelim, bitirelim. 
Değerli
arkadaşlar, hangi partinin nasıl oy kullandığı konusunda Türk kamuoyu bir
değerlendirmede zaten bulunur. Fazla uzatmaya gerek yok.
Buyurun.
42.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
ERKAN
AKÇAY (Manisa) – Biz biraz evvel kürsüde konuşan Sayın Cemal Enginyurt’un
konuşmasına atıfta bulunarak söyledik. Bizim bir politikamız var. Sayın Genel
Başkanımız bunu ifade etti -Sayın Özel’in de söylediği gibi- ve biz bunu
herhâlde –kusura bakmazsanız- diğer arkadaşlardan en iyi bilenlerdeniz.
Dolayısıyla orada bir sorun yok. Fakat Milliyetçi Hareket Partisinin kendi
ilkeleri ve politikaları çerçevesinde bir duruşu var, aldığı bir sorumluluk var
çünkü siyaset ve politika bir sorumluluk ister, inisiyatif ister. Biz bunu
yapıyoruz. Buna saygı duyulmasını istiyoruz.
Elbette
eleştirebilirler, eleştiri hakkı bakidir ama bunu belli bir ölçüde ve saygı
çerçevesinde, ikide bir her grup önerisinde “Şöyle mi oldu, böyle mi oldu?”
diye değil. Bodoslamadan tavrımızı gösteririz; kabul ederiz, reddederiz veya
çekimser kalırız.
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Biz Cumhuriyet Halk Partisine niye kabul ettin, niye reddettin
diye bir eleştiri getirmiyoruz. 
Teşekkür
ederim.
BAŞKAN
– Teşekkür ederim, sağ olun.
Sayın
Turan, grubunuz adına söz var. Siz mi istiyorsunuz?
BÜLENT
TURAN (Çanakkale) – Sayın Başkan, izin verirseniz, yine, yerimden açıklama
yapmak istiyorum.
BAŞKAN
– Buyurun.
43.- Çanakkale Milletvekili Bülent Turan’ın, FETÖ’yle ilgili meselede en
büyük riski alan parti oldukarına, iktidarda oldukları için darbenin
kendilerine karşı yapıldığına, polemik yapmanın siyasetçilere de ülkeye de
faydası olmadığına ilişkin açıklaması
BÜLENT
TURAN (Çanakkale) – Geçen dönem komisyon başkanımızla ilgili sayın hatip bazı
iddialarda bulundu. Bu tarz afaki iddiaları şık bulmadığımızı ifade etmek
istiyorum. Arkadaşımız o dönem partimizin görevlendirmesiyle önemli bir
çalışmaya imza attı, büyük bir gayret gösterdi, diğer partilerin desteğiyle
beraber bu işi yaptı. Şu an kendisi burada yok. Bu tarz ithamları doğru
bulmadığımı ifade etmek istiyorum.
Onun
dışında, şaşkınlıkla izliyorum. Bu kadar konu olacak olmamasına rağmen,
ısrarla, hangi partinin hangi oyu vereceğini belirlemeye çalışan bir anlayışın
da ne demokrasiye ne Meclis usullerine faydası olduğu kanaatindeyim. Bizim
partimiz veya diğer partiler kendi organlarında bunu konuşur, kararını verir. Neden
bizim veya diğer partilerin iç ilişkilerine karışıp da: “Bunu şöyle getirin de
‘evet’ deyin, tersini yapın ‘hayır’ deyin.” Bu, doğru bir yaklaşım değil.
Aslında bunu, zihin arkasına başka başka birtakım iddiaların yansıması olarak
düşünüyorum. Biz FETÖ’yle ilgili meselede en büyük riski alan partiyiz,
iktidarda biz vardık o zaman, bize karşı yapıldı bu darbe özellikle. O yüzden
diyorum ki: Hep beraber çalışmaya devam edelim ama böyle polemik yaparak, işi
uzatarak, Meclisin gündemini kitleyerek kimseye faydası olmayan tartışmaların
da ne siyasetçilere ne bu ülkeye faydası olduğu kanaatindeyim. 
BAŞKAN
– Teşekkür ederim. 
VIII.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, İYİ PARTİ Grup Başkanvekili ve Kocaeli Milletvekili
Lütfü Türkkan tarafından, FETÖ’nün hain darbe girişimine yardım ve yataklık
eden iş birlikçilerin ve sorumluların, bu teşebbüse karşı sorumlulukları gereği
önlem almayanların ve bu hain örgütün siyasi ve iktisadi destekçilerinin
belirlenmesi amacıyla 31/10/2018 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 31 Ekim 2018 Çarşamba günkü birleşiminde yapılmasına ilişkin
önerisi (Devam)
BAŞKAN
- İYİ PARTİ grup önerisi üzerinde son olarak Adalet ve Kalkınma Partisi Grubu
adına Yılmaz Tunç, Bartın Milletvekilimiz. 
Buyurun
Sayın Tunç. (AK PARTİ sıralarından alkışlar) 
AK
PARTİ GRUBU ADINA YILMAZ TUNÇ (Bartın) – Sayın Başkan, değerli milletvekilleri;
İYİ PARTİ grup önerisi hakkında AK PARTİ Grubu adına söz almış bulunuyorum. Bu
vesileyle Genel Kurulu saygılarımla selamlıyorum. 
İYİ
PARTİ’nin grup önerisinde 15 Temmuz darbe girişimine yardım ve yataklıkta
bulunanların, iş birlikçilerin ve sorumluların belirlenmesi amacıyla bir araştırma
komisyonu kurulması istenmektedir. 
Değerli
milletvekilleri, 15 Temmuz darbe girişimi, AK PARTİ iktidarıyla güçlenen
Türkiye’yi hazmedemeyen ve Türkiye’nin tutumu nedeniyle bölgedeki çıkarlarını
gerçekleştiremeyen küresel güçlerin desteğiyle gerçekleştirilmiş;
Cumhurbaşkanımız Sayın Recep Tayyip Erdoğan’ın liderliğinde, milletimizin
tarihî kahramanlığı sayesinde akamete uğratılmış bir darbe girişimidir. Darbe
girişiminde bulunan FETÖ terör örgütüyle mücadele aslında darbe girişiminden
çok daha önce başlatılmıştır. 7 Şubat 2012’de MİT Müsteşarının tutuklanmaya
kalkışılması süreciyle başlayan, dershanelerin kapatılmasıyla devam eden, Gezi
olaylarıyla farklı bir boyut kazandırılan; 17-25 Aralıkta yargı eliyle darbe
girişiminde bulunarak Hükûmetin düşürülmesi, MİT tırlarının durdurulması ve
terörün azdırılarak toplumda kaos ortamının oluşturulması çabalarıyla devam
eden, yaklaşık beş yıllık mücadele sürecinde başarısız olan küresel güçler ve
onun piyonu FETÖ terör örgütünün son koz olarak 15 Temmuz hain darbe
girişiminde bulunması sonrasında da devam eden uzun bir mücadeleden
bahsediyoruz. 
Tüm
bu olaylar sonrasında Hükûmetimiz ve Türkiye Büyük Millet Meclisi her girişimin
arkasından devreye girmiş ve gerekli tedbirleri almış, gerekli kanuni
düzenlemeleri hep birlikte bu çatının altında gerçekleştirmiş ve bu
girişimlerin her birini sonuçsuz bırakmıştır. FETÖ’nün yayın organları,
televizyonları, en önemli insan devşirme organizasyonu olan okullar ve
dershanelerin kapatılması, finans kaynaklarına el konulması, tüm bunlar
Hükûmetin büyük mücadelesi sonucunda gerçekleştirilmiştir. Bunlar yapılırken
ise gerekli destek diğer siyasi partiler tarafından verilmemiştir. Bu,
gerçektir; bu, açıktır. Hatta bunları yaparken Hükûmet diktatörlük
suçlamalarıyla da karşı karşıya kalmıştır. 
Darbe
girişimi sonrası 20 Temmuz 2016 tarihinde ilan edilen olağanüstü hâl çerçevesi
içerisinde de FETÖ’yle irtibatlı ve iltisaklı olduğu değerlendirilenlerin
kamudan ayıklanması süreci başlamış ve suç unsuru olan hususlarla ilgili olarak
da bağımsız yargı gerekli soruşturma ve kovuşturmaları başlatmıştır. AK
PARTİ’den önce hemen hemen tüm siyasi partilerle ilişki kurmaya çalışmış olan
bu örgütün AK PARTİ’yle devlete sızdığını söylemek büyük bir haksızlıktır. 
(Mikrofon
otomatik cihaz tarafından kapatıldı)
BAŞKAN
– Sayın Tunç, devam edin.
YILMAZ
TUNÇ (Devamla) – Bitiriyorum.
Bu
hain örgütle mücadele AK PARTİ döneminde başladığı için FETÖ darbe girişiminde
bulunmuş ve AK PARTİ’yi ve onun liderini ortadan kaldırmaya cürete
kalkışmıştır. 
FETÖ’yle
mücadele millî bir meseledir değerli milletvekilleri. AK PARTİ henüz yokken
kırkyıl öncesinden devletin kurumlarına çöreklenmiş bu yapının tasfiyesinde tüm
siyasi partilerimiz destek olmalıdır. FETÖ mensupları ve darbe girişiminde
bulunan teröristler ve onlara destek olan kim varsa, sıfatı ne olursa olsun,
bağımsız yargı önünde hesap vermektedir. 97 bin derdest soruşturma vardır, 51
bin dava vardır. 148 bin derdest dosyadan bahsediyoruz, 272 bin şüpheli ve
sanık vardır ve 31 bin tutuklu, 16 bin de hüküm giymiştir. 
Bu
aşamada, bağımsız yargının kararlarını beklemek gerekir diyor, Genel Kurulu
saygılarımla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Tunç. 
Değerli
milletvekilleri, İYİ PARTİ grup önerisi üzerinde tartışmalar, konuşmalar sona
ermiştir. 
Şimdi
öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
Birleşime
on dakika ara veriyorum. 
Kapanma Saati: 16.33
İKİNCİ OTURUM
Açılma Saati: 16.48
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Burcu
KÖKSAL (Afyonkarahisar)
----- 0 -----
BAŞKAN
– Türkiye Büyük Millet Meclisinin 12’nci Birleşiminin İkinci Oturumunu
açıyorum.
Değerli
milletvekilleri, Halkların Demokratik Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
2.- HDP Grubunun, Diyarbakır Milletvekili Adnan Selçuk Mızraklı ve
arkadaşları tarafından, 674 sayılı KHK uyarınca Demokratik Bölgeler Partisi
Belediyelerine atanan kayyumların araştırılması amacıyla 31/10/2018 tarihinde
Türkiye Büyük Millet Meclisine verilmiş olan Meclis araştırması önergesinin ön
görüşmelerinin, Genel Kurulun 31 Ekim 2018 Çarşamba günkü birleşiminde
yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 31/10/2018 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Fatma
Kurtulan
 Mersin
 HDP
Grubu Başkan Vekili
Öneri:
31
Ekim 2018 tarihinde Diyarbakır Milletvekili Sayın Adnan Selçuk Mızraklı ve
arkadaşları tarafından -738 sıra numaralı- 674 sayılı KHK uyarınca Demokratik
Bölgeler Partisi belediyelerine atanan kayyumların araştırılması amacıyla
Türkiye Büyük Millet Meclisine verilmiş olan Meclis araştırması önergesinin
diğer önergelerin önüne alınarak görüşmelerinin 31/10/2018 Çarşamba günkü
birleşiminde yapılması önerilmiştir.
BAŞKAN
– Teşekkür ederim.
Değerli
milletvekilleri, Halkların Demokratik Partisi grup önerisi üzerinde görüşmelere
başlıyoruz.
Önerinin
gerekçesini açıklamak üzere öneri sahibi Halkların Demokratik Partisi Grubu
adına Diyarbakır Milletvekilimiz Sayın Adnan Selçuk Mızraklı.
Buyurun
Sayın Mızraklı. (HDP sıralarından alkışlar) 
Süreniz
beş dakika.
HDP
GRUBU ADINA ADNAN SELÇUK MIZRAKLI (Diyarbakır) – Sayın Başkan, değerli
milletvekilleri; partimiz tarafından verilmiş olan bu öneriye ilişkin
görüşlerimi ifade edeceğim.
Tabii,
ilk önce bu kayyumluk nereden çıktı; “kayyum” diye yanlış kullanılan, özü
itibarıyla “kayyım” olan bu kavrama demokratik bir rejimde niye ihtiyaç
duyulur; bunun cevabını vermek zorundayız. Âdeta seçmen iradesinin gasbı olan
ve bu iradeye rağmen idarenin kendi tasarruflarını ve âdeta bir yetki aşımı
yaparak o iradenin üstüne atanmış kayyumların getirilmesi tabii ki demokrasinin
ruhuna ve değerlerine aykırı bir tutum. Şimdi, özellikle 102 Demokratik
Bölgeler Partisi belediyesinden hele hele 95’ine atanırsa bunun demokrasinin
dışında da siyasetin temel kavramlarıyla ne kadar örtüşük olmadığı gerçeği
ortaya çıkar. Biz şunu çok iyi biliyoruz: Bu ülkede zaman zaman çok haksız
uygulamalar yapıldı. Tarihin gelişimi içinde bu haksız uygulamaların bir
kısmında hakikat ortaya çıktı ama çoğu kısmında hakikatin gölgelendiğini
gördük. 
Şimdi,
özellikle son dönemlerde Adalet ve Kalkınma Partisinin Başkanı ve Sayın
Cumhurbaşkanı Tayyip Erdoğan, önümüzdeki seçim döneminde de eğer gerekirse
mahallî idareler seçimlerinden sonra tekrar kayyum atama tehdidinde bulundu.
Şimdi, şunu beklerdik arkadaşlar: Yani bütün siyaset kurumunun içinde olan ve
demokrasiye inanan bütün çevreler, böyle bir tehdit bugünden ifade edildiği
zaman demokrasiye nasıl darbe yapıldığını, demokratik rejime nasıl bir darbe
yapıldığını ifade etmeliydiler, bunu beklemek de herkes kadar hakkımız olsa
gerek.
Evet,
102 belediyeden 95’ine kayyum atandı. Kayyumlar döneminde neler yapıldı diye
göz attığımızda ortada ciddi anlamda o belediyelerde o güne kadar biriktirilmiş
olan birçok değerin nasıl berhava edildiğini gördük. Başta kadın merkezleri
olmak üzere, kültür merkezleri olmak üzere, gençlik merkezleri, çocuk
merkezleri olmak üzere bir bütün olarak hepsinin kapatıldığını gördük.
OYA
ERONAT (Diyarbakır) – Hepsini PKK merkezi yapmıştınız, PKK merkezi olmuştu
hepsi.
BAŞKAN
– Sayın Eronat, lütfen hatibi dinleyelim. 
ADNAN
SELÇUK MIZRAKLI (Devamla) – Kapatılıp yerine yapılan işlemlerin hiçbir şekilde
halkın temel ihtiyaç ve beklentileriyle örtüşük olmayan işlemler olduğunu
gördük. Beraberinde, yine takdir edersiniz ki özellikle AKP döneminde
belediyelerimiz üzerinde nasıl bir denetim ağı oluşturulduğunu hepiniz çok iyi
biliyorsunuz. Yani defalarca, başmüfettişlerce veya müfettişlerce hem mali hem
idari denetime tutulan bu belediyelerimizde ne bir yolsuzluk ne bir başka işlem
saptanmadı. Yani zaman zaman ifade edilen, işte o dönemde, o özellikle ciddi
çatışmaların yaşandığı dönemde yine belediyelerimizde çok sayıda müfettişin
olduğunu biliriz. 
Dolayısıyla
bütün bunlar birer hakikat iken çok sayıda belediyeye kayyum atanarak âdeta
belediyeler işlemez duruma getirildi. Ne oldu? Devam edilen yani daha önceki
dönemde kararı verilmiş ve yürümekte olan projeler dışında ortaya yeni bir
proje, halkın da özellikle onayladığı yeni biçimler çıkmadı. Evet, belki
kaldırımlar yapıldı, belki yol ve şehir düzenlemeleri yapıldı, ışıklandırmalar
yapıldı görselliğe hitap eden ama temelde halkın biriktirmiş olduğu değerlerle
örtüşük olmayan şeyler yapıldı. Birçok isim değiştirildi. Dün de bu konular
konuşuldu. Elimde çok sayıda bu konuda belge var yani istek sahiplerine bunları
da iletebilirim.
95
belediyeye kayyum atandı, şu anda 43 belediye başkanı cezaevinde. Beraberinde,
özellikle diğer kurumlarla karşılaştırdığımız zaman, bütün bu saldırıya maruz…
(Mikrofon
otomatik cihaz tarafından kapatıldı)
BAŞKAN
– Toparlayın Sayın Mızraklı.
ADNAN
SELÇUK MIZRAKLI (Devamla) - …kalmasına rağmen sonuçta, özellikle bu kayyum
atanmış belediyelerin bulunduğu yerde 24 Haziran seçimlerinde de gerek
partimizin aldığı oy oranları gerekse partimizin bölgeden çıkartmış olduğu
vekil sayıları da bu tür politikaların nasıl karşılık bulmadığının görüntüsü
oldu.
Ben,
çok sayıda kurumun kapatıldığını, parkların, bahçelerin isimlerinin
değiştirildiğini, heykellerin yıkıldığını, çok şey anlatabilirim size. Ama şunu
söyleyeyim: Bir sürü şeyi yani Yılmaz Güney Sineması’nı yıkabilirsiniz ama
Yılmaz Güney’i silemezsiniz. Dolayısıyla belediyelerimize dair birçok kuruma
veya heykele yıkım yapılsa bile bu belediyelerin toplumda yaratmış olduğu güven
ve destek yıkılamaz, önümüzdeki seçimler de bunun ifadesi olacaktır. 
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Sayın Türkkan...
İYİ
PARTİ Grubu adına, bana bildirilen listede Kocaeli Milletvekilimiz Sayın Lütfü
Türkkan var değerli arkadaşlarım. Sayın Türkkan sanırım dışarıda, gelecek. 
ÖZGÜR
ÖZEL (Manisa) – Atlayabiliriz, bizim hatibimiz hazır.
MEHMET
DOĞAN KUBAT (İstanbul) – Diğer grubu alalım efendim. 
BAŞKAN
– Cumhuriyet Halk Partisi hazır mı değerli arkadaşlarım?
ÖZGÜR
ÖZEL (Manisa) – Sezgin Bey burada, sonra oraya geçelim. 
BAŞKAN
– Peki. 
Cumhuriyet
Halk Partisi Grubu adına İstanbul Milletvekilimiz Sayın Mustafa Sezgin
Tanrıkulu. 
Buyurun
Sayın Tanrıkulu. (CHP sıralarından alkışlar) 
Sayın
Tanrıkulu, süreniz üç dakika. 
CHP
GRUBU ADINA MUSTAFA SEZGİN TANRIKULU (İstanbul) – Sayın Başkan, değerli
milletvekilleri; en sonda söyleyeceğimi baştan söyleyeyim. Öncelikle, kayyum
ataması halkın iradesine ve milletin iradesine vurulmuş bir darbedir ve bu
darbeyi de maalesef geçtiğimiz dönem Adalet ve Kalkınma Partisi bu Parlamentoda
bir kanun hükmünde kararnameyle gerçekleştirdi. 
Hafıza
tazelemesi bakımından bir şey söyleyeceğim. 1/8/2016 tarihinde, Türkiye Varlık
Fonu Kanunu bu Parlamentoya getirildi. Bu taslağın 51 ve 52’nci maddelerinde
kayyum atamasına ilişkin düzenleme var, burada. Sonra bu düzenleme komisyonda
görüşüldü, kayyum atamasına ilişkin düzenleme de komisyondan geçti, burada,
aynen burada. Sonra Parlamentoya geldi, bu Parlamentoya geldi. 18 Ağustos 2016
tarihinde 127’nci Birleşimde görüşüldü, kayyum atamasıyla ilgili düzenleme
görüşüldü. 4 siyasi partinin ortak iradesiyle kayyum atamasına ilişkin
düzenleme bu yasadan çıkarıldı bu Parlamentonun iradesiyle ve bu Parlamentodan
geçmedi kayyum ataması 4 siyasi partinin iradesiyle. Tutanaklar burada; Adalet
ve Kalkınma Partisinin de imzası var, diğer siyasi partilerin de imzası var.
Ortak imzayla torba yasadan bu çekildi ve burada yasalaşmadı. 
Ama
ne yaptınız? O nedenle söylüyoruz, 15 Temmuz darbesini fırsat olarak
kullandınız, bir fırsat olarak. Ne yaptınız? 1 Eylül Cuma günü çıkardığınız 674
sayılı Kanun Hükmünde Kararname’yle, bu Parlamentodan geçmeyen kayyum
düzenlemesini, Parlamentonun iradesine de darbe vurarak, buradaki ortak iradeye
darbe vurarak kanun hükmünde kararnameyle geçirdiniz. 
Şimdi
size soruyorum: Bunun neresi demokratik? Bunun neresi Parlamento iradesine
saygı öncelikle? Bakın, bu Parlamentodan geçmeyen, taslaktan çıkarılan bir
metni, on gün sonra, 15 Temmuz darbe girişimini fırsat bilerek ilan ettiğiniz
olağanüstü hâl nedeniyle elde ettiğiniz kanun hükmünde kararnameyle geçirmeye
çalıştınız, dolayısıyla bunu fırsat bildiniz. 
Kayyum
ataması halkın iradesine büyük bir darbedir. Eğer belediye başkanları veya
belediye meclis üyeleri suç işlemişlerse, siz bu kanun hükmünde kararnamenin
çıktığı tarihe kadar neredeydiniz, eğer suç varsa? Ceza Yasası’nda, Terörle
Mücadele Yasası’nda ve Ceza Muhakemesi Yasası’nda hangi tür işlemin yapılacağı
belli. Mahallî İdareler Yasası’nda İçişleri Bakanlığının görevleri belli.
Bunlar o tarihe kadar terörle iltisaklı değildi de bu kanun hükmünde kararname
çıktığı gün mü geldi? 
Evet,
bunu bir yöntem olarak kullandınız ve terörle mücadeleyi bahane ettiniz. Eğer
işledikleri bir suç var idiyse soruşturma yapılır ve Mahallî İdareler
Yasası’ndaki prosedür uygulanırdı ama bundan özellikle kaçındınız.
(Mikrofon
otomatik cihaz tarafından kapatıldı) 
BAŞKAN
– Sayın Tanrıkulu, toparlamanız için bir dakika süre veriyorum. 
MUSTAFA
SEZGİN TANRIKULU (Devamla) – Evet, şimdi de önümüzde yerel seçimler var ve
Sayın Cumhurbaşkanının çok talihsiz bir beyanı oldu “Eğer bir daha seçilirseler
-iltisaklı olanlar- ben yeniden görevden alırım.” dedi. 
Şimdi,
yani Mahallî İdareler Yasası’nda kriterler var, Yüksek Seçim Kurulu var, oradan
geçmiş, adaylaşmış bir insan için bir de Adalet ve Kalkınma Partisi kriteri mi
var, Cumhurbaşkanı kriteri mi var, ondan onay almış adaylar mı olması lazım?
Bakın, bu düzen tamamen ama tamamen halkın egemenliği ilkesine, milletin
iradesine saygı gösterme ilkesine tamamen aykırıdır. Dahası da var ve onu da
yaptınız: Çok değer verdiğiniz, sarayda topladığınız muhtarlara bile neredeyse
kayyum atayacaksınız. Halkın iradesinin partisiz tecelli ettiği yer mahalle ve
köylerdir. Bakın, bölgede 259 tane muhtarı haklarında herhangi bir mahkeme
kararı olmadan, sadece bir idari kararla görevden aldınız. Bu, halkın
iradesine, milletin iradesine büyük bir saygısızlıktır ve atanmış kayyumların
da bu konuda birçok sabıkası vardır, buradan ifade ediyorum. 
Çok
teşekkür ediyorum, saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Tanrıkulu. 
Önerge
üzerinde İYİ PARTİ Grubu adına Kocaeli Milletvekilimiz Sayın Lütfü Türkkan…
Buyurun
Sayın Türkkan. (İYİ PARTİ sıralarından alkışlar)
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; öncelikle, HDP Grubunun verdiği grup önerisiyle ilgili bir
peşin kanaatimi belirtmek istiyorum. Seçilen kişiler suça bulaşmadıkları sürece
görevlerine devam etmeliler ancak suça bulaştıkları sabit görülen kişileri,
diğer uygulamalarda olduğu gibi, savcıların tahkikatı, mahkemelerin kararıyla
cezaevine mi koyarsınız, tutuksuz mu yargılarsınız… Diğer belediyelerde
yapıldığı gibi de meclis, kendi içinden bir meclis üyesinden belediye başkanını
çıkarabilir.
Ben
burada önergeyi okudum. Atanan kayyumlarla ilgili bazı itirazlarımı söylemek
istiyorum. Ben Sayın Meral Akşener’le beraber doğu ve güneydoğuya çok
gidiyorum. Hâlâ da gitmeye devam ediyorum, bu cumartesi günü Mardin’e gideceğim
yine mesela. İlginç bir şey söyleyeceğim size: Atanan kayyumlardan bölge halkı
mutlu, yapılan hizmetlerden mutlu. Burada bir hata var. Orada belediye başkanı
olarak seçilen arkadaşlar belediye hizmetleri yapmak yerine ideolojik birtakım
kaygılarla bazen belediyenin bütçelerinden terör örgütüne yardım etmeyi, bazen
de terör örgütüyle beraber hareket etmeyi tercih etmiştir. Bölge halkı bu işten
bıkmış. Benim size samimi bir teklifim var: Seçtiğiniz, seçtirdiğiniz belediye
başkanlarına lütfen söyleyin, belediye başkanı olduğunu unutmasınlar; birer
terör örgütü mensubu gibi davranmaktan vazgeçsinler. Eğer öyle davranırlarsa
hem diğer vatandaşların husumetini kazanırlar hem de bölge halkına hizmet
etmezler. Ya, o bölge halkının da hizmete ihtiyacı var, onun da belediyecilik
açısından bekledikleri var. Ben isim söyleyeceğim bir tane, Mardin Derik ilçesi
Kaymakamı olarak bildiğim -hiç yüzünü görmedim, hiç tanımıyorum- Hakan Kafkas,
Derik’e gittiğimde herkes Hakan Kafkas’ın hizmetlerini anlatıyordu. Buradan bir
ders çıkartmak lazım, o ders de şu: Seçilen belediye başkanlarınıza tembih edin
“Seçildiğiniz yerde bölge halkına hizmet edin, bırakın ülkenin mücadele ettiği
teröristin yanına geçmeyin.” diye. Bu, çok önemli bir hadise. Hem sizin gerek
Parlamentoda gerek kamuoyunda terör örgütüyle beraber anılmanızın önüne de
geçer bu hem de bölge halkının hizmet almasına vesile olur. Benim bu konuda
söyleyeceklerim bu kadar.
Teşekkür
ediyorum.
Saygılarımla.
(İYİ PARTİ sıralarından alkışlar) 
FATMA
KURTULAN (Mersin) – Söz almak istiyorum Başkanım.
BAŞKAN
– Sayın Kurtulan, buyurun.
FATMA
KURTULAN (Mersin) – Doğrudan bir sataşma var, partimize dönük farklı ithamları
var.
LÜTFÜ
TÜRKKAN (Kocaeli) – Özellikle sataşmamaya gayret ettim ama…
BAŞKAN
– Sayın Kurtulan, buyurun.
İki
dakika süre veriyorum. 
V.- SATAŞMALARA İLİŞKİN KONUŞMALAR (Devam)
10.- Mersin Milletvekili Fatma Kurtulan’ın, Kocaeli Milletvekili Lütfü
Türkkan’ın HDP grup önerisi üzerinde İYİ PARTİ Grubu adına yaptığı konuşması
sırasında Halkların Demokratik Partisine sataşması nedeniyle konuşması
FATMA
KURTULAN (Mersin) – Artık yorulduk size cevap vermekten. 
OYA
ERONAT (Diyarbakır) – Ders alın o zaman.
FATMA
KURTULAN (Devamla) – Asıl siz ders alın.
BAŞKAN
– Sayın Eronat, lütfen, karşılıklı değil.
FATMA
KURTULAN (Devamla) – Bakın, sizin göreviniz burada oturup bize sataşmaktır ama
bakın ben şunu söyleyeyim: Tüm kadınlara söylüyorum…
BAŞKAN
– Sayın Kurtulan, lütfen, Genel Kurula hitap edin.
OYA
ERONAT (Diyarbakır) – Hiç öyle bir görevim yok. 
BAŞKAN
– Sayın Eronat, lütfen.
FATMA
KURTULAN (Devamla) – Öyle bir göreviniz var. 
Biz
HDP kadın grubu, kadın kimliğini tüm siyasetin üstünde görür, onun için bir
kadına sataşmayı doğru görmeyiz. (HDP sıralarından alkışlar) Burada otursun,
orada otursun, orada otursun; hangi koltukta oturuyorsa otursun biz kadın
kimliğini önemseriz, size de…
RECEP
ÖZEL (Isparta) – Sen de sataşıyorsun şimdi! Sataşıyorsun sen de!
FATMA
KURTULAN (Devamla) – Hayır, ben nasıl bir savcı yerine kendisini koydu Sayın…
İsmini hatırlamıyorum şimdi. Onu merak ettim yani o yüzden söz aldım. 
LÜTFÜ
TÜRKKAN (Kocaeli) – Sataşma var, ismimi hatırlayamadı!
FATMA
KURTULAN (Devamla) – Siz de burada, Oya Hanım, lütfen, bunu rica ediyorum, bir
kadın olarak sizden rica ediyorum… Acılarımız var…
OYA
ERONAT (Diyarbakır) – Ben kadınlık değil, milletvekilliğimi yapıyorum! 
BAŞKAN
– Sayın Kurtulan, siz Genel Kurula hitap edin.
FATMA
KURTULAN (Devamla) – Acılarımız var, herkesin yoğun acısı var, herkesin yoğun,
yoğun, yoğun döktüğü gözyaşları var, bizim de gerçekten evlerimiz, yuvalarımız
dağılmış, aileler, anneler, babalar, çoluk çocuk herkes darmadağın…
OYA
ERONAT (Diyarbakır) – Siz dağıttınız!
FATMA
KURTULAN (Devamla) – Bir mesele var, bunu çözmek lazım. Bunu çözmek lazım,
burada böyle konuşmakla olmaz; demokrasiyi yatırmak lazım, çözmek lazım.
OYA
ERONAT (Diyarbakır) – Sur’da gördük! Çözüm sürecini gördük! 
FATMA
KURTULAN (Devamla) – Lütfen, ben bir kadın olarak sizinle sataşmayı zül
sayarım, doğru görmem.
BAŞKAN
– Sayın Eronat, lütfen, rica ediyorum.
OYA
ERONAT (Diyarbakır) – Sataşıyor Sayın Başkan, sataşmasın!
FATMA
KURTULAN (Devamla) – Doğru görmüyorum, lütfen…
Sayın
Başkan, belediyelerimize ilişkin, AKP hükûmetinin, özellikle bizzat
Cumhurbaşkanının talimatıyla uyguladığı, 2014 seçimini, Türkiye coğrafyasının
üçte 1’inde seçimleri yok sayarak başlattığı bir uygulamayla karşı karşıya
kaldık. O yetmedi, daha sonra kendi belediyelerine dönük bir uygulama
içerisinde oldu, kendi belediye başkanlarının bazıları mendillerle ağlayarak,
neredeyse ağıt yakarak istifa ettiler. Dolayısıyla, bu 4 ili de kapsayınca,
Türkiye'nin neredeyse üçte 2’sine yakın bölgesinde 2014 seçimleri iptal olmuş
durumda. Aslında, AKP’nin seçimleri iptal etme geleneği…
(Mikrofon
otomatik cihaz tarafından kapatıldı) 
BAŞKAN
– Toparlayın lütfen Sayın Kurtulan.
FATMA
KURTULAN (Devamla) – …sadece 7 Haziranla başlamamıştır, 2014 seçimlerini de bu
yöntemle yok sayarak bir gelenek hâline getirmiştir. 
Belediyelerimize
her gün müfettişler gitmesine rağmen, samanlıkta iğne arar gibi denetim
yapmasına rağmen bir yolsuzluk bulunamamışken, sayın hatip, belediyelerimizin
bilmem nereye para aktardığını, nereye kaynak aktardığını nasıl tespit
etmiştir, savcı yerine kendisini nasıl koymuştur, bunu merak ediyorum, bunu
kınıyorum, doğru görmüyorum. Bu, AKP mantığıdır; bu, devletin mantığıdır; bu
zihniyet, HDP’yi, Kürtleri yok saymanın adıdır, bunu kabul etmiyoruz.
Teşekkür
ediyorum. (HDP sıralarından alkışlar)
BAŞKAN
– Sağ olun, teşekkür ederim.
LÜTFÜ
TÜRKKAN (Kocaeli) – Sayın Başkan, Sayın Grup Başkan Vekili yerine oturmadan ben
ismimi hatırlatayım. Benim ismim Lütfü Türkkan. 
Teşekkür
ediyorum.
BAŞKAN
– Teşekkür ederim, sağ olun. 
FATMA
KURTULAN (Mersin) – Özür diliyorum Sayın Lütfü Bey ama… 
LÜTFÜ
TÜRKKAN (Kocaeli) – Estağfurullah efendim.
FATMA
KURTULAN (Mersin) – …gerçekten yaptığınız da doğru değil. Kendinizi savcı
yerine koydunuz, bu da size yakışmadı, hiç yakışmadı. O zaman da isminizi
unutmamı hak ettiniz yani.
BAŞKAN
– Değerli milletvekilleri…
NAZIR
CİHANGİR İSLAM (İstanbul) – Sayın Başkan…
BAŞKAN
– Bir saniye… Bir konuşmacıyı dinleyelim, ondan sonra Sayın İslam.
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Diyarbakır Milletvekili Adnan Selçuk Mızraklı ve
arkadaşları tarafından, 674 sayılı KHK uyarınca Demokratik Bölgeler Partisi
Belediyelerine atanan kayyumların araştırılması amacıyla 31/10/2018 tarihinde
Türkiye Büyük Millet Meclisine verilmiş olan Meclis araştırması önergesinin ön
görüşmelerinin, Genel Kurulun 31 Ekim 2018 Çarşamba günkü birleşiminde
yapılmasına ilişkin önerisi (Devam)
BAŞKAN
- Halkların Demokratik Partisi grup önerisi üzerinde Adalet ve Kalkınma Partisi
Grubu adına Erzurum Milletvekilimiz Sayın Selami Altınok.
Buyurun
Sayın Altınok. (AK PARTİ sıralarından alkışlar)
AK
PARTİ GRUBU ADINA SELAMİ ALTINOK (Erzurum) – Sayın Başkan, değerli
milletvekilleri; hepinizi en derin saygı ve hürmetle selamlıyorum. 
Başlangıçta
özellikle Sayın Cumhurbaşkanımızla alakalı sözleri özellikle düzeltmek
istiyorum. Sayın Cumhurbaşkanımızın kayyum atanmasıyla alakalı sözleri “Eğer
tekrar teröre bulaşırlarsa hepsine tekrar kayyum atarız.” sözüdür. O “eğer”
şartı önemlidir. Kim teröre bulaşırsa mutlaka karşılığında kayyum da atanır,
adli ve idari soruşturma da yapılır. (AK PARTİ sıralarından alkışlar)
Sayın
Başkan, değerli milletvekilleri; 2016 tarihinde yürürlüğe giren 674 sayılı
Kanun Hükmünde Kararname’nin 38 ve 40’ıncı maddeleriyle 5393 sayılı Belediye
Kanunu’nun 45’inci maddesinde yapılan düzenlemeyle terör veya terör örgütlerine
yardım ve yataklık suçları kapsamında haklarında yürütülen soruşturma veya
kovuşturma nedeniyle görevden uzaklaştırılan belediye başkanlarının yerine 46’ncı
maddeye göre İçişleri Bakanı veya valiler tarafından atama yapılmaktadır.
Bununla alakalı, bu kanun maddesine istinaden şu an itibarıyla, PKK/KCK’yle
iltisaktan kaynaklı, 3 büyükşehir belediye başkan vekili, 7 il belediye başkan
vekili, 63 ilçe belediye başkan vekili, 21 belde belediye başkan vekili
görevlendirilmiştir. Yine, FETÖ’den dolayı da 6 ilçe belediye başkan vekili,
bir belde belediye başkan vekili görevlendirilmiştir. 
Değerli
arkadaşlar, özellikle doğu ve güneydoğuda belediye başkanlarının, 2015’in 20
Temmuzundan sonra yaşamış olduğumuz süreçte, çukur terörünün mücadelesinin
verildiği süreçte neler yaptıkları, terör örgütüne ne gibi yardım ve yataklık
yaptıkları hepimizin malumu ve hepimizin yaşadığı işlerdir. Sur’da,
Nusaybin’de, Cizre’de, Silopi’de, Yüksekova’da, Mardin’de, Şırnak’ın İdil ve
diğer ilçelerinde belediye araçlarıyla, belediye personeliyle çukurlar
eşildiğine bizzat şahit olmuş, o dönem İçişleri Bakanlığı yapan bir insan
olarak şahit olmuş bir insanım. Burada o zamanki Sağlık Bakanımız, şimdi
Erzurum Milletvekilimiz şahittir.
SERPİL
KEMALBAY PEKGÖZEGÜ (İzmir) – Keskin nişancılara da şahit oldunuz mu?
HABİP
EKSİK (Iğdır) – Evet, biz sizin döneminizde patlatılan bombalara da şahit
olduk. Gar önünde patlama…
SELAMİ
ALTINOK (Devamla) – Gecenin saat birinde o zamanki Mardin Valisi beni
aradığında Recep Akdağ Bakanımız da yanımdaydı. “Sayın Bakanım, şu anda
Dargeçit’te belediye başkan vekili yanında, belediye kepçesinin operatörü
kepçeyle çukur kazıyorlar.” dediğinde ben de aynı şekilde ona ne yapması lazım
geldiğini çok açık ve net bir şekilde söyledim. 
HABİP
EKSİK (Iğdır) – Bombaları patlatanları takip etseydiniz böyle olmazdı zaten.
SELAMİ
ALTINOK (Devamla) – Değerli arkadaşlar, Türkiye Cumhuriyeti devleti bir hukuk
devleti. 
(Mikrofon
otomatik cihaz tarafından kapatıldı)
HABİP
EKSİK (Iğdır) – Iğdır’ın Tuzluca ilçesinde çukur mu vardı? Kayyum eliyle ilk
yaptığı şey, Kardeşlik Anıtı’nı…
İBRAHİM
AYDEMİR (Erzurum) – Ya dinlesene kardeşim!
BAŞKAN
– Sayın Altınok, toparlayın.
SELAMİ
ALTINOK (Devamla) – Teşekkür ediyorum Sayın Başkanım.
Hukuk
devletinde AK PARTİ’li, HDP’li, CHP’li, MHP’li, hangi partiden olursa olsun,
Türkiye Cumhuriyeti devletinde devletin vatandaşına, askerine, polisine çukur
eşerek, bomba döşeyerek şehit etmeye gayret etmeye, patlatmaya gayret etmeye
hiç kimsenin hakkı yoktur.
HABİP
EKSİK (Iğdır) – Tuzluca’da bir tane çukur görürseniz milletvekilliğini
bırakırım.
SELAMİ
ALTINOK (Devamla) – Türkiye Cumhuriyeti devleti olarak da Hükûmet olarak da biz
buna müsaade etmedik, bundan sonra da etmeyeceğiz. (AK PARTİ sıralarından
alkışlar)
Eğer
hangi belediye olursa olsun aynı şekilde fiilleri yerine getirir, suç işler,
terör örgütüne yardım yataklık etmeye kalkarsa yine bilsinler ki seçimleri yeni
yapmış olsak bile yine kayyum atayacağız, terör örgütüne belediyelerin yardım
etmesine fırsat vermeyeceğiz. (AK PARTİ sıralarından alkışlar)
HABİP
EKSİK (Iğdır) – Tuzluca Belediyesi için böyle bir şey bulursanız ben istifa
ederim. Sonra siz bulamazsanız istifa edecek misiniz? 
İBRAHİM
AYDEMİR (Erzurum) – Teröre geçit yok!
HABİP
EKSİK (Iğdır) – Evet, teröre geçit yok. İşinize geldiği gibi yapıyorsunuz.
Teröre geçit yokmuş(!)
SELAMİ
ALTINOK (Devamla) – Ancak şunu da özellikle söyleyeyim: O yöredeki
vatandaşlarımız kayyumlarla hizmet almaya başladı. Belediyecilik hizmetinin ne
olduğunu görmeye başladılar.
SERPİL
KEMALBAY PEKGÖZEGÜ (İzmir) – Terör sizin örtünüz, örtünüz.
ALİ
KENANOĞLU (İstanbul) – IŞİD terörüne destek var.
SELAMİ
ALTINOK (Devamla) – Belediye başkanlarının, belediye başkan vekillerinin…
(Mikrofon
otomatik cihaz tarafından kapatıldı)
HABİP
EKSİK (Iğdır) – Oraları seçimle alamadınız, ondan sonra dönüp gasbetmeye
çalıştınız. Borç batağında şu an hepsi, borç batağında!
BAŞKAN
– Sayın Altınok, selamlamak üzere söz veriyorum, buyurun.
SELAMİ
ALTINOK (Devamla) – Belediye hizmetlerinin, imkânlarının başta terör
örgütlerine olmak üzere, başka alanlara kaydırılmadan milletimizin,
vatandaşımızın hizmetine sunulmasının ne kadar güzel olduğunu yapılan
hizmetlerde gördüler. 
HABİP
EKSİK (Iğdır) - Borçsuz aldığınız belediyeleri batırdınız.
SELAMİ
ALTINOK (Devamla) - Tunceli’ye, Diyarbakır’a, Cizre’ye, Silopi’ye, Nusaybin’e,
Sur’a gittiğinizde belediye hizmetinin ne olduğunu kayyumlarla gösterdik,
bundan sonra da göstermeye çalışacağız.
ALİ
KENANOĞLU (İstanbul) – Kayyumları yolsuzluktan görevden almak zorunda kaldınız.
SELAMİ
ALTINOK (Devamla) - Hepinizi saygıyla selamlıyorum, sağ olun, var olun. (AK
PARTİ sıralarından alkışlar)
SERPİL
KEMALBAY PEKGÖZEGÜ (İzmir) - Siz yerel seçimlerde göreceksiniz.
BAŞKAN
– Teşekkür ederim, sağ olun. 
NAZIR
CİHANGİR İSLAM (İstanbul) – Bir söz talebim var efendim.
BAŞKAN
– Sayın İslam, yerinizden bir dakika söz veriyorum. 
Buyurun.
VI.- AÇIKLAMALAR (Devam)
44.- İstanbul Milletvekili Nazır Cihangir İslam’ın, Erzurum Milletvekili
Selami Altınok’un HDP grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
NAZIR
CİHANGİR İSLAM (İstanbul) – Sayın Başkan, değerli milletvekilleri; az önce AK
PARTİ adına bir milletvekili konuşurken KHK’lileri atmakla, tasfiye etmekle
FETÖ’yü tasfiye ettiğini söyledi. Ben bir KHK’li milletvekiliyim, ne FETÖ’yle
ne PKK’yla ne DHKP-C’yle ne IŞİD’le hiçbir bağlantım yok, olmadı. Bu ağır itham
karşısında sizden kürsüden olmak üzere beş dakika, onunla eşit şartlarda cevap
hakkı talep ediyorum efendim.
LÜTFÜ
TÜRKKAN (Kocaeli) – İç Tüzük’te böyle bir uygulama yok.
BAŞKAN
– Sayın İslam, grup önerilerinde -bildiğiniz gibi- sürelerimiz öneriyi veren
grup adına beş dakika, diğer gruplar adına da üçer dakika. Ben, bir parti
temsilcisine söz verdim ve sözünüzü dinledim, maalesef öyle bir olanağımız yok.
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Diyarbakır Milletvekili Adnan Selçuk Mızraklı ve
arkadaşları tarafından, 674 sayılı KHK uyarınca Demokratik Bölgeler Partisi
Belediyelerine atanan kayyumların araştırılması amacıyla 31/10/2018 tarihinde
Türkiye Büyük Millet Meclisine verilmiş olan Meclis araştırması önergesinin ön
görüşmelerinin, Genel Kurulun 31 Ekim 2018 Çarşamba günkü birleşiminde
yapılmasına ilişkin önerisi (Devam)
BAŞKAN
- Değerli milletvekilleri, Halkların Demokratik Partisi grup önerisi üzerinde
görüşmeler sona ermiştir. 
Öneriyi
oylarınıza sunuyorum: Kabul edenler... Kabul etmeyenler... Öneri kabul
edilmemiştir. 
Değerli
milletvekilleri, Cumhuriyet Halk Partisi grubunun İç Tüzük’ün 19’uncu maddesine
göre verilmiş bir önerisi vardır, okutup işleme alacağım ve oylarınıza
sunacağım.
3.- CHP Grubunun, Hatay Milletvekili Serkan Topal ve arkadaşları
tarafından, Hatay ilinin sorunlarının araştırılması amacıyla 24/7/2018
tarihinde Türkiye Büyük Millet Meclisine verilmiş olan Meclis araştırması
önergesinin ön görüşmelerinin, Genel Kurulun 31 Ekim 2018 Çarşamba günkü
birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 31/10/2018 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
özel
 Manisa
 CHP
Grubu Başkan Vekili
Öneri:
Hatay
Milletvekili Serkan Topal ve arkadaşları tarafından Hatay ilinin sorunlarının
araştırılması amacıyla 24/7/2018 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin (6 sıra no.lu) diğer
önergelerin önüne alınarak görüşmelerinin 31/10/2018 Çarşamba günlü birleşimde
yapılması önerilmiştir.
BAŞKAN
– Teşekkür ederim.
NAZIR
CİHANGİR İSLAM (İstanbul) – Sayın Başkan...
BAŞKAN
– Değerli milletvekilleri, Cumhuriyet Halk Partisi grup önerisi üzerinde, önerinin
gerekçesini açıklamak üzere Hatay Milletvekilimiz Sayın Serkan Topal’a söz
veriyorum. 
Buyurun
Sayın Topal.
NAZIR
CİHANGİR İSLAM (İstanbul) – Sayın Başkan...
BAŞKAN
– Sayın Topal, buyurun. 
NAZIR
CİHANGİR İSLAM (İstanbul) – Sayın Başkan...
BAŞKAN
– Ben Sayın Topal’a söz verdim. 
Buyurun
Sayın Topal. (CHP sıralarından alkışlar) 
Süreniz
beş dakika. 
CHP
GRUBU ADINA SERKAN TOPAL (Hatay) – Teşekkür ediyorum.
Sayın
Başkan, değerli milletvekilleri; sizleri kadim inançların merkezi, hoşgörüler
kenti, Misakımillî’nin son parçası, Mustafa Kemal Atatürk’ün son arzusu, temsil
etmekle onur duyduğum Hatay’ın milletvekili olarak hepinizi saygıyla
selamlıyorum. 
Öncelikle,
bugün maalesef aramızda yok, AK PARTİ’li değerli hemşehrim -Reyhanlılı-
milletvekili Sayın Şanverdi’ye rahatsızlığı nedeniyle geçmiş olsun diyorum. En
kısa sürede de kendilerini aramızda görmek istiyoruz. 
Ayrıca,
bugün, 31 Ekim-5 Kasım arası Atatürk Kültür Merkezinde “Hatay Günleri” var.
Öncelikle Hatay’ın bütün güzelliklerini, Hatay’ın barışını, kardeşliğini ve
Hatay’ın bütün lezzetlerini burada, AKM’de görebilirsiniz. Buradan bütün
Ankaralı hemşehrilerimi, ayrıca Ankara’ya yakın olan bütün illeri, bütün
vatandaşlarımızı “Hatay Günleri”ne davet ediyoruz. 5 Kasımdan sonra da bütün
vatandaşlarımızı, bütün illeri Hatay’a bekliyoruz çünkü Hatay’ı yerinde görmek
güzeldir. 
Değerli
arkadaşlar, Hatay’ın sorunlarına değinmek gerekirse Hatay’da sorun çok. Yanı
başımızda Suriye savaşından en çok etkilenenin Hatay olduğunu bu kürsüde
defalarca dile getirdik ama maalesef, Hükûmet hiçbir şekilde hiçbir şey
yapmadı. Şimdi, az sonra bir konuşmacı muhtemelen buraya çıkacak, “Biz Hatay’a
yol yaptık, biz Hatay’a köprü yaptık.” diyecek. Siz Hatay’a yol yaptınız ama
Hatay’daki o yolda gidecek araba kalmadı çünkü mazota zam… Çiftçi perişan
durumda, ovadaki çiftçimiz perişan durumda. Maalesef, en son, elektriğe yüzde 8
zam. 
Değerli
arkadaşlar, Hatay’ın önemini hepimiz çok iyi biliyoruz. Hatay, Türkiye'nin Orta
Doğu’ya, Afrika’ya açılan sosyal, siyasi ve dostluk kapısıdır. Dolayısıyla iki
sınır kapısı kapalı değerli arkadaşlar. Özellikle Yayladağı Sınır Kapısı
sıradan bir kapı değil. 
Bakın,
değerli arkadaşlar, Türkiye'nin 2’nci büyük filosuna sahip Hatay’da, bugün
Kumlu, Reyhanlı, Antakya, Defne, Samandağ’daki bütün tırlar şu anda maalesef
yatmış durumda ve maalesef, şirketler iflas eşiğine gelmiş durumda. Ama AK
PARTİ Hükûmetine sorduğunuzda her şey güllük gülistanlık, kriz yok yani
yaşananlar manipülasyon, söylenenler spekülasyon, zamlar ise otomasyon. 
İki
Türkiye var; biri halkın gerçek Türkiye'si, maalesef biri de AK PARTİ
Hükûmetinin hayalî Türkiye'si. Ama hepimiz çok iyi biliyoruz ki ülkeler
hayallerle değil, gerçeklerle yönetilir. 
Değerli
arkadaşlar, ben özellikle birkaç ilçenin birkaç sorununu da anlatmak istiyorum.
Mesela, Arsuz; Arsuz’da hastane yok, spor kompleksi yok, stadyum yok, yok yok
yok. Keza, Defne; Defne’de, koca, 150 bin nüfuslu Defne’de yine hastane yok,
stadyum yok, kapalı spor salonu yine yok. Samandağ’da kıyı kenar çizgisi
maalesef hatalı belirlenmişti, bu kürsüden onlarca defa söyledim ama maalesef
çözüm üretemediler. 
Buradan
sesleniyorum, AK PARTİ’li Hatay milletvekillerine de sesleniyorum: Gelin,
Hatay’ın sorunlarını birlikte çözelim. Bu komisyonu kuralım ve Hatay’a birlikte
hizmet edelim. 
Bakın,
ovada, maalesef çiftçimiz 1995’ten beri su bekliyor, sulama kanalları hâlâ
yapılmadı, Reyhanlı Barajı yılan hikâyesine döndü. Ben merak ediyorum, acaba,
az sonra çıkacak arkadaşımız Reyhanlı Barajı’yla ilgili ne diyecek? Ovanın
suyuyla ilgili ne diyecek?
Bakın,
mesela, İskenderun’a, geçenlerde, maalesef yine her zamanki gibi, bir gemi
yanaştı, Anguslar oraya geldi ve maalesef kirlilik saçıyor. Bu konuda biz
milletvekili arkadaşlarla irtibata girmemize rağmen, netice maalesef alamadık.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Topal. 
SERKAN
TOPAL (Devamla) – Teşekkür ediyorum Sayın Başkanım. 
Bakın,
Payas, Erzin, Dörtyol’da maalesef narenciye üreticisi zor durumda ve yaklaşık
yirmi yıldır, yirmi yıldır Dörtyol-Hassa Tüneli açılacak. “Açılacak.” “Yarın
açılacak.” “Yarın ihaleye verilecek.” yirmi yıldır bu konuyu dile getiriyorlar
ama maalesef, maalesef netice yok. Sadece bir tek şey var: Yol yapıldı,
eyvallah, Hatay halkı adına yollar için teşekkür ediyorum ama yoldan başka ne
yapıldı? 
Bakın,
Hatay Türkiye'nin küçük bir numunesidir, numune. Dolayısıyla, Hatay’ın özel bir
desteğe ihtiyacı var. Gelin, birlikte, bugün bu komisyonu bütün partiler olarak
kuralım, Hatay’ın sorunlarını araştıralım ve orada çiftçinin, esnafın, bütün
Hatay halkının sorunlarını birlikte çözelim. 
Hepinize
teşekkür ediyorum, saygılarımı sunuyorum. (CHP sıralarından alkışlar)
BAŞKAN
– Teşekkür ederiz Sayın Topal.
VII.- BAŞKANLIĞIN GENEL KURULA SUNUŞLARI (Devam)
B) Çeşitli İşler
1.- Başkanlıkça, Genel Kurulu teşrif etmiş bulunan Rusya Meclis Başkan
Vekili Alexandr Sergevich ve beraberindeki heyete "Hoş geldiniz."
denilmesi
BAŞKAN
– Değerli milletvekilleri, Türkiye Büyük Millet Meclisini değerli bir konuğumuz
ziyaret etmektedir. Rusya Meclis Başkan Vekili Sayın Alexandr Sergevich ve
heyeti Genel Kurulumuzu teşrif etmişlerdir. (Alkışlar) Kendilerine yüce
Meclisimiz adına hoş geldiniz diyor, saygılar sunuyorum. 
VIII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Hatay Milletvekili Serkan Topal ve arkadaşları
tarafından, Hatay ilinin sorunlarının araştırılması amacıyla 24/7/2018
tarihinde Türkiye Büyük Millet Meclisine verilmiş olan Meclis araştırması
önergesinin ön görüşmelerinin, Genel Kurulun 31 Ekim 2018 Çarşamba günkü birleşiminde
yapılmasına ilişkin önerisi (Devam)
BAŞKAN
– Değerli milletvekilleri, Cumhuriyet Halk Partisi grup önerisi üzerinde İYİ
PARTİ Grubu adına Mersin Milletvekilimiz Sayın Zeki Hakan Sıdalı konuşacak.
Buyurun
Sayın Sıdalı. (İYİ PARTİ sıralarından alkışlar)
Süreniz
üç dakika. 
İYİ
PARTİ GRUBU ADINA ZEKİ HAKAN SIDALI (Mersin) – Sayın Başkan, değerli
milletvekilleri; yüce heyetinizi saygıyla selamlıyorum. 
Türkiye'nin
Orta Doğu’ya açılan kapısı konumunda olan Hatay, üretim kapasitesiyle
Türkiye’ye değer katmaktadır. Demir çelik mamulleri, otomobil filtresi, tarım
araç ve gereçleri üretmekte, tarımsal ürünler, yaş sebze, meyve, narenciye
üretimi, ihracatı yoğun olarak yapılmaktadır. Maalesef, yüksek maliyetlerinden
dolayı bu sektör yani tarım krizdedir. 1.300’den fazla mobilya üreticisine ev
sahipliği yapan Hatay, Türkiye’de toplam erkek ayakkabısı üretiminin yüzde
35’ini karşılamaktadır. Ayrıca, Hatay lokomotifi konumunda olan demir çelik
sektöründe Türkiye'nin yassı çelik üretiminin yüzde 55’i karşılanmaktadır.
Maalesef, demir çelik sektörü de krizdedir. 
Hatay,
Amik Ovası gibi Türkiye'nin en verimli tarım topraklarının birine sahiptir.
Hatay topraklarının yüzde 97’si kültür tarımına elverişlidir. Hatay, Türkiye
genelindeki zeytin üretiminin yüzde 11’ini tek başına karşılamaktadır ama
maalesef bu sene zeytin üretimi onda 1’ine düşmüştür. 
2017
yılı verilerine göre Hatay’da 457.106 Suriyeli bulunmaktadır, evet, 457.106
Suriyeli. Dolayısıyla Hatay nüfusunun yüzde 29’unu Suriyeliler oluşturmaktadır.
Bu rakama göre Hatay’da bulunan Suriyeliler, Türkiye’de bulunan Suriyelilerin
yüzde 13’ünü oluşturmaktadır. Hatay sayı bakımından Türkiye’de en fazla
Suriyeli mülteciye ev sahipliği yapan üçüncü kenttir ve bu, Hataylılar için çok
ciddi bir sorundur. Bu konu bence çok daha geniş konuşulmalıdır. 
Hatay
bu özelliklerinin yanı sıra katmerleşen sorunlarla da karşı karşıyadır. Hatay
tarımının acil bir şekilde sulama suyuna ihtiyacı vardır bir evvelki
konuşmacının belirttiği gibi. Bu nedenle 2015 yılında bitirilmesi planlanan ancak
henüz bitirilemeyen, Temmuz 2019’da su tutmaya başlayacağı ilan edilen Reyhanlı
Barajı ivedilikle bitirilmelidir, daha fazla ötelenmemelidir. Ayrıca bir an
önce damlama sulama sistemine de geçilmelidir. Hatay zeytininin marka değerini
arttırmak, bölgeyi zeytinde merkez hâline getirmek ve ekonomiye katkı sağlamak
amacıyla organize sanayi bölgesi acilen kurulmalıdır. Hatay’ın önemli tarım
arazilerinden Amik Ovası bilinçsiz, kontrolsüz sulama ve alınmayan önlemler
nedeniyle kuraklık sorunu yaşamaktadır. 
Bu
sonuçlar Hatay’ın iklim değişikliği etkileriyle karşı karşıya kaldığını da
göstermektedir. Dolayısıyla Hatay’ın acilen kuraklık eylem planları ve iklim
eylem planları hazırlanmalıdır. Dolayısıyla Hatay’a yapılması düşünülen termik
santral yatırımlarının tarım alanlarına verebileceği zararlar öngörülerek
yeniden gözden geçirilmesi gerekmektedir. 
(Mikrofon
otomatik cihaz tarafından kapatıldı)
BAŞKAN
– Sayın Sıdalı, toparlayın.
ZEKİ
HAKAN SIDALI (Devamla) – Toparlıyorum efendim.
Elektrik
bedelleri tüm sektörü oldukça olumsuz etkilemektedir. Mersin Limanı’nın
özelleştirilmesiyle birlikte artan lojistik maliyetleri Güneydoğu Anadolu
Bölgesi için alternatif arayışlarını açığa çıkarmış, bu bağlamda Hassa-Dörtyol
Tünel Projesi planlanmıştır. Projeyle Hatay’ın en kısa yoldan Kilis,
Gaziantep’e bağlanması hedeflenmiştir. Proje bölgeye büyük yararlar
sağlayacaktır. Dolayısıyla ivedilikle bitirilmesi gerekmektedir. Ayrıca
Mersin’de yeni liman alternatifleri tüm bölgeye fayda sağlayacaktır. 
Tüm
bu sorunların çözümü için önergeyi destekliyor, saygılarımı sunuyorum. (İYİ
PARTİ sıralarından alkışlar)
BAŞKAN
– Teşekkür ederiz Sayın Sıdalı.
Önerge
üzerinde söz isteyen Milliyetçi Hareket Partisi Grubu adına Hatay
Milletvekilimiz Sayın Lütfi Kaşıkçı.
Buyurun
Sayın Kaşıkçı. (MHP sıralarından alkışlar) 
Süreniz
üç dakika.
MHP
GRUBU ADINA LÜTFİ KAŞIKÇI (Hatay) – Sayın Başkan, değerli milletvekilleri;
Hatay ilimizin sorunları hakkında verilmiş olan önerge hakkında Milliyetçi
Hareket Partisi Grubu adına söz almış bulunuyor, yüce heyetinizi saygıyla
selamlıyorum. 
Kıymetli
milletvekilleri, bugün itibarıyla başkent Ankara’da başlayan ve pazar gününe
kadar devam edecek olan Hatay’ın tanıtım günleri var. Hatay’ın tanıtım
günlerine ben de Milliyetçi Hareket Partisi milletvekili ve o toprakların bir
çocuğu olarak hepinizi davet ediyorum. Gerçekten inanılmaz bir mutfağımız var.
Geldiğiniz zaman o mutfağın da tadarak farkına varacaksınızdır ama memnun olan
herkesi de Hatay’a ayrıca davet ediyorum. 
Bir
diğer konu da bugün ilk kurşunun atılışının 100’üncü yıl dönümü. Bununla
ilgili, Hatay’da Dörtyol Belediyemizin aralıksız bir hafta boyunca düzenlemiş
olduğu çeşitli etkinlikler var. Ben bu etkinlikleri düzenleyen Sayın Belediye
Başkanımız Yaşar Toksoy Başkanımı da buradan ayrıca selamlıyorum. 
Hatay,
gerçekten medeniyetler eşiği ve medeni insanların bir arada huzur ve barış
içerisinde yaşadığı bir ilimiz. Biraz önce sayın milletvekillerimizin de ifade
ettiği gibi 81 vilayetimizle aynı sıkıntıları yaşamakla birlikte Suriye’de
yaşanan gelişmelerden sonra bir de Suriyeli sığınmacılar meselesi, Hayat’ın
mevcut sıkıntılarının, problemlerinin üzerine ek olarak gelmiştir. 
Hatay’da
muhakkak yapılan güzel işler var ancak şunu belirtmek isterim ki öncelikli
olarak bir baraj problemimiz var, Reyhanlı Barajı problemimiz. Bu problem artık
sadece çiftçinin meselesi değil, tüm Hatay’ın meselesi hâline geldi. 
Onun
dışında, Hatay’da ne zaman başladığını tüm Hataylıların unuttuğu Antakya ile
Altınözü ve Antakya ile Yayladağı arasındaki yollarımızın bir an önce yapılması
gerekiyor. Artık 21’inci yüzyılda Türkiye'nin dört bir yanında çok güzel
bölünmüş yollar, viyadükler, tüneller yapılıyor ancak bu hizmetlerin biz
Hatay’a gelmesini de hassaten istiyoruz. 
Hatay’da
yine, Maraş, Gaziantep ve Hatay illerimizin hepsinin ortaklaşa, bir bütün
hâlinde değerlendirildiği büyük bir proje var. Bu proje, Hassa ilçemizle
İskenderun-Dörtyol arasında Amanos Dağlarının bir tünelle açılması projesi.
Üzülerek söylüyorum, bu proje yıllardır siyasete malzeme oluyor. Bu proje
aslında şehrimizin, bölgemizin dört gözle, büyük bir umutla beklediği bir
proje. Bu proje sayesinde on binlerce gencimiz istihdam edilecek. Bu proje
sayesinde üretilen ürünlerimiz sadece Hatay’ın değil, Gaziantep’in ve Maraş’ın
da ürettiği, alın teriyle ürettiği ürünler çok kısa bir yolla İskenderun
Limanı’na gelecek. Dolayısıyla biz bu…
(Mikrofon
otomatik cihaz tarafından kapatıldı) 
BAŞKAN
– Sayın Kaşıkçı, isterseniz bir selamlayalım…
LÜTFİ
KAŞIKÇI (Devamla) – Sayın Başkanım, üç dakikayla bitmeyecek problemlerimiz var.
Biz bu problemlere samimiyetle yaklaşılmasını bekliyoruz ve Hatay ilimizin
sorunlarının araştırılması konusunda verilmiş olan önergeye de olumlu
baktığımızı belirtip yüce heyetinizi saygıyla selamlıyorum. (MHP sıralarından
alkışlar) 
BAŞKAN
– Teşekkür ederiz.
Değerli
milletvekilleri, grup önerisi üzerinde Halkların Demokratik Partisi Grubu adına
söz isteyen Adana Milletvekilimiz Sayın Tulay Hatımoğulları Oruç.
Buyurun
Sayın Oruç. (HDP sıralarından alkışlar) 
Süreniz
üç dakikadır.
HDP
GRUBU ADINA TULAY HATIMOĞULLARI ORUÇ (Adana) – Sayın Başkan, değerli
milletvekilleri; evet, bir Hataylı olarak Hatay’ın yemekleriyle, künefesiyle,
mezesiyle övünüyoruz, hepinizi elbette zengin mutfağımıza bekliyoruz. Ama
künefesinin tatlılığı kadar acı olan sorunlarını da bu Meclisin paylaşmasını
istiyoruz. 
Bir
kere, bahsedilen hizmetlerin gidebilmesi için Hatay’a bakış açısının -bu
iktidar tarafından ve evveli için ifade etmem gerekiyor- değişmesi lazım.
Hatay’ın
elbette kadim sorunları var ve aynı zamanda güncel problemleri. Mesela Amik
Ovası’nın kurutulmasında demografik yapının değiştirilmesi için 2 katlı
binaların dikilmesinin payı hiç sorgulandı mı? Bunun yanı sıra, ekolojik
dengenin bozulması, üzerine termik santraller, RES’lerin yaşam alanlarına ve
tarım alanlarına kurulması ve kıyı kenar çizgisi şu an Hatay’ın en güncel
problemleri arasındadır ve değerlendirilmelidir. 
Değerli
arkadaşlar, Orta Doğu’daki karmaşa şüphesiz ki bütün sınır illerinin
ekonomisini ve sosyokültürel duruşunu, ortamını etkilemiştir. Bunlardan en
fazla etkilenen illerden biri Hatay’dır. Ekonomisini benden önce CHP adına
konuşan sayın vekil ifade etti. Türkiye’nin 2’nci büyük tır filosuna sahip ama
tırlar mezarlığı olarak görülüyor. Bir tırın durması demek sadece bir firmanın
çalışmaması demek değildir, mevsimlik işçinin de çiftçinin de çalışmaması
demektir, çorbacının da tamircinin de herkesin çalışmaması demektir. Bunun yanı
sıra Hatay’da yurt dışı işçiliği ve sınır ticareti yaygındır, sizler de
bilirsiniz. Bütün bunlar, bölgede izlenen savaş politikalarından dolayı şu an
durmuş durumdadır. 
Ve
göç… Göç en büyük sorunlardan biridir. Savaşın en doğal sonuçları göçün
yarattığı mağduriyettir. Bu Selefi cihadist çeteler dışında oraya göçmen olarak
gelenlerin, sığınmacı olarak gelenlerin yaşadıkları acı ve ızdırap ortada ve
aynı zamanda Hatay’ın işçisi ile çiftçisini nasıl etkilediği de ortadadır. 
Bir
de bir güvenlik meselesi vardır ki özellikle Suriye savaşı başladığından bu
yana Hatay halkı kendini hiçbir şekilde rahat hissetmemektedir. Çünkü Levant gibi
bir projeye sahip olan IŞİD, hâlâ İdlib’de, yanı başımızda, güvenlik bağlamında
Hatay’da yaşayan başta Arap Alevi halkları olmak üzere bütün halklar açısından
bir tehdit unsurudur ve bununla ilgili çok ciddi önlemler alınması gerektiğini
defaatle bildirmiştik. 
Evet,
bir medeniyetler buluşması projesi vardı AKP iktidara ilk geldiğinde. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
TULAY
HATIMOĞULLARI ORUÇ (Devamla) – Orada ezan, çan, hazzan projesi geliştirilmeye
çalışıldı ama onun Hızır Türbesi eksikti. İşte, bu eksiklik kaldığı sürece…
Hatay halkı bugün tıpkı Mozaik Müzesi gibi bir halklar bahçesiyse, bir
kardeşlik bağı kurmuşsa orada yaşayan insanlar birbiriyle; bu, iktidarlara
rağmen başarılmış bir şeydir. Çünkü hatırlayacağınız üzere “Reyhanlı
katliamında 53 Sünni vatandaşımız yaşamını yitirmiştir.” gibi ayrılıkçı söylemi
boşa çıkaran, oradaki halkların Türk’üyle Kürt’üyle Arap’ıyla Sünni’siyle
Alevi’siyle sergilemiş olduğu ortak tutumdur, birbirlerinin yarasını kardeşçe
sarmasıdır. Oradaki kardeşliği, barış ve huzur ortamını, sadece ve sadece
“Hatay’ın lezzetli yemekleri vardır.” diyerek kendine bir kültür turizmi
yaratmaya çalışanlar şunu bilmelidir ki bu sorunların esasına değinmediğiniz
sürece ve Hatay’a bakış açısı değişmediği sürece bizlerin, benden önceki
konuşmacıların da ifade ettiği bütün sorunların çözülme imkânı yoktur. 
Teşekkür
ediyorum. (HDP sıralarından alkışlar) 
BAŞKAN
– Teşekkür ederim.
Cumhuriyet
Halk Partisi grup önerisi üzerinde son söz, Adalet ve Kalkınma Partisi Grubu
adına söz isteyen Hatay Milletvekilimiz Sayın Hacı Bayram Türkoğlu’na ait.
Buyurun
Sayın Türkoğlu. (AK PARTİ sıralarından alkışlar) 
Süreniz
üç dakika.
AK
PARTİ GRUBU ADINA HACI BAYRAM TÜRKOĞLU (Hatay) – Sayın Başkan, çok değerli milletvekilleri;
ben de Cumhuriyet Halk Partisinin grup önerisi üzerinde söz almış bulunuyorum.
Konu Hatay’ımızın sorunlarıyla ilgili. Hepinizi saygıyla sevgiyle selamlıyorum.
Evet,
bugün Atatürk Kültür Merkezinde “Başkentte Hatay Günleri” adı altında Hatay’ımızı
tanıtmak, Hatay’ın hem yöresel ürünlerini hem diğer kültürel özelliklerini
başkentimizde Ankaralı hemşehrilerimize, siz değerli milletvekillerimize ve
diğer ziyaretçilerimize sunmak üzere sergimizi açmış bulunuyoruz. Evet,
hepinizi Atatürk Kültür Merkezindeki bu sergimize, oradaki -gastronomiden
yararlanacağımız- lezzetlerimizi tatmaya davet ediyorum. Tabii, buradaki görsel
Hatay’ı tanımaya yetmez, ayrıca ben de Serkan Bey kardeşimin ifade ettiği gibi,
hepinizi Hatay’a davet etmekten memnuniyetimi ifade edeceğim.
Evet,
Hatay’ımız hoşgörü, kardeşlik, barış ve medeniyetler şehridir; konumu
itibarıyla toplumsal ve ekonomik olarak Suriye’yle yoğun bir etkileşim
içerisinde olan bir sınır şehrimizdir. Nitekim, Suriye’deki iç savaşın ortaya
çıkardığı en önemli sorunlardan biri olan sığınmacı krizinin de ilimizi
doğrudan etkilediği açıktır. 
2011
yılının Mart ayında Suriye’de Esad rejimi karşıtı gösterilerin ardından
başlayan Suriye krizi zamanla doğrudan ekonomik, toplumsal, siyasal, askerî ve
diplomatik açıdan etkisini her iki taraf üzerinde de hissettirmiş, bir sorun
hâline dönüşmüştür. Türkiye, Suriye’de halkın iradesini yansıtacak, ülkede
gerçek bir siyasi değişimi başlatacak, ülkeye barış, istikrar ve güvenliği
getirecek bir geçiş sürecinin hayata geçirilmesi yolundaki gayretlere verdiği
desteği sürdürmektedir. Hatay olarak şu anda bölgemizde 450 bin Suriyeliyi
misafir etmekteyiz. 
Coğrafya
bir kaderdir, Hatay da alnımıza yazılmış en güzel kaderdir. Hatay halkımız yedi
yıldır bu kaderin duasını, yakarışını, bedelini yaşamaktadır. Zeytin Dalı
Harekâtı halkımız tarafından çok olumlu karşılanmıştır. Bu operasyonların
sınırlarımızı korumak, güvenliğimizi muhafaza etmek, terörü bölgeden silip
atmak için yapıldığını halkımız çok iyi biliyor. 
Sonuç
olarak, ekonomik açıdan bakıldığında, Suriye krizi doğrudan Hatay ekonomisi
üzerinde olumsuz etkilere yol açmış olsa da Hükûmetimizin almış olduğu önleyici
tedbirlerle olumsuz etkiler en aza indirilmiştir.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Türkoğlu.
HACI
BAYRAM TÜRKOĞLU (Devamla) – Hatay ekonomisinde ticaret, tarım, sanayi, inşaat
ve nakliyecilik sektörü öne çıkan faaliyetler arasındadır. Hatay’da demir çelik
mamulleri, otomobil filtresi, tarım araç ve gereçleri ve tarımsal ürünler başta
olmak üzere yaş sebze ve meyve ile narenciye üretimi, ihracatı yoğun olarak
yapılmaktadır.
“Narenciye”
deyince, bu arada, geçen hafta içerisinde Erzin’de ve Dörtyol’da yoğun bir dolu
oldu. Doludan narenciye bahçeleri -şu anda hasat mevsimi olması itibarıyla-
yüzde 35-40 civarında bir zarar gördü. Hafta sonu Tarım ve Orman Bakanımız
bölgedeydi. Heyetiyle birlikte bizzat oradaki narenciye bahçelerini ziyaret
ettik, gördük, üreticilerimizle toplantı yaptık, ziraat odaları
başkanlarımızla, muhtarlarımızla görüştük. Şu anda bütün ekiplerce zarar
ziyanın tespiti konusunda çalışmalar yapılmaktadır, vatandaşlarımızın zarar
ziyanının giderilmesi noktasında gerekli faaliyet yürütülmektedir. Biz de takip
ediyoruz.
Ben
hepinizi saygıyla sevgiyle selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Türkoğlu.
Değerli
milletvekilleri, Cumhuriyet Halk Partisi grup önerisi üzerindeki görüşmeler
sona ermiştir.
Öneriyi
oylarınıza sunuyorum: Kabul edenler... Kabul etmeyenler... Öneri kabul
edilmemiştir. 
Değerli
milletvekilleri, şimdi, alınan karar gereğince gündemin “Kanun Teklifleri ile
Komisyonlardan Gelen Diğer İşler” kısmına geçiyoruz. 
1’inci
sırada yer alan, 701 Sayılı Olağanüstü Hal Kapsamında Bazı Tedbirler Alınması
Hakkında Kanun Hükmünde Kararname ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi’nin görüşmelerine kaldığımız yerden devam edeceğiz.
IX.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- 701 sayılı Olağanüstü Hâl Kapsamında Bazı Tedbirler Alınması
Hakkında Kanun Hükmünde Kararname (1/4) ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi (S. Sayısı: 6) (x)
BAŞKAN
– Komisyon? Yerinde.
Dünkü
birleşimde İç Tüzük’ün 91’inci maddesi kapsamında temel kanun olarak görüşülen
6 sıra sayılı Kanun Hükmündeki Kararname’nin birinci bölümü üzerindeki
görüşmeler tamamlanmıştı. 
Değerli
milletvekilleri, bu arada bir önerge geldi. Kanun teklifi görüşmelerinin kapalı
oturumda görüşülmesine dair İç Tüzük’ün 70’inci maddesine göre verilmiş bir
önerge vardır, kapalı oturum istemine dair önergeyi okutuyorum: 
Türkiye Büyük Millet Meclisi Başkanlığına
Görüşmelerin
İç Tüzük’ün 70’inci maddesi uyarınca kapalı oturumda gerçekleştirilmesini arz
ve teklif ederiz. 
 Özgür
Özel Çetin Arık Ayhan
Barut 
 Manisa Kayseri Adana
 İsmail
Atakan Ünver Orhan Sümer Ömer
Fethi Gürer
 Karaman Adana Niğde
 Aydın
Özer Erkan Aydın Baha
Ünlü
 Antalya Bursa Osmaniye
 Kazım
Arslan Fikret Şahin Cengiz
Gökçel
 Denizli Balıkesir Mersin
 Özgür
Karabat Sevda Erdan Kılıç Ali
Mahir Başarır
 İstanbul İzmir Mersin
 Suat
Özcan Servet Ünsal Ahmet
Kaya
 Muğla Ankara Trabzon
 Burak
Erbay Bayram Yılmazkaya Müzeyyen
Şevkin
 Muğla Gaziantep Adana
BAŞKAN
– Değerli milletvekilleri, kapalı oturumda, bildiğiniz gibi, İç Tüzük’ümüzün
70’inci maddesine göre Genel Kurul salonunda bulunabilecek sayın üyeler
dışındaki dinleyicilerin ve görevlilerin dışarıya çıkmaları gerekmektedir. 
Sayın
idare amirlerinden bir oylama yapmadan önce salonun boşaltılmasını temin
etmelerini rica ediyorum. 
Oylamamız
da şu konuda: Yeminli stenografların ve diğer yeminli görevlilerin salonda
kalmalarını oylarınıza sunuyorum: Kabul edenler… Kabul etmeyenler… Kabul
edilmiştir. 
Gerekli
hazırlıkların yapılması, salonun boşaltılması için birleşime beş dakika ara
veriyorum. 
Kapanma Saati: 17.44
X.- KAPALI OTURUMLAR
(ÜÇÜNCÜ OTURUM)
(Kapalıdır)
DÖRDÜNCÜ OTURUM
Açılma Saati: 18.12
BAŞKAN: Başkan Vekili
Levent GÖK
KÂTİP ÜYELER: Bayram
ÖZÇELİK (Burdur), Burcu KÖKSAL (Afyonkarahisar)
----- 0 -----
BAŞKAN
– Türkiye Büyük Millet Meclisinin 12’nci Birleşiminin -kapalı oturumdan
sonraki- Dördüncü Oturumunu açıyorum.
6
sıra sayılı Kanun Hükmünde Kararname’nin görüşmelerine devam ediyoruz.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 701 sayılı Olağanüstü Hâl Kapsamında Bazı Tedbirler Alınması
Hakkında Kanun Hükmünde Kararname (1/4) ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi (S. Sayısı: 6) (Devam)
BAŞKAN
– Komisyon? Yerinde. 
Değerli
milletvekilleri, şimdi, birinci bölümde yer alan maddeleri, varsa o madde
üzerindeki önerge işlemlerini yaptıktan sonra ayrı ayrı oylarınıza sunacağım.
Değerli
milletvekilleri, 1’inci madde üzerinde ikisi aynı mahiyette olmak üzere üç
önerge vardır.
Okutacağım
ilk iki önerge aynı mahiyettedir. Önergeleri okutup birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 6 sıra sayılı KHK’nin 1’inci maddesinin KHK metninden çıkarılmasını arz ve
teklif ederiz.
 Ayşe
Sürücü Ömer Faruk Gergerlioğlu Kemal
Peköz
 Şanlıurfa Kocaeli Adana
 Adnan
Selçuk Mızraklı Ali Kenanoğlu Hakkı
Saruhan Oluç
 Diyarbakır İstanbul İstanbul
Aynı
mahiyetteki diğer önergenin imza sahipleri:
 Özgür
Özel Özgür Karabat Murat
Bakan
 Manisa İstanbul İzmir
 Saliha
Sera Kadıgil Sütlü Murat Emir
 İstanbul Ankara
BAŞKAN
– Komisyon aynı mahiyetteki önergelere katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkan.
FATMA
KURTULAN (Mersin) – Gerekçe okunsun.
BAŞKAN
– Gerekçeyi okutuyorum: 
Gerekçe:
15
Temmuz darbe girişimi sonrası, 20 Temmuz 2016 tarihinde 2016/9064 sayılı
Bakanlar Kurulu Kararı ile Anayasa’nın 120’nci maddesi uyarınca tüm ülkede 21
Temmuz 2016'dan başlamak üzere doksan gün süreyle olağanüstü hâl ilan
edilmiştir. Bu Bakanlar Kurulu kararı, Anayasa’nın 121’inci maddesinin birinci
fıkrası uyarınca Resmi Gazete'de yayımlanarak Parlamentonun onayına sunulmuş ve
Meclisin 21/7/2016 tarih ve 1116 sayılı Kararı’yla onaylanarak bütün ülkede
OHAL ilan edilmiştir. Başında OHAL'in sadece devlet içerisindeki darbeci yapıya
karşı çıkarıldığı ve vatandaşların hiçbir suretle etkilenmeyeceği ve kısa
süreceği bizzat dönemin Başbakanı Binali Yıldırım ve Hükûmet yetkilileri
tarafından açıklanmıştı. Ancak sonrasında hepimizin şahit olduğu üzere, OHAL
kapsamında çıkarılan KHK'lerin ve OHAL'in günlük hayatta yarattığı
uygulamaların doğrudan vatandaşları ilgilendiren, hatta ülkeyi bir bütün olarak
baskı altına almayı öngören bir sürece evrildiği görülmüştür. Üstelik kısa
sürede bitirileceği ifade edilen OHAL'in, siyasal iktidar tarafından âdeta bir
rejim biçimine dönüştüğünü de deneyimlemiş bulunuyoruz.
Geride
bıraktığımız yirmi dört aylık OHAL sürecinde 36 KHK çıkarılmıştır. KHK'lerle
Anayasa'ya aykırı olduğu hâlde OHAL kapsamı dışında yüzlerce kanunda değişiklik
yapılmış ve 130 bin kamu personeli hukuk dışı bir biçimde görevlerinden ihraç
edilmiştir. Güvenlik soruşturmalarından kaynaklı 60 bin kişi ihraç edildi.
Dolayısıyla KHK düzenlemeleriyle Meclisin Anayasa'nın 7’nci maddesinde
belirtilen yasama yetkisi ihlal edilmiş ve 121’inci maddede yer alan OHAL
koşullarında çıkarılan KHK'lerin, olağanüstü hâlin gerekli kıldığı konuları
içermediği, çıkarılan 36 KHK’yle açıkça görülmüştür. Zira adı geçen kanun
hükmünde kararnamelerle cezaevlerinde tek tip kıyafet uygulaması, sivil
kimselere cezasızlık zırhının getirilmesi, milyonlarca emekçiyi ilgilendiren
taşeron düzenlemeleri, birçok önemli kurumun Cumhurbaşkanına bağlanması, kışlık
lastiklere dair düzenlemeler, kamu personellerinin özlük haklarına dair yasa ve
yönetmelik değişikleri, yerleşim yerlerinin taşınması, rektörlük seçimlerinin
kaldırılması, yükseköğretime dair onlarca değişiklik gibi, olağanüstü hâlle
alakası olmayan yüzlerce kanunda değişikliğe gidilmiştir. Bu durum,
Parlamentonun devre dışı bırakılması ve ülkenin OHAL rejiminde KHK'lerle
yönetilmesi anlamına gelmektedir. OHAL döneminde çıkarılan KHK'lerin Anayasanın
15’inci maddesinin ikinci fıkrasında sayılan temel hak ve özgürlükler ile
güvencelere dokunulamayacağı gibi düzenlemeler durumun gerektirdiği ölçüde
olmak zorundadır. Çıkarılan birçok KHK'de temel hak ve özgürlüklerle ilgili güvenceler
sınırlandırılmış, baskı altına alınmış veya tümden kaldırılmak istenmiştir.
Ayrıca
Anayasa'ya göre nasıl ki OHAL Kanunu ancak olağanüstü hâl süresinde
uygulanabilecek ise, OHAL KHK'leri de olağanüstü hâl süresince uygulanabilecek
ve OHAL kalktıktan sonra uygulamadan kalkmalıdır. Dolayısıyla, OHAL KHK'leri
ile yürürlükte bulunan kanunların değiştirilmesi ya da yürürlükten kaldırılması
da olanaksızdır. Ancak AKP Hükümeti, Anayasa'nın getirdiği bu sınırlandırmayı
da umursamadan KHK'lerin birçoğuyla OHAL sona ermesine rağmen uygulanacak
kurallar getirerek Anayasa'yı ihlal etmiştir.
Partimiz,
ülkenin KHK'lerle yönetilen, OHAL rejiminin uygulandığı bir ülkeye dönüşmesine
şiddetle karşıdır. KHK'ler, antidemokratik yasa ve uygulamalar aracılığıyla
demokratik düzeni, hukuku, insan hak ve özgürlüklerini askıya aldığı için
partimiz tarafından ilkesel olarak tümden reddedilmektedir. Bu sebepten
olağanüstü hâl dışında kalan ve KHK'lerle düzenlenen bütün düzenlemelerin
Anayasa'nın 7’nci maddesi gereği yasama yetkisine sahip olan TBMM'de
komisyonlarca görüşülüp demokratik ilke ve yöntemlere göre yasalaştırılması
demokratik bir ülkenin temel özelliğidir. Bu nedenle bu tezkereye konu olan
KHK'deki düzenlemelerin tümünün madde metninden çıkarılmasını öngörmekteyiz.
BAŞKAN
– Teşekkür ederim. 
Aynı
mahiyetteki diğer önerge üzerinde söz isteyen İstanbul Milletvekilimiz Sayın
Özgür Karabat. 
Buyurun
Sayın Karabat. (CHP sıralarından alkışlar)
ÖZGÜR
KARABAT (İstanbul) – Sayın Başkan, değerli milletvekilleri; yüce Meclisi şahsım
ve Cumhuriyet Halk Partisi Grubu adına selamlıyorum.
Verdiğimiz
değişiklik önergesiyle 701 no.lu Kanun Hükmünde Kararname’nin 1’inci maddesinin
kararnameden çıkarılmasını öngörüyoruz. 
Teklifin
gerekçelerine geçmeden önce, OHAL ve ona dayanarak çıkartılan kanun hükmünde
kararnamelerin yarattığı yıkımlara değinmek isterim. FETÖ darbe girişimi
gerekçesiyle ve sadece üç ay için ilan ettiğimiz OHAL iki yıl sürdü, 20 Temmuz
sivil darbesinden sonra tam 7 kez uzatıldı, bu süreçte 30’u aşkın kanun
hükmünde kararname çıkarıldı. Bunlar, bu kanun hükmünde kararnameler darbeden
ya da darbecilerden çok muhaliflerin söndürülmesine dönük olarak işletildi.
Darbeyle ilgisi olmayan onlarca karara imza atıldı. Devlet kurumlarını yıllarca
birlikte yönettiğiniz, “ortağımız” dediğiniz birdenbire darbeci olunca,
onunla mücadele etmek adına çok önemli adımlar attık. Evlilik programlarını
iptal ettik; Meclisten garsonları, çaycıları görevden aldık; sıvacıları ihraç
ettik. Dizilerde subliminal mesajlar arar olduk, reklamlarda subliminal
mesajlar bulduk ve en önemlisi, kış lastiği uygulaması gibi, mühim bir kanun
hükmünde kararname çıkarttık. Darbeyle ilişkisini hâlâ çözemediğim Millî
Piyangoyla ilgili düzenlemeler yaptık. Elinizden gelse tombalacılarla ilgili
düzenlemeyi bile kanun hükmünde kararnameyle yapacaktınız. 
Bizler,
her seferinde, olağanüstü hâli kaldırın, ülkemizi bu utançtan kurtarın dedikçe,
siz ise bizleri geçmişteki ortağınızla aynı söylemleri kullanmakla itham
ettiniz. Ne istedilerse verdiniz ama aranızdan biri bile yargılanmadı,
memleketi parsel parsel peşkeş çektiniz ama aranızdan biri bile yargılanmadı.
Belediye başkanlarını sadece görevden almakla yetindiniz. Yıllarca ortaklık
kurduğunuz FETÖ’cüler ile bizleri aynı cümlede kullanmanız bile yüzsüzlüğün
açık bir daniskasıydı. 
Sayın
milletvekilleri, OHAL ve kanun hükmünde kararname düzeninde ihraçlar âdeta bir
silaha ve sindirme aracına dönüştü. Yargısız infaz hâline dönüşen bu
ihraçlardan toplumdaki her muhalif, sendikacılar, aydınlar, akademisyenler,
kısacası iktidarın hazzetmediği herkes nasibini aldı. Böyle olunca da her KHK
yayımlandığında FETÖ’yle uzaktan ya da yakından alakası olmayan herkes “Acaba
ben listede var mıyım?” diye liste merakına tutuştu. 
Kurulan
OHAL Komisyonu ise yaptığınız işin aslında hukuksuzluğunun bir itirafıydı.
“Türkiye’yi yönetemiyorsunuz.” diyoruz sürekli. AKP iktidara geldikten sonra
yargıya, orduya ve devlet kurumlarına olan güvenin nasıl yerle bir olduğunu hep
beraber görüyoruz. Adında “adalet” olan AKP, adaletin canına okuyan bir parti
olarak Türk siyaset tarihine geçiyor. 
Sayın
milletvekilleri, olağanüstü hâl kapsamında 701 sayılı Kanun Hükmünde Kararname,
seçimden hemen sonra çıkarıldı ve bu kararnameyle 18.632 personel kamudan ihraç
edildi. Binlerce kamu çalışanının ihraç kararının 24 Haziran seçimlerinden önce
alındığını, kaldırılan Bakanlar Kurulu imzasıyla yayımlanmasıyla anladık.
Değerli arkadaşlar, alelacele yapılan rejim değişikliğinde iktidarın dahi
kafası karışmış olacak ki feshettikleri Bakanlar Kurulunun imzasıyla bir kanun
hükmünde kararname çıkardılar. 
En
büyük skandal da şu değerli arkadaşlar: Birilerini darbecilikle itham ederken
onları ihraç etmek için seçimin geçmesini bekledik. Eğer bu kararnameyle
attıklarınız terör örgütü üyesiyse biz “seçim güvenliği” diye bağırırken sizin
bunları atmak için seçim sonrasını beklemeniz büyük bir çelişki değil midir
değerli arkadaşlar? 
Evet,
bu kanun hükmünde kararnamede başka ilginç bir detay daha var değerli
arkadaşlar. Kanun hükmünde kararnamenin 43’üncü sayfasında yer alan “İhraçlar”
bölümünde “İhraca gerekçe” bölümü yer alıyor ve değerli arkadaşlar buna göre
ilgili kurumdan 4 kişi kurum kanaati, 1 kişi sosyal medya gösterilerek ihraç
edildi yani sosyal medya paylaşımlarıyla insanları görevlerinden aldınız, işte
burada hukukun hâline de “Vay hâlimize” demek gerekiyor. 
Ve
şunu söylemek istiyorum: Biz bu kürsüden defalarca ifade ettik, OHAL geçici bir
yönetim biçimiydi. Dolayısıyla, OHAL kanun hükmünde kararnamelerinin de alınan
önlemlerin de sınırlı olması gerekirdi. Anayasal bir zorunluluktu bu ama
çıkarılan kanun hükmünde kararnamelerle bunun da tam bir hukuk tanımazlık
olduğunu gördük değerli arkadaşlar. Ve şunu söylemek isterim: 18.632 kişiyi
atarken ve bunların bazılarını sosyal medya aracılığıyla suçlarken ben size
şimdi yargı kararlarından örnek vereceğim. 17-25 Aralıktan sonra değerli
arkadaşlar, bir belediye başkanınız FETÖ’yle ilişkili bir kişiye ihale verdi…
(Mikrofon
otomatik cihaz tarafından kapatıldı) 
BAŞKAN
– Sayın Karabat, selamlayalım. 
ÖZGÜR
KARABAT (Devamla) – …ihale verdiği şirketin ortağı aranıyor, Fetullah Gülen’in
yeğeniyle evli, bu ihaleyi veren belediye başkanının ihale kararı için Danıştay
kararıyla ihaleyi yürütme durdurma kararı var, yetki iptali kararı var ve siz o
kişiyi İstanbul Büyükşehir Belediye Başkanı yaptınız. Bunun adı nedir değerli
arkadaşlar? Biz “yüzsüzlük” deyince kızıyorsunuz ama kararı siz verin, bunun
adı nedir? (CHP sıralarından alkışlar)
BAŞKAN
– Teşekkür ederim.
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan. 
BÜLENT
TURAN (Çanakkale) – Sayın Başkan, bu üslup çok yakışmıştır sayın hatibe,
kendisine iade ediyoruz, cevap bile vermiyorum bu üsluba. 
BAŞKAN
– Peki, teşekkür ederim. 
BÜLENT
TURAN (Çanakkale) – Çok yakıştı hocam, yüzsüz de sensin, kimse sensin…
ÖZGÜR
ÖZEL (Manisa) – Ya, niye adama şey diyorsun? Yapılan işe söylüyor “yüzsüzlük”
diye. 
BAŞKAN
– Değerli milletvekilleri, aynı mahiyetteki önergeleri oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 1/4 esas numaralı 701 sayılı Olağanüstü Hâl Kapsamında Bazı Tedbirler
Alınması Hakkında Kanun Hükmünde Kararnamenin 1’inci maddesinin üçüncü
fıkrasının son cümlesinde yer alan “yararlanamazlar” ibaresinin
“faydalanamazlar” ibaresi olarak değiştirilmesini arz ve teklif ederiz. 
 Lütfü
Türkkan Behiç Çelik Hasan
Subaşı
 Kocaeli Mersin Antalya
 Tuba
Vural Çokal Mehmet Metanet Çulhaoğlu Feridun
Bahşi
 Antalya Adana Antalya

BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkan.
BAŞKAN
– Komisyonun katılmadığı önerge üzerinde söz isteyen Antalya Milletvekilimiz
Sayın Hasan Subaşı.
Buyurun
Sayın Subaşı. (İYİ PARTİ sıralarından alkışlar)
Süreniz
beş dakika. 
HASAN
SUBAŞI (Antalya) – Sayın Başkan, değerli milletvekilleri; yüce Meclisi saygıyla
selamlıyorum. 701 sayılı Kanun Hükmünde Kararname’nin 1’inci maddesi için
partim adına söz almış bulunuyorum.
Kararnamenin
1’inci maddesi 19 bin kişinin kamu görevinden ihraç edilmesine ilişik ama nasıl
ihraç edildiklerine dair şahsen ben kuşkuluyum birçok kişi gibi. Malum “FETÖ
terör örgütüyle kimilerinin mensubiyeti var, iltisakı var, irtibatı var.” diye
sadece bu 19 bin kişiyle bırakılmadığı gibi yüz binlerce insan maalesef mağdur
edilmiştir, travma yaşatılmıştır. Yargılamaların sonucunda ne olur, Avrupa
İnsan Hakları Mahkemesinin sonucunda acaba bu yüz binlerin yüzde 10’u, yüzde
5’i hüküm giyer mi, ondan da emin değiliz. 
Ama
işin -hukuki olmadığını hepimiz bilmekle beraber- en garip yanı da 17-25 Aralık
2013 tarihine “milat” denmesine neden olan siyasi irade tümüyle bu işi
sulandırmıştır. Soruşturmalar ve kovuşturmalarla yüz binlerce insan kamu
görevinden ihraç edildi ama 17-25 Aralık 2013 tarihinden önce kovuşturma ve
soruşturma maalesef yapılamadı. Hukukçu olanlar bilir. Bu kimin hukuk
anlayışına sığar? Bu bir hukuki tasarruf mudur? Siyasi irade “Bu milattır.
Milattan öncesini araştıramazsınız.” diyebilir mi? Böyle bir hukuk devleti olur
mu? “Hukuk devleti” tabii ki denemez. Rahip Brunson olayında Amerika “Brunson’u
istiyoruz.” dediği zaman bakanlarımız sürekli “Burası bir hukuk devletidir,
burada yargı bağımsızdır, tarafsızdır.” dedi ama hiç kimse de buna inanmadı ve
sonunda da Brunson’u iade etmek zorunda kaldık. Ne kadar “Türkiye bir hukuk
devleti.” dersek diyelim, “Yargımız bağımsızdır.” dersek diyelim, FETÖ’nün
köküne inebilmenin yolu 2013 tarihinden, milat dediğimiz tarihten öncesine
gitmek, onlarla devlet yapısının içinde kimlerin asıl iltisaklı ve irtibatlı
olduğunu ortaya çıkarmakla mümkündür. Eğer biz yargı sürecinde bunu
yapamıyorsak yargının bağımsız ve tarafsız olduğunu söyleme imkânımız hiç
yoktur.
Dün
bir araştırma önergesi verdik. Ruhları şad olsun, buradan şükranla ve rahmetle
anıyorum donarak şehit olan iki şehidimizi, askerlerimizi. İYİ PARTİ’nin dünkü
önergesi reddedilmişti; ardından bugün gelen, FETÖ’nün iktisadi ayağı ve siyasi
ayağına ilişkin araştırma önergemiz de reddedilmiştir. Ben hatiplerin “Hep
beraber FETÖ’nün mücadelesini yapmalıyız.” demesine bir beyanda bulunmuştum,
“Her önerge, araştırma önergeleri reddediliyorsa siz samimi misiniz ‘Birlikte
sorunları çözelim.’ demenizde?” dediğim zaman Sayın Güvenç itiraz etmişti, “Bu
araştırma önergeleri siyasidir.” diye yorumlamıştı. Şimdi, yüce Meclis işlevsiz
hâle gelmişse bundan hepimiz zaman içinde utanç duyacağız. FETÖ dediğimiz
böylesine terör örgütlerinin hedef aldığı kurum millî iradedir ve bu yüce
Meclisin çatısıdır. Eğer onu biz bu çatı altında araştıramayacaksak hiçbir
kurum bunun köküne kökenine inemez, bunun bilinmesini istiyoruz. Çünkü yargı
bağımsızlığını kaybetmişse bu Meclisi çalıştırmak zorundayız. Yargıya güven
kalmamışsa bu yüce Meclis her konuyu araştırabilmelidir. 
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Subaşı. 
HASAN
SUBAŞI (Devamla) – Ama hiçbir konuyu araştıramaz hâle gelen bu Meclis bir süre
sonra hepimize utanç verecektir. Bunu buradan duyurmak istiyorum. 
Hepinize
saygılar sunuyorum. (İYİ PARTİ sıralarından alkışlar)
BAŞKAN
– Teşekkür ederim Sayın Subaşı. 
Değerli
milletvekilleri, önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir. 
Sayın
Bakıroğlu, sisteme girmişsiniz, gerekçenizi ifade eder misiniz?
Sayın
Bakıroğlu… Yok. 
Sayın
Arkaz, sisteme girmişsiniz, gerekçenizi rica edebilir miyim, söz isteme
talebinizi? 
HAYATİ
ARKAZ (İstanbul) – Kızılay Haftası’yla ilgili. 
BAŞKAN
– Buyurun. 
VI.- AÇIKLAMALAR (Devam)
45.- İstanbul Milletvekili Hayati Arkaz’ın, 29 Ekim-4 Kasım Kızılay
Haftası münasebetiyle Türk Kızılayının insanlık adına yaptığı işleri bir kez
daha takdir ettiğine ve başarılar dilediğine ilişkin açıklaması
HAYATİ
ARKAZ (İstanbul) –  Sayın Başkan, değerli milletvekilleri;
içerisinde bulunduğumuz 29 Ekim-4 Kasım Kızılay Haftası’dır. Türk Kızılayı,
kurulduğu 1868 yılından bu yana toplumsal dayanışmayı sağlamak, sosyal refahın
gelişmesine katkıda bulunmak, yoksul ve muhtaç insanlara barınma, beslenme ve
sağlık yardımı ulaştırmak için önemli görevler üstlenen, kan, afet,
uluslararası yardım, savaş, göç ve mülteci hizmetleri, sosyal hizmetler,
sağlık, ilk yardım, eğitim alanında yaşanan aksaklıklar sonrasında mağduriyetin
en aza indirilmesi için yürüttüğü çalışmalarla gönülleri fethetmiştir. Türk
Kızılayı son on yılda, 78 farklı ülkede, doğal ve insan kaynaklı afetlere
müdahale etmiş, kuruluşundan bugüne 137 ülkeye yardım eli uzatmıştır. Türk
Kızılayının insanlık adına yaptığı işleri bir kez daha takdir ediyor, başarılar
diliyorum. 
Genel
Kurulu saygıyla selamlıyorum. 
BAŞKAN
– Teşekkür ederiz Sayın Arkaz. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 701 sayılı Olağanüstü Hâl Kapsamında Bazı Tedbirler Alınması
Hakkında Kanun Hükmünde Kararname (1/4) ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi (S. Sayısı: 6) (Devam)
BAŞKAN
– Değerli milletvekilleri, 2’nci madde üzerinde üç önerge vardır, önergeleri
aykırılık sırasına göre okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 6 sıra sayılı KHK’nin 2’nci maddesinin KHK metninden çıkarılmasını arz ve
teklif ederiz.
 Dilşat
Canbaz Kaya Abdullah Koç Oya
Ersoy
 İstanbul Ağrı İstanbul
 Ahmet
Şık Serpil Kemalbay Pekgözegü
 İstanbul İzmir
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkan.
BAŞKAN
– Önerge üzerinde söz isteyen İstanbul Milletvekilimiz Sayın Oya Ersoy. 
Buyurun
Sayın Ersoy. (HDP sıralarından alkışlar)
Süreniz
beş dakika.
OYA
ERSOY (İstanbul) – Değerli Başkan, değerli milletvekilleri; bugün, birkaç
gündür OHAL tartışmalarını bu Meclis çatısı altında yapıyoruz ama ben
inanıyorum ki memleketin bu son iki yılı daha ileride, çok daha ayrıntılı,
siyasi sorunlarını da bizzat soracağımız bu çatı altında bir oturumlar dizisi
olarak geçecek. OHAL’in ilanı sonrasında geçen iki yıllık süreçte on binlerce
kişi KHK’lerle ihraç edildi, açığa alındı. Okullar kapatıldı, özgürlükler
kısıtlandı, hak arama ve grev yapmalar yasaklandı. Meclis devre dışı bırakıldı,
hukuksuzluk egemen kılındı. OHAL hukuksuzluğu örtmek için kalkan yapıldı.
AKP’nin iktidarı boyunca en iyi yaptığı şey kendi yarattığı krizleri fırsata
çevirmektir. 15 Temmuzu da fırsata çevirmiştir ve darbeyle alakası olmayan ama
tek özelliği kendilerine muhalif olan yani sizin gibi düşünmeyen, sizin gibi
yaşamayan, sizin gibi dünyayı algılamayan herkesi susturmak için bu OHAL’i
kullandınız çünkü kendi siyasal ve ideolojik hedefleriniz doğrultusunda bir
rejimi bu ülkeye giydirmek için bunu yaptınız ve bunu yaparken de karşınızda
hiçbir örgütlü güç olmasın diye dernekleri ve vakıfları kapattınız. Sadece
sizin sesiniz duyulsun diye basını susturdunuz. Sadece kapattığınız medya
organlarından bahsetmiyorum. Baskıyla, cezalandırma tehdidiyle artık basın tek
ses hâline getirilmiştir bu ülke tarihinde, hiç bu kadar tek ses hâline
getirilmemişti. 
İhraçlar:
KHK’lerle bugüne kadar toplam 135.144 kamu görevlisi hukuken kendilerini
savunma hakkı tanınmadan, tamamen siyasi ve idari kararlarla, hukuksuz bir
şekilde ihraç edildi. Bunun en çok vurduğu alan eğitim alanıdır ki, eğitim bir
ülkenin geleceğidir. Kamudan ihraç edilenlerin 41.705’i yani yüzde 30,86’sı
eğitim ve yükseköğretim kurumlarından atılanlardır. Yükseköğretim kurumlarından
5.904 akademisyen ihraç edilmiştir. Biz bu rakamları her yerde söylemeye devam
edeceğiz çünkü bunlar rakam değil, bir ülkenin geleceğidir. 
Sadece
ihraçlarla da kalmadı, KHK’lerle başlayan dönemde bir sürü insan emekliliğini
istedi ve bir önceki yıla göre 2017 yılında eğitim alanında emeklilik oranı
yüzde 68 gibi yüksek bir orana ulaştı. Bu ülkenin yetiştirdiği deneyimli,
birikimli bilim insanları, akademisyenler tasfiye edildi. Üniversitelerin içini
boşalttınız, bilimden uzaklaştırdınız. Artık bu ülkede tabela hâline geldi
üniversiteler. Geriye ne kaldı biliyor musunuz? Geriye şu kaldı: Bir cümle bile
kuramayan rektörler kaldı. Televizyonlarda boy gösterip “Cumhurbaşkanına itaat
etmek farzdır.” diyen rektörler kaldı. İtaatin olduğu yerde bilim olmaz. Bu,
sizin tercihiniz olabilir çünkü düşünmeyen, sorgulamayan, araştırmayan ve itaat
edenleri diktatörlüğe ikna edebilirsiniz ancak bu memleketin bilime, düşünen,
sorgulayan, araştıran kuşaklara, nesillere ihtiyacı var. 
Geçtiğimiz
ay hepimiz izledik Türkiye İstatistik Kurumu göç istatistiklerini açıkladı. 6
Eylülde açıklanan bu istatistiklere göre ekonomik, siyasi, sosyal ve kültürel
nedenlerle 2017’de Türkiye’den göç edenlerin sayısı bir önceki yıla göre yüzde
42,5 artarak 253.640 oldu. Göç eden nüfusun yüzde 42’si 25-34 yaş arası. Genç,
eğitim görmek isteyen ve eğitimli kesimler bu ülkeyi terk ediyor. Bu,
yarattığınız korku imparatorluğunun sonucudur. Güvensizlik, gelecek kaygısı,
hukuksuzluk ve adaletsizlik sonucu ülkemizin bir nesli bu ülkeyi terk etmeye
çalışıyor.
Burada
ben iktidar saflarına değil, özellikle muhalefet saflarına seslenmek istiyorum:
Bu ülkenin çıkarını, halkın çıkarını düşünen herkesin bu durumu engellemek,
umut ve güven vermek gibi bir sorumluluğu vardır, bu Meclisin bu sorumluluğu
vardır. Dün iktidar için, iktidara yürürken birlikte yürüyenler, birlikte
büyüyenler, ne isterse verenler, parsel parsel satanlar…
(Mikrofon
otomatik cihaz tarafından kapatıldı) 
OYA
ERSOY (Devamla) – Rica ediyorum. 
BAŞKAN
– Toparlayın Sayın Ersoy. 
OYA
ERSOY (Devamla) – …iktidarda kalmak için bu sefer, darbe girişimini bahane
ederek OHAL’i kullanmışlardır.
“Darbe
Allah’ın lütfu.” dediniz, tek adam rejiminin, diktatörlüğün taşlarını
döşediniz. Neyle döşediniz? OHAL KHK’leriyle döşediniz. OHAL koşullarında
referandumla döşediniz ve 24 Haziran seçimleriyle döşediniz. Rejim tek bir
kişiyle yönetilemez, bu ülkenin sorunları tek bir kişiyle çözülemez.
15
Temmuzla hesaplaşmak için halkı koruyan, halktan yana bir laiklik anlayışının
kurumsallaştırılması şarttır. Laiklik olmadan FETÖ’yle mücadele edilemez.
Laiklik olmazsa o cemaat gider, başka tarikatlar, başka cemaatler gelir.
Gülenciler gider, bugün olduğu gibi Menzilciler gelir. Aslında sürekli söylenen
ama sizin sürekli üç maymunu oynayarak duymadığınız, konuşmadığınız “FETÖ’nün
siyasi ayağı yok mu?” sorusunu tekrar tekrar sormaktan imtina etmeyeceğiz. Biz
bu cevabı biliyoruz, bunu ancak ve ancak biz ortaya çıkarabiliriz. 
(Mikrofon
otomatik cihaz tarafından kapatıldı) 
BAŞKAN
– Selamlayın Sayın Ersoy. 
OYA
ERSOY (Devamla) – Çünkü biliyoruz ki krizi yaratanlar bu krizi çözemezler,
sorunun kaynağı sorunu çözemez, bunu ancak biz çözebiliriz. Siyasi ayak ortaya
çıkarılmadan darbeyle mücadele olmaz. Eşitlik ve demokrasi olmadan toplumsal
güven sağlanamaz. Barış olmadan kutuplaşama siyasetiyle bu ülke yönetilemez. 
Hepinize
saygılar sunuyorum. (HDP sıralarından alkışlar) 
BAŞKAN-
Teşekkür ederiz. 
Değerli
milletvekilleri, önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 6 sıra sayılı 701 sayılı Olağanüstü Hâl Kapsamında Bazı Tedbirlerin
Alınması Hakkında Kanun Hükmünde Kararname’nin 2’nci maddesinde yer alan “Bu
kişiler, kamu görevlerinden çıkarılmalarından dolayı herhangi bir tazminat
talebinde bulunamaz.” cümlesinin KHK metninden çıkarılmasını arz ve teklif
ederiz. 
 Özgür
Özel Murat Bakan Murat
Emir
 Manisa İzmir Ankara
 Özgür
Karabat  Saliha Sera Kadıgil Sütlü  Ömer
Fethi Gürer
 İstanbul İstanbul Niğde
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan. 
BAŞKAN
– Komisyonun katılmadığı önerge üzerinde söz isteyen Niğde Milletvekilimiz
Sayın Ömer Fethi Gürer. 
Buyurun
Sayın Gürer. (CHP sıralarından alkışlar)
Süreniz
beş dakika. 
ÖMER
FETHİ GÜRER (Niğde) - Sayın Başkan, değerli milletvekilleri; OHAL döneminde
kanun hükmünde kararnameyle düzenlenen bir uygulama da taşeron düzenlemesiydi.
Türkiye Büyük Millet Meclisine getirilip tüm partilerin ortak görüşleriyle
birlikte oluşturulması gereken taşeron düzenlemesi ne yazık ki OHAL kapsamında
çıkarıldı. 
OHAL
kapsamında çıkarılan bu taşeron düzenlemesiyle sorunların çözülmesi yerine
mağduriyetler arttı çünkü bu düzenlemede belediyede çalışan işçiler için
belediyeler iktisadi teşekküller oluşturdu, eşit işe eşit ücret ve hak ettiği
kadronun verileceğini bekleyen işçiler ne yazık ki hüsrana uğradı. Kamuda
kiralık şoförlere kadro verilmedi. Kiralık araç şoförlerine verilmeyen bu
kadronun yanında, hastane bilgi işlemcilerine, sosyal tesis çalışanlarına,
PTT’de görev yapanlara, Devlet Demiryollarındakilere, Karayollarında
çalışanlara ne yazık ki kadro verilmedi. Millî Eğitim Bakanlığında “Toplum
Yararına Program” kapsamında işe alınanlar da kadrodan mahkûm kaldı. Bu
düzenleme kapsamında 4 Aralık tarihinin neden ve niçin ortaya çıktığını kimse
bilemiyor ama 4 Aralıkta “jokerler” diye sosyal medyada da kendilerini
tanımlayanlar yani 4 Aralık öncesinde herhangi bir kuruluşta taşeron işçiyken o
süreçte izinli, raporlu ya da ihalesi sona erdiği için yıllarca taşeronda çalışmış
arkadaşlar kadroya giremediler ama 4 Aralığa iki gün kala işe alınanlar kadro
aldı. Bunun yanında, 4 Aralık sonrası taşeron uygulaması devam etti. Şu anda
KİT’lerde gereken düzenleme hâlâ sağlanmadığı gibi, Millî Eğitim Bakanlığında,
Ulaştırma Bakanlığında, Orman Bakanlığında, Sağlık Bakanlığında hakkı, talebi
karşılanmadığı için mağdur olan işçi kardeşlerimiz var.
Değerli
arkadaşlar, taşerondaki amaç, kamuda taşeronun ortadan kaldırılmasıydı. Bu
konuda Adalet ve Kalkınma Partisi iki seçim öncesi verdiği sözü ne yazık ki
yerine getirmemiş oldu. Hâlihazırda kamuda taşeron devam ediyor. Bu kapsamda,
kadroya geçemeyen arkadaşlarımızın da hak mücadelesi devam ediyor.
Düşünebiliyor musunuz? Bakanların altındaki Audi araba yüzünden kiralık makam
şoförü kadro alamıyor. Neden? İhale kapsamında -yüzde 70’e- hizmet ihalesine
tabi olduğu için kadrodan mahrum. Bu, kabul edilebilir durum mu? 
Keza,
bugün Mecliste çalışan arkadaşlarımızın da sosyal haklarının, özlük
durumlarının iyileştirilmesiyle ilgili biraz evvel Bütçe Komisyonunda da ilgili
başkan vekilimize söyledim. Burada dahi yani bizlere hizmet eden, bizlerle bir
arada çalışan arkadaşlar arasında dahi hak kayıpları var. Bunlar emekçiler için
doğru uygulamalar değil.
Bakınız,
1.603 lirayla çalışmak zorunda olan bir işçinin elektrik, su, doğal gaz gibi
giderleri üçte 1’ini karşılıyor maaşının. Bunun yiyeceğini, giyeceğini,
çocuğunun masrafını değerlendirdiğinizde bu ücretlerle nasıl geçindiğini
anlayabilmek de mümkün değil ama bundan dahi mahrum olanlar var. İşe girdiriyorsunuz
belediyede, il özel idarede ve bir karar alıyorsunuz, diyorsunuz ki: “Beş ay
yirmi dokuz gün çalıştırılanlar amirinin onayıyla dokuz ay yirmi dokuz gün
çalıştırılacak.” Ama belediye ile il özel idareyi bu kapsama almıyorsunuz. Beş
ay yirmi dokuz gün çalışan arkadaş geliyor “Ne olur vekilim, dört ay daha
çalışayım.” diyor. Kadro dahi istemiyor; ekmek istiyor, aş istiyor. Evdeki
çocuğunun durumunu gelip dert olarak bize anlatıyor, bizim yüreğimiz cız
ediyor. (CHP sıralarından alkışlar) 
Değerli
kardeşlerim, milletvekili olarak bizlerin sorumluluğu bu yapılan yanlışları
düzeltmektir. Taşeronla ilgili kanun teklifi verdim. Bu yaşanan mağduriyetlerin
tümünün ortadan kaldırılması… Kiralık araçları kullanan şoför kardeşlerimizin,
hastanedeki bilgi işlemcilerin, hastanede röntgen ve diğer birimlerde
çalışanların, ayrıca kadroya geçtikleri hâlde 2019 yılı toplu sözleşmesinde
haklarını alamayıp 2020 yılına kadar mevcut koşullarda çalışmak zorunda
bırakılanların hepsinin sorunlarını gelin birlikte çözelim. Umarım, dilerim,
onlar için verdiğimiz kanun teklifleri Türkiye Büyük Millet Meclisine
getirilerek bu KHK’yle yapılmış yanlış düzenleme düzeltilir; böylece de
emekçilerin hak ettiği haklarını vermiş oluruz diyorum, yüce Meclisi saygıyla
selamlıyorum. (CHP sıralarından alkışlar) 
BAŞKAN
– Teşekkür ederiz Sayın Gürer.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (1/4) esas numaralı 701 Sayılı Olağanüstü Hal Kapsamında Bazı Tedbirler
Alınması Hakkında Kanun Hükmünde Kararname’nin 2’nci maddesinin birinci
fıkrasının son cümlesinde yer alan “ilgili bakanlık ve kurumlar” ibaresinin
“ilgili bakanlık ve ilgili kurumlar” ibaresi olarak değiştirilmesini arz ve
teklif ederiz. 
 Lütfü
Türkkan Behiç Çelik Feridun
Bahşi
 Kocaeli Mersin Antalya
 Hüseyin
Örs İsmail Tatlıoğlu Tuba
Vural Çokal
 Trabzon Bursa Antalya
 Mehmet
Metanet Çulhaoğlu Hasan Subaşı
 Adana Antalya
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkanım.
BAŞKAN
– Önerge üzerinde söz isteyen, Trabzon Milletvekilimiz Sayın Hüseyin Örs.
Buyurun
Sayın Örs. (İYİ PARTİ sıralarından alkışlar) 
Süreniz
beş dakika.
HÜSEYİN
ÖRS (Trabzon) – Sayın Başkan, çok değerli milletvekili arkadaşlarım; hepinizi
en derin saygılarımla selamlıyorum.
701
Sayılı Olağanüstü Hal Kapsamında Bazı Tedbirler Alınması Hakkında Kanun
Hükmünde Kararname’yle ilgili konuşma yapmak üzere huzurlarınızdayım. 
Konuşmama
geçmeden önce, donarak şehit olan 2 askerimize, 2 evladımıza Cenab-ı Hak’tan
rahmet diliyorum, ailelerine başsağlığı dileklerimi Meclis kürsüsünden
iletiyorum. “Tüm, cümle şehitlerimizin ruhu şad olsun.” diyorum. Gazilerimize
bir an önce sağlık diliyorum. 
Dün,
eski adıyla GATA, yeni adıyla Gülhane Araştırma Hastanesini ziyaret ettik.
Yanımda Samsun Milletvekilimiz Bedri Yaşar Bey ve yine İYİ PARTİ İstanbul
Milletvekili Ümit Beyaz Bey’le beraber oradaki 2 gazimizi ziyaret ettik. Gazimizin
biri Samsun nüfusuna kayıtlı Hilmi Can Gelin evladımız Mardin’deki saldırıda
yaralanmıştı, yoğun bakımdaydı, ailesiyle, anne ve babasıyla konuştuk.
Kendisine buradan sağlık diliyorum, geçmiş olsun dileklerimi iletiyorum. 
Yine,
daha önce 8 şehidimizin olduğu Batman’daki menfur saldırıdan yaralı olarak
çıkan Trabzonlu hemşehrimiz Uzman Çavuş Muhammet Salih Akyüz kardeşimi ziyaret
ettim. Birkaç kez ziyaret etmiştim ama dünkü ziyaretimde kendisini gayet iyi
gördüm. Ona da buradan geçmiş olsun dileklerimi iletiyorum. İnşallah en kısa
zamanda, sağlıklı bir şekilde Trabzon’da Maçka’da buluşmak üzere de kendisiyle
sözleştik.
Saygıdeğer
milletvekilleri, 15 Temmuz, Türk demokrasi tarihinin en karanlık gecesidir. O
gece FETÖ’cü hainler asker, polis, sivil ayırmaksızın en ağır silahlarla,
tanklarla, uçaklarla milletimizin üzerine ateş açmıştır. 251 vatandaşımız şehit
olmuş, 2 binin üzerindeki vatandaşımız da yaralanmıştır. Burada 15 Temmuz
kalkışmasında şehit olan vatandaşlarımızı da rahmetle anıyorum.
15
Temmuz sonrasına baktığımızda, 15 Temmuz sonrası FETÖ’yle mücadele kapsamında
başlatılan süreçte kamu görevlilerine ve değişik meslek gruplarına operasyonlar
düzenlenmiş, gözaltılar ve tutuklamalar gerçekleşmişti. Başta Türk Silahlı
Kuvvetleri olmak üzere Emniyet ve yargıda kamu görevlileri, iş dünyasında
birçoğu tanınmış iş adamı Türk yargısının adaletine sevk edilmişti. 15
Temmuzdan sonra yaşanan süreçte KHK’lerle kamuda 130 bin vatandaşımız,
çalışanımız ihraç edilmiştir. 20 bin civarındaki kamu çalışanı açığa
alınmıştır. Bu arada, 17 bin civarında vatandaşımız, kamu çalışanımız hakkında
da yargıda, bağımsız mahkemelerde beraat ya da takipsizlik kararı verilmiştir.
Çok
değerli arkadaşlar, bütün siyasi partilere mensup milletvekili arkadaşlarım;
bize de geliyor, biliyorum ki AK PARTİ’li arkadaşlarımıza da, Cumhuriyet Halk
Partili arkadaşlarımıza da, Milliyetçi Hareket Partili arkadaşlarımıza da,
HDP’li arkadaşlarımıza da bu şekilde beraat etmiş ya da hakkında takipsizlik
kararı alınmış vatandaşlarımızdan çok sayıda mağduriyet talepleri geliyor. Onun
için, öncelikle, hakkında takipsizlik ya da beraat kararı verilen bu kamu
çalışanlarının bir an önce görevlerine iade edilmeleri ve mağduriyetlerinin
giderilmesi konusunda OHAL komisyonlarının birazcık ellerini daha hızlı
tutmaları konusunda çalışma yapmalarını bekliyoruz. 
(Mikrofon
otomatik cihaz tarafından kapatıldı) 
HÜSEYİN
ÖRS (Devamla) – Sayın Başkanım…
BAŞKAN
– Toparlayalım.
HÜSEYİN
ÖRS (Devamla) – Çok teşekkür ederim. 
Her
meslek grubundan insanlar FETÖ iddiasıyla operasyonlara muhatap olurken ne
yazık ki FETÖ’nün siyasi ayağı hakkında yeterli girişimlerde bulunulmamış,
FETÖ’nün siyasi ayağının ortaya çıkarılması hususunda Meclis çatısı altında
yaptığımız girişimler ne yazık ki -söylemek zorundayım- iktidar partisi
tarafından etkisizleştirilmiştir. 
İYİ
PARTİ olarak temmuz ayında verdiğimiz FETÖ’nün siyasi ayağının araştırılmasına
ilişkin araştırma önergesi sizlerin oylarıyla reddedilmiştir. Yine, bugün,
FETÖ’nün hem siyasi ayağı hem de iktisadi ayağının araştırılmasına ilişkin
önergemiz sizlerin oylarıyla reddedilmiştir. Sırf FETÖ dershanelerinde okuduğu
için insanlar gözaltına alınırken, tutuklanırken FETÖ’yle bağı olan siyasiler
neden ortaya çıkarılmamaktadır? Her tarafta ayağı olduğu kabul edilen FETÖ’nün
siyasetle ilişki kurmamış olması akla uygun mudur? 
Hepinizi
en derin saygılarımla selamlıyorum. (İYİ PARTİ sıralarından alkışlar) 
BAŞKAN
– Değerli milletvekilleri, önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
2’nci
maddeyi oylarınıza sunuyorum: Kabul edenler… Kabul etmeyenler… 2’nci madde
kabul edilmiştir. 
Sayın
Bakırlıoğlu, az önce sisteme girmiştiniz, isminizi söyledim ama… 
Ne
gerekçeyle söz istediniz? 
AHMET
VEHBİ BAKIRLIOĞLU (Manisa) – Afrin’den gelen zeytinyağıyla ilgili… 
BAŞKAN
– Lütfen, bir dakikada hemen toparlayın. 
Buyurun.

VI.- AÇIKLAMALAR (Devam)
46.- Manisa Milletvekili Ahmet Vehbi Bakırlıoğlu’nun, zeytin hasadının
başladığı dönemde tarım kredi kooperatifleri aracılığıyla Afrin’den zeytinyağı
getirtilmesinin üreticimizi zor duruma soktuğuna ilişkin açıklaması
AHMET
VEHBİ BAKIRLIOĞLU (Manisa) – Teşekkür ederim Sayın Başkan. 
Zeytin
hasadının başladığı bu dönemde Afrin bölgesinden tarım kredi kooperatifleri
aracılığıyla zeytinyağı getirilmesi ve iç piyasaya satılması, maalesef
fiyatların düşmesine neden olmuştur. Üreticimiz zeytini maliyetinin altında
satmak zorunda kalmışken, borcunu ödeyememişken, kısacası iflasın eşiğine
gelmişken bir darbe de Afrin’den gelmiştir. Hasat döneminde yani ürünün en bol
olduğu zamanda Suriye’den zeytinyağı getirilmesi on beş gün önce 17 lira olan
zeytinyağının fiyatını 14 liraya düşürmüş, 320 bin üretici aileyi mağdur
etmiştir. 
Silahlı
Kuvvetlerimizin Afrin’de yapmış olduğu operasyonun adı “zeytin dalı” idi ancak
ne yazık ki Afrin’den zeytinyağının tarım kredi kooperatifleri aracılığıyla
getirilmesi ülkemizdeki zeytin dallarının kırılmasına neden olacaktır.
Genel
Kurulu saygıyla selamlarım. 
BAŞKAN
– Teşekkür ederiz.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 701 sayılı Olağanüstü Hâl Kapsamında Bazı Tedbirler Alınması
Hakkında Kanun Hükmünde Kararname (1/4) ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi (S. Sayısı: 6) (Devam)
BAŞKAN
– Değerli milletvekilleri, 3’üncü madde üzerinde ikisi aynı mahiyette olmak
üzere üç önerge vardır. İlk okutacağım iki önerge aynı mahiyettedir. Önergeleri
okutup birlikte işleme alacağım:
Türkiye Büyük Millet Meclisi Başkanlığına
Görüşülmekte
olan 6 sıra sayılı KHK’nin 3’üncü maddesinin KHK metninden çıkarılması arz ve
teklif ederiz.
 Kemal
Peköz Adnan Selçuk Mızraklı Abdullah
Koç 
 Adana Diyarbakır Ağrı
 Oya
Ersoy Dilşat Canbaz Kaya
 İstanbul İstanbul
Aynı
mahiyetteki diğer önergenin imza sahipleri: 
 Özgür
Özel Özgür Karabat Murat
Bakan
 Manisa İstanbul İzmir
 Murat
Emir Ali Fazıl Kasap  Saliha
Sera Kadıgil Sütlü
 Ankara Kütahya İstanbul
BAŞKAN
– Komisyon aynı mahiyetteki önergelere katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) Katılmıyoruz Sayın Başkan.
BAŞKAN
– Önergeler üzerinde söz isteyen Adana Milletvekilimiz Sayın Kemal Peköz.
Buyurun
Sayın Peköz. (HDP sıralarından alkışlar) 
Süreniz
beş dakika.
KEMAL
PEKÖZ (Adana) – Sayın Başkan, değerli milletvekilleri; 701 Sayılı Olağanüstü
Hal Kapsamında Bazı Tedbirler Alınması Hakkında Kanun Hükmünde Kararname’nin
3’üncü maddesi hakkında konuşmak için grubum adına söz almış bulunuyorum.
Hemen
hemen her gün olduğu gibi bugün yine bir kanun hükmünde kararnameyi
görüşüyoruz. Sözde OHAL kalktı ama ruhu yaşamaya devam ediyor. İşte bu kanun
hükmünde kararnamelerle -Anayasa'ya aykırı olduğu hâlde- OHAL kapsamı dışında
yüzlerce kanun değişikliği bu Meclis tarafından yapıldı. Birbirinden bağımsız
birçok konu bir torbaya atılır gibi yürürlüğe kondu. Anayasa'nın 121’inci
maddesinde yer alan OHAL koşullarında çıkarılan kanun hükmünde kararnameler,
olağanüstü hâlin gerekli kıldığı konuları aşmıştır. Sivil kimselere cezasızlık
zırhının getirilmesi, milyonlarca emekçiyi ilgilendiren taşeron düzenlemeleri,
birçok önemli kurumun Cumhurbaşkanına bağlanması, kışlık lastiklerin bile
düzenlenmesi, kamu personelinin özlük haklarına dair yasa ve yönetmelik
değişiklikleri, yerleşim yerlerinin taşınması, rektörlük seçimlerinin
kaldırılması, yükseköğretime dair onlarca değişiklik gibi olağanüstü hâlle
alakası olmayan yüzlerce kanun değişikliği yapıldı. 
Kanun
hükmünde kararnamelerin Anayasa’nın 15’inci maddesinin ikinci fıkrasında
sayılan temel hak ve özgürlükler ile güvencelere dokunulamayacağı gibi,
düzenlemeler “durumun gerektirdiği ölçüde” olmak zorundadır. Fakat çıkarılan
birçok kanun hükmünde kararnamede temel hak ve özgürlüklerle ilgili güvenceler
sınırlandırılmış, baskı altına alınmış veya tümden kaldırılmak istenmiştir. 
Bakınız,
şu an görüştüğümüz kanun hükmünde kararnamede Özgürlükçü Demokrasi gazetesinin
kapatılması da var, rütbesi alınan Türk Silahlı Kuvvetleri personeli de var,
18.632 kişinin kamudan ihracı da var. Tüm bunları bir torbaya atar gibi bir
kanun hükmünde kararnameyle uygulamaya koymak haksızdır, hukuksuzdur ve
adaletsizdir. 
Sayın
Başkan, değerli milletvekilleri; yine kanun hükmünde kararnameyle yapılmış
başka bir olaydan söz etmek istiyorum. Alevilerin seslerinden birisi olan TV10,
Alevilerin günlük sofralarından kıt kanaat olarak biriktirdikleri ve
yardımlarıyla oluşturdukları bir televizyon kanalıydı. Alevilerin yolunu,
erkânını, geleneklerini ve törelerini yaşatmak için köy köy, kasaba kasaba
dolaşıyor, programlar yapıyordu. Büyük bir sermaye grubuna ait bir kanal
değildi. Çok az çalışanıyla, kıt kanaat imkânlarıyla bu etkinliklerini yapmaya
çalışırken kanun hükmünde kararnameyle kapatıldı. Kapatılmakla yetinilmedi,
mallarına el konuldu; daha sonra da TMSF tarafından satıldı. Bununla da
yetinilmedi, yöneticileri ve çalışanları gözaltına alındı; on aydan bu yana
tutuklular. Kameraman Kemal Demir’in yedi ay sonra iddianamesi geldi ve mahkeme,
yetkisizlik kararı vererek İstanbul’dan Mersin’e gönderdi.
Yine
yöneticilerinden Veli Haydar Güleç ve Veli Büyükşahin on aydır tutuklular. 2
kez iddianame geldi, ikisinde de mahkeme, iddianameyi yetersiz buldu, reddetti;
daha sonra bir üst mahkemeye yapılan itiraz da reddedildi. Onun üzerine, ses
kayıtlarının istenmesine karar verildi.
Şimdi,
bunun neresinden bakarsanız bakın, bu insanların evleri var, aileleri var,
çocukları var ve kendilerine ait yaşamları var. İddianamede ciddi bir suç
unsuru bulunamadığı için iddianame 2 kez reddediliyor, üst mahkeme de
reddediyor ama bununla yetinilmiyor. On aydır arkadaşlar hâlâ tutuklular ve ne
zaman yargılanacakları, ne zaman sonuç alınacağı konusunda da bir belirsizlik
hüküm sürmeye devam ediyor.
Bir
başka konuda bir şey söylemek istiyorum. Hemen hemen her gün, zaman zaman bu
kürsüden hamaset yapılıyor. Bence herkes artık bundan sonra cenazeler üzerinden
siyaset yapmayı bırakmalı, cenazelerin gelmemesi için gereken çabayı sarf edip
ortada duran sorunların çözümüne odaklanmalıdır. Marifet, cenazeye, tabutun
üzerine el koyarak başsağlığı dilemek değildir…
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Peköz.
KEMAL
PEKÖZ (Devamla) – …marifet, o cenazelerin gelmeyeceği bir ortamın Türkiye’de
yaratılmasıdır. 
Hepinize
saygılar sunuyorum. (HDP sıralarından alkışlar)
BAŞKAN
– Aynı mahiyetteki diğer önerge üzerinde söz isteyen Kütahya Milletvekilimiz
Sayın Ali Fazıl Kasap.
Buyurun
Sayın Kasap. (CHP sıralarından alkışlar)
ALİ
FAZIL KASAP (Kütahya) – Sayın Başkanım, sevgili milletvekilleri; Hazreti
İsa’nın bir kıssası var, çoğumuz bilir. Zina isnadıyla bir bayan önüne
getiriliyor ve orada söylediği bir söz var. Diyor ki: “İçinizde hiç günah
işlememiş birisi varsa ilk taşı o atsın.” ve o bayana taş atamıyorlar. 
Şimdi,
ne istedilerse verenler serbest, özgür. En büyük rütbeli asker, bakan;
istihbarat, güvenlik ve asayişten sorumlu bakanlar, görevde; aldatılanlar,
serbest ve özgür. Emre itaat esastır askerlikte, silahsız harp okulu
öğrencileri müebbet hapiste. Beraber yürüyenler, beraber ıslananlar şu anda
özgür ve buralarda; çocukları o okullarda okuyanlar, burada; kendileri o
okullarda okuyanlar, bakan veya milletvekili. 
Kutsal
kitabımız bize birtakım öğütler veriyor, orada diyor ki: “O kimseler ki sözü
dikkatle dinlerler, sonra da onun en güzeline uyarlar.” Allah her zaman için…
Her cumada okunan bir ayetikerime var, orada diyor ki: “Allah adaleti, ihsanı
-yani güzel huyları- yakınlara cömertçe vermeyi emreder. Her türlü fahşâyı,
kötülüğü, azgınlığı ve haddi aşmayı yasak eder.” Burada sadece “yakınlara
cömertçe verme” kısmı algılanmış. “Emrolunduğunuz gibi dosdoğru olunuz.” diye
bir ayetikerime var. Bir de “O kimseler ki sözü dikkatle dinlerler, sonra da
onun en güzeline tabi olurlar, uyarlar.” diyor. 
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Kasap. 
Değerli
milletvekilleri, aynı mahiyetteki önergeleri oylarınıza sunuyorum: Kabul
edenler… Kabul etmeyenler… Önergeler kabul edilmemiştir. 
Diğer
önergeyi okutuyorum. 
Türkiye Büyük Millet Meclisi Başkanlığına
Görüşülmekte
olan (1/4) esas numaralı 701 sayılı Olağanüstü Hâl Kapsamında Bazı Tedbirler
Alınması Hakkında Kanun Hükmünde Kararname’nin 3’üncü maddesinin birinci
fıkrasının üçüncü cümlesinde yer alan “yararlanamazlar” ibaresinin
“faydalanamazlar” ibaresi olarak değiştirilmesini arz ve teklif ederiz. 
 Lütfü
Türkkan Behiç Çelik Hasan
Subaşı
 Kocaeli Mersin Antalya
 Tuba
Vural Çokal Mehmet Metanet Çulhaoğlu Feridun
Bahşi
 Antalya Adana Antalya

 İsmail
Tatlıoğlu 
 Bursa

BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkanım.
BAŞKAN
– Önerge üzerinde söz isteyen Adana Milletvekilimiz Sayın Mehmet Metanet
Çulhaoğlu.
Buyurun
Sayın Çulhaoğlu. (İYİ PARTİ sıralarından alkışlar)
Süreniz
beş dakika.
MEHMET
METANET ÇULHAOĞLU (Adana) – Sayın Başkan, değerli milletvekilleri; 701 Sayılı
Olağanüstü Hal Kapsamında Bazı Tedbirler Alınması Hakkında Kanun Hükmünde
Kararname ile İçtüzük’ün 128’inci Maddesine Göre Doğrudan Gündeme Alınmasına
İlişkin Türkiye Büyük Millet Meclisi Başkanlığı Tezkeresi’nin 3’üncü maddesi
üzerine vermiş olduğum önerge hakkında söz almış bulunuyorum. Yüce heyetinizi
saygılarımla selamlıyorum. 
8
Temmuz 2018 tarihinde Resmî Gazete’de yayımlanarak yürürlüğe giren bu kanun
hükmünde kararname, aynı gün Bakanlığa sunuldu. 17 Temmuz 2018 tarihinde (1/4)
esas numarasıyla esas komisyon olarak benim de üyesi olduğum İçişleri
Komisyonuna havale edildi. İç Tüzük hükümlerine göre yirmi gün içerisinde
görüşülmesi gerekirken 17 Temmuz 2018 gününden bugüne kadar neden bekletildi,
neden Komisyonda görüşülmeden Meclise direkt sevk yolu tercih edildi, yüce
milletimizin takdirine bırakıyorum. 
Evet,
değerli arkadaşlar, ülkemiz, 15 Temmuz hain darbe girişimini yaşamış ve
milletin, darbe girişimine karşı dimdik ayakta durmasıyla hainlere geçit
verilmemiştir. 15 Temmuz şehitlerini de buradan rahmetle anıyorum. Aynı
zamanda, tüm şehitlerimizi rahmetle anıyor, tüm terör örgütlerini de
lanetliyorum. 
Değerli
milletvekilleri, 15 Temmuz 2016 yılında Gazi Meclisi bombalayacak kadar şeref
yoksunu olan bu örgüte hizmet eden kim olursa olsun en ağır şekilde
cezalandırılmalıdır. Bu örgütün hedefinin, devleti bütün varlığıyla ortadan
kaldırmak olduğu bir gerçektir ve Türk devletinin karşılaştığı en büyük iç
düşmandır. Bu konuda, Parlamentoda temsil edilen tüm siyasi parti grupları
hemfikirdir. İYİ PARTİ Grubu olarak, Türk devletine ihanet eden, haince tutum
sergileyen kim olursa olsun bizi karşısında bulur, canımız pahasına da olsa en
sert mücadeleyi veririz.
Değerli
milletvekilleri, 17-25 Aralık tarihinden önce “Beraber yürüdük biz bu yollarda,
yağan yağmurda, esen rüzgârda.” şarkısını söyleyerek o günlere gelirken
geçmişte bu örgütün ve başındaki Feto’nun Türk devleti için tehlikeli olduğunu
söylediğimizde bazı milletvekilleri, bakanlar methiyeler düzüyordu, Ergenekon,
Balyoz davalarının savcılarının altına zırhlı araçlar veriliyordu. Sonunda ne
oldu? Ergenekon, Balyoz davalarından dört yıl, beş yıl yatan, suçsuzluğu
kanıtlanan insanlara devlet tarafından tazminat ödenmesi durumunda kalındığı
gerçeğini de burada unutmayalım. O sürecin sonunda “Allah affetsin, millet
affetsin.” denildi.
Değerli
arkadaşlar, millet affetse de Allah affeder mi bilemem çünkü yüce kitabımız
Kur'an-ı Kerim’de birçok ayette Cenab-ı Allah’ın bir daha suç işlememek üzere,
suç işleyenlerin af dilemesi hâlinde bağışlayıcı olduğunu fakat kul hakkıyla
gelenlerin bağışlanmayacağı ifade edilmekte. Burada bir vatandaşımızın haksız
yere işten atılması söz konusu olursa hepimiz vebal altında kalırız.
Evrensel
hukuk kurallarına, Anayasa’mıza ve Türk Ceza Kanunu’na göre, kişi işlediği
suçtan mesuldür. Suçun şahsiliği ilkesi vardır. FETÖ’yle ilişkilendirilen bir
kişinin kardeşinin suçlanması yasalarımıza göre mümkün değildir fakat yargıya
gidilmeden kanun hükmünde kararnameyle ilişik kesilince mümkün oluyor. Hapiste
kardeşi olan, AK PARTİ’de bakan oluyorken bugün yargı tarafından “Suçsuzdur.”
hükmü verilen, “Soruşturmaya gerek yoktur.” diyerek dosyası kapanan, Dilekçe
Komisyonunda dosyalarının incelenmesini bekleyen, açıkta olan binlerce kişiyi
dikkate alalım diyorum. Gerçek suçlular ile mağdurları ayırmak için adalet
mekanizmasını hızlandıralım. Yargının suçlu buldukları için en ağır cezanın
verilmesini isteyelim. Soruşturmaya gerek görülmeyenler ile beraat kararı
verilen, Dilekçe Komisyonunda bekleyen binlerce vatandaşın mağduriyetlerini
sonlandırmak için Dilekçe Komisyonunu daha hızlı işler hâle getirelim.
Değerli
milletvekilleri, İYİ PARTİ milletvekillerimizle birlikte, bu hainlerin en ağır
cezalarını almalarını talep ederken Genel Başkanımız, seçim mitingi alanlarında
ve grup toplantılarında defalarca kamuoyu önünde bu hususu dile getirmiştir. 
(Mikrofon
otomatik cihaz tarafından kapatıldı) 
BAŞKAN
– Sayın Çulhaoğlu, toparlayalım, selamlayalım. 
MEHMET
METANET ÇULHAOĞLU (Devamla) – Bu konuda söyleyecek çok söz var ama ben hepinize
sakin bir şekilde dinlediğiniz için teşekkür ediyor, saygılar sunuyorum. (İYİ
PARTİ sıralarından alkışlar)
BAŞKAN
– Siz de ama çok sakin anlattınız. Teşekkür ederim.
Değerli
milletvekilleri, önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
3’üncü
maddeyi oylarınıza sunuyorum: Kabul edenler... Kabul etmeyenler... 3’üncü madde
kabul edilmiştir. 
Değerli
milletvekilleri, 4’üncü madde üzerinde ikisi aynı mahiyette olmak üzere üç
önerge vardır.
İlk
okutacağım iki önerge aynı mahiyettedir. Önergeleri okutup birlikte işleme
alacağım.
Türkiye Büyük Millet Meclisi Başkanlığına
Görüşülmekte
olan 6 sıra sayılı KHK’nin 4’üncü maddesinin KHK metninden çıkarılmasını arz ve
teklif ederiz.
 Abdullah
Koç Ebrü Günay Züleyha
Gülüm
 Ağrı Mardin İstanbul
 Dilşat
Canbaz Kaya Ahmet Şık
 İstanbul İstanbul
Aynı
mahiyetteki diğer önergenin imza sahipleri: 
 Özgür
Özel Özgür Karabat Murat
Bakan
 Manisa İstanbul İzmir
 Saliha
Sera Kadıgil Sütlü Murat Emir Mehmet
Göker
 İstanbul Ankara Burdur
BAŞKAN
– Komisyon aynı mahiyetteki önergelere katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkanım.
BAŞKAN
– Önergeler üzerinde söz isteyen İstanbul Milletvekilimiz Sayın Züleyha Gülüm.
Süreniz
beş dakika.
Buyurun
Sayın Gülüm. (HDP sıralarından alkışlar) 
ZÜLEYHA
GÜLÜM (İstanbul) – Merhabalar.
Şimdi,
bütün gün OHAL’i konuştuk. Maşallah, bir OHAL’imiz var, çok bereketli;
kaldırılsa da iktidar tarafından kullanılmaya devam ediliyor, kaldırılmasa da
devam ediliyor. Bir şekilde sürekli OHAL’le yaşamaya başladık ve bundan sonra
da OHAL’le yaşamaya devam etmemiz isteniyor. OHAL, ne aracı hâline geldi; bu
ülkede baskının, otoritarizmin, tek adam rejiminin ya da faşizmin
kurumsallaşmasının aracı hâline getirildi. Bundan sonra da faşizmi
kurumsallaştırmak için “Biz OHAL’le devam edeceğiz.” deniyor aslında bugünkü
tartışmaların kendisiyle de. OHAL ya da faşizmin kurumsallaşması, sadece tüm
toplumsal muhalefete yönelik olarak çıkarılmıyor. Bu ülkede AKP iktidarının
düşündüğünden farklı bir şey düşünen -herhangi bir konuda, hiç fark etmez- bir
kişiye karşı gözaltı, yargı mekanizmasıyla baskı oluşturmanın aracı olarak
kullanılır hâle geldi. Öyle bir noktaya geldi ki, bu ülkede ekonomik kriz var
diye “tweet” atan bir insanın gözaltına alınmaya, yargılanmaya, tutuklanmaya
doğru gidildiği bir ülkeden bahsediyoruz. 
Bir
bağımsız yargıdan bahsedebiliyor muyuz? Sabahtan beri şunlar söyleniyor:
“Yargıya başvurulabilir, yargıda hak aranabilir.” deniliyor. Ama biz bağımsız
bir yargıdan bahsedebiliyor muyuz? Bu ülkede gerçekten bağımsız bir yargı var
mı? Hâkimlerin, savcıların iş güvencesinin iktidarın iki dudağı arasında olduğu
bir ülkede bağımsız bir yargının olması herhâlde kimse tarafından beklenmiyor. 
Ama
sadece bu değil. OHAL koşullarında ya da faşizmin kurumsallaşması ya da
iktidarın politikaları, sadece toplumsal muhalefete değil, kadınlara yönelik de
çok ciddi saldırılarla geliyor. AK PARTİ iktidarı, uzun süredir kadın düşmanı
politikalarla yürüyor, kadınların kazanımlarına yönelik, kadınların bütün
kazanımlarını yok etmeye çalışıyor. Ne oldu? Kadınlara ilk saldırı kayyumlarla
yapıldı. Belediye eş başkanı kadın arkadaşlarımız görevlerinden alındı,
belediyelerdeki kadın kurumları kapatıldı, kadınlar şiddetle baş başa
bırakıldı, dayanışma merkezleri kapatıldı, ekonomik destek sunan tüm
mekanizmalar kapatılarak kadınları dört duvar arasına, evlerine hapsetmeye
çalıştılar. OHAL süresi boyunca kadınlar, kadın cinayetlerine kurban gittiler,
fiziksel saldırılara maruz kaldılar, ama bunların hiçbirinden yargı yoluyla
sonuç almaları mümkün olmadı. 
Peki,
OHAL süreci böyleydi de bugün ne oluyor? Bugünse hiç değişen bir şey yok.
Bugünse iktidarın gündeminde yine kadın kazanımlarına yönelik bir saldırı hattı
var. Şimdi şöyle bir tartışma getiriyorlar önümüze, diyorlar ki: “Nafaka,
efendim, erkekler için bir yükmüş, bunlarda bir mağduriyet varmış, bunun
düzenlenmesi gerekirmiş. Sanki ortada süresiz bir nafaka var, sanki erkekler
gerçekten bir nafaka ödüyormuş gibi algı operasyonlarıyla kadınların yıllardır
mücadeleyle kazandıkları nafakaları elinden alınmak isteniyor. Arkadaşlar,
“süresiz nafaka” diye bir şey yok; yasada yoksulluğa düşen tarafa nafaka
verilmesinden bahsediliyor ama çoğu kez kadınlar yoksulluğa düştüğü için,
erkekler yoksulluğa düşmediği için bu nafakayı kadınlar almak zorunda kalıyor.
Hiç düşündünüz mü acaba kaç kadın nafaka alabiliyor, kaç kadın gerçekten
mahkemeyle aldığı nafaka kararını tahsil edip eline geçirebiliyor ya da bu
nafaka miktarları gerçekten kadınların geçimini sağlayacak kadar bir miktar mı?
Bunların hiçbiri gerçek değil arkadaşlar. Kadınlar nafaka kararını alabilmek
için yıllarca mahkemelerde sürünmek zorunda kalıyorlar. Arkasından da bu kararı
alabilseler bile, erkekler bir şekilde kendini işsiz göstermeye çalıştıkları
için, sigorta kayıtlarını sildirdikleri için, mal varlıklarını kaçırdıkları
için nafakaları tahsil etmek bile mümkün olmuyor. 
Şimdi,
siz, kadınların bu sorununu çözmek yerine boşanmış erkekler derneklerinin
görüşmelerinden çıkardığınız sonuçlarla onları mağdur ilan edip diyorsunuz ki:
“Erkeklerin mağduriyetini çözelim.” Buradan bakıyorsunuz çünkü kafanız erkek
egemen, çünkü kadınları siz dört duvar arasında istiyorsunuz, çünkü kadınların
erkek şiddetiyle yaşamaya zorunlu kalmasını istiyorsunuz, çünkü kadın
özgürlüğünden yana değilsiniz, kadın bağımsızlığından yana değilsiniz, kadını
birey olarak görmüyorsunuz. Kadını ailenin içerisinde bir şahıs olarak
görüyorsunuz; ailenin korunması sizin için esas, kadının korunması sizin için
esas değil. 
Biz
bunu şu sözlerinizden çok iyi biliyoruz: “Kadın-erkek eşitliğine inanmıyoruz.”
sözlerinizden çok iyi biliyoruz, kürtaj tartışmalarında “Çocuk öleceğine
tecavüze uğrayan anası ölsün.” laflarınızdan çok iyi biliyoruz, bugünkü
sözlerinizden de çok iyi biliyoruz. Yine, AK PARTİ’li bir yetkili şunu
söylüyor…
RECEP
ÖZEL (Isparta) – Çok saptırıyorsun ya, çok yanlış konuşuyorsun ya.
ZÜLEYHA
GÜLÜM (Devamla) – Biz sizi dinliyoruz, siz de bizi dinleyin.
RECEP
ÖZEL (Isparta) – Ama yanlış konuşuyorsun. Biraz doğru konuş.
BAŞKAN
– Siz Genel Kurula hitap edin. 
ZÜLEYHA
GÜLÜM (Devamla) - Biz sizi dinledik, siz de bizi dinleyin lütfen.
BAŞKAN
- Siz Genel Kurula hitap edin Sayın Gülüm, Genel Kurula hitap edin. 
ZÜLEYHA
GÜLÜM (Devamla) – Son söz…
(Mikrofon
otomatik cihaz tarafından kapatıldı) 
RECEP
ÖZEL (Isparta) – Dinleriz de yanlış konuşuyorsun. 
ZÜLEYHA
GÜLÜM (Devamla) – Lütfen susar mısınız, konuşma hakkım var. İsterseniz cevap
verirsiniz.
BAŞKAN
– Sayın Gülüm, siz Genel Kurula hitap edin. Bakın, süreniz doluyor. Devam edin.
ZÜLEYHA
GÜLÜM (Devamla) – Tamam.
Son
söz olarak, şu cümle söylendi son süreçte, amca yanına geliyor bir iktidar
yetkilisinin “Biz kadınlara mali yardımlarınızdan dolayı, nafakadan dolayı
kadınlarla evlenemiyoruz, bizimle evlenmek zorunda kalmıyorlar.” diye cümle
kullanıyor, bunun bir mağduriyet olduğunu söylüyor. Şunu mu istiyorsunuz:
Kadınlar, istemedikleri adamlarla ekonomik durumları iyi olmadığı için, köle
olmak zorunda oldukları için onlarla gitsin evlensinler, bu hayat koşullarında
yaşamak zorunda kalsınlar mı istiyorsunuz? Sizin istediğiniz bu, sizin
istediğiniz kadınlara biçilmiş hayat tarzı bu. Kadın düşmanlığınızdan vazgeçin.
(HDP sıralarından alkışlar)
BAŞKAN
– Aynı mahiyetteki önerge üzerinde söz isteyen Burdur Milletvekilimiz Sayın
Mehmet Göker. 
Buyurun
Sayın Göker. (CHP sıralarından alkışlar)
Süreniz
beş dakika Sayın Göker.
MEHMET
GÖKER (Burdur) – Sayın Başkan, değerli milletvekilleri; demokrasi kültürünün,
hoşgörünün, uzlaşmanın simgesi, geçmiş dönem genel başkanlarımızdan demokratik
ve laik cumhuriyetimizin önemli değeri Sayın Erdal İnönü’ye vefatının 11’inci
yılında minnet ve saygılarımı sunarak sözlerime başlamak istiyorum. (CHP
sıralarından alkışlar)
Bir
diğeri de bugün yüz yirmi beş gündür tutuklu bulunan, tutsak bulunan sevgili
Eren Erdem kardeşimizin yüz yirmi beşinci gününde bir an önce özgürlüğüne ve
ailesine kavuşacak yargı yolunun, adaletinin tecellisini istiyoruz. 
Az
önce Bütçe Komisyonundaydık. Burada OHAL’le ilgili konuşmalar yapıldı. Bütçe
konuşmasında, Meclis bütçe sunumu geldiğinde Sayın Başkanım, Meclis
kitapçığının birçok yerinde Türkiye Büyük Millet Meclisi “külliye” olarak tarif
edilmekte. “Külliye”nin kelime anlamı, bir caminin çevresinde cami ile birlikte
kurulmuş medrese, imaret, sebil, kitaplık, hastane gibi yapıların tümü demek.
Türkiye Büyük Millet Meclisine bu yafta yapıştırılamaz. Bu hakkı da kimse
kendinde göremez. (CHP sıralarından alkışlar) Yeri geldiği zaman Türkiye Büyük
Millet Meclisine “Gazi Meclis” demesini bizden çok daha iyi biliyorsunuz ama
Gazi Meclisi itibarsızlaştırmak için de elinizden geleni ardınıza
bırakmıyorsunuz. Şöyle söyleyelim: Biz şimdi çıkıp Meclis Başkanına “Binali”
değil de “Dokuzyüzali” desek kabul edecek misiniz? Yüz eksiltmiş oluruz.
BÜLENT
TURAN (Çanakkale) – Çok ayıp şeyler bunlar, hiç yakışmıyor.
MEHMET
GÖKER (Devamla) – Ayıp şeyler sizin yaptığınız şeyler. Bütçe görüşmelerinde
kabaca gösterilen rakam…
BÜLENT
TURAN (Çanakkale) – Ben buradan bir şey diyeceğim ama çok ayıp olacak yani.
MEHMET
GÖKER (Devamla) – O zaman Meclisin iradesine sahip çıkın Sayın Bülent Bey.
BAŞKAN
– Sayın Göker, Genel Kurula konuşalım.
BÜLENT
TURAN (Çanakkale) – Bak, şahsileştirmek başka bir şey, eleştiri başka bir şey. 
MEHMET
GÖKER (Devamla) – Burada millî iradenin tecelli ettiği bir yerin adını
“külliye” olarak bir şahıs değiştiriyorsa bu ifadeyi de hak ediyordur.
BÜLENT
TURAN (Çanakkale) – Sayın Başkan, uyarır mısınız.
BAŞKAN
– Sayın Göker…
MEHMET
GÖKER (Devamla) – 762 milyardan 885 milyara çıkan bir bütçe var. Bütçede tabiri
caizse rakamlarla oynanmış, rakamlara çarpan değeri konulmuş ve faiz giderleri
yaklaşık yüzde 53,5 artırılarak 117 milyar liraya çıkmış. Bunun bir tek
açıklaması var, ülke faiz lobisine teslim olmuş. Niye mi teslim olmuş? İşte,
yarattığınız OHAL sebebiyle çünkü OHAL’de yarattığınız hukuksuzluk, OHAL’de
yarattığınız adaletsizlik sebebiyle ülkeye gelen yabancı yatırımcı terk etmiş
ve dolayısıyla ülke faize muhtaç hâle gelmiş. Bir diğeri de, tabii,
cumhuriyetin kazanımlarını müsrif evlat gibi satıp dağa taşa, yola yolcuya
yatırmaktan başka ileriye gitmeyen harcamalarınız.
Şimdi,
söylemek istediğimiz bir başka şey daha var. Etrafında hurma ağaçları olan bir
memleket değiliz ama hurma ağacı bir çöl bitkisidir ve bitkisel olarak insana
en fazla benzeyen bitkidir. Biz hurma ağacını Fransa’dan getirdiğimiz ithal
sistemle ılıman iklim yaratarak yaşatmayı ve ondan meyve almayı başarabildik.
Ancak 21’inci yüzyılda 2 askerimizi maalesef ısıtmayı beceremedik, donarak
şehit düştüler. Bu ayıp da bu Hükûmete yeter de artar bile. Hele ki Hükûmetin
kabinesinden bir bakan yardımcısı, olayı incelemek üzere gittiği yerde 2.400
liralık atkı takıyorsa bize çok fazla da söyleyecek bir söz kalmamıştır.
Saygılarımla...
(CHP sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (1/4) esas numaralı “701 Sayılı Olağanüstü Hâl Kapsamında Bazı Tedbirler
Alınması Hakkında Kanun Hükmünde Kararname’nin” 4’üncü maddesinin birinci
fıkrasının ikinci cümlesinde yer alan “yararlanamazlar” ibaresinin
“faydalanamazlar” ibaresi olarak değiştirilmesini teklif ederiz. 
 Behiç
Çelik Lütfü Türkkan Mehmet
Metanet Çulhaoğlu
 Mersin Kocaeli Adana
 Feridun
Bahşi İsmail Tatlıoğlu Tuba
Vural Çokal
 Antalya Bursa Antalya
 Hasan
Subaşı
 Antalya
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkan.
BAŞKAN
– Önerge üzerinde söz isteyen Antalya Milletvekilimiz Sayın Feridun Bahşi.
Buyurun
Sayın Bahşi. (İYİ PARTİ sıralarından alkışlar) 
Süreniz
beş dakika. 
FERİDUN
BAHŞİ (Antalya) – Sayın Başkan, değerli milletvekilleri; 6 sıra sayılı Kanun’un
4’üncü maddesi üzerine söz aldım. Hepinizi saygıyla selamlıyorum. 
Değerli
milletvekilleri, bugün Türkiye Büyük Millet Meclisi Başkanlığının tezkeresiyle
701 sayılı Kanun Hükmünde Kararname’yle FETÖ’cü olduğu gerekçesiyle işlerine
son verilen, rütbeleri sökülen, emekliye sevk edilen kamu personelinin
durumlarının yasalaşması konusunu görüşüyoruz. 
15
Temmuz darbe teşebbüsünden bugüne kadar yirmi yedi ay geçtiği hâlde darbe
teşebbüsünün arka planını ortaya çıkaramıyorsunuz. FETÖ’nün siyasi ayağının
araştırılmasını engelliyorsunuz. Mali kaynaklarına ulaşılıyor, ulaşılmasını
engelliyorsunuz.
On
iki yıl birlikteydiniz. FETÖ ne istediyse verdiniz. Sizi bu hain örgüt
konusunda yıllarca uyardık, dinlemediniz. Ancak 17-25 Aralıkta rant
paylaşımında kavga çıkınca bu dinci terör örgütü ve başındaki ağlak gözlü,
sümüklü herifi hain ilan ettiniz. Bununla da kalmadınız, sonraki tarihlerde
suçluluk telaşıyla, önünüze gelen herkesi önce paralelci, sonra FETÖ’cü ilan
ettiniz, kendinizi de pirüpak ilan ettiniz.
Kiraladığı
evin kirasını Bank Asyaya yatırdı diye insanları işten atıp tutuklattınız.
Çocuğunu dershaneye gönderenin kardeşini kamu görevinden ihraç ettiniz, ancak
darbeye katılan generallerin kardeşlerini büyükelçi, Fetullah’ı son bin yılın
en büyük Türk büyüğü ilan edenlerin eşlerini vali, yine tutuklu rektörlerin
kardeşlerini bakan yaptınız. Sadece siyasi ayağını bulamadınız. Siyasi ayağının
olmadığını ilan edip Türkiye Büyük Millet Meclisinde 2 defa verdiğimiz -bir
tanesi de bugün olmak üzere- araştırma önergemizi reddettiniz. Siyasi ayağının
araştırılmasını istememizden, bunun kamuoyunda gündeme gelmesinden biliyoruz
rahatsızsınız ama size rahat yok. Siyasi ayak ortaya çıkıncaya kadar araştırma
önergesi vermeye ve bunu gündeme getirmeye devam edeceğiz, bunu iyi bilesiniz. 
Değerli
milletvekilleri, yine, emeklilikte yaşa takılanlar konusunda da size rahat
vermeyeceğiz. Kendi maaşınıza yüzde 26 zam yaparken, yandaşlarınıza her türlü
desteği verirken milletin menfaatine olan her işten maliyeti yüksek bahanesiyle
kaçtığınızı milletimize göstereceğiz. EYT konusunun devamlı takipçisi olacağız.

Yine,
sayıları 2 milyona ulaşan öğretmen, polis, hemşire, din görevlisi ve
idarecileri ile bunların emeklileri 3600 ek göstergeyi beklemektedirler. Bunu
seçim beyannamenize de aldınız. Seçim geçeli neredeyse beş ay oldu, hâlâ tık
yok. 
“Büyük
bir çılgınlık yaptık.” diyerek müjdeli manşetlerle taşeron işçileri kadroya
geçirdiğinizi ilan ettiniz ve zamanın Çalışma Bakanının açıklamasına göre 900
bin işçiyi bu haktan yararlandırdığınızı söylediniz fakat belediyelerde çalışan
taşeron işçilere kadro hakkı vermediniz. 696 sayılı KHK’yle kamu kurumları
arasında ayrımcılık yaptınız ve belediyede çalışan taşeron işçilerini belediye
şirketlerine aktardınız, belediye şirketlerine aktarılan işçileri de hiçbir
sosyal haktan yararlandırmayıp mağdur ettiniz. Kamu kurumlarında eski kadrolu
işçiler ile taşerondan belediye şirketlerine geçen işçiler arasında mali ve
sosyal haklar bakımından çok büyük farklar yarattınız. 
Değerli
arkadaşlar, yine, bilindiği gibi profesyonel askerliğe geçiş çalışmaları
yapılmaktadır. Bu konuda da 3+6 eşittir 9 ay askerlik öneren yasa teklifimiz;
Türkiye Büyük Millet Meclisi Genel Kuruluna sunuldu. Bu teklifimiz yasalaşırsa
ayrım yapmadan, askerlik çağına gelen tüm erkekler, mecburi olarak üç aylık
temel eğitim alacaklar. Kalan altı ayı ise isteyen asgari ücretten maaş alarak
tamamlayacak, isteyen ise geri kalan askerlik süresi kadar asgari ücret
tutarınca ücret yatırıp askerliğini tamamlamış sayılacaktır. 
Bir
başka konu ise bedelli askerlik konusu. Bu durum, tam bir drama dönüşmüştür.
700 bini bulan müracaatın her celp döneminde alınanlarla eritilmesi, yılları
bulacak bir dramdır. Bu çocuklar bir an önce işlerini kurabilmek, hayatlarına
yön verebilmek için, açtığınız bu yola başvurmuşlardır ancak sonu gelmeyen bir beklemeye
takılıp kalmışlardır. Gelen bilgilerden, birçoğunun psikolojik sorunlar
yaşadığı anlaşılmaktadır. Kimi evliliğini, kimi iş hayatını beklemeye almıştır.
Gelin, bu teklifimize destek olun ve askerlikte yaşanan tüm farklılıkları
giderip tek tip hâle getirelim.
(Mikrofon
otomatik cihaz tarafından kapatıldı) 
FERİDUN
BAHŞİ (Devamla) – Tamamlıyorum.
BAŞKAN
– Toparlayın.
FERİDUN
BAHŞİ (Devamla) – Saygıdeğer milletvekilleri, Türkiye'de son günlerde toplumun
her kesimi, aşırı derecede sosyal gerginlik ve toplumsal sorunların çözümünde
yorgunluk emareleri göstermeye başlamıştır. Ekonomiden siyasete hayatın her
alanında ve her kesiminde bunun doğurduğu ağır baskı hissedilmektedir.
Vatandaşlar, güzel şeylerin ne zaman olacağını sormakta, umudu ve geleceği konusunda
endişe duymaktadır. 
Bugün,
Dünya Tasarruf Günü’dür. Dolayısıyla kamu alımlarında kâğıttan kaleme, ek
servisten makam aracına kadar her türlü mal ve hizmette, saray harcamalarında
tasarruf yapılması dileğiyle, hepinizi saygıyla selamlıyorum. (İYİ PARTİ
sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
4’üncü
maddeyi oylarınıza sunuyorum: Kabul edenler... Kabul etmeyenler... 4’üncü madde
kabul edilmiştir.
Değerli
milletvekilleri, bu şekilde, birinci bölümde yer alan maddelerin oylamaları
tamamlanmıştır.
Sayın
milletvekilleri, şimdi ikinci bölümün görüşmelerine başlıyoruz.
İkinci
bölüm 5 ila 9’uncu maddeleri kapsamaktadır. 
Bu
bölümde gruplar adına söz isteyen değerli milletvekillerimiz var.
İkinci
bölüm üzerinde ilk söz, İYİ PARTİ Grubu adına Adana Milletvekilimiz Sayın
İsmail Koncuk’a aittir. 
Buyurun
Sayın Koncuk. (İYİ PARTİ sıralarından alkışlar)
Süreniz
on dakika.
İYİ
PARTİ GRUBU ADINA İSMAİL KONCUK (Adana) – Sayın Başkan, kıymetli
milletvekilleri; yüce heyetinizi saygıyla selamlıyorum.
BAŞKAN
– Sayın Koncuk, bir saniye…
Değerli
arkadaşlar, salonda bir uğultu var. Lütfen, arkadaşlarımız konuşacaklarsa
dışarıda konuşsunlar, sayın hatibi dinleyelim.
Sürenizi
baştan başlatıyorum Sayın Koncuk.
Buyurun.
İSMAİL
KONCUK (Devamla) – Evet, aslında 15 Temmuz 2016 tarihinden bu yana yaşanan ve…
Elbette devletin kendisini koruma mecburiyeti var. 15 Temmuzda bir alçak darbe
girişimiyle karşı karşıya kaldığımız aklı başında herkesin kabulü. Ancak,
tabii, o tarihten bugüne yaşananlarla ilgili, akıl ve izan sahibi herkesi
rahatsız eden birçok olayla karşı karşıya kaldık. Aslında iktidar partisinin
milletvekillerini de taraftarlarını da söylemeseler bile rahatsız eden,
vicdanları kanatan uygulamalarla karşı karşıya kaldık. 
Değerli
milletvekilleri, burada siyaseten bir değerlendirme yapmayacağım, vicdanen bir
değerlendirme yapacağım. Ben 2010 yılında KPSS hırsızlığını ortaya çıkarmıştım.
FETÖ’nün bütün basın-yayın organları üzerime geldi. İktidarın da “Tertemiz bir
sınav.” demesine rağmen daha sonra haklılığım ortaya çıktı ve binlerce kişiye
soruların servis edildiği ortaya çıktı. Yani FETÖ tarafından 2010 yılında
recmedilmeye çalışılan bir adamım ama iki yıla yakındır yaşadıklarımız aslında
insan haklarını da aşan, hukuk devleti ilkelerini yerle yeksan eden bir olaylar
silsilesi hâline geldi. Neler yaşıyoruz? 128 bin vatandaşımız kamu görevinden
ihraç edildi. 20 bin tanesi hâlen açıkta ve bunlarla ilgili ne yapılacağını,
hangi tedbirlerin alınacağını bilmiyoruz. 
Şimdi,
Sayın Cumhurbaşkanının bir sözünü hepimiz biliyoruz: “Tabanı ibadet, ortası
ticaret, tavanı ihanet.” Son derece doğru bir tespit ama burada sorgulamamız
gereken, bu tespit yapıldıktan sonra gereğinin ne şekilde yapıldığıdır. “Tabanı
ibadet” ifadesi Sayın Cumhurbaşkanına ait bir söz. Ben AK PARTİ Grubunu
suçlamak adına konuşmuyorum çünkü AK PARTİ Grubunun da bu yaşananlardan bizar
olduğunu biliyorum, düşünüyorum ama Sayın Cumhurbaşkanı bir şeye karar
vermediği sürece AK PARTİ Grubunun Sayın Cumhurbaşkanının hilafına bir cümle
sarf edebilmesi mümkün değil, bunu da biliyoruz. 
Şimdi,
ne yapacağız? Kriterler var, çeşitli kriterler. Efendim Bank Asyaya hesap
açtırmış, ihraç ettiler. Bir sendika kurulmuş, üye olanları ihraç ettiler.
Yurtlarında kalanları ihraç ettiler. Dershanesine gidenleri ihraç ettiler.
Okullarına gidenleri ihraç ettiler. Sayın Cumhurbaşkanı diyor ki: “17-25
Aralıktan sonra biz ikaz ettik, bu bankaya para yatırmayın, bunlar terör
örgütüdür dedik.” E, peki, neden kapatmadınız bu bankayı? Millete tuzak mı
kurdunuz siz, tuzak mı kurdunuz? Efendim, legal bir sendika. FETÖ taraftarları
tarafından kurulmuş olabilir, neden kapatmadınız? Arkadaş hatır gönlüyle bir
sürü insan buraya üye oldu FETÖ’cü olmadığı hâlde, benim bildiğim yüzlerce
insan var. Şimdi, bu kriterler FETÖ’cü tespitinde OHAL Komisyonu tarafından
kullanılmaya devam edildiği sürece bu OHAL Komisyonunun bu kriterleri aşan bir
yetki kullanarak bu insanları suçsuz ilan etmesi, bu tespiti yapabilmesi mümkün
değil.
Şimdi,
17-25 Aralıktan sonra biz ikaz ettik. Efendim, biz sizin gösterdiğiniz bankaya
mı para yatırmak zorundayız? Sizin gösterdiğiniz okullara mı göndermek
zorundayız ya da göndermemek zorunda mıyız? Bu okulları neden kapatmadınız
Sayın Cumhurbaşkanı? Neden vatandaşların çocuklarını bu okullara göndermesine o
zaman müsaade ettiniz? Bunlar Millî Eğitim Bakanlığının denetiminde,
gözetiminde okullardı. Bu millete kumpas mı kurdunuz? Evet, kumpas kurdunuz,
bugün bunu anlıyoruz. Eğer gerekli tedbirleri siyasal iktidar zamanında almış
olsaydı o tabanı ibadet olan insanların muhtemelen büyük bir kısmı bugün o FETÖ
örgütüyle belki de anılmıyor olacaktı ama siz göz yumdunuz ve bunları onların
kucağına attınız.
Bakın,
geçmişi bir hatırlayın. Bu ülkede polis olmak için bu Fetullahçı yapıdan
referans almaktan başka bir şansınız yoktu, ya polis olacaktınız ya da
olmayacaktınız referansınız yoksa. Savcı mı olacaksınız, hâkim mi olacaksınız,
FETÖ’den referansınız olacak. Hatta, görüyoruz ki bugün -15 Temmuzda bunu
gördük, en acı şekilde öğrendik- askeriye sınavlarını kazanmak için bile
FETÖ'cü olmak gerekiyormuş; bütün bunları gördük.
Şimdi,
bakın, siz devlet olarak bunları görmek zorundasınız. Sayın Cumhurbaşkanı diyor
ki: “Ben aldatıldım.” Sayın Cumhurbaşkanına her zaman sorduk, sizler de
sordunuz, AK PARTİ’li milletvekilleri de yüreklerinden soruyordur mutlaka,
vicdanlarıyla soruyor, ağızlarıyla telaffuz edemeseler de mutlaka yüreklerinden
soruyorlardır. Peki, siz bu kadar istihbari bilgiye sahip iken aldatılıyorsanız
o “tabanı ibadet” dediğiniz insanlar, bu, “Allah” diye her gün televizyonda
ağlayan, “Peygamber” diye gözyaşı döken adamın sözlerine nasıl kanmayacaklar?
Maalesef bizim milletimizin böyle bir eksik tarafı var, böyle her “Allah”
diyenin peşinden koşmak gibi bir –zafiyet demeyeyim, bu bir saygı gereği belki
de- zafiyetimiz var millet olarak. Bizde de var, bende de vardır. “Allah”
diyene saygı duyarım hangi dünya kimliğine sahip olursa olsun. Benim
muhafazakâr kimliğim bana bunu emreder. Bu millet de bunların kucağına atıldı,
göz yumuldu, sessiz kalındı, tedbir alınmadı.
Şimdi,
aslında bunları bir siyasi öncelikle filan söylemiyorum, yani bunlardan gelecek
oy varsa gelmesin ya, böyle bir derdimiz filan yok İYİ PARTİ Grubu olarak. Ama
insan olarak şimdi ne yapacağız? Aslında Sayın Cumhurbaşkanının yeniden bir
mütalaa yapması lazım. Aklı başında insanların, yüreği sızlayan insanların, AK
PARTİ Grubu içerisindeki akil insanların mutlaka uyarması lazım, “Artık bu
gidişat nereyedir?” diye uyarması lazım.
Bakın,
bugün öğrendim, Sağlık Komisyonunda bir kanun teklifi görüşülüyor. Şu anda
FETÖ'den ihraç edilmiş herhâlde yaklaşık 10 bin civarında doktor var, bu
doktorların özel hastanelerde doktorluk yapmasının önüne geçecek düzenlemeler
içeriyor. Ya, arkadaş, artık ayağınız yere bassın ya. Yani bu nereye kadar
gidecek böyle? Nereye kadar buna göz yumacaksınız? Dilerim Allah’tan, Allah
size vicdan versin. Bu milletvekilliği koltuğu gelip geçicidir, kimse bu
koltuklara yapışıp kalmadı; yarın vatandaşların içine döneceğiz. On sene sonra
bu insanların evlatlarıyla karşılaştığımızda… Devlet düşmanı yetişiyor bunlar
ya, devlete de millete de düşman yetiştiriyoruz. Bunun bir çözümünü bulmamız
lazım. Ama “Siyasi ayağı araştırılsın.” diyoruz, reddediyorsunuz. Bakın,
geçmişte köşe yazarı olan insanlar var, FETÖ’yü öven. Bunların o övgü dolu
yazıları sebebiyle “Fetullah Gülen” denilen o şahsa muhabbet besleyen binlerce
insan oldu. Bunlar şu anda AK PARTİ’yle beraber hareket ediyor, hiçbir suçu
günahı yok; bunlardan etkilenen ve bunların dümen suyuna giren birçok zavallı
ihraç edilmiş durumda. 
(Mikrofon
otomatik cihaz tarafından kapatıldı) 
BAŞKAN
– Sayın Koncuk, selamlayalım. 
İSMAİL
KONCUK (Devamla) – Bakın, bunun bir çözümünü bulmamız lazım. Ben milliyetçi,
ülkücü bir adamım, asla bunların dümen suyuna girmedim, hiç de sevmedim. Fakat
1 milyonun üzerinde, belki de 1 milyonu da aşan aileyi ilgilendiren bir durumla
karşı karşıyayız. Bunları nasıl yapacağız, gelecekte bunları nereye koyacağız,
Türkiye bunlarla nereye gidecek? Bunu çözmek zorundayız, bir yolunu bulmak
zorundayız. Bunları kontrol altına alalım. Polis mi? Geri hizmete verelim
kardeşim, masabaşı oturtalım, eline silah vermeyelim, bir çözüm bulalım. Ama bu
olayları göre göre “Ya, bu devam etsin.” deme hakkına hiç kimse sahip değil değerli
arkadaşlar.
Biz
bunu söyledik, bizim vicdanımız rahat. Allah sizin vicdanlarınızı da rahat
kılsın. Dilerim Allah’tan, dilerim Allah’tan, vicdanını rahat kılmak adına bir
irade ortaya koymayanlardan da Yüce Allah bunun hesabını mutlaka sorsun.
Hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkür ederim Sayın Koncuk. 
Değerli
milletvekilleri, gruplar adına ikinci konuşma, Milliyetçi Hareket Partisi Grubu
adına söz isteyen Sakarya Milletvekilimiz Muhammed Levent Bülbül’de.
Buyurun
Sayın Bülbül. (MHP sıralarından alkışlar)
Süreniz
on dakika.
MHP
GRUBU ADINA MUHAMMED LEVENT BÜLBÜL (Sakarya) – Sayın Başkan, sayın
milletvekilleri; görüşülmekte olan 701 Sayılı Olağanüstü Hal Kapsamında Bazı
Tedbirler Alınması Hakkında Kanun Hükmünde Kararname ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi’nin ikinci bölümü hakkında Milliyetçi Hareket Partisi
Grubu adına söz almış bulunmaktayım. Bu vesileyle muhterem heyetinizi saygıyla
selamlıyorum.
8
Temmuz 2018 tarihinde Resmî Gazete’de yayımlanarak yürürlüğe giren kanun
hükmünde kararnameyle, terör örgütlerine veya Millî Güvenlik Kurulunca,
devletin millî güvenliğine karşı faaliyette bulunduğuna karar verilen yapı,
oluşum veya gruplara üyeliği, mensubiyeti veya iltisakı yahut bunlarla irtibatı
olan kişilerin kamu görevinden başka hiçbir işleme gerek kalmaksızın
çıkarılması ve bunların olağanüstü hâl kapsamında daha önce kamu görevinden
ihraç edilenlere uygulanan yaptırımlara tabi tutulması doğrultusunda
düzenlemeler yapıldığı anlaşılmaktadır.
Milliyetçi
Hareket Partisi olarak bizler, 15 Temmuz hain ve kanlı darbe girişimine karşı
milletimizle ve devletimizle beraber, bütün varlığımızla ve gücümüzle direndik.
Hain ve kanlı darbe girişiminin daha ilk dakikalarında yani darbenin başarılı
olup olmayacağının dahi belli olmadığı bir vakitte, sağına soluna, önüne
arkasına bakmadan, hain darbe girişimine karşı devletin ve Hükûmetin yanında
olduğunu ifade etmiş olan Genel Başkanımız Sayın Devlet Bahçeli, Türk
devletinin zora düştüğü, saldırıya uğradığı, Türk demokrasisinin tıkanmaya yüz
tuttuğu her durumda daha önce ne yapmışsa 15 Temmuz gecesi de aynısını yapmış
ve “Önce ülkem ve milletim.” demiştir. 
15
Temmuz gecesinden itibaren Türkiye ve Türk düşmanlarına karşı her türlü
tedbirin alınmasını, terörle mücadelenin etkin ve kararlı bir şekilde
yürütülmesini talep eden Milliyetçi Hareket Partisi, olağanüstü hâl tedbirinin
uygulanmasının büyük önem arz ettiğini ifade etmiş, defaatle bunu dile
getirmiş, Türkiye Büyük Millet Meclisinde yapılan bütün oylamalarda bu yönde
istikrarlı ve tutarlı bir şekilde tercihini ortaya koymuştur. Milliyetçi
Hareket Partisi olarak, 15 Temmuzdan bu yana, terörle mücadelenin etkili
şekilde yapılmasını, kesintiye uğramamasını dile getirmiş bulunmaktayız.
Çıkarılan ilk olağanüstü hâl kanun hükmünde kararnamesinden itibaren de kamu
kurumlarından yapılan ihraçlarda ve kurum kararıyla yapılan açığa almalarda
yaşanabilecek mağduriyetlere karşı yardımcı olmak maksadıyla kapılarımızı,
teşkilatlarımızın kapılarını bütün vatandaşlarımıza siyasi parti ayrımı
gözetmeksizin açmış bulunmaktayız. Bizler milletin ve devletin menfaatlerini
her türlü şahsi menfaatten üstün saymaktayız. Ancak haksız bir şekilde ihraç
muamelesine maruz kalan veya açığa alınan kişilerin sayısı 1 dahi olsa yani 1
kişi dahi bile olsa bunun, o kişinin kendisinin ve ailesinin kıyameti olduğunu
çok iyi bilmekteyiz. Bu nedenle yaşanan mağduriyetleri yakından takip
etmekteyiz. 
Kurulan
komisyonla ihraçlara karşı itiraz yolunun açılmış olduğu hepimizin malumudur.
Bugüne kadar birçok başvurunun yapıldığı, komisyonun çalışmaları neticesinde
sınırlı sayıda iade kararının çıktığı da yine hepimizce bilinmektedir. Burada
birçok dosyanın daha incelenmeyi beklediğini ve o mağduriyetlerin giderilmesi
için vatandaşlarımızın, bu konuda mağdur olduğunu iddia eden vatandaşlarımızın
büyük bir beklenti içerisinde olduğunu müşahede etmekteyiz. Bu incelemelerin
daha hızlı bir şekilde yapılması ve hukuka ve hakkaniyete uygun kararlar
verilebilmesi için gerekli tedbirlerin acilen alınması gerektiğini ifade etmek
istiyoruz. 
Burada
sadece ihraç kararları, idari işlemler ve kanun hükmünde kararnamelerle yapılan
işlemlerden başka, adli yargılama süreçleriyle ilgili birtakım hususları ifade
etmek gerektiği kanaatindeyiz. Bugün Türkiye’de, Türkiye'nin birçok yerinde
FETÖ dolayısıyla birçok yargılamanın yapıldığını, birçok ceza mahkemesinde
bunun yargılamasının gerçekleştiğini hepimiz biliyoruz. Burada verilen
kararların birçoğu şu anda istinaf aşamasında, bir kısmı hâlen bidayette karar
aşamasına gelmiş bulunmaktadır. Buradan takip ettiğimiz kadarıyla verilen
kararlarda bir yeknesaklık problemi bulunmaktadır. Örneğin, terörle mücadele
açısından çok önemli olduğunu düşündüğümüz etkin pişmanlık müessesesinden
yararlanmak arzusunda olanların, bu konuda talepte bulunanların almış olduğu
cezalarda veya onlara yapılan muamelelerde Türkiye'nin farklı mahkemelerinde,
farklı bölgelerinde farklı kararların verildiğini görmekteyiz. Bu konuda bir
uyum temin edildiği takdirde etkin pişmanlık müessesesinin çok daha iyi bir
şekilde işlerlik kazanacağı, bunun, terör örgütünün organizasyon yapısının
çözülmesi ve Türkiye'nin en ücra köşelerine, Türk devletinin en kılcal
damarlarına kadar sızmış olan bu yapının çözümlenmesi noktasında büyük faydalar
getireceği kanaatindeyiz. 
Ayrıca,
cezalandırmalarla alakalı olarak, verilen ceza kararlarıyla ilgili olarak da
Türkiye'nin başka yerlerinde, mahkemeler arasında yine farklı kararlar verilmiş
olduğunu görmekteyiz. Bunların, Yargıtay aşaması geldiğinde bir düzene
kavuşturulacağı kanaatindeyiz ancak istinaf aşamasında yani bölge adliye
mahkemeleri aşamasında da bu hususların dikkatten kaçmamasının, Türkiye’de bu
yargılamalarda verilen kararlarda bir uyum temin edilmesi gerektiğinin altını
burada yeniden çizmek istiyoruz. Adalet gecikmemelidir fakat adalet doğru bir
şekilde de tecelli etmek zorundadır. 
Burada,
FETÖ’yle irtibatı veya iltisakı dahi olmaksızın, darbe gecesi hiçbir silahlı
eylemin içerisinde bulunmamasına rağmen, örneğin, Ankara, İstanbul, Sakarya
gibi Türkiye’de silahlı eylemlerin de söz konusu olduğu illerimizde hiçbir
silahlı eyleme, darbe girişiminde bu faaliyetlere katılmamasına rağmen,
erbaşların, erlerin ceza almış olmasını, yine uzman çavuşların, erlerin,
erbaşların ceza almadığı bir durumda hiçbir şekilde FETÖ’yle irtibatı ve
iltisakı tespit edilemeyen fakat buna rağmen, darbe gecesi birtakım yerlerde
sadece bulunmaktan ötürü inanılmaz miktarlarda ceza alan, on yıllarca ceza alan
insanlarımızın olduğunu bilmek, hepimizin bu noktada birtakım kararlar,
birtakım tedbirler alması gerektiğini ifade etmek gerekmektedir.
Milliyetçi
Hareket Partisi olarak bizler FETÖ’yle ilgili soruşturmaların, FETÖ’yle
mücadelenin etkin ve kararlı bir şekilde sürdürülmesini her zaman ifade ettik,
yine de ifade ediyoruz. Bu işin sulandırılmasına asla ve asla tahammülümüzün
olmadığının altını çiziyoruz fakat demin de ifade ettiğim gibi, ortaya
çıkabilecek mağduriyetlerin giderilmesi ve bunların minimuma indirilmesi Türkiye'nin
ileride kurmaya çalıştığı düzen açısından, Türk devletinin yeniden inşa
edilmeye çalışıldığı şu süreçte çok büyük önem arz etmektedir.
Ben
bu soruşturmaların, bu işlemlerin hakkaniyete ve hukuka uygun şekilde
yürütülmesini temenni ettiğimizi tekrar ifade etmek istiyor ve Milliyetçi
Hareket Partisi olarak şu an görüşülmekte olan tezkereye desteğimizi tekrar
ifade ediyor, hepinize saygılar sunuyorum. (MHP ve AK PARTİ sıralarından
alkışlar) 
BAŞKAN
– Teşekkür ederiz Sayın Bülbül.
Söz
sırası Halkların Demokratik Partisi Grubu adına söz isteyen Ankara
Milletvekilimiz Sayın Filiz Kerestecioğlu’na aittir.
Buyurun
Sayın Kerestecioğlu. (HDP sıralarından alkışlar)
Süreniz
on dakika.
HDP
GRUBU ADINA FİLİZ KERESTECİOĞLU DEMİR (Ankara) – Sayın Başkan, değerli milletvekilleri;
ben sözlerime yakın zamanda kaybettiğimiz sevgili eski Urfa Milletvekilimiz
İbrahim Ayhan’ı anarak başlamak istiyorum. Sevgili arkadaşımız “İktidarı
arzulamak insanlığın en büyük kötülüğüdür.” diyordu. Hele bazı iktidarlar ve
onların tarihte alacağı yeri düşündüğünüz zaman aslında kilometrelerce uzağa
gitmek geliyor içinizden. 
Değerli
arkadaşlar, OHAL “olağanüstü hâl” demek. Bazen kavramları kullanıyoruz, sonra
onlara bir güzel alıştırılıyoruz ve ne anlama geldiğini dahi unutuyoruz ya,
işte o yüzden hatırlatmak istedim. “O” “H” “A” ve “L” harflerinden oluşan OHAL
ne idiği belirsiz bir sözcük değil, olağanüstü hâl demek. OHAL, olağanüstü işçi
ölümleri demek. Olağanüstü hapislikler, cezaevlerinde ölümler, cezaevlerinde
hamile kadınlar, bebekler, olağanüstü zulüm demek. OHAL, başkent Ankara’ya
girerken bile kontrolsüz girememek ve girilemeyen şehirler olağanüstü güvenlik
paranoyası demek. Olağanüstü hâl, olağanüstü kadın ölümleri demek. OHAL,
birileri olağanüstü kazançlar elde ederken diğerlerinin aşırı yoksullaşması
demek. OHAL “Biz onu sizin için getirdik. Bakın, grev mrev oluyor mu bu hâlde.”
diye patronlara seslenmek demek. OHAL, patronlar için bile aslında olağanüstü
bir hâl, kriz ve konkordato demek. OHAL, herkes için olağanüstü yargı ve adaletsizlik
demek. İşte, OHAL’ler, bu hâller. Ama OHAL düşünceye ve halkın iradesine
hapislik olduğu kadar cezaevlerinde nice nice yazarlar ve çizerler de demek
aynı zamanda. Bu nedenle başta Gültan Kışanak, İdris Baluken ve Selahattin
Demirtaş olmak üzere bütün üretken arkadaşlarımızı buradan sevgiyle
selamlıyorum. (HDP sıralarından alkışlar) 
Evet,
biliyorsunuz, geçtiğimiz yılın ocak ayında 685 sayılı KHK’yle bir OHAL
Komisyonu kuruldu. 
LÜTFÜ
TÜRKKAN (Kocaeli) – Sayın Başkan, Komisyon nerede? Sonlandırmanız lazım,
Komisyon yok, Komisyonun olmadığı yerde böyle bir şey olmaz, kapatalım olmazsa.

FİLİZ
KERESTECİOĞLU DEMİR (Devamla) – İhraç edilmiş yüz binlerce kamu görevlisi
başvurdukları mahkemelerde hukukun tecelli edeceğini umarken hukuki süreci
tamamen yavaşlatan bir komisyon sürüldü önlerine ve ancak Temmuz 2017…
BAŞKAN
– Sayın Kerestecioğlu, konuşmanızı burada zorunlu bir nedenden dolayı kesmek
durumundayım. 
ÖZGÜR
ÖZEL (Manisa) – Komisyon terk etmiş. 
RECEP
ÖZEL (Isparta) – Geldi, geldi. 
BAŞKAN
– Komisyonumuzun üyeleri ne yazık ki görevlerinin başında değiller. 
LÜTFÜ
TÜRKKAN (Kocaeli) – O yüzden oturumu kapatmak zorundasınız Sayın Başkan. 
ÖZGÜR
ÖZEL (Manisa) – Böyle lakayıtlık olur mu arkadaşlar yahu? Kanun görüşüyoruz,
kararname görüşüyoruz yahu. Kaşla göz arasında Komisyon üyesi kalkar gider mi
ya?
RECEP
ÖZEL (Isparta) – Haklısınız.
BAŞKAN
– Değerli arkadaşlarım, Komisyonumuz niçin görevini yerine getirmiyor? Yani
kanun görüşmelerinde Komisyonun bulunması İç Tüzük’ümüzün gereği. 
LÜTFÜ
TÜRKKAN (Kocaeli) – Sayın Başkanım, aslında Komisyonun olmadığı yerde devam
ettirmek sizi de sıkıntıda bıraktı, bu konuda hukuksuz bir oturum devam etti. 
BAŞKAN
– Yani biz tabii, arkadaşlarımızın şu anda farkına vardık ama bir daha lütfen
tekerrür etmesin. 
İÇİŞLERİ
KOMİSYONU BAŞKAN VEKELİ SERMET ATAY (Gaziantep) – Arkadaşlarım dışarı çıktı
efendim, biz buradayız. 
BAŞKAN
– Komisyon sıraları terk edilmez değerli arkadaşlarım. 
RECEP
ÖZEL (Isparta) – Buradaydı efendim, içerideydi. 
ÖZGÜR
ÖZEL (Manisa) – Normalde komisyon kalktı mı oturum durur, yani öyle bir şey
yok. 
BAŞKAN
– Sayın Kerestecioğlu, buyurun. 
FİLİZ
KERESTECİOĞLU DEMİR (Devamla) – Evet, olağanüstü hâl Mecliste de olağanüstü hâl
demek, halkın iradesini, halkı önemsememek demek. (HDP sıralarından alkışlar)
Böyle bir ciddiyetsizlikle de karşı karşıya kaldık. Tamam, insicamım bozuldu
ama devam ederiz. 
Evet,
ihraç edilmiş yüz binlerce kamu görevlisi başvurdukları mahkemelerde hukukun
tecelli edeceğini umarken hukuki süreci tamamen yavaşlatan bir komisyon sürüldü
önlerine ve ancak Temmuz 2017’de ilk başvurularını almaya başladı bu komisyon.
Bu zamana kadar 125 bin başvurudan ancak 36 binini sonuçlandırdı ve bunlardan
sadece 2.300’ünü kabul etti. Komisyona başvuran, ihraç edilmiş ya da açığa
alınmış kişilerin suçları sabit olmamasına rağmen, kimisi iki yıldır işsiz ve
tüm sosyal haklarından mahrum durumda. İktidarınız ve bu komisyon, yüz binlerce
suçsuz, günahsız insanın vebalini üzerinde taşıyor. Ege Denizi’nde can veren 3
çocuklu Maden ailesi de var bunların içerisinde, yine, ihraç edilen ve yaşamını
yitiren EĞİTİM-SEN yöneticisi Kazım Ünlü de bunların içerisinde. Başvuruları
reddedilen kişilerin hangi yolla hakkını arayabileceği de sınırlandı ve dendi
ki: “Yalnızca HSK’nin belirleyeceği idare mahkemelerine başvurabilecekler.”
Yani, doğal hukuk yolları tamamen ortadan kaldırıldı ve doğal hâkim ilkesi
ihlal edildi. 
Aslında,
o gün bugündür zaten ülkede doğal bir hâkim kaldı mı, bilmiyoruz. Hâkimlerin
hepsi gerçekten doğallıktan çıktılar. Herkeslerden ve hukuktan da bağımsız
yargımız, tuhaf gizli tanıklarla rehin tuttuğu, sonra da Trump’a bağışladığı
rahip Brunson kararı gibi kararlara güzelce imzalar atmaya devam ediyor. Sonra
da, geçen gün olduğu gibi, Adalet Bakanı tutuyor diyor ki: “Suç işleyenler
karakolun bir kapısından girip diğer kapısından çıkıyor. Yapanın yanına kâr
kalıyor. Bu algı insanların kendine, topluma ve devlete olan güvenini
zedeliyor.” Diyoruz ki: Sayın Bakan, yargı sizlerden soruluyor, yargı ve
cezaevleri, bizden sorulmuyor. Üstelik de bizden karakolun bir kapısından
girenler diğer kapısından çıkmıyorlar maalesef, genellikle girdikleri yerde
kalıyorlar. Bir Adalet Bakanı yargıdan bu şekilde bahsediyorsa o zaman
hakikaten vay hâlimize. 
KHK
ihraçlarına dönersek, HSK’nin belirlediği idare mahkemesinden cevap alamayanlar
bölge idare mahkemelerine, Danıştaya, Anayasa Mahkemesine sırayla başvuracak,
ancak iç hukuk yolları tükendiğinde AİHM’e başvuracaklar. Belki sekiz yıl
geçecek bu sürede ve sekiz yıl sonra adalete ulaşacak insanlar, buna “adalet”
denebilirse ya da sekiz yıl sonra mesela diyeceksiniz ki sizler: “Affedersiniz,
aldatıldık.” 
Sadece
kişilere değil, kurumlara da dokundu tabii ki OHAL ve KHK’ler. Kadın
dernekleri, çocuk dernekleri kapatıldı, televizyonlar kapatıldı ve seçilmiş
belediye başkanlarının yerine kayyumlar atandı. Şu anda gördüğünüz gibi bunlar
da yetmiyor, muhtarlara da değiliyor aynı zamanda ve gerçekten, eğer sarayı
ziyaret etmeyen muhtarlardansanız o zaman vay halinize!
Sevgili
dostum, barış akademisyenlerinden adli tıp profesörü Şebnem Korur Fincancı
mahkemedeki savunmasında şöyle diyor: “Milan Kundera’nın ‘İnsanın iktidara
karşı mücadelesi, belleğin unutmaya karşı verdiği mücadeledir.’ sözünü
alıntılayarak başladığım bir yazıda orada da belirttiğim gibi, hakikat ortaya
konmadığında toplumsal belleğin bir parçası olamıyor. Toplumsal belleği
oluşturamadığımızda toplum olma özelliğini de yitiriyoruz. Bellek oluşturma
önüne engeller çıkarma bir tahakküm biçimi olarak da okunabilir. Nilgün Toker
Kılınç’ın söz ettiği gibi, bu dünyaya kendimizi gösterme gücünü bu dünyayı
düzenleme, kontrol etme gücü olarak gördüğümüzde, artık dünyayı insanlar arası
bir dünya olarak değil, nesneler alanı olarak görmeye başlıyoruz. Ölümler de
insanlar arasında ve can yakan olaylar olarak görülmekten çıkıyor hâl böyle
olunca. İrademizi esir alan bir şiddetle karşı karşıya kalıyoruz. Hakikat tam
da irademize sahip çıkmamızın en etkili yollarından biri.”
Evet,
hakikat ve hakikate ulaşmak için mücadele etmek irademize sahip çıkmanın ve
insan olmanın en etkili yollarından biri. Her ne kadar örneğin Cumhurbaşkanı
veya bir bakanın on dakikalık bir konuşması içerisinde dahi hakikatin, gerçeğin
10 kez kılık değiştirdiğine tanık olabiliyorsak, on yayın organının aynı
başlıkla çıkarak, aynı yayını yaparak hakikati karıştırmaya, karartmaya
çalıştığı tuhaf zamanlardan geçiyor olsak da biz bu yoldan, hakikat yolundan
yürümekte kararlıyız.
(Mikrofon
otomatik cihaz tarafından kapatıldı) 
BAŞKAN
– Sayın Kerestecioğlu, az önce insicamınızı da bozduk. Size iki dakika ilave
süre veriyorum. 
FİLİZ
KERESTECİOĞLU DEMİR (Devamla) – Tamamlıyorum.
Teşekkür
ederim. İki dakikaya gerek yoktu ama teşekkür ederim.
BAŞKAN
– Takdir sizin, nasıl kullanırsanız.
FİLİZ
KERESTECİOĞLU DEMİR (Devamla) – Sağ olun.
Evet,
bu yolda, bu hakikat yolunda güzelim mesleklerinden uzaklaştırılmış ve
mahkemelerde birbirinden değerli savunmalar yapan tüm barış akademisyeni
arkadaşlarımızı buradan selamlıyorum. İyi ki varsınız, iyi ki hakikat için
uğraşıyorsunuz, iyi ki bu ülkenin geleceğini kuranlardan olacaksınız.
Saygılar
sunarım. (HDP sıralarından alkışlar)
BAŞKAN
– Teşekkür ederim Sayın Kerestecioğlu.
Gruplar
adına son söz, Cumhuriyet Halk Partisi Grubu adına söz isteyen Antalya
Milletvekilimiz Sayın Çetin Osman Budak’a aittir.
Buyurun
Sayın Budak. (CHP sıralarından alkışlar)
Sayın
Budak, süreniz on dakika.
CHP
GRUBU ADINA ÇETİN OSMAN BUDAK (Antalya) – Sayın Başkan, değerli
milletvekilleri; hepinizi saygıyla selamlıyorum.
Olağanüstü
hâl… Olağanüstü hâl ve olağan hâl var; iki hâl var: Birisi olağan, diğeri
olağanüstü hâl. Anayasa’da da bu tanımlanmış. Anayasa “Olağan yollardan eğer
yönetemiyorsanız olağanüstü hâli ilan edebilirsiniz.” demiş ama koşullarını
koymuş tüm ülke sathında değil. Terör yaşanabilir, bir sıkıntı vardır bir
bölgede, geçici olarak yaparsınız. Yani “bir ay” dersiniz, “iki ay” dersiniz,
“yirmi dört ay” demezsiniz. “Efendim, 24 Haziran seçimlerini de yapalım, ondan
sonra olağanüstü hâli kaldırırız.” mantığı da mantık değildir çünkü 16 Nisanda
referandumu yapıp dünyada demokratik ülkelerde olmayan bir işi başardınız.
Birincisi, bu.
İkincisi:
Yine, demokrasiyle yönetilen ülkelerde olağanüstü hâlde seçimlere gidilmez ve
siz seçimlere gittiniz. Sonra, arkasından da “Olağanüstü hâli kaldırdık.”
dediniz. Biraz önce söylediğim gibi, olağan yollardan yönetemeyeceğinizi
bildiğiniz, anladığınız durumda seçimlere gittiniz ve sonuçta olağanüstü hâli
süresiz olarak aslında uzattınız, kararnamelerle ülkeyi yönetmeyi artık yönetim
şekli hâline getirdiniz. 
Şimdi,
buradan şuna girmek istiyorum: 20 Temmuzdan bir gün önce “Bu hain darbe
girişimi bizim için Allah’ın lütfudur.” dediniz. Önce durduk, “Ne demek
istiyorlar? Bunun altından ne çıkacak bakalım?” dedik. Ertesi gün, 20 Temmuzda
olağanüstü hâl kararını açıkladınız. 
Sayın
Cumhurbaşkanı demiş ki: “Olağanüstü hâl ilanının amacı, ülkemizde demokrasiye,
hukuk devletine, vatandaşlarımızın hak ve özgürlüklerine yönelik bu tehdidi
ortadan kaldırmak için gereken adımları en etkin ve hızlı şekilde atabilmektir.
Bu uygulama kesinlikle demokrasiye, hukuka, özgürlüklere karşı değildir.” 
Bakalım
öyle mi? Şimdi, rakamlarla çalıştım; önce, ekonomiyle ilgili bu olağanüstü hâl
nasıl bir tahribata sebep olmuş onu size rakamlarla anlatacağım. 
20
Temmuzda ki biz, özellikle 12 Eylül Anayasası’nın faşist bir anayasa olduğunu
ve ülkede meri olmasına rağmen bunun devam etmemesi gerektiğini savunuyorduk ve
sizler de bunu savunuyordunuz. 
20
Temmuzda getirdiğiniz ve olağanüstü hâlde bu referandumla süren o sivil darbe
-bize göre- neler getirmiş bakın bakalım: O zaman dolar 3 liraymış 20 Temmuzda,
dolar 7 liraya, euro 8 liraya çıkmış; euro da 3,30 liraymış. Firmaların,
özellikle reel sektörün döviz açığı 207 milyar dolar yani bugünkü kurla 627,2
milyar lira imiş. Nereye çıkmış firmaların, reel sektörün döviz açığı? 217
milyar dolar yani 1 trilyon 192,1 milyar Türk lirasına çıkmış yine bugünkü
kurla, bugün kur 5,60. 20 Temmuzda Türkiye'nin dış borcu 423 milyar dolarmış,
Türkiye'nin dış borcu bugün 468 milyar dolara çıkmış. 20 Temmuz sivil
darbesinden önce özel sektörün dış borcu 297,2 milyar dolarmış, bugün geldiği
nokta, yine özel sektörün dış borcu 317,1 milyar dolara ulaşmıştır. Cari açık
29,4 milyar, bugün geldiği nokta 55 milyar dolar. Yine 20 Temmuzdan önce dış
ticaret açığımız 58,1 milyar dolarken bugün gelinen noktada dış ticaret açığı 74
milyar dolara çıkmış arkadaşlar. Çılgın rakamlar değil mi? Evet, çılgın
rakamlar. Biraz sonra, sürem yeterse sosyal arızalarını da arka arkaya
sıralayacağım. 
Türkiye’ye
giren doğrudan yabancı sermaye 20 Temmuzdan önce 13,7 milyar dolarken şu anda
10,1 milyar dolara ulaşmış ama bu, sıcak para. Yani özellikle de bu, haziran
rakamı, daha bugünkü rakamlara ulaşamadık. En çarpıcı olan da tüketici
enflasyonu. 20 Temmuzdan önce tüketici enflasyonu yüzde 7,74 iken bugün yüzde
25 seviyesine çıkmış durumda yani neredeyse 4 katına ulaşmış. 
Millî
gelirle ilgili bir hesaplama yaptık. 20 Temmuzdan önce millî gelir 862,7 milyar
dolar ve bugün gelinen noktada 851 milyar dolar olarak bugünkü kurla
hesaplıyoruz. Eğer dolar 7 lira olsaydı bu, çok daha aşağıda olacaktı. 
Bu
son derece önemli: Hane halkının bankalara borcu 397 milyar liraymış arkadaşlar
yani her evin ortalaması bu, bugün gelinen noktada 516,7 milyar liraya çıkmış.
Küçük ve orta ölçekli işletmelerin bankalara kredi borcu 404 milyarken bugün
663 milyar liraya gelmiş. Ekonomik tahribata bakar mısınız? Benzinin litresi
4,5 lira bile değil, bugün 7 liranın üzerinde. 
Turizm
gelirinde turist başına 700 dolarlar seviyesindeyken -bugün açıklandı- turizmin
ortalama rakamı 612 dolara kadar düşmüş. Yani dünyada ne kadar yoksul turist
varsa bizim ülkemizde 5 yıldızlı otellerde, her şey dâhil tatil yapabiliyor ama
bizim emeklimiz, işçimiz, memurumuz kendi köyüne gidecek parayı bile bulamıyor.

TÜİK’in
Yaşam Memnuniyeti Araştırması’nda -2016 rakamı tabii- 15 Temmuz 2016 öncesi
rakamı yüzde 61,3; düştüğü yer yüzde 55’e gelmiş, hiç kimse hayatından memnun
değil.
Şimdi
de geliyoruz sosyal tahribata. Cezaevindeki hükümlü ve tutuklu sayısı 180 bin
seviyesindeymiş, bugün gelinen noktada -bunu iktidar mensupları açıkladılar
çünkü biz birçok defa müracaat ettik, şu anki cezaevinde tutuklu ya da hükümlü
bulananların toplam sayısını istedik, alamadık ama bugünkü bir açıklamadan
alıyorum bunu da- şu anda 250 bin kişiye ulaşmış arkadaşlar.
Yine,
15 Temmuz öncesinde 135 gazeteci tutuklanmış -bu da çok yüksek- o dönemde de
dünyada 180 ülke arasında 120’nci sıradayken bugün gelinen noktada 157’nci
sıraya gelmişiz ve sayı 250’lere ulaşmış durumda.
Masumiyet
karinesine aykırı olarak 5.822 akademisyen ihraç edilmiş, pasaportlarına el
konmuş, yurt dışına çıkış yasağı getirilmiş. Aynı şekilde, çocuklarına da bu
cezayı çektirmektesiniz. 33.497 öğretmen ve idari personel görevden alınmış,
114.729 kişi kamudan ihraç edilmiş. 
154
bin kişinin, işçinin grev hakkını engellemişsiniz ve bunu çok açık bir şekilde
Sayın Cumhurbaşkanı “Siz niye şikâyet ediyorsunuz özel sektör, reel sektör,
firma sahipleri? Biz sizin için getirdik OHAL’i. Bakın, grev olabiliyor mu?”
demişti, hatırlatıyorum. Evet, grev yapılamıyor çünkü bu zihniyet grev
kırıcıdır, 154 bin kişi grev hakkını kullanamamış.
624
kadın cinayete kurban gitmiş. 387 çocuk istismara uğramış. Çalışmak zorunda
bırakılan 2 milyon çocuğun yüzde 80’i de sigortasız çalıştırılıyor. 
Yine,
20 Temmuzdan önce kapanan şirket sayısı 2011’den bu yana yüzde 33 iken şu anda
yüzde 50’lere varmış. Rakamlar, dökümler var, uzatmayacağım, çok uzun liste
çünkü. Fakat olağanüstü hâlde bugün gelinen noktanın hem ekonomik hem sosyal
tablosu da budur. Bu rakamlar TÜİK’ten, Merkez Bankasından, devletin ilgili
kurumlarından alınmış, isteyenlere de verebilirim. 
Değerli
arkadaşlar, bunun dışında, yine ekonomiyle ilgili iflasın ertelenmesi talebi,
kış lastiği, epilasyon gibi kararlar kanun hükmünde kararnamelerle alındı. Yani
olağan yollardan yönetemediğinizi kararnamelerle, kanun hükmünde kararnamelerle
çıkartmaya çalıştınız.
Aynı
zamanda, Varlık Fonu’nu kurdunuz, Varlık Fonu’nu. Varlık Fonu varlıklı
ülkelerde yapılır. Yani doğal gazı vardır, petrolü vardır ve fazlası vardır,
gelecek nesildeki kendi yurttaşları için gelir getirecek yerlere yatırım yapmak
üzere ne yaparlar; Varlık Fonu kurarlar. Bizim öyle bir durumumuz var mı? Hem
ticaret açığı veren hem cari açık veren bir ülkede Varlık Fonu’nu yine KHK’yle
kurdunuz. Ve aynı zamanda da bugün Sayın Cumhurbaşkanı bir şirketin başına
kendisini atadı, aynı zamanda damadını da atadı. Üstelik de Türk Hava Yolları
gibi, Ziraat Bankası gibi o kadar değerli kurumlarımızın şu anda denetimi artık
yok, denetimsiz bırakıldı. Soru sorduğumuz zaman da cevap alamıyoruz. 
Yine,
Kamu İhale Kanunu kapsamında ihale yasalarını değiştirdiniz. 
(Mikrofon
otomatik cihaz tarafından kapatıldı) 
BAŞKAN
– Sayın Budak, toparlayın. 
ÇETİN
OSMAN BUDAK (Devamla) – Gerçi onu daha önce de yapıyordunuz. Her ay Kamu İhale
Kanunu’nu değiştirdiniz ama burada KHK’yle artık olağanüstü durumlarda yani sel
afeti gibi, aynı zamanda deprem gibi durumlarda satın almada ihaleye çıkma
gereği olmadan yapılabilecek bütün ihaleleri bu yolla, kanun hükmünde
kararnameyle çıkarttınız.
Son
olarak da işsizlik sigortasına ilişkin bir düzenleme yaptınız. 31/12/2017
tarihine kadar işe alınan her bir sigortalı için geçerli olmak üzere
işverenlere sigorta prim desteği ve gelir vergisi desteği verilmesine yönelik
düzenlemeler yapıldı fakat İşsizlik Sigortası Fonu’ndan yapıldı ve burada 13
milyar lira gibi bir rakam bu fondan aktarıldı; en son yaptığınız devlet
bankalarına 11 milyar sermaye aktarımı gibi. Bu arada, 2002 yılından beri
işçiye verilen rakam da sadece 14,3 milyar lira. 
Rakamlar
ortada, durum ortada, tahribat ortada ve kanun hükmünde kararnameyle ilgili
bugün bir madde konuşuluyor. Bu konuda ısrar edilmemesi gerektiğini
düşünüyorum. 
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ederiz Sayın Budak. 
Değerli
milletvekilleri, ikinci bölüm üzerinde gruplar adına yapılan konuşmalar
tamamlanmıştır. 
Şimdi
şahıslar adına konuşmalara geçiyoruz. 
İlk
söz Kocaeli Milletvekilimiz Ömer Faruk Gergerlioğlu’na ait. 
Buyurun
Sayın Gergerlioğlu. (HDP sıralarından alkışlar)
Süreniz
beş dakika. 
ÖMER
FARUK GERGERLİOĞLU (Kocaeli) - Sayın Başkanım, değerli milletvekilleri;
öncelikle AK PARTİ saflarına sormak isterim: Niye boş, dinlemek istemiyor
musunuz? Gerçek dışı beyanlarınız ve vicdansızca fiillerinizin cevabını
dinlemek istemediğiniz için sanırım burada değilsiniz ama ben bu cevapları
vereceğim şimdi. 
FEHMİ
KÜPÇÜ (Bolu) – Sana ne! Sen anlatsana. 
RECEP
ÖZEL (Isparta) – Verin bakalım. 
ÖMER
FARUK GERGERLİOĞLU (Devamla) – Şimdi, en başta “OHAL Komisyonu haftada 1.200
kişiyi değerlendiriyor.” dediniz, AK PARTİ’liler hep böyle söyledi. Ben bu
konuyu yıllardır çok yakından takip eden bir insanım. OHAL Komisyonu size bir
yalan atmış yine kandırılmışsınız, zaten kandırılmaya da çok elverişlisiniz. 
ALİ
ÖZKAYA (Afyonkarahisar) – Yalan söyleme!
RECEP
ÖZEL (Isparta) – Düzgün konuş! Düzgün konuş!
ÖMER
FARUK GERGERLİOĞLU (Devamla) – Altmış haftadır cevaplar veriliyor OHAL
Komisyonunda. Bakın, ben size bir hesap yapayım: Çok basit, altmış hafta çarpı
1.200; 72 bin kişinin cevabının verilmiş olması lazım. Şu anda 36 bin kişinin
cevabı verildi yani OHAL Komisyonu yalan atıyor; Anayasa dışı, hukuk dışı işler
yapıyor, hesap çok açık ortada. Zaten OHAL KHK’leri Anayasa’ya aykırı bir
şekilde oluşturuldu. Yer, süre ve konu itibarıyla Anayasa’ya uygun olması
gerekiyordu ancak süresi itibarıyla uygun değil çünkü OHAL bittiği zaman
KHK’leri kaldırmadınız. Konusu itibarıyla kış lastiği ve benzeri bir sürü
anlamsız şeyi işin içine kattınız, OHAL’e uygun değildi bu KHK’ler. 
Yine,
Danıştayın 1989 kararı var. Bakın “OHAL bittiğinde OHAL hükümleri ortadan
kalkar.” diyor. Şu anda bunları uygulatmıyorsunuz. Anayasa Mahkemesinin bu
Anayasa'yı çiğneyen, Anayasa suçu oluşturan KHK’leri iptal etmesi gerekir ancak
“Yürütme de elimde, yasamanın çoğu da elimde, yargı da elimde.” diyorsunuz ve
hiçbirini yaptırmıyorsunuz. Bunu cümle âlem de biliyor. 
Komisyonun
etkin başvuru yolu olmadığını da hepimiz biliyoruz, yargı yolunu uzatmak
amacıyla kuruldu. On-on beş sene sonra, ancak insanlar bu retlerden sonra
mahkemelerden karşılık bulacak, AİHM ağır tazminat cezalarına çarptıracak
Türkiye'yi. Siz “Biz atalım, suçsuz olduğunu ispat etsin.” diyerek işlem
yaptınız. İki yılı geçen bir sürede hâlâ sonuçlar açıklanmadı. Kulaktan dolma
bilgiler, iftiralarla insanları sorgusuz sualsiz attınız, OHAL Komisyonu diye
bir şey kurdunuz ve hukuksuz bir şekilde değerlendirmeler yaparak kafasına göre
kararlar veriyor. İnsanları sorgusuz sualsiz “terörist” ilan ettiniz.
RECEP
ÖZEL (Isparta) – Boş yere mi yapıldı bu? Darbe olmadı mı? Hiç olmamış gibi
konuşuyorsun.
ÖMER
FARUK GERGERLİOĞLU (Devamla) – Ancak bu insanların, OHAL Komisyonuna başvuran
insanların, 125 bin kişinin 4.300’ü iade edildi. Rakamlarla konuşuyorum,
kafadan atmıyorum; 4.300’ü iade edildi. Ancak siz iki buçuk yıla yakın süredir,
bu iade edilen insanlara da “terörist” dediniz. Yüzde 71,2 kişinin mahkemesi
devam ediyor ve siz bunlara da “terörist” demeye devam ediyorsunuz, yargısız
infaz yapıyorsunuz ve özelde çalışma haklarının önüne geçiyorsunuz.
Öğretmenlerin çalışma izinlerini iptal ettiniz, özel okullarda da
çalışamıyorlar, on binlerce öğretmen çalışamıyor. KHK’li hukukçular avukatlık
ruhsatı alamıyor. Bugün bir cinayete daha imza attınız ve KHK’yle ihraç edilen
doktorların özel hastanelerde çalışmasının önüne geçecek şekilde bir sağlık
kanun teklifi sundunuz, yarın Komisyonda görüşeceğiz. 6-7 bin doktorun özel
hastanelerde çalışmasını engelleyecek çok vicdansızca bir teklif.
Vicdansızlıkta sınır tanımıyorsunuz. Bakın, 20 bin kişi takipsizlik ve beraat
aldı mahkemelerden, hepsi belgeli. Bunları Komisyon umursamıyor, OHAL Komisyonu
kurucusu Selahaddin Menteş, adını da vereyim işte, şu anda kendisi Adalet
Bakanı Yardımcısıdır; kendisiyle konuştum, bana ne dedi biliyor musunuz, çok
skandal bir sözdür bu: “Mahkemelerin takipsizlik ve beraat kararları bizi
ilgilendirmiyor, onları biz takmıyoruz, biz irtibat ve iltisaka
bakıyoruz." dedi. Nedir bu “iltisak” yahu? Dün “irtica” diye bir kelime
vardı, önüne gelen başörtülüye, sakallıya “irtica” adı altında zulmediliyordu.
Şu anda da güç sahibi oldunuz, “iltisak” diye bir kelime uydurdunuz, işinize
gelmeyeni hukuksuz bir şekilde zulmen mağdur ediyorsunuz. Başka hiçbir anlamı
yoktur bunun. Altmış günde dilekçeye cevap verilir, anayasal bir haktır bu
ancak…
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Gergerlioğlu,
ÖMER
FARUK GERGERLİOĞLU (Devamla) – Bakın, altı ayda komisyon ancak kuruldu; bir yıl
iki ay oldu ve dilekçelere cevap yok. Bu nasıl bir devlet? İnsanlar, bakın, 1
Eylül 2016’da ihraç edildi, bugün 1 Kasım 2018, mahkemelerden beraat almasına
rağmen iade edilmiyorlar, ret cevabı alıyorlar. Nerede böyle bir şey var Allah
aşkına, sorarım. 
Af
Örgütü Komisyonu suçladı, Af Örgütünden Andrew Gardner, ithamlardan önce sizi
dinlemek isteriz, diyerek randevu istedi. Ancak OHAL Komisyonu randevu vermedi.
Nasıl bir komisyon bu? Hiçbir legaliteyle alakası yok, hukuk dışı kararlar
veriliyor. Biz görüşmek istiyoruz, görüşmüyor; yabancı yetkililer görüşmek
istiyor, görüşmüyorlar. Hukuk dışı kararlar veriyorlar ve kimse bunlardan hesap
sormuyor. 
ALİ
ÖZKAYA (Afyonkarahisar) – Sen FETÖ’nün sözcüsü gibi konuşuyorsun.
ÖMER
FARUK GERGERLİOĞLU (Devamla) – Bu, gizli saklı istihbarat örgütü gibi bir
kurumdur, adaletin önündeki en büyük takozdur OHAL Komisyonu. 
ALİ
ÖZKAYA (Afyonkarahisar) – Sen FETÖ’nün sözcüsü gibi konuşuyorsun.
ÖMER
FARUK GERGERLİOĞLU (Devamla) – Yatacak yeriniz yok vallahi billahi. 
(Mikrofon
otomatik cihaz tarafından kapatıldı) 
ÖMER
FARUK GERGERLİOĞLU (Devamla) – Ne bu dünyada ne öbür dünyada verecek tek bir
hesabınız yok. Venedik Komisyonu sizi en ağır şekilde uyardı.
ALİ
ÖZKAYA (Afyonkarahisar) – Geç onu. Ne oldu?
ÖMER
FARUK GERGERLİOĞLU (Devamla) – Ama takmadınız. Dünyayı umursamıyorsunuz. 
BÜLENT
TURAN (Çanakkale) – Sakinleştirin Sayın Başkan.
BAŞKAN
– Sayın Gergerlioğlu, selamlayalım Genel Kurulu.
ÖMER
FARUK GERGERLİOĞLU (Devamla) – Yarın öbür gün ağır tazminat cezalarına Türkiye
çarptırılacak.
ALİ
ÖZKAYA (Afyonkarahisar) – Biz milleti umursuyoruz. 
BAŞKAN
– Sayın Gergerlioğlu, selamlayalım Genel Kurulu.
ÖMER
FARUK GERGERLİOĞLU (Devamla) – Bunlar cebinizden ödenmeyecek, bu devletin
cebinden ödenecek, kasasından ödenecek.
BAŞKAN
– Sayın Gergerlioğlu, Genel Kurula hitap edin. 
BÜLENT
TURAN (Çanakkale) – Sakinleşsin Sayın Başkan.
ÖMER
FARUK GERGERLİOĞLU (Devamla) – Yazıklar olsun size! (HDP sıralarından alkışlar)
ALİ
ÖZKAYA (Afyonkarahisar) – Sana yazıklar olsun!
BAŞKAN
– Sayın Gergerlioğlu, süreniz bitmiştir.
Teşekkür
ederiz. 
ZÜLFÜ
DEMİRBAĞ (Elâzığ) – Hatibe kâğıt mendil verelim, ağzı köpüklendi. 
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan.
BÜLENT
TURAN (Çanakkale) – Az önce, bugün hiç burada olduğuna şahitlik etmediğimiz
sayın vekil “AK PARTİ Grubu yok.” dedi. Bir, biz buradayız, işimizin
başındayız. İkincisi, o üsluba 3 kişi daha aynı şeklide başvursa hiç kimse
burada kalmaz. Bağırmasından bir şey anlamadık ki. Gürültü var ortada, konuşma
yok ki. Bu üsluba hiç kimse kulak açmaz. O yüzden diyorum ki burada kimse yoksa
bir de aynaya baksınlar.
Kaldı
ki zorla anlamaya çalıştığımız yerlerde Olağanüstü Hâl Komisyonunun gayrimeşru
olduğunu falan anlatmaya çalıştılar. O komisyonu ihtiyaç üzerine Meclis kurdu,
birçok parti destek verdi. Daha fazla yargılamaya destek olunsun, hızlı iş
yapılsın diye kuruldu, mağduriyet azalsın diye kuruldu ama Türkiye’de bir FETÖ
darbesi yokmuş gibi, böyle bir sıkıntı yaşanmamış gibi, hiç olağanüstü bir
durum yokmuş gibi meseleye yaklaşmanın sağlıklı olmadığı kanaatindeyiz. 
HABİP
EKSİK (Iğdır) – Kardeşinizdi ama kardeşiniz.
BÜLENT
TURAN (Çanakkale) – Olağanüstü hâli de komisyonu da Meclisin önerisiyle,
Meclisin takdiriyle FETÖ’yle kavga için, tüm benzer örgütlerle kavga için bu
Meclis kurdu. O yüzden sakin olmakta fayda var diye düşünüyorum Sayın Başkanım.
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
ÖZGÜR
ÖZEL (Manisa) – Tutanağa geçsin diye söylüyorum: OHAL Komisyonu Meclis
tarafından kurulmuş olabilir ve hukuki, kanuni bir komisyon da olabilir ancak
kimseyle kavga etmek için Meclis komisyon kurmaz. Meclisin kurduğu komisyon
için “Avrupa İnsan Hakları Mahkemesi bunu etkili bir hukuk yolu olarak tarif
etti.” diyordu sayın vekil dün burada.
ALİ
ÖZKAYA (Afyonkarahisar) – Aynen öyle diyorum.
ÖZGÜR
ÖZEL (Manisa) – “Etkili bir hukuk yolu…”
ALİ
ÖZKAYA (Afyonkarahisar) – Etkili bir iç hukuk yolu.
ÖZGÜR
ÖZEL (Manisa) – “Etkili bir iç hukuk yolu.” olarak ifade ettiğiniz bir komisyon
“Kavga etmek için kurduk.” diye nitelendirilmez. Eğer hukuk yoluysa adalet
dağıtmak için kurulmuş olması gerekir. Bunun altını çizmek isterim.
Teşekkür
ederim.
BAŞKAN
– Şahıslar adına ikinci konuşmacı İzmir Milletvekilimiz Sayın Mahmut Atilla
Kaya.
Buyurun
Sayın Kaya. (AK PARTİ sıralarından alkışlar)
Süreniz
beş dakika Sayın Kaya.
MAHMUT
ATİLLA KAYA (İzmir) – Sayın Başkanım, değerli milletvekilleri; 6 sıra sayılı
701 sayılı Olağanüstü Hâl Kapsamında Bazı Tedbirler Alınması Hakkında Kanun
Hükmünde Kararname ile İç Tüzük'ün 128’inci Maddesine Göre Doğrudan Gündeme
Alınmasına İlişkin Türkiye Büyük Millet Meclisi Başkanlığı Tezkeresi’nin ikinci
bölümü hakkında şahsım adına söz almış bulunmaktayım. Bu vesileyle yüce
heyetinizi saygıyla, sevgiyle selamlıyorum.
Ülkemiz,
15 Temmuz 2016’da hain FETÖ darbe kalkışmasıyla karşı karşıya kaldı. Büyük Türk
milletinin onurlu ve ferasetli duruşu ve dünya tarihinde görülmemiş güçlü bir
iradeyle bu tehlike savuşturuldu. Ancak ülkemiz, sadece FETÖ'nün değil PKK,
DEAŞ ve PYD gibi terör örgütlerinin de hâlâ hedefindedir. FETÖ ihanet çetesinin
olduğu gibi diğer terör örgütlerinin de PKK’nın da PYD’nin de DEAŞ’ın da hedefi
milletimizin birliğidir, beraberliğidir, kardeşliğidir, geleceğidir. 
Türkiye
kendi kararlarını alıp kendi yolunu belirlemeye başladıktan sonra, önümüze
çıkan engelleri daha rahat şekilde aşıyoruz. İşte, Gazi Mustafa Kemal
Atatürk’ün kurmuş olduğu cumhuriyetimizin 95’inci yılında dünyanın en prestijli
projesini açarak dosta düşmana gösterdik. Böylece bu işlerin lafla değil,
icraatla olduğunu da tüm dünyaya göstermiş olduk.
Demin
özellikle kurulmuş olan OHAL Komisyonuna ilişkin sözler ifade edildi. Birinci
olarak şunu ifade etmek istiyorum, tamamen yanlış bilgilere dayanan bir konuşma
oldu. OHAL Komisyonunun almış olduğu ilk karar 22 Aralık 2017’dedir. Fakat
konuşmacı sanki altmış aydır bu Komisyonun çalıştığını… Ki Komisyon da 2017
Ocakta kuruldu, bunu açıkça ifade edeyim.
ÖMER
FARUK GERGERLİOĞLU (Kocaeli) – 14 Eylülden itibaren kararlar alınmaya başlandı,
14 Eylülden itibaren, 14 Eylül.
ALİ
ÖZKAYA (Afyonkarahisar) – Dinle ya! Bir dinle, dinle!
MAHMUT
ATİLLA KAYA (Devamla) – Dinle, dinlemesini bil!
BAŞKAN
– Siz Genel Kurula hitap edin.
MAHMUT
ATİLLA KAYA (Devamla) – İkinci olarak da şunu ifade edeyim, terörle, teröristle
arasına mesafe koymayanlardan bizim alacağımız akıl makıl yok kardeşim, onu da
bil! (AK PARTİ sıralarından alkışlar) 
ÖMER
FARUK GERGERLİOĞLU (Kocaeli) – Ne saçma bir laftır o ya! 
MAHMUT
ATİLLA KAYA (Devamla) – 685 sayılı KHK’yle özellikle kurulan OHAL Komisyonu
önüne gelen yaklaşık 132 bin dosyanın 40 bin tanesini şu an karara bağlamıştır
ve haftalık 1.200 adet karar vermek durumunda da bulunmaktadır. 
Bu
KHK, terör örgütlerine veya Millî Güvenlik Kurulunca devletin millî güvenliğine
karşı faaliyette bulunduğuna karar verilen yapı, oluşum ve gruplara üyeliği,
mensubiyeti, iltisakı ya da irtibatı bulunan kamu görevlileri hakkında kamu
görevinden çıkarma, rütbelerini geri alma, unvanlarını geri alma, belirli
lisanslarını iptal etme, hak ve yetkilerini kullanmalarının iptali ile bir
kısım kamu görevlilerinin geri alınması ve bir kısım kurumların da kapatılması
hakkında düzenlemeler içermektedir. 
Değerli
milletvekilleri, özellikle gündemde birkaç gündür devam eden bir konuya ilişkin
görüşlerimi de ifade edip konuşmamı tamamlamak istiyorum. 
Bakın,
benim de Tunceli Nazımiye Jandarma Komando Bölük Komutanlığında asteğmen ve tim
komutanı olarak görev yaptığım esnada görev sebebiyle özellikle kış şartlarında
pek çok defa gittiğim Sarıyayla köyü Sarıbudak mezrası kırsalında 2 askerimiz
donarak şehit oldu. Ben, şehit olan uzman çavuşlarımız Ferruh Dikmen ve Asım
Türker’e Allah’tan rahmet diliyorum. İçişleri Bakanımız ve Tunceli Valimiz bu
konuya ilişkin gerekli müfettişlerin görevlendirildiğini ve incelemenin
başlatıldığını ifade ettiler. 
Ben
orada görev yapmış, bulunmuş bir kardeşiniz olarak şunu ifade etmek isterim:
Terörle, teröristle mücadele zordur ama özellikle Tunceli gibi mevsim
şartlarına ve arazi yapısına sahip yerlerde daha da zordur. Oraya giderken
“ölürsem şehit, kalırsam gazi” anlayışıyla gidersiniz. Bir gün diye
başladığınız operasyonlar haftalarca sürebilir. Sırt çantanızda onca yükle
günlerce arazide dolaşırsınız. Kış şartlarında ıslanırsınız, daha kurulanmadan
tekrar ıslanırsınız ve daha sonra da o gece şartlarında karın içinde, dağlık
alanda o geceyi geçirirsiniz ve ateş yakamazsınız yeriniz belli olmasın diye.
Mühim olan siz değilsinizdir, mühim olan görevinizdir. Göreviniz de ay yıldızlı
bayrağımızın düşmanlarıyla, milletimizin düşmanlarıyla mücadele etmek, yurdu
yaşatmak için de can vermektir. (AK PARTİ sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Sayın Kaya, toparlayalım. 
Selamlamak
için söz veriyorum, buyurun.
MAHMUT
ATİLLA KAYA (Devamla) – Bunları yaşamayanlar da bu mücadeleyi yüreğinde
hissetmeyenler de bunları bilemezler. Onun içindir ki bunu bilmeyenlerin,
özellikle bu konuya ilişkin bunu yüreğinde hissetmeyenlerin “Eksi 40 derecede
el âlem artık havuza giriyor, bir uyku tulumu dahi mi gönderemediniz?” diye bu
şanlı ve kahramanca mücadeleyi maalesef eleştirdiklerini görüyoruz. 
Bakın,
bugün Türk ordusu terörle mücadelede dünyanın en tecrübeli ordusudur. Bizim
ordumuzun kullanmış olduğu pratikler ve teknik imkânların hepsi tüm dünyada
karşılık bulmaktadır. 
Dolayısıyla
böyle bir konunun, böyle kahramanca bir mücadelenin siyasi polemik konusu
-günlük özellikle- yapılmaması gerektiğini ifade ediyor, yüce heyetinizi tekrar
saygıyla sevgiyle selamlıyorum. (AK PARTİ sıralarından alkışlar)
BAŞKAN
– Buyurun Sayın Gergerlioğlu.
ÖMER
FARUK GERGERLİOĞLU (Kocaeli) – Efendim, ben konuşmamın başında “Gerçek dışı
beyanlar için beni iyi dinleyin.” demiştim ama sayın konuşmacı beni iyi
dinleyememiş. Ben ona bilgisel hatırlatmalarda bulundum.
BAŞKAN
– Buyurun, yerinizden.
VI.- AÇIKLAMALAR (Devam)
47.- Kocaeli Milletvekili Ömer Faruk Gergerlioğlu’nun, İzmir
Milletvekili Mahmut Atilla Kaya’nın 6 sıra sayılı Kanun Hükmünde Kararname’nin
ikinci bölümü üzerinde şahsı adına yaptığı konuşmasındaki bazı ifadelerine
ilişkin açıklaması
ÖMER
FARUK GERGERLİOĞLU (Kocaeli) – OHAL Komisyonunun 23 Ocak 2017’de kurulmasına
karar verildi. Altı ay kadar beklendi, savsaklandı. 8 Temmuz 2017’de
müracaatları almaya başlayacağını söyledi. 14 Eylül 2017’de müracaatlar bitti
ve değerlendirmeye başladı. 22 Aralık 2017’de ilk sonuçlarını açıkladı ve bugün
1 Kasım 2018, 36 bin başvurunun 33.700’ünü reddetti. 
Bakın,
OHAL Komisyon ret raporları elimde, komisyon raporları, yüzlercesi daha var
elimde. Bunlar o kadar komik ki gülersiniz. Bir devlet nasıl böyle cevaplar
verir? Bir şahıs adına cevap verilmiş, bu cevabın içinde bir başka şahsın T.C.
bilgileri ve bilgileri var; karmakarışık çorba gibi cevaplar verilmiş. Adam
beraat etmiş, beraat etmesine rağmen ret vermişler veyahut da “kurum kanaati”
denilerek hukukta hiçbir anlamı olmayan ifadelerle kişinin başvurusunu
reddetmişler; böyle yüzlerce başvuruyu değerlendirdim. Biz kafadan
konuşmuyoruz, bu büyük zulmü eleştiriyoruz, bunu sizlere tüm raporlarla bire bir
saatlerce de ispatlamaya hazırım. 
Teşekkür
ediyorum Sayın Başkan.
BAŞKAN
– Teşekkür ederim.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 701 sayılı Olağanüstü Hâl Kapsamında Bazı Tedbirler Alınması Hakkında
Kanun Hükmünde Kararname (1/4) ile İçtüzük’ün 128’inci Maddesine Göre Doğrudan
Gündeme Alınmasına İlişkin Türkiye Büyük Millet Meclisi Başkanlığı Tezkeresi
(S. Sayısı: 6) (Devam)
BAŞKAN
– Değerli milletvekilleri, şahıslar adına konuşmalar da sona erdi. 
Şimdi
bölüm üzerinde on beş dakika süreyle soru-cevap işlemini başlatacağız. 
Sayın
Gürer...
ÖMER
FETHİ GÜRER (Niğde) – Teşekkürler Sayın Başkan.
OHAL
kapsamında binlerce mağdur yaratıldı. Hakkında soruşturma dahi açılmadan
işinden edilenler hak arıyorlar, gidecek yer bulamıyorlar. Komisyon kuruldu ama
müracaatları sonuç bulmuyor. Askerî okul öğrencileri mağdur. Kamuda memur olup
işten çıkarılan, suç bulunamayan işe dönecek mi, dönemeyecek mi; bu konuda
başvuracağı yer de yok. Bugün bir harita mühendisi geldi, hakkında hiçbir
suçlama yok. Ablasıyla ilgili bir suç varsayımı üzerine işinden olmuş “Ben
işime dönmek istiyorum, mağdurum.” diyor, nereye başvuracağını bilmiyor. 
Bunun
yanında, belediyelerde güvenlik soruşturması sonucu işinden olanlar var. Bu
kişilerle ilgili herhangi bir dava yok, yargılanma yok, yalnızca herhangi bir
toplantıya katılmış olmaları işinden olmalarını getirdi. Bu konuda Hükûmetin,
iktidarın bir düzenleme yapıp yasal anlamda suçu olmayanların tekrar işlerine
iadesinin gerçekleşmesini diliyorum. 
BAŞKAN
– Sayın Ünver...
İSMAİL
ATAKAN ÜNVER (Karaman) – Tarım Bakanına sesleniyorum: Geçtiğimiz günlerde Tarım
Bakanı Sayın Pakdemirli “çiftçiye müjde” sunumuyla buğday ve arpadaki gübre
desteğinin dekara 4 liradan 8 liraya yükseltildiğini açıkladı. Son on altı yıl
boyunca tarım ve hayvancılığın hep geriye gittiği Türkiye’de, sektöre yabancı
bir bakanın varlığı maalesef çiftçimizin gelecek umutlarını kırmaktadır. Zira
Sayın Bakan, 2015’te 6 lira 60 kuruş, 2016’da mazot desteğiyle birlikte 11
lira, 2017 ve 2018 Martındaki tebliğe göre 4 lira olan gübre desteğinin
artırılmasının çiftçimize müjde olacağını sanmaktadır. Desteklemedeki bu artış,
gübrenin çuvalının 70 liradan 150 liraya yükseldiği piyasada bir anlam ifade
etmemektedir. Çiftçimizin beklentisi, yaraya merhem olmayan destekleme
artışları değil elektrik, tohum, gübre, mazot gibi girdi maliyetlerinin
düşürülmesi ve tarlasından kaldırdığı ürünün para etmesidir. Eğer bunu
yaparsanız o zaman çiftçimize müjde vermiş olursunuz.
Teşekkür
ediyorum.
BAŞKAN
– Sayın Arslan…
KAZIM
ARSLAN (Denizli) – Ticaret Bakanına soruyorum: Ekonomide yaşadığımız krizle
birlikte birbiri arkasına gelen zamlarla dar gelirli vatandaşlar çok zor duruma
düşmüşlerdir. Özellikle, emeğiyle geçinen işçinin, çiftçinin, emeklinin durumu
perişandır. Buna rağmen doğal gaz ve elektriğe 1 Ekimden geçerli olmak üzere
konutta yüzde 9, sanayide yüzde 18,5 zam gerçekleştirdiniz. Sanayide yapılan bu
yüksek oranlı zam, üretimi düşürecek, fabrikaların kapanmasına sebep olacak,
işsizliği artıracaktır. Ayrıca, bunlar için, konutlarda ve sanayideki bu
zamların durdurulmasını düşünüyor musunuz?
2)
Çiftçinin kullandığı mazota, gübreye, yeme, ilaca, tohuma yüzde 100’lük zamlar
gelmiştir. Çiftçilerimizin maliyetlerini aşırı yükseltecek olan bu zamları ne
zaman durduracaksınız?
3)
Döviz kuruna bağlı olmayan, tamamen yerli üretim olan tavuk etindeki yüzde
200’lük zammı, domates salçasındaki yüzde 100’lük zammı, damacana sularındaki
yapılan yüzde 60’lık zammı ne zaman durdurmayı düşünüyorsunuz?
Teşekkür
ederim.
BAŞKAN
– Sayın Tutdere…
ABDURRAHMAN
TUTDERE (Adıyaman) – Teşekkür ediyorum Sayın Başkan. 
Dün
akşamki oturumda da sormuştum Sayın Komisyon Başkanına ama kısmen cevap aldık,
kısmen alamadık; tekrar sormak istiyorum. Haklarındaki adli ve idari
soruşturmaları tamamlanan veya yargılamalar sonucunda beraat eden ancak
dosyaları komisyonda bekleyen şu anda kaç kişi var? Bu konuda elinizde
istatistiki bir bilgi var mıdır?
Teşekkür
ediyorum.
BAŞKAN
– Sayın Sümer…
ORHAN
SÜMER (Adana) – Teşekkür ederim Sayın Başkan.
Ülkemizdeki
yer fıstığının çok önemli bir bölümü Adana’da ve Ceyhan ilçemizde
üretilmektedir. 2018 yılının üretimi yaklaşık 150 bin ton olup bunun 90 bin
tonu Adana’da yapılmıştır. Yer fıstığı üreticilerimizin de diğer üreticilerimiz
gibi çok büyük sorunları bulunmaktadır. Bu sorunların başında, sanayide yağ ve
yem ham maddesi olarak kullanılsa bile asıl kullanım alanı çerezlik olmasından
dolayı, yer fıstığının yağlı tohum desteklemesi kapsamına alınmaması
gelmektedir. Yer fıstığı üreticileri sadece çerezlik kullanım ticaretine mahkûm
edilmektedir. Bu yıl tüccarın piyasadan çekilmesi sonucu binlerce ton yer
fıstığı depolarda kaderine tek edilmiş durumdadır. Ticaret Bakanını bu haklı
feryadı duymaya davet ediyorum.
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım.
Burada
bazı hatipleri dinleyince “Roma’yı da mı biz yaktık?” diyesi geliyor insanın. 
Allah,
insanları kadın ve erkek olarak yaratıp tüm insanları yine bu ikisinden türetti
ve yeryüzüne yaydı, kadın ve erkeklerin arasına da sevgi koydu. Bu, Allah’ın
ayetlerindendir. Kadın mı, erkek mi olacağımıza da biz kendimiz karar vermedik.
Kadın annemiz, kızımız, eşimiz, gelinimizdir. En hayırlılarımız eşlerimize
karşı hayırlı olanlarımızdır. Bizde kadın Havva’dır, Hatice’dir, Aişe’dir,
Fatıma’dır, Hayme Ana, Zübeyde Hanım, Kara Fatma, Satı Kadın, Senem Ayşe’dir,
kadın veli Rabia-tül Adeviyye’dir. Peygamberimiz, Hatice’nin cennette olduğunu
bildirmiş ve “Kızım Fatıma ciğerparemdir, onu sevindiren beni sevindirir, onu
üzen beni üzer.” buyurmuştur. Cennet bile ayaklarının altına serilen kadın
başımızın tacıdır. Kadın hakları savunucuları kadın haklarının ne olduğunu
gelip biz Müslümanlardan öğrensinler. (AK PARTİ sıralarından alkışlar)
BAŞKAN
– Sayın Hancıoğlu…
NESLİHAN
HANCIOĞLU (Samsun) – Sayın Başkan, 15 Temmuz alçak kalkışmasının üzerinden tamı
tamına sekiz yüz sekiz gün geçti. İktidar bu sekiz yüz sekiz günün yedi yüz
yirmi dokuz gününde ülkeyi olağanüstü hâl yetkileriyle donatılmış bir şekilde
yönetti. Bu yetkiye dayanarak 29 Ekim 2016’de çıkarılan KHK’yle tüm kamu
görevlileri için güvenlik soruşturması ve arşiv araştırması yapılması şartı
getirildi. Mesele, bunun doğruluğu veya yanlışlığı değil, bu güvenlik
soruşturmalarının süresidir. Mevzuata göre en fazla iki ay içinde tamamlanması
gereken güvenlik soruşturmaları şimdilerde dört ayı geçiyor. Örneğin,
sağlıkçılar KPSS’ye girip başarı göstermişler, bu yılın mayıs ayında atamaları
yapılmış ancak hâlâ görevine başlayamayanlar var. Sebep, bir türlü
bitirilemeyen güvenlik soruşturmaları. Eziyete dönüşen bu duruma artık bir son
verin. Gerekli bütün koşulları sağladıkları hâlde aylardır güvenlik
soruşturmalarının sonuçlandırılmasını bekleyen gençlerimizin sesine kulak
verin.
BAŞKAN
– Sayın Karataş… Yok.
Sayın
Komisyon, söz hakkı sizde.
Buyurun.
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Sayın Başkanım, teşekkür
ediyorum.
Sayın
Gürer, OHAL uygulamalarıyla işten atılanlardan yargıda beraat edenlerin ne
zaman, nasıl işe dönecekleriyle ilgili bir soru sordu, birinci soru. Şimdi,
Türkiye bir hukuk devleti. OHAL Komisyonu bir iç hukuk yargı yolu olarak,
müracaat yeri olarak kabul edildi. Ağır da işlese burada alınan kararlar
sonunda insanların hem işe müracaat hem diğer haklarını talep etme hakları
idare ve yargı nezdinde geçerli. Dolayısıyla ülkemizin geçirdiği ağır travmayı
da göz önüne alırsak sorun olmadığını söylemek yanlış olur ama sistem
çalışıyor, devam ediyor ve bu eleştirileri de hem ilgili bakanlara hem
komisyona, Meclisteki vekillerimizin görüşü olarak iletiyoruz.
Sayın
Ünver, Sayın Tarım Bakanının buğday ve arpa desteğiyle ilgili “müjde” diye
yaptığı açıklamaları eleştirdi. Bu eleştirileri mutlaka ileteceğiz. Aslolanın
çiftçinin yüzünün gülmesi için girdi maliyetlerinin düşürülmesi gerektiği
görüşünü ileri sürdü. Elbette girdi maliyetleri üzerinde çalışmak gerekir. Bu
görüşleri komisyonumuz Sayın Tarım ve Orman Bakanımıza iletecektir. 
Sayın
Arslan, aynı şekilde, doğal gaz, mazot gibi tüketim mallarına yapılan zamları
eleştirerek bunlarla ilgisi olmayan tavuk etinde bile zam olduğunu belirtti ki
bu konuda enflasyonla mücadele için malum bir kampanya başlatıldı. Türkiye’de
özel sektör bu anlamda önemli bir destek verdi ama dolar kurunun oynamasıyla
psikolojik bir durumun oluştuğu da ortada ama hamdolsun, doların inme seyrine
girmesiyle bu zamlarla ilgili de düzenlemelerin olacağını düşünüyorum. 
Şunu
çok anlamadım: Yani bir bakanın veya başka birinin emirle, talimatla fiyatları
da düşüreceği gibi bir şey herhâlde söz konusu olamaz diye düşünüyorum. 
ÖMER
FETHİ GÜRER (Niğde) – Zabıta gidiyor ya Başkanım.
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) - Aynı şekilde Sayın
Tutdere “Bu yargıda aklananlarla ilgili elinizde istatistiki bilgi var mı?”
dedi. Şimdi OHAL Komisyonuyla dünden beri görüşüyorum arkadaşlar. Bir kere OHAL
Komisyonu Başvuru Takip Sistemi üzerinden komisyona yapılan başvuruların
safahatı ve kararın sonucu, kabul ve ret hakkında tüm ilgililer bilgi
alabilmekte mevcut hâlde. 
Gene,
komisyonun bizzat ifade ettiği şey: Komisyon yargıda aklananları UYAP üzerinden
takip ederek onların dosyalarını öne almakta. Biraz önce teyiden bir daha
aradım, “Beraat alan, takipsizlik alanlarla ilgili dosyaları öne aldırıyoruz ve
onları süratle görüşeceğiz, görüşüyoruz.” dedi. 
ÖMER
FETHİ GÜRER (Niğde) – İşe dönen var mı işe? İşe dönen rakamı var mı, işe dönen?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) - Nasıl? 
ÖMER
FETHİ GÜRER (Niğde) – İşe geri iade edilen rakamı var mı?
ALİ
ÖZKAYA (Afyonkarahisar) – 3.700.
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) - Aklananlardan elbette işe
dönenler var. Yani benim elimde bir rakam yok. 
ALİ
ÖZKAYA (Afyonkarahisar) – 3.700 Başkanım.
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) - 3.700 iade edilen o. 
ÖMER
FETHİ GÜRER (Niğde) – İş başı verilen yok.
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Evet, 3.700 komisyon
tarafından bizzat iade edilen. 2.700, ben de var, önümde var. 
Şimdi,
burada bir şey daha… Yargıda aklananları söyledim, komisyonun bunu takip
ettiğini ifade ettim. 
Sayın
Sümer seçim bölgesiyle ilgili, yer fıstığı üreticisiyle ilgili bir sorunu
gündeme getirdi, bunu Sayın Bakana ileteceğiz. 
Hemşehrim,
seçim bölgemin milletvekili -mesleğinin gereği- soru-cevaba renk kattı Sayın
Kılıç; kadın haklarıyla ilgili bakış açısını sundu, o da kendi zaviyesinden bir
katkı sağladı; teşekkür ediyorum. 
Sayın
Hancıoğlu gene aynı şekilde güvenlik soruşturmalarının uzamasından bahsetti. Bu
konuda hassas olunması gerektiğine ben de katılıyorum, bunun için de bu
görüşlerinizi gerek Adalet Bakanımıza gerek İçişleri Bakanımıza ileteceğiz.
Şartlar ne kadar ağır olursa olsun bu soruşturmaların bir an önce tamamlanması,
objektif olması konusunda duyarlılığı sayın bakanlara ileteceğimizi ifade
ediyorum. 
Teşekkür
ediyorum Başkanım. 
BAŞKAN
– Soru-cevap işleminde biraz bakiye kalan süremiz var.
Sayın
Kaya…
AHMET
KAYA (Trabzon) – Trabzon’umuzun büyükşehir olmasıyla birlikte, köy iken
mahalleye dönüştürülen yerlerde büyük sıkıntılar yaşanmaktadır. Ortahisar ilçemizin
İncesu Mahallesi’nde vatandaşlara “Evlerinize yeni su getireceğiz, su
sayaçlarınızı takın.” denmiştir, vatandaşlar da evlerine su sayaçlarını
takmıştır. Fakat köye yeni su getirilmediği gibi, atadan, dededen kalma kendi
imkânlarıyla yetmiş seksen yıl önce yaptıkları boru hattından gelen göze
sularına fatura çıkarılmaya başlanmıştır. Üstelik bu göze sularının
kanalizasyon karıştığı için içilemez olduğu yönünde raporları vardır. Buradan
Trabzon Büyükşehir Belediye yetkililerine sesleniyorum: Başta İncesu Mahallemiz
olmak üzere, yeni mahalle olan tüm yerlere temiz ve içilebilir su verilmesini
ve ondan sonra fatura göndermeleri gerektiğini hatırlatıyorum. 
BAŞKAN
– Teşekkür ederim. 
Değerli
milletvekilleri, bu şekilde, ikinci bölüm üzerindeki görüşmeler tamamlanmıştır.

Şimdi,
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
Değerli
milletvekilleri, 5’inci madde üzerinde, ikisi aynı mahiyette olmak üzere üç
önerge vardır. İlk okutacağım iki önerge aynı mahiyettedir. Önergeleri okutup
birlikte işleme alıyoruz. 
Türkiye Büyük Millet Meclisi Başkanlığına
Görüşülmekte
olan 6 sıra sayılı KHK’nin 5’inci maddesinin KHK metninden çıkarılmasını arz ve
teklif ederiz. 
 Adnan
Selçuk Mızraklı  Abdullah Koç  Kemal
Peköz
 Diyarbakır
 Ağrı Adana
 Oya
Ersoy  Dilşat Canbaz Kaya
 İstanbul
 İstanbul
Aynı
mahiyetteki diğer önergenin imza sahipleri: 
 Özgür
Özel  Özgür Karabat  Murat
Bakan
 Manisa
 İstanbul  İzmir
 Saliha
Sera Kadıgil Sütlü  Murat Emir  Ayhan
Barut
 İstanbul
 Ankara  Adana
BAŞKAN
– Komisyon aynı mahiyetteki önergelere katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) - Katılmıyoruz Sayın
Başkanım.
Önergeler
üzerinde söz isteyen, Diyarbakır Milletvekilimiz Adnan Selçuk Mızraklı.
Sayın
Mızraklı, buyurun. (HDP sıralarından alkışlar)
Sayın
Mızraklı, süreniz beş dakika. 
ADNAN
SELÇUK MIZRAKLI (Diyarbakır) – Sayın Başkan, değerli üyeler; hepinizi saygıyla
selamlıyorum. 
5’inci
maddenin içeriğini biliyorsunuz, tekrardan içeriğe girmeyeceğim -asker şahıslar
üzerine- fakat girişe baktınız zaman 18.632 asker ve polisten bahsediliyor. 17
Temmuz günü o dönemin Başbakanı, şimdiki Meclis Başkanımız Binali Yıldırım
“2.839 asker bu işe karışmış.” diyor, o günün tespiti öyle; arkasından sayılar
giderek kabardı, kabardı… Hani, hepimizin de bildiği gibi 130 bini aşkın
insandan, aileleriyle beraber düşündüğünüzde 1 milyona varan bir gruptan
bahsediyoruz, mağdur edilmişlerden bahsediyoruz. O dönemde dönüldü, “Bir byLock
sistemi var, bu byLock sisteminin üzerinden biz bunları tespit ettik.” denildi;
bugün dikkat ettim, hiç kimse byLock’tan bahsetmedi, byLock vardı. Bu ülkede,
koskoca… Hani, demin bir arkadaşınız söyledi, teknolojisi itibarıyla dünyayla
yarışan bir teknolojinin kullanıldığını söyledi; bu teknolojiye sahip olanlar
200 bin kişinin kullandığı byLock’tan habersizmişler(!) 
Beraberinde,
hatırlarsanız, “Fuat Avni” diye bir hesap vardı; o hesabın üzerinden her gün,
böyle, ilginç birtakım ifadeler yer alırdı; herkes de takip ederdi, herkes de
bilirdi. Yani, sokaktaki Ali Kemal’in bildiğini devletin başındakilerin
bilmemesi, devletin istihbarat teşkilatlarının bunun hiç farkında olmaması
garip. Hani, 2 kişinin bildiği sır değildir; 200 bin kişinin kullandığı bir
pencereden, bir iletişim ağından haberi olmayan bir sistem.
Devam
ediyoruz; baktığınız zaman ilginçlikler var yani, beraber bu ilginçlikleri
ortaya koyalım. Bakıldığı zaman, işte, şu ifadeleri ben söyleyince siz kimlere
ait olduğunu çok iyi çıkartacaksınız: “Bakın, yirmi sene önce söylenseydi, on
beş sene, on sene, üç dört yıl öncesine kadar bile ben inanın bu kadarını
düşünmüyordum ama ne yazık ki ciddi manada yanılgıya düşmüşüz, Allah bizi
affetsin, affetsin.” Ama kendinize af beklerken eğer diğerlerine karşı zalim
olursanız o zaman buraya yine bir soru işareti koyarız. 
Devam
ediyorum: Ziya’dan haberi alıyor, koskoca MİT Başkanı haberdar olmuyor. Bütün
bunların üzerine baktığımız zaman yine o dönemin Başbakanı Sayın Binali
Yıldırım “Ya, bu işlerde at izi it izine karışmaya başladı.” dedi yani
tereddütlüydü, müteredditti. Onun bu kadar mütereddit olduğu durumda bu OHAL
Komisyon kararlarının hakikaten adaleti tesis ettiğini düşünüyor musunuz?
Oturup ellerimizi vicdanımıza koymamız lazım. 
Biraz
evvel Komisyonla aranızda müşavere yaparken bir 2.700 rakamı geçti, bir 3.700
rakamı geçti. Duydum, izledim. Bakın, arada bin gibi bir rakam farkı var. Bu
3.700 lira yerine 2.700 lira olsa “Bin lira önemsizdir.” dersiniz ama aileyse,
kişiyse bin aile eder, bin aile. Kendi ailenize bakın, o bin kişinin bin aile
olması olgusundan hareketle ortada ciddi anlamda vicdanları rahatsız eden bir
durum vardır. 
Ben
çok fazla şeye gitmeyeceğim, sadece bir hukuk devleti tarifini tekrar
okuyacağım: “Hukuk devleti insan haklarına saygı gösteren, bu hak ve
özgürlükleri koruyup güçlendiren, her eylem ve işlemi hukuka uygun olan, her
anlamda adaletli bir hukuk düzeni kurup bunu geliştirerek sürdüren, Anayasa’ya
aykırı durum ve tutumlardan kaçınan, hukuku tüm devlet organlarına egemen
kılan, Anayasa ve hukukun üstün kurallarıyla kendini bağlı sayıp yargı
denetimine açık olan, yasaların üstünde yasa koyucunun da bozamayacağı temel
hukuk ilkeleri ve Anayasa’nın bulunduğunun bilincinde olan devlettir.” diyor.
Bunu biz yine Anayasa’mızın 2’nci maddesinde Türkiye Cumhuriyeti’nin bir hukuk
devleti olduğu şeklindeki ifadeyle de görmek durumundayız ve bu ilkelerden bir
tanesi de yani bu hukuk devletinin birtakım normları var, birçoğunuz benden çok
daha iyi biliyordur.
(Mikrofon
otomatik cihaz tarafından kapatıldı)
ADNAN
SELÇUK MIZRAKLI (Devamla) - İşte, bu çerçevede baktığımız zaman hukuk devleti
yara alıyor. Yasama organının bu hukuksuzluğa son vermesi gerekiyor. 
Saygıyla
selamlıyorum. (HDP sıralarından alkışlar) 
BAŞKAN
– Teşekkür ederim.
Aynı
mahiyetteki önerge üzerinde söz isteyen Adana Milletvekilimiz Sayın Ayhan
Barut.
Buyurun
Sayın Barut. (CHP sıralarından alkışlar)
Süreniz
beş dakika. 
AYHAN
BARUT (Adana) – Sayın Başkan, değerli milletvekillerim; hepinizi saygıyla
sevgiyle selamlıyorum. 
Değerli
milletvekillerim, ülkemiz bugün maalesef tarihinin en karanlık dönemini
yaşıyor. Demokrasi, laiklik, adalet, hukuk ve ekonomi gibi bu konudaki birçok
değer zarar gördü. 
Yine
üzülerek söylüyorum ki siyasi ve ekonomik krizin en büyüğüyle karşı karşıyayız.
Sanayicisinden esnafına, çiftçisinden üreticisine ve değer yaratan herkes
çıkmaza sürüklenmiş bir durumdadır. Bu karanlığın elbette ki bir nedeni de 15
Temmuz 2016’daki darbe girişimidir. 
İki
yıllık OHAL sürecinde 36 tane kanun hükmünde kararname çıkarıldı. Gazetelerden
sendikalara, vakıflardan derneklere onlarca kuruluş kapatıldı, aralarında
öğretmenden doktora, öğretim görevlilerinden askerlere, polislerden yargıçlara
kadar 130 bin kamu çalışanı ihraç edildi, üniversitelerden ihraç edilenlerin
sayısı 7.080’e ulaştı, 160 bin kişi hakkında gözaltı işlemi yapıldı; on
binlerce kişi ya tutuklandı ya da soruşturma başlatıldı. 
Değerli
milletvekilleri, ne ilginçtir ki son yayınlanan 701 sayılı Kanun Hükmünde
Kararname’nin seçimden önce 4 Haziranda hazırlandığı ve parlamenter sistemden kaldırılan
Bakanlar Kurulu imzasıyla 8 Temmuzda yayınlandığı ortaya çıktı. 18.632 kamu
çalışanını daha ihraç eden kanun hükmünde kararnamelerin ilgili bölümünde
kişilerin neden ihraç edildiğinin de gerekçeleri not düşüldü. Görüldüğü üzere
bazı kişiler kurum kanaati, bazı kişiler ise sosyal medya gerekçe gösterilerek
ihraç edildi. Ne kadar trajikomik bir durumla karşı karşıya olduğumuzu gösteren
bu husus, aslında bugün bu yaşananları özetliyor durumdadır. 
OHAL
kaldırıldı fakat OHAL yasallaşarak yürürlüğe girdi. Türkiye, insan haklarından
yargıya, demokrasiden bağımsızlığa, basın özgürlüğüne her alanda geriye doğru
sürüklendi. Örneğin, valilere şüpheli gördüğü kişiyi on beş gün şehirden atma,
toplantı ve gösteri yapanları engelleme yetkisi verildi. Mesela, getirilen yeni
yasayla, üç yıl boyunca, hakkında soruşturma açılan kamu görevlilerinin sadece
kendilerinin değil eşlerinin, çocuklarının pasaportları bile iptal
edilebiliyor. Hani nerede kaldı suçun şahsiliği o zaman? Bir kişi suç işlemişse
eşinin ve çocuklarının ne kabahati var? Böyle bir uygulama olabilir mi, sorarım
sizlere. Yasaya konulan bir geçici maddeyle kolluk kuvvetlerine yasanın çıktığı
tarihten itibaren üç yıl sürecek OHAL ve benzeri yetkiler de tanındı.
Örneklerini çoğaltabileceğimiz bu tür girişimler ne yazık ki Türkiye
Cumhuriyeti’nin saygınlığına zarar vermektedir.
Değerli
milletvekilleri, biz tüm darbelere de darbecilere de karşıyız. Bugün ülkemizde
yaşanan adaletsizliğin temellerinden biri 15 Temmuz darbe girişimidir ancak
darbeyi fırsat bilip olağanüstü hâl ilan eden ve çıkarılan kanun hükmünde
kararnamelerle üniversitelerden binlerce akademisyenin görevine son verilmesi,
hapishanelerin gazetecilerle dolu olması, milletvekillerimizin hapiste olması
bugün çok acıdır ki bu ülkede hakkın da yok, hukukun da yok, adaletin de yok
olduğunu göstermektedir. 
İşte,
bu nedenledir ki Sayın Genel Başkanımız Kemal Kılıçdaroğlu hakkı, hukuku,
adaleti yeniden tesis etmek için dünya gündemine oturan bir yürüyüş
gerçekleştirdi. Kendisine buradan sizlerin huzurunda bir kez daha
teşekkürlerimi sunuyorum. (CHP sıralarından alkışlar) 
Bugün
Türkiye’de 81 milyon adalete susamıştır değerli milletvekilleri. Bu toplumun en
az yüzde 80’i ülkede adaletin olmadığını söylemektedir. İşte, bu nedenle ilk
hedefimiz hak, hukuk ve adalettir. Cumhuriyet Halk Partisi olarak dik
duracağız, asla ödün vermeyeceğiz; hakkımızı, hukukumuzu sonuna kadar
arayacağız; zalime, zulme teslim olmayacağız. 
Ülkemizde
yaşanan kara tabloyu gören aklı başındaki herkes çözüm için öncelikle ülkemizde
rayından çıkan liyakate dayalı devlet düzeninin yeniden kurulması, çağdaş hukuk
sisteminin yeniden inşa edilmesi, temel insan haklarına saygılı bir yönetim
anlayışının egemen kılınması, tüm özgürlüklerin yeniden sağlanması gerektiğini
söylüyor. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Barut.
AYHAN
BARUT (Devamla) – 29 Ekim Pazartesi günü, savaştan, yokluktan, kıtlıktan çıkan
ülkede Büyük Önderimiz Gazi Mustafa Kemal Atatürk ve kahraman silah
arkadaşlarının önderliğinde kurulan cumhuriyetin 95’inci yılı kutlandı. Doksan
beş yıl öncesinden günümüze üretim, kalkınma, gelişme, refah, bolluk, çağdaş
bir gelecek için ne yapılması gerektiği çok açık bir biçimde ortada
durmaktadır. Atatürk’ün izinde, onun ilke ve devrimlerine bağlı, komşularımızla
iyi ilişkilere dayalı barışçıl bir yönetim anlayışı hepimize bu ülkede derin
bir nefes aldıracaktır değerli arkadaşlar. KHK’lerle, OHAL’le, tek adam
rejimiyle, baskıcı politikalarıyla, bağımlı yargısıyla, liyakatsizliğiyle bu
kara düzen çağdaş dünyaya da insanlığa da yakışmıyor; aklın yolu budur. Türkiye
Cumhuriyeti bizimdir, hepimizindir; bu ülke bizim, başka bir vatanımız yoktur.
Hepinizi
en derin sevgi ve saygılarımla selamlıyorum. (CHP sıralarından alkışlar) 
BAŞKAN
– Değerli milletvekilleri, aynı mahiyetteki önergeleri oylarınıza sunuyorum:
Kabul edenler... Kabul etmeyenler... Önergeler kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (1/4) esas numaralı 701 sayılı Olağanüstü Hâl Kapsamında Bazı Tedbirler
Alınması Hakkında Kanun Hükmünde Kararname’nin 5’inci maddesinin birinci
fıkrasının üçüncü cümlesinde yer alan “yararlanamazlar” ibaresinin
“faydalanamazlar” ibaresi olarak değiştirilmesini arz ve teklif ederiz. 
 Lütfü
Türkkan Hasan Subaşı  Zeki
Hakan Sıdalı
 Kocaeli Antalya Mersin
 Feridun
Bahşi Bedri Yaşar
 Antalya Samsun
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkan.
BAŞKAN
– Önerge üzerinde söz isteyen Samsun Milletvekilimiz Sayın Bedri Yaşar. 
Buyurun
Sayın Yaşar. (İYİ PARTİ sıralarından alkışlar) 
Süreniz
beş dakika. 
BEDRİ
YAŞAR (Samsun) – Sayın Başkan, değerli milletvekilleri; olağanüstü hâl
kapsamında çıkarılan 35 kanun hükmünde kararnamenin sonuncusu olan 701 sayılı
Kanun Hükmünde Kararname üzerinde söz almış bulunuyorum. 
Teklifimiz
açık ve net, işte “yararlanamazlar”ı “faydalanamazlar” yani bu iki tane kelime
arasında hangi bir farklılık var ki Komisyon buna da katılmıyor, bunu da
anlayabilmiş değiliz. 
İYİ
PARTİ olarak darbenin her türlüsüne karşı olduğumuzu defalarca ifade ettik.
Buradan bir kez daha ifade edelim. Biz darbenin her şekline karşıyız. Türkiye
Cumhuriyeti’nin aleyhine gerçekleştirilmesi düşünülen her türlü fiile karşıyız.

Değerli
milletvekilleri, 15 Temmuz FETÖ darbesini Türk Silahlı Kuvvetlerinin vatansever
subayları ve hangi siyasi partiye oy vermiş olursa olsunlar Türk devletinin
vatansever ve demokrasiye bağlı evlatları önlemiştir. Ülkemize karşı
gerçekleştirilmesi düşünülen hain planlara yekvücut siper olunmuştur. “Vatana
ihanetin nedeni olmaz, bedeli olur.” denmiştir. Vatandaşlık bilincinde
buluşarak ortak hareket edilmiştir.
İYİ
PARTİ olarak AK PARTİ Hükûmetinin birbiri ardına çıkardığı, içeriğinde neyin
olduğu, neyin kapatıldığı, kimin hangi gerekçeyle görevden alındığı, kimin
neden ihraç edildiği, hangi kurumun nereye bağlandığı, kime ne görevler
verildiği belli olmayan; halka açıklanmayan, şeffaflığı olmayan; tartışmaya,
görüş alışverişine kapalı; yeri geldiğinde keyfî uygulamaların da yapıldığını
düşünmenin mümkün olduğu kanun hükmünde kararnamelerin hiçbirini onaylamadık,
onaylamıyoruz, onaylamayacağız. 
Değerli
arkadaşlar, Türkiye Büyük Millet Meclisine geldiğimizde, İYİ PARTİ Grubu olarak
FETÖ’nün siyasi ayağının araştırılmasıyla ilgili 2 kez önerge verdik, 2’si de
reddedildi. 
Değerli
milletvekilleri, Türkiye Cumhuriyeti’ne yönelik gerçekleştirilmesi planlanan
her türlü hain plana karşı olduğumuzu ifade etmiştik ama bu FETÖ olaylarından
dolayı oluşan mağduriyetlerin de giderilmemesi toplum vicdanında derin yaralar
açmıştır. Dolayısıyla, geciken adalet, adalet değildir. 
Aynı
şekilde, fındık fiyatlarını tespit ederken, temmuz ayında belli olması lazım
gelen fiyatları Kasım ayının 1’i itibarıyla açıkladınız, tüketici elindeki
fındıkların yüzde 60’ını, 70’ini sattı; 11-12 liradan satılan fındıktan yüzde
15, yüzde 20 bizim üreticimiz zarar etti ama o bölgedeki belli şirketler bundan
nemalandılar. 
Aynı
mağduriyetler çerçevesinde bugün Türkiye'deki iş dünyası, müteahhitlerimizin
-buradan sesleniyorum- hepsi inanılmaz güç durumdalar. Türkiye'ye yönelik kur
ataklarının ardından iş dünyasının maliyetlerinde ciddi oranda artışlar
olmuştur. Bu nedenle, yapım işleri de dâhil, sözleşmelerin gözden geçirilmesi
gerekmektedir. Fiyat artışlarıyla telafi edilemeyecek işler için tasfiye
imkânının tanınması, devam eden işlerde de fiyat farkı kararnamesi çıkarılması
ve bu kararnamenin yapım işleri dışında işleri de kapsaması önemli bir çözüm
yöntemi olacaktır. Eğer biz bugün müteahhitlerle ilgili bu kararnameleri
çıkarmadığımız takdirde konkordato olaylarının bol miktarda olacağını,
iflasların bol miktarda olacağını bilmek için kâhin olmaya gerek yok. Bütün
müteahhitlerimizin talebi bir an önce bu fiyat farkı kararnamesinin çıkması, bu
mağduriyetlerin bir an önce giderilmesi. Aynı şekilde, özel sektör
müteahhitlerimiz, bizim tabirimizle “yap-sat” diye tabir ettiğimiz
müteahhitlerin şu an inşaatlarının yüzde 70’i durmuş vaziyette. Devletin,
elindeki projeleri 0,98 faizle kredilendirerek yaptığı satışları satış olarak
algılamak doğru değil. Onların rakibiymiş gibi… Özellikle kendi imkânlarıyla
inşaat yapanların -10 daire, 20 daire, 30 daire- bunların daire satmaları orta
yerden kalkmıştır. Bankalarda oluşan yüzde 40’lık faizlerle, aylık yüzde 2
faizlerle piyasanın canlanması mümkün değildir. Dolayısıyla şartlar ne olursa
olsun, bu yönde de adımların atılması, müteahhitlerin bu mağduriyetlerinin bir
an önce giderilmesi lazım. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Yaşar. 
BEDRİ
YAŞAR (Devamla) – Sizin de bildiğiniz gibi, müteahhitlerin kullandığı
malzemelerin önemli bir miktarı ithalata dayalı malzemeler; demir öyle,
alüminyum öyle, bakır öyle. Bunların fiyatlarına baktığınız zaman, dolarda her
ne kadar aşağı yönde bir eğilim olsa bile bu, maalesef, piyasa fiyatlarına
yansımamıştır. Siz ne yaparsanız yapın “Türkiye şöyle aştı krizleri, böyle aştı
krizleri.” deseniz bile inanın, piyasada inanılmaz bir durgunluk var. Bu
durgunluğun da bir an önce giderilmesi lazım, bu mağduriyetlerin bir an önce
giderilmesi lazım. Problemleri halının altına süpürmeyle bu mağduriyetleri
gidermemiz mümkün değil. Daha fazla gecikmeden bu kararnamenin çıkarılmasını
talep ediyor, hepinize saygılar sunuyorum. (İYİ PARTİ sıralarından alkışlar) 
BAŞKAN
– Teşekkür ederiz Sayın Yaşar.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
5’inci
maddeyi oylarınıza sunuyorum: Kabul edenler... Kabul etmeyenler... 5’inci madde
kabul edilmiştir.
Birleşime
on dakika ara veriyorum. 
Kapanma Saati: 21.07 
BEŞİNCİ
OTURUM
Açılma
Saati: 21.23
BAŞKAN:
Başkan Vekili Levent GÖK
KÂTİP
ÜYELER: Bayram ÖZÇELİK (Burdur), Burcu KÖKSAL (Afyonkarahisar) 
----- 0
-----
BAŞKAN
– Türkiye Büyük Millet Meclisinin 12’nci Birleşiminin Beşinci Oturumunu
açıyorum.
6
sıra sayılı Kanun Hükmünde Kararname’nin görüşmelerine devam ediyoruz.
Komisyon
yerinde. 
Değerli
milletvekilleri, 6’ncı maddenin görüşmelerine başlayacağız. 
6’ncı
madde üzerinde 2’si aynı mahiyette olmak üzere 3 önerge bulunmaktadır. İlk
okutacağım 2 önerge aynı mahiyettedir.
Önergeleri
okutup birlikte işleme alacağım.
Buyurun.
Türkiye Büyük Millet Meclisi Başkanlığına
Görüşülmekte
olan 6 sıra sayılı KHK’nın 6’ncı maddesinin KHK metninden çıkarılmasını arz ve teklif
ederiz.
 Gülüstan
Kılıç Koçyiğit Ali Kenanoğlu Hüda
Kaya
 Muş İstanbul İstanbul
 Habip
Eksik Dilşat Canbaz Kaya Züleyha
Gülüm
 Iğdır İstanbul İstanbul

BAŞKAN
– Aynı mahiyetteki diğer önergenin imza sahiplerini okutuyorum:
 Özgür
Özel Özgür Karabat Murat
Bakan
 Manisa İstanbul İzmir
 Saliha
Sera Kadıgil Sütlü Murat Emir Nazır
Cihangir İslam 
 İstanbul Ankara
 İstanbul 
BAŞKAN
– Komisyon aynı mahiyetteki önergelere katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkan.
BAŞKAN
– Önergeler üzerinde söz isteyen Iğdır Milletvekilimiz Sayın Habip Eksik…
Buyurun
Sayın Eksik. (HDP sıralarından alkışlar) 
Süreniz
beş dakika. 
HABİP
EKSİK (Iğdır) – Sayın Başkan ve değerli milletvekilleri; 701 sayılı Kanun
Hükmünde Kararname’nin ikinci bölümünün 6’ncı maddesinin Mecliste görüşülmesi
üzerine şahsim ve partim adına söz almış bulunmaktayım.
Şimdi,
bu kararnameyi tartışmadan evvel, nasıl olduğu hâlâ tam netleştirilmeyen darbe
girişiminin nasıl geliştiğiyle, nasıl olduğuyla, siyasi ayağının kim olduğuyla,
OHAL’in niçin ilan edildiğiyle, kime yaradığıyla, neden OHAL sürecinin 7 kez
uzatıldığıyla, hâlâ fiiliyatta bir OHAL sürecinin neden olduğuyla ilgili
konuşmakta, sormakta fayda var diye düşünüyorum.
Tabii,
darbe girişiminin siyasi ayağının iktidar tarafından araştırılmasının
engellenmesini de özellikle konuşmak lazım ve sorgulamak lazım bence.
Değerli
milletvekilleri, 15 Temmuz darbe girişimi öncesine gidersek bu darbe
girişiminde bulunanların dönemin iktidarı tarafından ne kadar sırtlarının
sıvazlandığını görmekteyiz.
Bakın,
“Akın Öztürk” diye şahıslar vardı, değil mi? Bu şahıslar darbe girişimi öncesi
Cizre’yi, Sur’u, Nusaybin’i yakıp yıktılar. Cizre’ye bir partinin eş genel
başkanını, bu ülkenin bakanlarını sokmadılar. Ne yaptılar? Dediler ki: “Biz
sokmuyoruz, kimse giremez.” Bu gücü kimden alıyorlardı? Maalesef dönemin
iktidarından alıyorlardı.
Şimdi,
arkadaşlar, yine, terör örgütü ilan edilen FETÖ'yle 2002’den beri sıkı fıkı
kardeş mardeş hukukuyla işi götürenler, siyasette ve bürokraside koltuklar elde
edenler 17-25 Aralıkta araları bozulunca vaveyla koparıp “terör örgütü” “terör
örgütü” diye bağırdılar.
Şimdi,
bunu niye yaptılar? Sormazlar mı, siz bunları kollamadınız mı? Siz bunları
güçlendirmediniz mi? Siz bunlarla kardeş değil miydiniz?
Bakın,
ben size kardeşlik fotoğraflarınızı da göstereyim. Bakın, görüyor musunuz,
kardeştiniz, bangır bangır söylüyordunuz.
ALİ
ŞAHİN (Gaziantep) - Şimdi de siz kardeşsiniz.
HABİP
EKSİK (Devamla) – Şimdi, sormak istiyoruz -bakın, bir kez daha- hiç mi
Allah’tan korkmuyorsunuz? Siz değil miydiniz bunların sırtını sıvazlayan? Siz
değil miydiniz yurt arsaları, okul arsaları veren? Siz değil miydiniz bunların
TV kanallarında, gazetelerinde gezen?
RECEP
ÖZEL (Isparta) – Şimdi de sen onların ekmeğine yağ sürüyorsun.
HABİP
EKSİK (Devamla) – Türk okullarında… 
RECEP
ÖZEL (Isparta) – Onların ekmeğine yağ sürmüyor musun?
HABİP
EKSİK (Devamla) – Dinleyin, dinleyin, istediğiniz zaman gelip konuşursunuz. 
RECEP
ÖZEL (Isparta) – Konuşurum ben, senden güzel konuşurum ben.
HABİP
EKSİK (Devamla) – Ben sizin önünüzde susmam, emin olun, diz çökmedim, diz
çökmeyeceğim de, onu size söyleyeyim.
ZÜLFÜ
DEMİRBAĞ (Elâzığ) - Recep Bey, muhatap olma ya.
BAŞKAN
– Sayın Eksik, siz Genel Kurula hitap edin.
HABİP
EKSİK (Devamla) – Şimdi, siz değil miydiniz bu adamların elini öpmek için ta
Pensilvanya’ya gidenler? Siz değil misiniz “Gel de bitsin bu hasretlik.” diyen?
Siz değil miydiniz “Bu adam tertemiz adamdır.” diyen? Hâlâ milletvekili,
aranızda, bu lafı söyleyen hâlâ milletvekili. Sizin bakanınız değil miydi
“FETÖ’nün ismini ağzınıza almadan önce ağzınızı yıkayın, abdest alın.” diyen?
Hem de bu Meclisin bu kürsüsünden. Hiç mi utanmıyorsunuz? Bir de dönüp bu garip
gurebayı… Biraz vicdan etmek lazım bence. Zorla, şantajla bu örgütün kucağına
garip gurebayı gönderiyor “Git, referans getir.” diyordunuz, şimdi de bursunu
kesiyorsunuz, işten atıyorsunuz. Biraz vicdan etmek lazım, vicdan! 
Hukuk
devletinde aynı durumdan bir kişi suçluysa öbürü de suçludur, biri suçlu biri
suçsuz sayılmaz. Bank Asyayı kim açtı? Ben size fotoğrafını göstereyim. Bakın,
unutmuşsunuzdur belki. Bakın… Bakın… Görmüyorsanız yakından göstereyim, bakın.
Bank Asyayı kim açtı? İyi bak, iyi bak! (HDP sıralarından alkışlar)
RECEP
ÖZEL (Isparta) – Çiller açtı, Çiller.
HABİP
EKSİK (Devamla) – İyi bakın, eş genel başkanınız var burada.
ZÜLFÜ
DEMİRBAĞ (Elâzığ) – Bizde eş başkan yok!
HABİP
EKSİK (Devamla) – Olamaz zaten, siz öyle bir şey yapamazsınız.
Şimdi
ben size bir şey söyleyeyim. Şimdi ben size bir olay anlatayım. Bank Asyayı
bunlar beraber açtılar, buradan zenginleştiler, buradan koltuk devşirdiler,
buradan siyasette rant elde ettiler. Ben size şunu sormak istiyorum…
Şimdi,
arkadaşlar, bu adamlar suçlu da bu Bank Asyayı açanlar suçlu değil mi? Bank
Asyaya para yatırmak suç ama Bank Asyayı açan adam suçlu değil. Vallahi de
billahi de tallahi de eğer Bank Asyaya para yatırmak suçsa, emin olun, bu işi
yapanların örgüt kurup yönetmekten yargılanması gerekir yani öyle olması lazım,
hukuken öyle olması lazım. 
Şimdi,
arkadaşlar, medyaya da yansıyan bir olayı size anlatayım. Bu ihraç olayları
başladığı zaman şöyle bir durum oluyor: İşgüzar bir rektör ve dekan diyor ki:
“Ya, biz savunma almadan atmayalım, yarın öbür gün başımız belaya girer, biz en
iyisi savunma alalım, öyle bunları işten atalım”. Sonra komisyon kuruyorlar,
komisyonun başkanı rektör oluyor, dekan oluyor, profesör oluyor; kimi
çağırıyorlar biliyor musunuz? Gariban asistanı. Asistan geliyor, karşılarında
duruyor. Diyorlar ki “Oğlum, sen niye gittin FETÖ’nün sohbetine? Niye orada
bulundun? Bak, bugün seni işinden atmak zorundayız.”
(Mikrofon
otomatik cihaz tarafından kapatıldı)
BAŞKAN
– Sayın Eksik, sözlerinizi tamamlayın
HABİP
EKSİK (Devamla) – Asistan dönüp diyor ki: “Hocam, siz değil miydiniz ‘Oraya gitmezseniz
sizin tezinizi kabul etmeyiz.’ diyen?” Bunun üzerine rektör dönüp diyor ki
dekana: “Siz mi söylediniz?” O da dönüp diyor ki: “Hocam, siz değil miydiniz:
‘Beraber oraya gidelim, yemek yiyelim, sohbetlere katılalım yoksa Cumhurbaşkanı
bizim atamamızı yapmaz.’” Şimdi, olay bu. Gerçekten, bu insanları bu grubun, bu
çetenin, bu terör örgütünün kucağına dönemin iktidarı ve şu anki iktidarı attı
ve bugün pişkin pişkin bu insanların işinden atılmasına sebep oluyor. 
Bakın,
hukuk devletinde hukuk nasıl işler biliyor musunuz? İnsanlar yargılanır,
suçluysa cezaevine gider, işinden olur; eğer suçsuzsa da işine geri döner,
evine geri döner, özgürlüğünü geri alır. Ama siz ne diyorsunuz? “Biz OHAL
İnceleme Komisyonu kurduk. Bu OHAL İnceleme Komisyonu sizi on yıl oyalasın,
süründürsün.” Haklısınız zaten, haklı olmasanız zaten siz mahkemeye verirsiniz
o insanı. “Kurulsun, sizi süründürsün, biz ondan sonra zaten işimizi halletmiş
oluruz, Üsküdar’ı geçeriz.” diyorsunuz. Tamamıyla bir vicdansızlık yani akıl
tutulması.
(Mikrofon
otomatik cihaz tarafından kapatıldı) 
HABİP
EKSİK (Devamla) – Arkadaşlar, gelin, bakın, bu halkın dediğini yapalım,
gerçekten bu halkın dediğini yapalım, tek adamın dediğini yapmayalım.
BAŞKAN
– Selamlayalım.
HABİP
EKSİK (Devamla) – Bu kanuna “Yok.” diyelim, “Hayır.” diyelim, elimizi ona göre
indirip kaldıralım arkadaşlar.
Teşekkür
ediyorum Sayın Başkan. (HDP sıralarından alkışlar) 
BAŞKAN
– Teşekkür ederiz Sayın Eksik. 
Aynı
mahiyette diğer önerge üzerinde söz isteyen İstanbul Milletvekilimiz Sayın
Nazır Cihangir İslam. 
Buyurun
Sayın İslam. (CHP sıralarından alkışlar)
Süreniz
beş dakika.
NAZIR
CİHANGİR İSLAM (İstanbul) - Tarihten ders çıkartacaksınız. Ama siz
yaptıklarınızdan hicap bile duymuyorsunuz. İçinizden kaçı 15 Temmuzda
sokaktaydı? Hiç mi? 
RECEP
ÖZEL (Isparta) – Üslubunu düzelt, üslubunu düzelt.
NAZIR
CİHANGİR İSLAM (Devamla) – El kaldırın bakayım, kaçı? 
RECEP
ÖZEL (Isparta) – Böyle üslup mu olur? Böyle üslup mu olur?
NAZIR
CİHANGİR İSLAM (Devamla) – Kaç kişi, kaldırın? 
RECEP
ÖZEL (Isparta) – Sana ne! Böyle üslup mu olur?
NAZIR
CİHANGİR İSLAM (Devamla) – Zannedilir ki çatışmalar doğru ile yanlış arasında
yapılır.
ZÜLFÜ
DEMİRBAĞ (Elâzığ) – Ya, sen sınıf öğretmeni misin; yok, elini kaldır, yok
ayağını kaldır? Sana ne ya!
NAZIR
CİHANGİR İSLAM (Devamla) – Ortada bir çatışma varsa...
OSMAN
AŞKIN BAK (Rize) – Ya, saçmalama kardeşim bu saatte!
BAŞKAN
– Sayın milletvekilleri, hatibi dinleyelim. 
NAZIR
CİHANGİR İSLAM (Devamla) – Susturun... 
BAŞKAN
- Sayın milletvekilleri, lütfen hatibi dinleyin.
ZÜLFÜ
DEMİRBAĞ (Elâzığ) – Sayın Başkan, diyor “El kaldır, ayağını kaldır.”
NAZIR
CİHANGİR İSLAM (Devamla) – Ortada bir çatışma varsa... (AK PARTİ sıralarından
gürültüler)
Aziz
milletim, bakın, bakın, konuşturmuyorlar görüyorsunuz. 
BAŞKAN
– Ben konuşmak isteyene söz veririm, merak etmeyin.
Hatibi
dinleyelim, lütfen.
ZÜLFÜ
DEMİRBAĞ (Elâzığ) – Sen neredeydin 15 Temmuzda?
NAZIR
CİHANGİR İSLAM (Devamla) – Ortada bir çatışma varsa bu illa doğru ile yanlışın
çatışması değildir; doğru ile yanlış çatışır, yanlış ile yanlış da çatışır;
batıl ile batıl da çatışır.
OSMAN
AŞKIN BAK (Rize) – Adın ne senin, adın?
NAZIR
CİHANGİR İSLAM (Devamla) – 15 Temmuz akşamı iki batılın çatışmasını seyrettik
biz bu ülkede. (CHP sıralarından alkışlar, AK PARTİ sıralarından gürültüler) 
RECEP
ÖZEL (Isparta) – Hadi oradan! Lüzumsuz!
OSMAN
AŞKIN BAK (Rize) – Vay, vay, vay, vay, vay!
NAZIR
CİHANGİR İSLAM (Devamla) – Neydi? Menfaat kavgasıydı. Devleti parsellediniz ve
bunun hesabını vermediniz. Allah için bunlara İslamcı falan demeyin, bunlar Makyavelist, bunlar oportünist, bunlar beceriksiz, bunlar dünyaya yapıştılar ve
acısını şimdi milletten çıkartıyorlar, değerli arkadaşlarım.
ZÜLFÜ
DEMİRBAĞ (Elâzığ) – Sen nereye yapıştın?
OSMAN
AŞKIN BAK (Rize) – Sen kimle kol kola girdin?
NAZIR
CİHANGİR İSLAM (Devamla) – Ne oldu 15 Temmuzda? Burada 4 parti aslanlar gibi
imza verdi, Yenikapı’ya giderken HDP’den kurtuldunuz, Anayasa’yı referanduma
götürürken CHP’den kurtuldunuz ama bugün MHP’ye ihtiyacınız olduğu için MHP’yle
yan yana duruyorsunuz. Siz kadir kıymet bilmez, siyaseten nankörsünüz, nankör.
(CHP sıralarından alkışlar) 
RECEP
ÖZEL (Isparta) – Sensin nankör!
OSMAN
AŞKIN BAK (Rize) – Sen kiminle yan yanasın, kiminle yan yana duruyorsun?
NAZIR
CİHANGİR İSLAM (Devamla) – 15 Temmuz bahane, bütün muhaliflerinizi, dürüst
insanları, hakkı söyleyenleri, zulmünüzü yüzünüze söyleyenleri tasfiye
ediyorsunuz. 
OSMAN
AŞKIN BAK (Rize) – Ya, bir tedaviye ihtiyacın var senin!
RECEP
ÖZEL (Isparta) – Parmağını sallama, parmağını sallama!
NAZIR
CİHANGİR İSLAM (Devamla) – Bakın, “liberal” “komünist” “milliyetçi” “Türkçü”
“irticacı” diyerek geçmişte çok şeyler yapıldı bu ülkede.
ZÜLFÜ
DEMİRBAĞ (Elâzığ) – Parmak sallama!
OSMAN
AŞKIN BAK (Rize) – Kürsüye vur, kürsüye. Bardağı aldın, kürsüye vur, kürsüye
vur. 
NAZIR
CİHANGİR İSLAM (Devamla) – Ha, şimdi de siz uydurdunuz, FETÖ’cü, iltisaklı,
irtibatlı. Nedir FETÖ? FETÖ’cü nedir? 
OSMAN
AŞKIN BAK (Rize) – Bardağı aldın oradan, kürsüye vur, kürsüye; olmaz öyle.
NAZIR
CİHANGİR İSLAM (Devamla) – Alparslan Kuytul’u niye içeri attınız? Ha, sıra öbür
cemaatlerde mi, Nakşilerde mi, Kadirilerde mi? 
OSMAN
AŞKIN BAK (Rize) – Etkisiz bir konuşma oluyor, çok etkisiz bir konuşma, zavallı
bir konuşma!
NAZIR
CİHANGİR İSLAM (Devamla) – KHK’yle sivil ölüye çevirdiğiniz insanların şimdi,
bununla, bu utanç vesikasıyla üzerlerine beton dökmek istiyorsunuz. 
OSMAN
AŞKIN BAK (Rize) – Masaya vurman lazım, olmadı, masaya vurman lazım, olmadı
masaya vur ya! Masaya vursana, kürsüye. 
NAZIR
CİHANGİR İSLAM (Devamla) – Anayasa’yı ve en temel haklarımızı ihlal
ediyorsunuz.
OSMAN
AŞKIN BAK (Rize) – Olmadı performans düşük ya! 
NAZIR
CİHANGİR İSLAM (Devamla) – Bak, sağlık çalışanlarının çalışmasını
engelleyeceksiniz; sizden beklenir, şaşırmıyoruz.
OSMAN
AŞKIN BAK (Rize) – Kötü bir konuşma oldu bu, performans düşük. 
NAZIR
CİHANGİR İSLAM (Devamla) - Müsle var ya, müsle, müsle sizin işiniz; hainler
mezarlığı sizin icadınız; müsadere de sizin sanatınız değerli arkadaşlar. 
OSMAN
AŞKIN BAK (Rize) – Vay, vay, vay!
NAZIR
CİHANGİR İSLAM (Devamla) – Zulmediyorsunuz ve zalimsiniz. Bunu her dem
suratınıza haykıracağız.
SELMAN
OĞUZHAN ESER (Karaman) – Zalim sensin!
RECEP
ÖZEL (Isparta) – Sen nesin? Sen hainsin!
NAZIR
CİHANGİR İSLAM (Devamla) – Bunu niye yapıyorsunuz, biliyor musunuz? 
YELDA
EROL GÖKCAN (Muğla) – Sen nesin? Aynaya bak, aynaya!
OSMAN
AŞKIN BAK (Rize) – Kürsüye vur, kürsüye!
NAZIR
CİHANGİR İSLAM (Devamla) - Bunu şunun için yapıyorsunuz: “O, ne derse o.”
diyorsunuz, şundan vazgeçin. 
YELDA
EROL GÖKCAN (Muğla) – 15 Temmuz gecesi neredeydin, onu açıkla?
ZÜLFÜ
DEMİRBAĞ (Elâzığ) – Biz halk ne derse onu yapıyoruz kardeşim.
OSMAN
AŞKIN BAK (Rize) – Milletin dediğini yaparız, sen kendine bak! Sen kendine bak,
millet ne derse biz onu yaparız!
NAZIR
CİHANGİR İSLAM (Devamla) - Ya, benim gibi, sizin gibi, buradaki arkadaşlar gibi
âciz bir kula kulluk ediyorsunuz, en çok aldanana kulluk ediyorsunuz; Allah’a
kulluk etmiyorsunuz, âciz bir kula kulluk ediyorsunuz. 
ZÜLFÜ
DEMİRBAĞ (Elâzığ) – Sen kime kulluk ediyorsun?
BAŞKAN
– Karşılıklı konuşmayın değerli arkadaşlar. 
OSMAN
AŞKIN BAK (Rize) – Milletin dediğini yaparız biz.
NAZIR
CİHANGİR İSLAM (Devamla) – Bakın, size şimdi milletten bana gelen mesajları
aktaracağım. 
RECEP
ÖZEL (Isparta) – O parmağı indir, parmağı!
NAZIR
CİHANGİR İSLAM (Devamla) – Bize neden bunları daha önce söylemediniz, bizi niye
daha önce uyarmadınız diye aktaracağım. Beddua alıyorsunuz. 
ZÜLFÜ
DEMİRBAĞ (Elâzığ) – Sen mi alıyorsun?
RECEP
ÖZEL (Isparta) – O seansları sen mi yaptın?
NAZIR
CİHANGİR İSLAM (Devamla) – “Ocakları sönsün.” diyor insanlar size, “Soyları
kurusun.” diyor insanlar size, “Allah belalarını versin.” diyor insanlar size. 
OSMAN
AŞKIN BAK (Rize) – Zavallısın be!
ZÜLFÜ
DEMİRBAĞ (Elâzığ) – Sana mı diyor, bize mi diyor?
BAŞKAN
– Sayın İslam… Sayın İslam…
NAZIR
CİHANGİR İSLAM (Devamla) – İleride toplum içine çıkamayacaksınız. 
BAŞKAN
– Sayın İslam… Lütfen konuşmanıza temiz bir dille devam edin Sayın İslam. 
NAZIR
CİHANGİR İSLAM (Devamla) – Siyaseten sonunuz yakın, biz geliyoruz.
Gideceksiniz, gideceksiniz, gideceksiniz! (HDP ve İYİ PARTİ sıralarından
alkışlar; AK PARTİ sıralarından gürültüler)
OSMAN
AŞKIN BAK (Rize) – Yürü! On seçimdir sandığa gömdü millet sizi, ne diyorsun be!
On seçimdir sandığa gömdü, ne konuşuyorsun! 
RAMAZAN
CAN (Kırıkkale) – Sayın Başkan…
BAŞKAN
– Sayın Can, buyurun. 
OSMAN
AŞKIN BAK (Rize) – Altmış yıldır iktidar olamıyor be, ne konuşuyorsun!
Sandıktan çık da gel, öyle yanaşıp da milletvekili olma burada! 
BAŞKAN
– Sayın Bak, izin verir misiniz, Sayı Can söz istedi. 
RAMAZAN
CAN (Kırıkkale) – Sayın Başkan, hatip grubumuza yönelerek “15 Temmuzda
neredeydiniz?” diye grubumuza... Sataşmadan söz istiyorum. 
BAŞKAN
– Sayın Can, toparlayalım.
Buyurun.
(AK PARTİ sıralarından alkışlar)
V.- SATAŞMALARA İLİŞKİN KONUŞMALAR (Devam)
11.- Kırıkkale Milletvekili Ramazan Can’ın, İstanbul Milletvekili Nazır
Cihangir İslam’ın 6 sıra sayılı Kanun Hükmünde Kararname’nin 6’ncı maddesindeki
önerge üzerinde yaptığı konuşmasında AK PARTİ Grubuna sataşması nedeniyle
konuşması
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum. 
22’nci
Dönemden bu tarafa milletvekiliyim, 23’üncü Dönem hariç. 
Türkiye
Büyük Millet Meclisi çok ateşli hatipler gördü ama üslup seviyesi bu kadar
düşük bir hatip görmedi. (AK PARTİ sıralarından alkışlar) “15 Temmuzda
neredeydiniz?” diye soru sordunuz, cevaplayayım. 15 Temmuzda Sayın Özgür Özel,
Sayın Erkan Akçay ve Meclis Başkan Vekilimiz ve biz buradaydık. 
OSMAN
AŞKIN BAK (Rize) – Sen neredeydin? Nereye saklanıyordun sen?
RAMAZAN
CAN (Devamla) – Yiğitsen, kahramansan gel! Sen neredeydin? Hesap ver!
OSMAN
AŞKIN BAK (Rize) – Sen neredeydin? Nereye saklanıyordun?
SELMAN
OĞUZHAN ESER (Karaman) – Terbiyesiz, terbiyesiz herif!
RAMAZAN
CAN (Devamla) – Arkadaşlar… 
OSMAN
AŞKIN BAK (Rize) – Sen neredeydin? Nereye saklanıyordun?
RAMAZAN
CAN (Devamla) – Arkadaşlar, Türkiye Büyük Millet Meclisi…
SELMAN
OĞUZHAN ESER (Karaman) – Terbiyesiz herif!
OSMAN
AŞKIN BAK (Rize) – Orada konuştuğun kitleye bak sen! Bak, buradaki
arkadaşlarına bak! 
BAŞKAN
– Sayın Bak, Sayın Bak…
OSMAN
AŞKIN BAK (Rize) – Bilmeden konuşma!
BAŞKAN
– Sayın Bak, lütfen oturur musunuz. Hatibiniz konuşuyor Sayın Bak.
OSMAN
AŞKIN BAK (Rize) – Konuşma bilmeden!
RAMAZAN
CAN (Devamla) – Sayın Başkanım, değerli milletvekilleri…
OSMAN
AŞKIN BAK (Rize) – Bak burada arkadaşlarımız var, hepimiz buradaydık; konuşma!
BAŞKAN
– Sayın Bak, hatibiniz konuşuyor.
RAMAZAN
CAN (Devamla) – Türkiye Büyük Millet Meclisi…
OSMAN
AŞKIN BAK (Rize) – Sen neredeydin? Nereye saklanıyordun?
BAŞKAN
– Sayın Bak, hatibiniz konuşuyor, lütfen. 
RAMAZAN
CAN (Devamla) – Türkiye Büyük Millet Meclisi alçak FETÖ terör örgütünce
bombalanırken siyasi iradeye, “Egemenlik kayıtsız, şartsız milletindir.”
iradesine hep beraber sahip çıktık. (AK PARTİ sıralarından “Bravo!” sesleri,
alkışlar) Ve Türkiye Büyük Millet Meclisi, milletvekilleriyle beraber tarih
yazmıştır. 
MUHAMMED
FATİH TOPRAK (Adıyaman) – Sizin liderleriniz saklanırken bizim liderimiz… (CHP
sıralarından gürültüler)
TURAN
AYDOĞAN (İstanbul) – Senin Başbakanın neredeydi?
RAMAZAN
CAN (Devamla) – Bu Türkiye Büyük Millet Meclisi…
TURAN
AYDOĞAN (İstanbul) – Senin Başbakanın neredeydi?
RAMAZAN
CAN (Devamla) – Türkiye Büyük Millet Meclisi Sakarya’da… (AK PARTİ ve CHP
sıralarından karşılıklı laf atmalar)
BAŞKAN
– Değerli milletvekilleri, karşılıklı konuşmayalım lütfen.
TURAN
AYDOĞAN (İstanbul) – “Liderleriniz saklanırken…” diyor ya!
ÖZGÜR
ÖZEL (Manisa) – Arkadaş, terbiyesizlik yapma! 
RAMAZAN
CAN (Devamla) – Sayın Başkanım, Türkiye Büyük Millet Meclisini Yunan ordusu bir
pırpırlı, pervaneli uçağı kaldırıp bombalayabilirdi… 
ÖZGÜR
ÖZEL (Manisa) – Biz size saygısızlık etmiyoruz…
RAMAZAN
CAN (Devamla) – Çok değerli milletvekilleri…
BAŞKAN
– Değerli milletvekilleri… Değerli milletvekilleri…
Değerli
milletvekilleri, lütfen, bir sayın hatip konuşuyor. Karşılıklı konuşmak nereden
çıktı böyle?
Buyurun
Sayın Can. 
RAMAZAN
CAN (Devamla) – Yunan ordusu isteseydi pırpırlı, pervaneli 1 tane uçağı
kaldırıp Türkiye Büyük Millet Meclisini bombalayabilirdi ama milletin
vergilerinden, tırnaklarından artırarak… 
(Mikrofon
otomatik cihaz tarafından kapatıldı) 
RAMAZAN
CAN (Devamla) – Düşmana, PKK’ya karşı savaşacağına alçak FETÖ terör örgütü
-Kızılay’da, Genelkurmayda- Türkiye Büyük Millet Meclisini bombalama cüretinde
bulunabildi.
BAŞKAN
– Selamlayın Sayın Can. 
RAMAZAN
CAN (Devamla) – Allah’a hamdolsun, Cumhuriyet Halk Partisi, Milliyetçi Hareket
Partisi ve AK PARTİ, hep beraber burada destan yazdık. Lütfen bu destana gölge
düşürmeyin, başka ihsan istemiyoruz. [AK PARTİ sıralarından alkışlar(!)]
BAŞKAN
– Teşekkür ederim, sağ olun. 
NAZIR
CİHANGİR İSLAM (İstanbul) – Sayın Başkan…
BAŞKAN
– Buyurun Sayın İslam. 
NAZIR
CİHANGİR İSLAM (İstanbul) – Sayın Başkan…
ALİ
ÖZKAYA (Afyonkarahisar) – Otur yerine, otur yerine!
RECEP
ÖZEL (Isparta) – Otur yerine!
BAŞKAN
– Bir saniye değerli arkadaşlar, bir saniye. 
NAZIR
CİHANGİR İSLAM (İstanbul) – Sayın Başkan, benim üslubuma hatip “Seviyesiz.”
dedi; onun cevabını vermek istiyorum. (AK PARTİ sıralarından gürültüler)
BAŞKAN
– Ben oturduğunuz yerden vereyim size, ben açayım mikrofonunuzu. 
NAZIR
CİHANGİR İSLAM (İstanbul) – Hayır, kürsüden, eşit şartlarda olsun. 
BAŞKAN
– Sayın İslam, lütfen, oturduğunuz yerden ben açayım. 
NAZIR
CİHANGİR İSLAM (İstanbul) – Hayır, ya konuşmam ya buradan konuşurum Sayın
Başkan. (AK PARTİ sıralarından gürültüler) Arkadaşımız buradan konuştu, ben de
kürsüden konuşmak istiyorum. [AK PARTİ sıralarından alkışlar(!)]
BAŞKAN
– Sayın İslam, hangi sözler için söz istiyorsunuz?
NAZIR
CİHANGİR İSLAM (İstanbul) – “Seviyesiz, en seviyesiz hatip.” dedi bana. Ben
buna layık değilim. [AK PARTİ sıralarından alkışlar(!)] 
BAŞKAN
– Sayın İslam, başka bir sataşmaya mahal vermemek kaydıyla söz veriyorum.
Lütfen sözlerimize dikkat ederek konuşalım, lütfen ve bu tartışmayı bitirelim.
Buyurun.
(HDP ve İYİ PARTİ sıralarından alkışlar; AK PARTİ sıralarından sıra kapaklarına
sürekli vurmalar, gürültüler)
BAŞKAN
– Değerli milletvekilleri... Değerli milletvekilleri...
RAMAZAN
CAN (Kırıkkale) – Seviyeyi bozanları istemiyoruz, Meclise saygı göstermeyenleri
istemiyoruz.
12.- İstanbul Milletvekili Nazır Cihangir İslam’ın, Kırıkkale
Milletvekili Ramazan Can’ın sataşma nedeniyle yaptığı konuşmasında şahsına
sataşması nedeniyle konuşması
NAZIR
CİHANGİR İSLAM (İstanbul) – Aziz milletim, görüyorsunuz değil mi... (AK PARTİ
sıralarından sıra kapaklarına sürekli vurmalar, gürültüler)
BAŞKAN
– Değerli milletvekilleri... Değerli milletvekilleri, salonun sükûnetini
bozmayalım lütfen.
NAZIR
CİHANGİR İSLAM (Devamla) – Bunlar AK PARTİ Grubu, AK PARTİ Grubu. Bunları size
şikâyet ediyorum, size. (AK PARTİ sıralarından sıra kapaklarına sürekli
vurmalar, gürültüler)
BAŞKAN
– Salonun sükûnetini bozmayalım.
NAZIR
CİHANGİR İSLAM (Devamla) – Burada bir tane farklı söze tahammülleri yok, bir
tane. (AK PARTİ sıralarından sıra kapaklarına sürekli vurmalar, gürültüler)
BAŞKAN
– Salonun sükûnetini bozmayalım değerli arkadaşlar. 
NAZIR
CİHANGİR İSLAM (Devamla) – Bize seviyeden bahsediyorlar. Bakın, ben size
seviyeden bahsedeyim. Siz gidin bu uyarınızı “Ananı da al git.” diyene yapın.
Siz gidin bu uyarınızı bize “Hain.” diyene yapın. (AK PARTİ sıralarından sıra
kapaklarına sürekli vurmalar, gürültüler) 15 Temmuz akşamı nerede olduğumu da
gidin kendi teşkilatlarınıza sorun. 
BAŞKAN
– Sayın İslam...
NAZIR
CİHANGİR İSLAM (Devamla) – Ama çare yok, gideceksiniz, gideceksiniz,
gideceksiniz ve biz buraya geleceğiz. (AK PARTİ sıralarından sıra kapaklarına
sürekli vurmalar, gürültüler)
BAŞKAN
– Teşekkür ederim.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 701 sayılı Olağanüstü Hâl Kapsamında Bazı Tedbirler Alınması
Hakkında Kanun Hükmünde Kararname (1/4) ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi (S. Sayısı: 6) (Devam)
BAŞKAN
– Değerli milletvekilleri, aynı mahiyetteki önergeleri oylarınıza sunuyorum:
Kabul edenler... Kabul etmeyenler... Önergeler kabul edilmemiştir.
Diğer
önergeyi okutuyorum...
ÖZGÜR
ÖZEL (Manisa) – Sayın Başkan, çok kısa söz talebim var ama başladıysa okunsun
önerge, sonra alırım.
BAŞKAN
– Okunsun, ondan sonra vereyim.
Türkiye Büyük Millet Meclisi Başkanlığına
Görüşülmekte
olan (1/4) esas numaralı “701 Sayılı Olağanüstü Hal Kapsamında Bazı Tedbirler
Alınması Hakkında Kanun Hükmünde Kararname”nin 6’ncı maddesinin birinci
fıkrasının son cümlesinde yer alan “yararlanamaz” ibaresinin “faydalanamaz”
ibaresi olarak değiştirilmesini teklif ederiz.
 Zeki
Hakan Sıdalı Ümit Dikbayır Hasan
Subaşı
 Mersin Sakarya Antalya
 Feridun
Bahşi Mehmet Metanet Çulhaoğlu
 Antalya Adana
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkanım.
BAŞKAN
– Önerge üzerinde söz vermeden önce Sayın Özel, buyurun.
VI.- AÇIKLAMALAR (Devam)
48.- Manisa Milletvekili Özgür Özel’in, Kırıkkale Milletvekili Ramazan
Can’ın sataşma nedeniyle yaptığı konuşmasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, 15 Temmuzla ilgili, Sayın Ramazan Can’ın o
gecenin birlikteliğine yaptığı vurgu son derece önemlidir, ona kimsenin bir
itirazı yok. Bu konuda, bunu duyması gerekenler, yarattıkları tek partili ve o
tek partinin hegemonyasını kurdukları tek yanlı yayın yapan kanallar üzerinden
15 Temmuz gerçeğini çarpıtanlarla, bütün bilgi ve birikimini A Haber ve Akit TV
üzerinden müktesebatını buna oluşturmuş olan ve Ramazan Can bu konuşmayı
yaparken oradan haksız ve hadsizce saldırılarda bulunan arkadaşa sesleniyorum:
Bu konuda grubunuzdan ivedi olarak bilgilendiriliniz. Cumhuriyet Halk Partisi
buraya niye gelmiş, hangi talimatla gelmiş, Genel Başkanın hangi mesajını buradan
o gece iletmiş, Genel Başkanının telefondaki talimatıyla o gece burada ne tavır
sergilemiş öğreniniz, öğrenmezseniz öğretiriz, haddinizi bilmezseniz
bildiririz. 
Saygılar
sunarım. (AK PARTİ sıralarından gürültüler)
İBRAHİM
YURDUNUSEVEN (Afyonkarahisar) – Tehdit mi ediyorsun?
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 701 sayılı Olağanüstü Hâl Kapsamında Bazı Tedbirler Alınması
Hakkında Kanun Hükmünde Kararname (1/4) ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi (S. Sayısı: 6) (Devam)
BAŞKAN
– Önerge üzerinde söz isteyen Sakarya Milletvekilimiz Sayın Ümit Dikbayır. 
RECEP
ÖZEL (Isparta) – Böyle yapan kimse yok ki. 
ÖZGÜR
ÖZEL (Manisa) – O biliyor kendini, o şuursuz biliyor kendini. 
BAŞKAN
– Değerli arkadaşlar, hatip kürsüde, lütfen hatibimizi dinleyelim.
ÖZGÜR
ÖZEL (Manisa) – Öyle kuru gürültüye pabuç bıraksaydık, doksan beş yıldır burada
olmazdık biz. Öyle kuru gürültüye pabuç bırakmayız. 
ZAFER
IŞIK (Bursa) – O doksan beş yılın içinde biz de varız. 
BAŞKAN
– Sayın Dikbayır, buyurun.(İYİ PARTİ sıralarından alkışlar) 
Süreniz
beş dakika. 
ÜMİT
DİKBAYIR (Sakarya) – Sayın Başkan, yüce Meclis; 701 sayılı Olağanüstü Hal Kapsamında
Bazı Tedbirler Alınması Hakkında Kanun Hükmünde Kararname ile İçtüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi’nin 6’ncı maddesi üzerine söz almış
bulunmaktayım. 
Evet,
bu konu hakkında gerekeni yapalım ancak bu alçak FETÖ terör örgütü 15 Temmuz
darbe girişimine kadar hangi yollarla güçlenmiş ve Türkiye Cumhuriyeti
devletinin kurumlarına kanser gibi nasıl yayılmıştır? Bu süreçte siyasilerin
hiç mi suçu yoktur? Tabii ki var. Bu yüce Meclisin kürsüsünden bile alçak terör
örgütü liderine methiyeler düzüldüğünü, ağlayarak zırlayarak savunulduğunu
bizler unutmadık, unutturmayacağız, tarih de unutmayacak. 
Yapılan
icraatlara basitçe bir bakalım. Mesela, 17-25’ten sonra iki yasa çıkarılıyor.
Bu yasayla AKP Türk Silahlı Kuvvetlerinde terfileri bir yıl öne çekiyor. O yıl
generalliğe terfi eden 10 albay 15 Temmuz gecesi general olarak bu millete
kurşun sıkıyor. İkinci yasayla 30 Aralık 2015’te 37 AKP milletvekilinin
imzasıyla tekrar bir yasa geliyor. Otuz yıl görev yapan albaylara emekli
olmaları hâlinde 70 bin lira ilave tazminatla tasfiyeleri sağlanıyor, yerine
ise FETÖ’cü subaylar göreve geliyor. Aynı şekilde…
İSMET
YILMAZ (Sivas) – Yalan söylüyorsun, bunlar uygulanmadı. Yanlış söylüyorsun.
BAŞKAN
– Sayın Yılmaz, lütfen. Ben size bir dakika söz veririm oradan.
ÜMİT
DİKBAYIR (Devamla) – Gelirsiniz, cevap verirsiniz Sayın Bakanım.
…hava
kuvvetlerindeki pilotların da mecburi görev süreleri kısaltılarak yerlerine
FETÖ’cü pilotlar getirilmiştir. Benzer yollarla bu aşağılık, sinsi örgüt Türk
Silahlı Kuvvetlerine, Emniyet teşkilatına, yargıya, üniversitelere,
hastanelere, kısaca devletin tüm kurumlarına sızma imkânı bulmuştur. Sinsice
yerleşenlere karşı dönemin siyasileri, belediye başkanları ve iktidarı ne
yapıyordu? Ne yapıyordu o sırada? Maç mı izliyordu, tavla mı oynuyordu? Peki bu
beceriksizlik, liyakatsizlik, kısaca devlet yönetiminde oluşan bu zaaf nelere
mal oldu biliyor musunuz? Sadece dört yıllık Adalet Bakanlığı döneminde Sayın
Bekir Bozdağ AKP iktidarı dönemindeki hâkim ve savcıların yüzde 41’ini
atamıştır ve atadığı 1.228 hâkim ve savcı FETÖ’cü çıkmıştır. Bunlar ne mi
yaptı? Türk Silahlı Kuvvetlerinin onurlu subaylarına “Ergenekon, Balyoz, Kafes”
gibi manidar isimler altında kumpaslar kurdular. Yine devletimizin en gizli
yerine, kozmik odasına bu alçaklar sokuldu. Sonrasında içeride ve dışarıda
yüzlerce devlet görevlimiz suikasta uğradı ya da tuzağa düşürüldü. Aynı
şekilde, güneydoğuda terör örgütüyle mücadele eden asker ve polisimiz tuzaklara
ve pusulara düşürüldü. “Çözüm süreci” denen rezaleti yaşadık. İşte devlet
yönetimindeki bu beceriksizlik ve zaaf Türk milletine 15 Temmuzu yaşattı. O
gece 256 şehit verdik, 2.196 vatandaşımız da gazi oldu. Ama kadirşinas Türk milleti, devleti
sokaktan topladı. 
O
gece Sakarya’da ne oldu biliyor musunuz? Bu utanç hepimize yeter. Özellikle
bayan milletvekillerine sesleniyorum. O gece Sakarya’da şu oldu: Türk Silahlı
Kuvvetlerinde yıllarca görev yapmış onurlu Türk subaylarının lojmanlarına, ne
idiği belirsiz, saçı, sakalı birbirine karışmış insanlar dayandı, “Bu
subayların kadınları, kızları bize helaldir.” dendi. (AK PARTİ sıralarından
gürültüler)
RECEP
ÖZEL (Isparta) – Nerede o ya! Böyle bir şey olabilir mi? Düzgün konuş ya!
ÜMİT
DİKBAYIR (Devamla) – Ben Sakarya milletvekiliyim... 
Bu
kadınlar…
RECEP
ÖZEL (Isparta) – Böyle bir şey olabilir mi ya?
ÜMİT
DİKBAYIR (Devamla) – Evet, getiririm buraya, dikerim. 
Bu
kadınlar…
RECEP
ÖZEL (Isparta) – Bu kadar da olmaz, ayıp ya!
ÜMİT
DİKBAYIR (Devamla) – Bu kadınlar ve kızlar ocakta yağ kızarttılar, biliyor
musunuz? Kocalarının…
RECEP
ÖZEL (Isparta) – Yalan söylüyorsun ya!
HABİBE
ÖÇAL (Kahramanmaraş) – Çok ayıp bir şey!
İBRAHİM
YURDUNUSEVEN (Afyonkarahisar) – Utanmadan Meclis kürsüsünde… Ayıp bir şey!
ÜMİT
DİKBAYIR (Devamla) – İspat ederim size. 
RECEP
ÖZEL (Isparta) – Ayıp bu yaptığın ya! Böyle bir şey olabilir mi?
BAŞKAN
– Sayın milletvekilleri, lütfen…
ÜMİT
DİKBAYIR (Devamla) – Kocalarının silahlarıyla…
RECEP
ÖZEL (Isparta) – Böyle bir şey olabilir mi ya? 
ÜMİT
DİKBAYIR (Devamla) – İspat ederim size. 
BAŞKAN
– Sayın milletvekilleri, lütfen...
ÜMİT
DİKBAYIR (Devamla) – Kocalarının silahlarıyla gardıroba saklandılar, başlarına
gelecek bir şeyden intihar etmek durumuna geldiler. Bu hepimizin utancıdır.
Özellikle bayan milletvekillerine sesleniyorum: Otuz saniye empati yapın. (AK
PARTİ sıralarından gürültüler)
İBRAHİM
YURDUNUSEVEN (Afyonkarahisar) – Özür dile!
RECEP
ÖZEL (Isparta) – Orayı kirlettin şimdi ya!
ÜMİT
DİKBAYIR (Devamla) – Evet, sonuç olarak, FETÖ’nün siyasi ayağı mutlaka ortaya
çıkarılmalıdır çünkü zafiyet gösterip bu örgütün bunları yapabilmesinde en çok
onların suçu, ihmali ve sorumluluğu vardır… 
(Mikrofon
otomatik cihaz tarafından kapatıldı)
BAŞKAN
– Toparlayın. 
ÜMİT
DİKBAYIR (Devamla) – …ve cezasız kalmamalıdır. Bu bizlerin üzerinde bir
vebaldir. Bunu yapmalıyız. Türk milleti bunu bizden bekliyor. 
Teşekkür
ediyor, yüce Meclisi saygıyla selamlıyorum. 
Teşekkür
ederim Başkanım. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Sayın
Yılmaz, bir söz talebiniz var, buyurun. 
VI.- AÇIKLAMALAR (Devam)
49.- Sivas Milletvekili İsmet Yılmaz’ın, Sakarya Milletvekili Ümit
Dikbayır’ın 6 sıra sayılı Kanun Hükmünde Kararname’nin 6’ncı maddesindeki
önerge üzerinde yaptığı konuşmasındaki bazı ifadelerine ilişkin açıklaması
İSMET
YILMAZ (Sivas) – Sayın Başkanım, biraz önce konuşan hatip bir yanlış bilgi
verdi. Kayıtlara giriyor da, ileride birileri Meclisin kayıtlarına bakarak bir
çalışma yaparsa yanlış bir çalışma ortaya çıkmasın. Bakın, Cumhuriyet
gazetesinin 1 Aralık 2015 tarihli haberi, hemen okuyorum: “Yüksek Askerî
Şûranın Aralık toplantısında bir kısım albaylara erken emeklilik kararı çıktı.
Daha önce otuz bir yıl üzerinden emekli edilenleri –teamül, yasası yok- otuz
yıla alalım çünkü albay sayısı fazladır.” denildi. Neden? Albay sayısı şimdi de
fazla. Bir piramit oluşturulması için, bir de Yüksek Askerî Şûranın kararını
uygulamak için… Bu, komisyondan geçti. Milletvekillerimiz, doğrudur, şûradan
çıkan kararı… “Buna Türkiye’nin ihtiyacı var.” diye buraya geldi. Cumhuriyet
Halk Partisi dahi bir değişiklik önergesi verdi; lütfen açın, bakın, Meclisin
tutanaklarında. Biz diyelim ki buradakini… 
Eğer
vaktiniz varsa, Sayın Başkanım, lütfen süre verin, hemen okuyayım.
BAŞKAN
– Acele etmeyin, ben size süre veriyorum Sayın Bakanım.
İSMET
YILMAZ (Sivas) – Peki, teşekkür ediyorum.
“Yapılacak
düzenleme kapsamında Türk Silahlı Kuvvetlerinde bir subayın görev süresi otuz
bir yıldan otuz yıla düşürülecek. Düzenlemelerle albay kadrosundaki yığılmanın
azaltılması, Silahlı Kuvvetlerde rütbe yükseldikçe azalan personele dayalı bir
komuta yapısı oluşturulmasının hedeflenildiği öğrenildi. Ayrıca, görevinde
başarılı olmuş bazı albayların görev süresinin de YAŞ kararıyla uzatılması
hedefleniyor. Türk Silahlı Kuvvetlerine yapılan duyuru metnine göre ek ödeme 20
bin TL ile 60 bin TL arasında değişiyor. TSK’de bir subay toplam otuz bir yıl
görev yapabiliyor; bu nedenle, görev süresinin otuz yılında olan bir albaya 20
bin lira, yirmi dokuzuncu yılında olana 40, yirmi sekizinci yılında olana 60
bin lira tahmini ödeme yapılacak.” diyor. Cumhuriyet Halk Partisinin de
önergesi var, “Bu miktarı artıralım.” denildi, biz kabul etmedik. Dolayısıyla,
bu kararın alındığı dönem hiçbir kimse -Cumhuriyet gazetesi dâhil, CHP dâhil-
bunun FETÖ’den dolayı yapıldığını iddia etmedi. Kaldı ki bu yasa daha sonra,
darbeden sonra da aynen “Bu, FETÖ’nün bir talebi olmuş olabilir veya o
dönemdeki albaylardan FETÖ’yle bağlantısı olmayanlar olabilir, onların
tasfiyesini yapmayalım.” diye bu kanun, çıkmış olan kanun olağanüstü hâl
döneminde çıkarılan kanun hükmünde kararnameyle kaldırıldı, hiçbir zaman da
uygulanmadı. Yüce Meclisin bilgilerine sunuyorum. 
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim Sayın Yılmaz.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
50.- Manisa Milletvekili Özgür Özel’in, Sivas Milletvekili İsmet
Yılmaz’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Grubumuzun ismi geçerek bahsedildiği için Sayın Bakana bir
ilave yapmak gerekiyor, o da şu: Silahlı Kuvvetlerin talebi olarak bir kanun
geliyor ve bu, masum gerekçelerle söyleniyor. Cumhuriyet Halk Partisi de
“Verilecek tazminat biraz daha artırılsın.” diye bir önerge veriyor. Orada
Silahlı Kuvvetlerin, özellikle Yüksek Askerî Şûranın çıkardığı ama FETÖ’cül bir
akılla planlanan bu önergenin esas irdelenmesi gereken tarafı, o gün YAŞ’ta
sizin önünüze bunu getirip bunu kabul ettiren komuta kademesi FETÖ’cülükten bir
yere gitmedi. O komuta kademesiyle yürümeye devam ediyorsunuz, bir tanesini de
bakan yaptınız. Yoksa “30 bin lira değil, 40 bin lira albayıma layıktır.”
dersin. O, orduya yapılan bir jesti artırmak için bir önergedir ama devlet
elinizde, bütün Genelkurmay elinizde, Millî Savunma Bakanısınız ve FETÖ’cül bir
aklın önerisini Meclise getiriyorsunuz. Ben şurasına bir şey demem:
“Aldatıldık.” diyorsunuz tamam da, e sizi YAŞ’ta aldatanlarla komuta
kademesinde beraber yürüyorsunuz Sayın Bakan. Bir tanesini de bakan yaptınız
şimdi. Orası izaha muhtaç, öbür tarafı değil.
Teşekkür
ediyorum.
İSMET
YILMAZ (Sivas) – Sayın Başkan…
BAŞKAN
– Buyurun.
51.- Sivas Milletvekili İsmet Yılmaz’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
İSMET
YILMAZ (Sivas) – Teşekkür ediyorum, gerçekten teşekkür ediyorum.
Şimdi,
Yüksek Askerî Şûradan bir teklif geldi. Biz bu teklifin doğru bir ihtiyaç
olduğunu bugün de söylüyoruz, uygulanmamış olmasına rağmen de yine söylüyoruz.
Ama neden? Albay sayısı NATO ülkelerindeki silahlı kuvvetlerden çok daha fazla.
Albaylarda yığılma var, dolayısıyla bir piramidin oluşması lazım. Şimdi, daha
fazla tazminat verelim ki… O hâlde daha fazla tazminat verelim, “Silahlı
Kuvvetlerde daha fazla ayrılmayı teşvik edelim.” demek. E, peki bu doğru mu
olur? Eğer bunlar FETÖ’cüyse yani ondan dolayı bir talepse siz de onların
talebini bu önergeyle, daha fazla parayla teşvik etmiş oluyorsunuz. Dolayısıyla
sizin yaptığınız da onlara bir teşvik değil, bizim getirdiğimiz çalışma da
onlara yönelik bir teşvik değildir, Silahlı Kuvvetlerin gerçek bir ihtiyacıdır.
Ancak bunu kaldırmak durumunda kaldık. Olanda hayır vardır diyoruz Sayın
Başkanım.
ÖZGÜR
ÖZEL (Manisa) – Sayın Başkan…
ÜMİT
DİKBAYIR (Sakarya) – Sayın Başkan, bir şey söyleyeceğim.
BAŞKAN
– Bir saniye… Sayın Özel’den sonra söz vereyim size. 
Buyurun.
52.- Manisa Milletvekili Özgür Özel’in, Sivas Milletvekili İsmet
Yılmaz’ın yaptığı açıklamasındaki bazı ifadelerine ilişkin tekraren açıklaması
ÖZGÜR
ÖZEL (Manisa) – Sayın Başkanım, hiç uzatmadan şunu tekrar ediyorum: Sizi
FETÖ’cülerin planı dâhilinde birileri yanıltmış, getirmişsiniz. 
İSMET
YILMAZ (Sivas) – Hayır, efendim, ihtiyaç duyuldu, şimdi de ihtiyaç duyuldu. 
ÖZGÜR
ÖZEL (Manisa) - Sizin getirdiğiniz önergede de “Emeklilere 30 değil, 40 verin.”
Bu tip önergeler verilir. Esas mesele şu: FETÖ’cünün planına sizi kim alet
etti? YAŞ’taki komuta kademesi. O komuta kademesiyle yol yürüdünüz mü?
Yürüdünüz. Onların başını da şimdi siyaseten sahiplenip bakan yaptınız.
FETÖ’nün oyununu YAŞ’a getirip sizi kandıran, Meclisten geçirten adamlarla yol
yürüyorsunuz. Benim söylediğim bu; bu kadar. Ben başka bir şey demiyorum. (CHP
sıralarından alkışlar) 
BAŞKAN
– Sayın Dikbayır, buyurun. 
Siz
de bir dakika içerisinde lütfen toparlayın. 
53.- Sakarya Milletvekili Ümit Dikbayır’ın, Türk Silahlı Kuvvetlerinde
bir pilotun yetişme maliyetinin ne olduğunu, görevden alınan pilot sayısını ve
mecburi görev sürelerinin neden kısaltıldığını öğrenmek istediğine ilişkin
açıklaması
ÜMİT
DİKBAYIR (Sakarya) – Ben Sayın Bakanıma bir soru daha sormak istiyorum. Türk
Silahlı Kuvvetlerinde bir pilotun yetişme maliyeti nedir? Bu pilotların mecburi
görev sürelerini neden kısalttılar acaba? Burada hem bir zarar var hem de
onların yerine hangi pilotlar geldi? Şu anda görevden alınan pilot sayısını da
bize söyleyebilir mi bundan dolayı? 
RECEP
ÖZEL (Isparta) – Böyle bir usul yok.
BAŞKAN
– Şimdi, tabii Sayın Bakan artık önceki bakan. 
Şu
anda onu kayıtlara geçiririz, arkadaşlar ilgili bakanlara ifade eder. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 701 sayılı Olağanüstü Hâl Kapsamında Bazı Tedbirler Alınması
Hakkında Kanun Hükmünde Kararname (1/4) ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi (S. Sayısı: 6) (Devam)
BAŞKAN-
Değerli milletvekilleri, 6’ncı maddeyi oylarınıza sunuyorum: Kabul edenler…
Kabul etmeyenler… 6’ncı madde kabul edilmiştir. 
Sayın
Keven, 60’a göre bir söz istemişsiniz.
Nedir
maruzatınız; izah eder misininiz öncelikle bize? 
Buyurun.

ALİ
KEVEN (Yozgat) – Ay çekirdeğiyle ilgili konuşacağım. 
BAŞKAN
– Sayın Keven, duymuyoruz sizi. 
ALİ
KEVEN (Yozgat) – Yozgat çiftçisinin çektiği sıkıntıyla ilgili…
BAŞKAN
– Peki, buyurun; bir dakika veriyorum. 
VI.- AÇIKLAMALAR (Devam)
54.- Yozgat Milletvekili Ali Keven’in, son yıllarda artan ithalatın ülke
tarımında söz sahibi olan Yozgat çiftçisini derinden etkilediğine ve çerezlik
ay çekirdeğinin neden ithal edilmesi gerektiğini öğrenmek istediğine ilişkin
açıklaması
ALİ
KEVEN (Yozgat) – Sayın Başkan, sayın milletvekilleri; çok teşekkür ederim.
Ülke
tarımımız son yıllarda artan ithalat miktarlarından dolayı can çekişmektedir.
Bu durum tarımda söz sahibi Yozgat çiftçisini de derinden etkilemektedir. Ay
çekirdeği üreticileri geçen sene ortalama 5 liraya ürün satarken bu sene 3
liraya dahi alıcı bulamamaktadır; binbir emekle ürettikleri ürünleri ellerinde
kaldı. Diğer yandan girdi maliyetlerine, gübre ve mazot fiyatlarına ise devasa
zamlar yapıldı. Çiftçimiz bir yandan zamlarla, öbür yandan ithalatla
boğulmaktadır. Çitçimizi perişan eden bu ithalat politikamızdır. Büyük kısmı
Çin’den yapılan çerezlik ay çekirdeği ithalatınız çiftçimizi perişan etmiştir. 
Size
soruyorum: Çerezlik ay çekirdeğinin ne gibi stratejik bir yönü var da kendi
çiftçimizi yok etme pahasına yurt dışından ithalat yapılmaktadır; çıkın,
açıklayın Sayın Bakan. 
Tarımı
topyekûn ithalata boğan siyasi iktidar çiftçiye “Sen üretme, ben ithal ederim.”
demektedir. 
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Keven. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 701 sayılı Olağanüstü Hâl Kapsamında Bazı Tedbirler Alınması Hakkında
Kanun Hükmünde Kararname (1/4) ile İçtüzük’ün 128’inci Maddesine Göre Doğrudan
Gündeme Alınmasına İlişkin Türkiye Büyük Millet Meclisi Başkanlığı Tezkeresi
(S. Sayısı: 6) (Devam)
BAŞKAN
– Değerli milletvekilleri, 7’nci madde üzerinde iki önerge vardır. Önergeleri
aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 6 sıra sayılı KHK’nin 7’nci maddesinin KHK metninden çıkarılmasını arz ve
teklif ederiz.
 Züleyha
Gülüm Ebrü Günay Dilşat
Canbaz Kaya
 İstanbul Mardin İstanbul

 Abdullah
Koç Ahmet Şık 
 Ağrı İstanbul

BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkanım.
BAŞKAN
– Önerge üzerinde söz isteyen Mardin Milletvekilimiz Sayın Ebrü Günay.
Buyurun
Sayın Günay. (HDP sıralarından alkışlar) 
Süreniz
beş dakika Sayın Günay.
EBRÜ
GÜNAY (Mardin) – Sayın Başkan, değerli milletvekilleri; hepinizi saygıyla
selamlıyorum. 
Ama
ben başlarken 7’nci maddeye, basın özgürlüğüyle ilgili kısma değineceğim.
KHK’yle kapatılan Dicle Haber Ajansının kurucularından olan ve ajans
kapatılıncaya kadar da Diyarbakır temsilciliğini yapan, önceki gün tedavi
gördüğü hastanede vefat eden Kürt gazeteciliğinin “...”(x) Kadri
Kaya’yı anmadan geçmek istemiyorum. Kendisine rahmet, ailesine ve özgür basın
çalışanlarına da buradan başsağlığı diliyorum.
701
sayılı OHAL KHK’siyle 12 dernek, 3 gazete ve 1 televizyon kanalı kapatılmış ve
söz konusu derneklerin, gazete ve televizyonlara ait taşınırlar ile her türlü
mal varlığı, alacak, haklar, belge ve evraklar bedelsiz olarak hazineye
devredilmiş. Bu gazetelerden biri Özgürlükçü Demokrasi gazetesi, bir diğeri ise
Welat gazetesidir. Bildiğiniz üzere, Welat gazetesi Türkiye’de yayın yapan tek
Kürtçe günlük gazetedir. Söz konusu KHK öncesinde 28 Mart 2018 tarihinde
Özgürlükçü Demokrasi gazetesi ve Gün Matbaasına yönelik kayyum atanmış, bütün
mal varlıklarına el konulmuştur. Matbaalar üzerindeki baskı ve tehditler
sebebiyle Türkiye’deki tek günlük Kürtçe gazete Welat gazetesi yöneticileri
gazeteyi basacak matbaa bulamamış, gazeteyi fotokopi olarak çıkarmak zorunda
kalmışlardır. Temmuz ayında yayınlanan 701 sayılı KHK’yle de bu gazeteler
tamamen kapatılmıştır. Darbenin ürünü olan, OHAL’e dayanan bu kanun hükmünde
kararnamelerle yine yeniden Kürt basını ve muhalif basın susturulmak istenmiş,
yüzlerce gazeteci gözaltına alınmış, yine yüzlercesi tutuklanmış ve haklarında
davalar açılmıştır. Habercilik yargılanmış, haber siteleri ve ajanslar onlarca
kez erişime engellenmiş; ajanslar, gazeteler, televizyonlar kapatılmış ve
binlerce gazeteci işinden edilmiştir. 
Değerli
arkadaşlar, Freedom House düşünce kuruluşu 2018 Dünyada Özgürlükler Raporu’nda
Türkiye’yi “kısmen özgür” kategorisinden “özgür değil” kategorisine geriletmiş.
Türkiye on yıllardan beri ifade özgürlüğü konusunda maalesef suçlu durumdadır.
Bunun nedenlerinden biri de en az 173 gazetecinin ve medya çalışanının tutuklu
olması, Kürt diline yönelik baskılardır.
İlk
Kürt gazetesi olan “Kürdistan”ın 22 Nisan 1898’de Kahire’de çıkarılmasından bu
yana Kürt gazeteciliği, baskılar, kapatmalar, kundaklamalarla katledilmeler,
sansürler ve daha birçok zorluklarla karşılaşmıştır. KHK’lerle yaşanan tüm bu
durumlar ispatlamaktadır ki ilk gazeteden yüz yirmi yıldan sonra bile Kürt ve
muhalif basın üzerindeki baskılar artarak devam etmektedir. Bu yüz yirmi yıllık
süre içerisinde Ape Musa ve yüzlerce gazeteci katledilmiş ve failleri hâlâ
bulunamamıştır.
Öldürülen
gazetecilerden biri de 14 Ekim 2014 tarihinde Adana’da bisikletiyle Azadiya
Welat gazetesini dağıtan Kadir Bağdu’dur. IŞİD’li Servet Koç’un cinayetle
ilgili Suriye’den çektiğini söylediği görüntülere ve yazışmalara üç gün önce
yani 28 Ekim tarihinde ulaşılmış. Ulaşılan bu görüntüler ve yazışmalara dair
İçişleri Bakanı herhangi bir işlem yapmamıştır ve buradan kendisine soruyoruz:
Bu konuda bir açıklama yapacak mı? 
Tüm
baskı ve engelleme, tutuklama ve ölümlere, sürgün ve sansüre rağmen Kürt basını
durmadan büyümüş, dünyada ve bölgede önemli bir yer edinmiştir. Kürt basını
sadece Kürtlerin değil, tüm halkların sesi, kulağı ve gözü olmuş; gerçeklerden
asla taviz vermeyerek hakikati her zaman topluma taşımayı birinci görev
addetmiştir, yüz yirmi yıldır gerçeklerin karanlıkta kalmaması için mücadele
etmiştir.
Cezaevlerinde
tuttuğunuz gazeteciler, her ne pahasına olursa olsun, hakikatin peşinde olan,
özgür basın geleneğinden gelen gazetecilerdir. Bu değerli gazetecilerden biri
de tutsak ressam gazeteci Zehra Doğan’dır. Zehra Doğan Nusaybin’den, Cizre’den
yaptığı haberlerle Uluslararası Kadınların Medya Vakfının 2018 Gazetecilikte
Cesaret Ödülü’ne layık görülmüştür. Kendisini ve cesaretini ve tüm tutsak
gazetecilerin cesaretini buradan kutluyorum. (HDP sıralarından alkışlar)
YELDA
EROL GÖKCAN (Muğla) – Gazeteciler, gazeteci oldukları için değil, terörist
oldukları için tutuklular. 
EBRÜ
GÜNAY (Mardin) – İşin oradan müdahale etmek mi sadece? 
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (1/4) esas numaralı 701 Sayılı Olağanüstü Hal Kapsamında Bazı Tedbirler
Alınması Hakkında Kanun Hükmünde Kararname’nin 7'nci maddesinin ikinci
fıkrasının ikinci cümlesinde yer alan "talepte” ibaresinin "istemde”
ibaresi olarak değiştirilmesini arz ve teklif ederiz. 
 Lütfü
Türkkan  Zeki Hakan Sıdalı  Yasin
Öztürk 
 Kocaeli
 Mersin Denizli
 Feridun
Bahşi  Hasan Subaşı  Mehmet
Metanet Çulhaoğlu
 Antalya Antalya
 Adana
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkan. 
BAŞKAN
– Önerge hakkında konuşmak isteyen Denizli Milletvekilimiz Sayın Yasin Öztürk. 
Buyurun
Sayın Öztürk. (İYİ PARTİ sıralarından alkışlar)
Süreniz
beş dakika Sayın Öztürk. 
YASİN
ÖZTÜRK (Denizli) – Sayın Başkan, kıymetli milletvekilleri; 701 Sayılı
Olağanüstü Hal Kapsamında Bazı Tedbirler Alınması Hakkında Kanun Hükmünde
Kararname’nin 7'nci maddesi üzerine konuşma yapmak üzere grubum adına söz almış
bulunmaktayım. 
Öncelikle
şunu belirtmeliyim: Ahzab suresi 58’inci ayetikerimesinde “…”(*) “Mümin erkekleri ve mümin kadınları işlemedikleri
şeyler yüzünden incitenler bir iftira ve apaçık bir günah yüklenmişlerdir.”
denilmektedir.
Bu
kanun hükmünde kararnameyle içinde suçu sabit olmayan, hakkında takipsizlik
veya beraat kararı bulunan kişilerin de kamudan ihraç edildiğini görmekteyiz.
Küçük bir yerleşim yerindeki imam, öğretmen, polis gibi kamu görevlisi birçok
birey, sadece şüphe üzerine veya itirafçı jurnalcilerin attığı iftira yüzünden
bu kararnamenin içine ilgisi olmadığı hâlde dâhil edildi. Bu sayede at izi it
izi birbirine karıştırıldı. FETÖ’yle uzaktan yakından alakası olmayan kişiler
bile sırf iktidara uzak durdukları için vatan haini ilan edildi, siz de buna
bile bile göz yumdunuz. O kadar korku imparatorluğu oluşturuldu ki emniyet,
benden bilinmesin diye savcılığa sevk etti; savcılık, benden bilinmesin diye
mahkemeye çıkardı; hâkim, benden bilinmesin diye tutuklama kararı verdi.
Hâlbuki darbenin içinde direkt olanların birçoğu çoktan ülkeyi terk etmişti.
Parası olanlar ise kamuoyundaki birçok söylentide olduğu gibi parayı verdi,
dışarıya çıktı, olan yine garibana oldu. 
Devletin
işleyiş mekanizmasında okyanusta damla bile olmayan polis, öğretmen, imam gibi
birçok kamu görevlisi insan mağdur edildi. Bu insanlar şimdi ya pazarlarda
yumurta satıyor ya da kahvelerde çaycılık yaparak ailesini geçindirmeye
çalışıyor. Sayın Cumhurbaşkanının bile Türkçe olimpiyatlarının reklamını yaptığı “Ne istedin de vermedik?” diye
davet ettiği, belediye başkanlarınızın parsel parsel yer tahsis ettiği FETÖ’nün
okulları bir zamanlar moda iken içinizden birçoğu çocuklarını bu adamın
okullarına gönderdi; başta Sayın Cumhurbaşkanının dünürü. Yeni memur
alımlarında, milat kabul ettiğiniz 17-25 Aralıktan önce FETÖ’nün okullarında
okuyanları elerken Cumhurbaşkanının damadı Berat Albayrak şimdi Hazine ve
Maliye Bakanı. FETÖ’nün siyasi ve iktisadi ayağı araştırılsın diye araştırma
önergesi veriyoruz, reddediyorsunuz. Madem öyle, siz getirin araştırma önergesini
bizler destekleyelim. Kim ise bu hainler ortaya çıksın ama bunu siz
yapamazsınız çünkü FETÖ’nün siyasi ayağı sizin içinizde. Birileri, bizlere
iftira attığınızda içinizden en çok onlar alkışlıyor. Şimdi söyleyeceğim
cümlelere dikkat edin. “Ben diyorum ki: Fetullah Hoca cemaati, bu memlekette
düzgün, ahlaklı bir şekilde hizmet etmek isteyen, bu memleketin dışında Türk
devletini, Türk Bayrağı’nı, Türkiye Cumhuriyeti’ni yüceltmek isteyen insanların
güzel hizmetler yaptığı güzel bir yerdir.” Bu cümleleri hiçbir İYİ PARTİ’li
kullanmadı. Bu cümleleri, 17-25 Aralıktan sonra, darbeden iki ay kadar önce,
yandaş televizyonlarınızda, sabahtan bu yana bizlere iftira atan bir
milletvekili kullandı ve sizden, içinizde en çok FETÖ’ye iltisaklı olanlar
ellerini patlatırcasına alkışladı. Bakın, AK PARTİ milletvekillerini turistik
gezi gibi Amerika’ya götüren, FETÖ’yle randevularını ayarlayan kişi olduğu
iddia edilen, FETÖ’yle boy boy fotoğrafları olduğu hâlde hâlâ Türkiye Sağlık
Enstitüleri Başkanı Fahrettin Keleştemur; adamın FETÖ’yle fotoğrafı var, Tayyip
Bey de kendisine ödül vermiş. Bakın, Fahrettin Keleştemur kimleri
Pensilvanya’ya götürmüş? Bu fotoğrafı biliyorsunuzdur umarım. İçinizden 12
milletvekilinden hâlâ burada şu anda 5’i bu sıralarda oturuyor.
RECEP
ÖZEL (Isparta) – Ya, bunlarla elinize ne geçiyor?
ÖZGÜR
ÖZEL (Manisa) – Neden rahatsız oluyorsun Recep, sen niye rahatsız oluyorsun
Recep?
RECEP
ÖZEL (Isparta) – Rahatsız olmuyorum. Eline ne geçiyor, merak ediyorum. 
YASİN
ÖZTÜRK (Devamla) – Hatta, Sayın Başkan, biri de sizin yanınızda oturuyor Burdur
Milletvekilimiz, bakın, burada Burdur Milletvekili de var. (İYİ PARTİ
sıralarından alkışlar) Niye FETÖ’ye gittiğinin izahını bile yapmadan bu adam
hâlâ burada vekil. 
RECEP
ÖZEL (Isparta) – Ya, “adam” diye niye saygısızca konuşuyorsun ya. Saygılı ol,
saygılı ol!
YASİN
ÖZTÜRK (Devamla) – İçinizden 5’i hâlâ burada oturuyor.
BAŞKAN
– Sayın Konuşmacı, lütfen, konuşmalarınızda nazik bir üslup kullanınız.
YASİN
ÖZTÜRK (Devamla) – Bu adamları FETÖ’yle yan yana getiren sizlersiniz. Sizin
FETÖ’yle yaptığınız mücadelenin örneği ise işte bu fotoğraf, bunu da
biliyorsunuz değil mi? Ayakta olan, sürahiyle su tutup sakilik yapan adam
içeride, oturanlar ise hâlâ AK PARTİ’nin borazanlığını yapan kişiler. Bu mu
sizin FETÖ’yle mücadeleniz?
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Konuşmacı.
YASİN
ÖZTÜRK (Devamla) – Bu kararnameyle 12 dernek, 3 gazete, 1 televizyon kapatıldı.
Bu kanun hükmünde kararnameden önce de bir sürü dernek ve televizyon, gazete
kapattınız. Toplam 1.626 dernek, 129 vakıf, 71 gazete, 25 radyo, 20 televizyon,
17 dergi, 4 haber ajansı, 29 yayınevi kapatıldı.
Peki,
beraber, ortak olduğunuz dönemde bu derneklere üye olan, bu gazetelere röportaj
veren, bu televizyonlarda boy boy, boy gösteren bir sürü AK PARTİ yöneticisi
hakkında ne düşünüyorsunuz? FETÖ’nün televizyonlarında Ergenekon, Balyoz
kumpasını anlatan, Fener Orduevini bastıran kişi içinizde oturuyor, içinizde
grup başkan vekillerinizden biri. O da bir damat. Nedense dünürlük ilişkisiyle
akrabalık bağı kurduğunuz kim varsa bir ucu FETÖ’ye dokunuyor.
Genel
Kurulu saygıyla selamlarım. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
7’nci
maddeyi oylarınıza sunuyorum: Kabul edenler… Kabul etmeyenler… 7’nci madde
kabul edilmiştir. 
Sayın
Özyürek, sisteme girmişsiniz. 
Sayın
Özyürek, niçin söz aldığınızı izah eder misiniz. 
AHMET
ÖZYÜREK (Sivas) – Sivas Demir Çelikte çalışanlar maaşlarını alamıyor. 
BAŞKAN
– Buyurun. 
VI.- AÇIKLAMALAR (Devam)
55.- Sivas Milletvekili Ahmet Özyürek’in, Sivas Demir Çelik Fabrikasında
çalışan işçilerin mağduriyetinin giderilmesi gerektiğine ilişkin açıklaması
AHMET
ÖZYÜREK (Sivas) – Teşekkür ederim Sayın Başkanım. 
Sivas
ilimizde bulunan Sivas Demir Çelikte çalışmakta olan 450 kişi altı aydır maaş
alamamaktadır. Sivas Demir Çeliğin üretimini artıracak desteklerin sağlanmasını
ve oluşan mağduriyetlerin acilen giderilmesini istiyoruz. 
Teşekkürler.

BAŞKAN
– Teşekkür ederim. 
Sayın
Koç sisteme girmiş. Bir de kendisini dinleyelim.
Sayın
Koç, hangi konuda söz istediniz? 
ABDULLAH
KOÇ (Ağrı) – OHAL’le ilgili… 
BAŞKAN
– OHAL’in çok konusu var ama buyurun. 
56.- Ağrı Milletvekili Abdullah Koç’un, OHAL Yasası’nın kabul
edilmesiyle Türkiye’nin karanlığa sürüklendiğine, demokratikleşme yönünde
derhâl adım atılmasını talep ettiklerine ilişkin açıklaması
ABDULLAH
KOÇ (Ağrı) – Talebim daha öncedendi. Bunu dile getirmem gerekiyor. Teşekkür
ediyorum. 
Meclise
ilk olarak getirilen ve HDP olarak da bütün muhalefetimize rağmen OHAL yasası
kabul edilmiş ve Türkiye maalesef daha da karanlığa sürüklenmiştir, OHAL
sürekli hâle getirilmiştir. Özellikle bu kanun değişikliğinden sonra partimize
yönelik olan operasyonlar yoğunlaşmış ve gözaltı süreleri çekilmez bir
uygulamaya dönüştürülmüştür. 
Yine,
bu düzenlemeyle, KHK’yle işine son verilenler, mahkemeye dava açma haklarına
rağmen, tazminat hakları olmasına rağmen tazminat haklarına kavuşamamış ve bu,
ayrıca bir insan hakkı ihlali hâline gelmiştir. 
Bu
uygulamaları kınıyor, derhâl demokratikleşme yönünde adım atılmasını talep
ediyoruz. 
Teşekkür
ediyorum. 
BAŞKAN
– Teşekkür ederim. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 701 sayılı Olağanüstü Hâl Kapsamında Bazı Tedbirler Alınması
Hakkında Kanun Hükmünde Kararname (1/4) ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi (S. Sayısı: 6) (Devam)
BAŞKAN
- Değerli milletvekilleri, yeni madde ihdasına ilişkin bir önerge vardır.
Önergeyi okutup Komisyona soracağım. Komisyon, önergeye salt çoğunlukla -ki,
14’tür bu sayı- katılırsa önerge üzerinde yeni bir madde olarak görüşme
açacağım. Komisyonun salt çoğunlukla katılmaması hâlinde ise önergeyi işlemden
kaldıracağım. 
Değerli
arkadaşlarım, tabii, komisyon sıralarımızda komisyon üyeleri sayısı kadar yer
bulunmadığı için bir sıkıntı yaşıyoruz, bunun bir an önce giderilmesi zorunlu.
Genel Kurulumuzun mehabeti açısından çok önemli. 
Şimdi
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 6 sıra sayılı Kanun Hükmünde Kararname’ye aşağıdaki geçici maddenin
eklenmesini arz ve teklif ederiz.
 Bülent
Turan Erkan Akçay Özgür
Özel
 Çanakkale Manisa Manisa
 Lütfü
Türkkan Fatma Kurtulan Mehmet
Doğan Kubat
 Kocaeli Mersin İstanbul
GEÇİCİ
MADDE 1- (1) Olağanüstü hal kapsamında yürürlüğe konulan ve bu maddenin yayımı
tarihi itibarıyla Türkiye Büyük Millet Meclisince kabul edilmiş olan kanun
hükmünde kararnamelerle doğrudan tesis edilen işlemlerle ilgili olarak
Olağanüstü Hal İşlemleri İnceleme Komisyonunun görev ve yetkileri ile Komisyon
tarafından alınan kararların geçerliliği devam eder.
BAŞKAN
– Sayın Komisyon, bütün partilerin grup başkan vekilleri imzalı bir önergeyi
okuttuk, bu önergeye salt çoğunlukla katılıyor musunuz?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Salt çoğunluğumuz var,
salt çoğunlukla katılıyoruz, bir ihtiyaca cevap verecektir Sayın Başkan.
BAŞKAN
– Değerli milletvekilleri, Komisyon önergeye salt çoğunlukla katılmış
olduğundan, önerge üzerinde yeni bir madde olarak görüşme açıyorum. 
Söz
isteyen? Yok. 
ÖZGÜR
ÖZEL (Manisa) – Sayın Başkan, yerimizden bir dakika kullanalım.
BAŞKAN
– Vereceğim Sayın Özel.
Soru-cevap
işlemi yok.
Maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
Bu
şekilde yeni madde olarak geçici 1’inci madde ihdas edilmiştir.
Şimdi,
grup başkan vekillerimizden söz isteyenlere söz vereceğim.
Buyurun
Sayın Özel.
ÖZGÜR
ÖZEL (Manisa) – Sayın Başkan, OHAL’e de, OHAL döneminde çıkan bütün KHK’lere de
karşıyız. Şu anda yapılan ortak işlemin ne olduğundan bahsetmek lazım, o da şu:
Bu kanun hükmünde kararnameyle ihraç olan personel var, daha sonra çeşitli
mekanizmalarla, örneğin OHAL Komisyonu kararıyla göreve iade edilmiş. Biz ret
oyu kullanmamıza rağmen, burada bu kanun hükmünde kararname kanunlaşınca,
onların tekrar ihraç durumu ortaya çıkacak. Yapılan düzenlemeyle o personelin
tekrar ihraç olmaması, göreve iade olan personelin ikinci bir mağduriyete
uğramaması amaçlanıyor. Böyle anlıyoruz ve bu sebepten destek verdiğimizi kayda
geçirmek isterim.
BAŞKAN
– Teşekkür ederim.
Sayın
Kubat…
MEHMET
DOĞAN KUBAT (İstanbul) – Başkanım, çok teşekkür ederim.
Özgür
Başkanımızın da ifade ettiği üzere, bugün 5 grubun da ittifakıyla ihdas
ettiğimiz bu yeni madde… Bilindiği üzere bu OHAL KHK’leri kapsamında ilişiği
kesilen kamu görevlilerinin bir kısmı tarafından, yine bu amaçla şikâyetleri
incelemek üzere kurulan Olağanüstü Hâl İşlemleri İnceleme Komisyonuna bugüne
kadar 125 bin başvuru yapılmış, bunlardan 40 bini hakkında karar ihdas
edilmiştir. İşte bugün görüştüğümüz bu 701 sayılı KHK kapsamında göreviyle
ilişiği kesilen kamu görevlilerinden bu Komisyon kararına dayalı olarak
görevine iade edilenlerin yeniden bir mağduriyet yaşamasının önüne geçilmesi
amacıyla Komisyon tarafından alınan kararların hukuken geçerliliğini
sürdürmesine yönelik bir önergedir bu.
Hak
kaybını önleyici mahiyette, bu amaçla gruplar tarafından verilen desteğe de
grubumuz adına teşekkür ediyorum, saygılarımı sunuyorum.
BAŞKAN
– Teşekkür ederim.
Evet,
bir mağduriyeti gidermek üzere bütün siyasi parti gruplarının ortak önergesiyle
yeni bir madde ihdas edilmiştir. 
MEHMET
METANET ÇULHAOĞLU (Adana) – Başkanım, söz istiyorum.
BAŞKAN
– Özür dilerim, görmedim.
Buyurun.
MEHMET
METANET ÇULHAOĞLU (Adana) – Teşekkür ederim.
Evet,
OHAL kapsamında ilişiği kesilenlerin mağduriyetlerinin giderilmesi için
Komisyonun da salt çoğunluğuyla ve bütün grupların da ortak kararıyla verilen
bu önergeyi desteklediğimizi belirtiyoruz.
Teşekkür
ederim.
BAŞKAN
– Teşekkür ederim.
Değerli
milletvekilleri, 8’inci madde üzerinde iki önerge bulunmaktadır, önergeleri
aykırılık sırasına göre okutup işleme alacağım.
Türkiye Büyük Millet Meclisi Başkanlığına
Görüşülmekte
olan 6 sıra sayılı KHK’nin 8’inci maddesinin KHK metninden çıkarılmasını arz ve
teklif ederim.
 Serpil
Kemalbay Pekgözegü Adnan Selçuk Mızraklı  Kemal
Peköz
 İzmir Diyarbakır Adana
 Mahmut
Celadet Gaydalı Oya Ersoy
 Bitlis İstanbul
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkanım.
BAŞKAN
– Önerge üzerinde söz isteyen İzmir Milletvekilimiz Sayın Serpil Kemalbay
Pekgözegü. 
Buyurun.
(HDP sıralarından alkışlar)
Süreniz
beş dakika. 
SERPİL
KEMALBAY PEKGÖZEGÜ (İzmir) – Teşekkürler Sayın Başkan.
Değerli
milletvekilleri, doğrusunu isterseniz ben buradaki Komisyon üyelerinin ne
yaptığını, ne iş yaptığını da çok anlayabilmiş değilim çünkü hangi önergeyi
versek reddediyorlar, bir virgülü, noktayı bile kabul etmiyorlar. 
Değerli
arkadaşlar, biz burada, aslında 701 sayılı OHAL Kanun Hükmünde Kararname’sini
konuşuyoruz ama esasında OHAL ve KHK’lerin temeline gidiyoruz ve darbe sürecine
gidiyoruz. 
Türkiye’de
bir darbe girişimi oldu mu? Evet, oldu. 15 Temmuzda Türkiye’de bir darbe
girişimi oldu fakat 15 Temmuzun hemen arkasından ise bir darbe gerçekleştirildi
hatta bir darbe gerçekleştirilmedi, darbeler silsilesi gerçekleşti. Türkiye
darbeler silsilesiyle yönetilir hâle geldi. Asıl sorgulanması gereken işte bu.
Eğer biz burayı açıklığa kavuşturamazsak bu 701 sayılı OHAL Kanun Hükmünde
Kararname’sinin nasıl hukuksuz olduğunu, nasıl adaletsiz olduğunu, suçsuz
insanların burada nasıl cezalandırıldığını ve toplumun dışına itildiğini,
sosyal bir ölüme mahkûm edildiğini de o zaman nasıl anlatabiliriz?
Türkiye’de
bugün bu darbe sürecinin anlamı şundan kaynaklanıyor: Türkiye, aslında doksan
beş yıllık sorunlarını çözebilmiş değil. 95’inci yıl dönümü kutlandı
cumhuriyetin fakat cumhuriyet ne cumhuriyete benziyor ne de demokratik bir
cumhuriyet inşa edilebilmiş. İşin temelinde yatan bu olduğu zaman ve gerçek
anlamda bir demokrasi olmadan bu Meclis de ve toplumun bütün kurumları da
çalıştırılamaz hâle getirildiğinde, o zaman biz sorunları da açıklayamaz hâle
geliyoruz. Bu darbe aslında demokrasi isteyen güçlere karşı yapılmıştı ve bu
kararnameler de demokrasi isteyen güçleri cezalandırmak için, onları tasfiye
etmek için gerçekleştirildi. Örneğin, 4 Kasımda Eş Genel Başkanlarımız Sayın
Selahattin Demirtaş ve Sayın Figen Yüksekdağ, işte böyle bir hukuksuzluk
içerisinde, tamamen siyasi bir tasfiye sonucunda rehin alındılar ve diğer
milletvekillerimiz, belediye eş başkanlarımız böyle bir tasfiyeyle muhatap
oldular. 
Yine,
KHK’lerin çıkması, OHAL süreci, aynı zamanda Türkiye’deki hukuksuzluğun
boyutlarını da açıklıyor. Kayyumları da açıklayan şey tam da bu zihniyettir.
Hani dediniz ya, hani sizin Başkanınız dedi ya, “Allah’ın bir lütfu oldu.” dedi
ya, işte bunun anlamı budur. Allah’ın bir lütfu oldu ve bir darbe girişiminden
darbe devşirdiniz ve bugün bütün insanları gerçekten inim inim inletiyorsunuz,
bu ülkenin halklarını inim inim inletiyorsunuz. 
YELDA
EROL GÖKCAN (Muğla) – Siz inletiyorsunuz. 
SERPİL
KEMALBAY PEKGÖZEGÜ (Devamla) – Sık sık buraya çıkıyorsunuz ve diyorsunuz ki…
İbni Haldun diyor ki: “Coğrafya kaderdir.” Evet, ben, Doktor Hikmet
Kıvılcımlı’nın bir öğrencisi olarak İbni Haldun’a büyük saygı duyuyorum. Evet,
coğrafya kaderdir ama bilin ki Selahattin Demirtaş, Figen Yüksekdağ,
milletvekillerimiz, belediye eş başkanlarımız, zindandaki bütün yoldaşlarımız
ve Halkların Demokratik Partisinin bütün üyeleri, bütün aktivistleri bu kaderi
değiştirmek için mücadele ediyorlar. 
OYA
ERONAT 
SERPİL
KEMALBAY PEKGÖZEGÜ (Devamla) – Bizler, sizin “darbe” olarak bize dayattığınız,
halklara dayattığınız, işte bu kanun hükmünde kararnamelerle “İnsanlara ağaç
kabuğu yesinler.” dediğiniz bu düzeni değiştirmek için mücadele ediyoruz ve
sizler bizimle demokratik koşullarda mücadele edemediğiniz için işte bu kanun
hükmünde kararnamelere ihtiyaç duyuyorsunuz ve öyle ki insanlar mesleğini ömür
boyu kullanamayacak hâlde, hıncınızı alamadınız. Yeni kanunlar çıkararak OHAL
sürecini bütün bir sürece yayarak, bütün bu tarihe yayarak, aslında OHAL’i
kaldırmayarak, aslında KHK’leri kaldırmayarak bu halka zulmetmeye devam
ediyorsunuz. Bizler de direnmeye devam edeceğiz, mücadele etmeye devam edeceğiz
ve sizin bu hukuksuzluklarınıza karşı, bu darbe yönetiminize karşı direneceğiz.

Genel
Kurulu saygıyla selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (1/4) esas numaralı 701 sayılı Olağanüstü Hal Kapsamında Bazı Tedbirler
Alınması Hakkında Kanun Hükmünde Kararname’nin 8’inci maddesinin aşağıdaki
şekilde değiştirilmesini arz ve teklif ederiz. 
“Yürürlük
Madde
8- (1) Bu Kanun Hükmünde Kararname yayımı tarihinden on (10) gün sonra
yürürlüğe girer.”
 Lütfü
Türkkan  Zeki Hakan Sıdalı  Ayhan
Altıntaş
 Kocaeli
 Mersin  Ankara
 Feridun
Bahşi  Hasan Subaşı  Mehmet
Metanet Çulhaoğlu 
 Antalya
 Antalya  Adana
BAŞKAN
– Teşekkür ederim. 
Komisyon
önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkan. 
BAŞKAN
– Önerge üzerinde söz isteyen, Ankara Milletvekilimiz Sayın Ayhan Altıntaş.
(İYİ PARTİ sıralarından alkışlar)
Süreniz
beş dakika.
AYHAN
ALTINTAŞ (Ankara) – Teşekkür ederim. 
Sayın
Başkan, değerli milletvekilleri; hepinizi saygıyla selamlıyorum. 
Öncelikle
değerli bilim insanı ve Başbakan Yardımcımız Profesör Doktor Erdal İnönü’yü
rahmetle anıyorum. 
Geçen
hafta, donarak şehit olan askerlerimiz dâhil olmak üzere tüm şehitlerimize de
Allah’tan rahmet diliyorum. 
Sözlerime
bir akademisyen olan Aydın Yaka’dan “İdeolojik Bakış-Objektif Bakış” hakkında
bazı alıntılarla başlamak istiyorum: “Türkiye’de kronik hastalıklardan biri,
her şeyi ideolojiye bulayarak ele almak, açıklamak ve değerlendirmektir.
İdeoloji genel anlamıyla kendi içinde tutarlı olan ve bütünsellik taşıyan
düşünceleri ve belli bir bakış açısını içerir. Yani bunlar, örneğin bir sosyal
sınıfın, toplum kesiminin, grubunun veya bir tabakanın felsefi, sosyal,
siyasal, dinî, ahlaki ve kültürel görüşlerinin tümünü kapsar. İdeoloji, bu
öğelerden oluşan belli bir bakış açısını, bu düşüncelerin genel doğrultusunu
ifade eder. Dolayısıyla ideoloji, nesnel özelliklerden ziyade birçok duygusal
öğeleri barındırmaktadır. Hatta, ideolojilerde bu duygusal öğeler baskın
durumdadır, ön plandadır. Bu bakımdan, her ideolojide bir partizanlık,
taraflılık, duygu ve inanç temelli bir nitelik bulunmaktadır. 
Objektif
bakışta ise her sorun kendi kurumsal yapısı içinde somut ve teknik
özellikleriyle ele alınmalı, ideolojik ve politik kolaycılığa sapılmamalıdır.
Politik bir konu kendi kurumsal mecrasında, hukuki, ekonomik veya eğitimle
ilgili bir sorun da kendi sınırları içinde ve ilgili alanın kavramları,
ilkeleri, kuralları gereğince değerlendirilmelidir. Sorun çözme ilke ve yöntemi
olarak bu bizi başarıya götürür.” 
Örnek
olarak, Fetullahçı terör örgütü, FETÖ terör örgütünün gelişmesine bakmak
istiyorum. 2002-2003 yıllarında 2.500 olan dershane sayısı 2014 yılında 3.500
adede yükselmiş, öğretmen sayısı da aynı yıllarda 24 binden 48 bin kişiye
yükselmiştir. Bu dönemlerde Gülen cemaatine ait dershane sayısında büyük bir
artış olmuştur. AK PARTİ hükûmetleri dönemindeki bu artış oranı 2012 yılında
MİT’in hazırlattığı iddia edilen bir raporda şöyle ifade edilmiştir: “Türkiye
genelinde 210’dan fazla özel okul, binlerce ışıkevi, dershane ve kurs, 500
öğrenci yurdu bulunuyor. Bunun yanı sıra, Türk cumhuriyetlerinden Kanada’ya,
Nijerya’dan Singapur’a uzanan 134 ülkede toplam 400 özel okul, 38 öğrenci
yurdu, 13 üniversiteye hazırlık kursu ve 10 binlerce öğrencisi var.”
Dershaneler başta olmak üzere, devletin kamu kurum ve kuruluşları ile özel
sektörün eğitim ve ticari alanlarında Gülen cemaatinin faaliyet ve
yapılanmalarının tavan yaptığı AK PARTİ iktidarları döneminde, AK PARTİ
yöneticileri muhterem hoca efendilerini övmekte, Türkiye’ye gelmesi için çağrı
yapmaktaydılar. Amacı Türkiye’yi bölmek, küçük devletçiklere ayırmak olan dış
güçlerin bir maşası gibi davranan FETÖ’nün niyeti, ideolojik bakış açısı
nedeniyle anlaşılamamıştır, “Alınları secdeye değiyor.” denilerek göz
yumulmuştur. Hâlbuki yapılması gereken şey, bu gibi örgüt ve yapılanmalarla
ilgili devletin elinde bulunan MİT, ordu istihbaratı, Emniyet istihbaratı gibi
kurumları kullanarak devletimizi çökertmeye ve yok etmeye yönelik hareketlerin
ve oluşumların önceden tespit edilerek kontrol edilmesiydi ancak hepinizin
bildiği gibi bu olmadı. 15 Temmuz kalkışmasını maalesef hep beraber yaşadık.
Bizler İYİ PARTİ olarak her türlü terör gruplarına, PKK, PYD, FETÖ gibi bölücü,
ayrımcı yapılara karşıyız, karşılarında olmaya da devam edeceğiz. 
Bugün
gündemimizde olan 701 sayılı KHK’yle kamudan ihraç edilen binlerce kişiyi hangi
devlet kurum ve kuruluşları tespit etmiştir? Bu tespitler doğru yapılabiliyorsa
neden aynı kurumlar siyasi uzantılarını ve elebaşlarını gündeme getirmiyorlar? 
Devlet
vatandaşına güvenmeli ve yanında olmalı, vatandaşın görüş ve düşüncelerini
özgürce ifade etmesini sağlamalıdır. Bu bağlamda basın ve televizyondan görüş
ifade edilmesine saygı duyulmalıdır. Bu demek değildir ki suçlulara gereken
yapılmasın. Suçlular varsa bağımsız ve tarafsız yargı sistemi tarafından
cezalandırılmalıdır. Vatandaş özgür ve temiz toplum istiyor. Biz de özgür ve
temiz toplum için elimizden gelen her şeyi yapacak ve objektif kriterlere
dayanarak sorunların çözümüne gayret edeceğiz. 
Saygılarımı
sunuyorum. 
Teşekkür
ederim. (İYİ PARTİ sıralarından alkışlar) 
BAŞKAN
– Teşekkür ederiz Sayın Altıntaş. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
8’inci
maddeyi oylarınıza sunuyorum: Kabul edenler… Kabul etmeyenler… 8’inci madde
kabul edilmiştir. 
Sayın
Karataş, sisteme girmişsiniz, 60’a göre bir talebiniz mi var? Nedir efendim,
talebinizi bir alabilir miyiz? Bir izah ederseniz bize…
MEMET
BÜLENT KARATAŞ (İstanbul) – İstanbul’un Tuzla ilçesindeki zehirli atıklarla
ilgili…
BAŞKAN
– Buyurun. 
VI.- AÇIKLAMALAR (Devam)
57.- İstanbul Milletvekili Memet Bülent Karataş’ın, İstanbul’un Tuzla
ilçesinde bulunan deri sanayisinden kaynaklanan sorunlarla ilgili kamu kurum ve
kuruluşları göreve davet ettiğine ilişkin açıklaması
MEMET
BÜLENT KARATAŞ (İstanbul) – İstanbul’un Tuzla ilçesinde bulunan deri
sanayisinden dolayı kimyasal atıklar çevreye büyük zarar vermektedir ve sağlık
açısından tehdit oluşturmaktadır. Bu konuyla ilgili kamu kurum ve kuruluşlarını
acilen göreve davet ediyorum. Tuzla, yaşanılabilir bir ilçe olmasına rağmen
yaşanılabilir bir ilçe olmaktan çıkmaktadır. Tuzlalılar yaşanılabilir bir ilçe
olmayı hak ediyor.
Gereğinin
yapılmasını bekliyor, saygılarımı sunuyorum. (MHP sıralarından alkışlar)
BAŞKAN
– Teşekkür ederim. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 701 sayılı Olağanüstü Hâl Kapsamında Bazı Tedbirler Alınması
Hakkında Kanun Hükmünde Kararname (1/4) ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi (S. Sayısı: 6) (Devam)
BAŞKAN
- Değerli milletvekilleri, 9’uncu madde üzerinde iki önerge vardır, önergeleri
aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan (1/4) esas numaralı “701 Sayılı Olağanüstü Hâl Kapsamında Bazı Tedbirler
Alınması Hakkında Kanun Hükmünde Kararname’nin” 9’uncu maddesinin aşağıdaki
şekilde değiştirilmesini arz ve teklif ederiz.
“Yürütme
Madde
9- (1) Bu Kanun Hükmünde Kararname hükümlerini Cumhurbaşkanı yürütür.
 Lütfü
Türkkan Feridun Bahşi Zeki
Hakan Sıdalı
 Kocaeli Antalya Mersin
 Hasan
Subaşı İmam Hüseyin Filiz Mehmet
Metanet Çulhaoğlu
 Antalya Gaziantep Adana
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) - Katılmıyoruz Sayın
Başkanım.
BAŞKAN
– Önerge üzerinde söz isteyen, Gaziantep Milletvekilimiz Sayın İmam Hüseyin
Filiz. (İYİ PARTİ sıralarından alkışlar)
Buyurun
Sayın Filiz.
İMAM
HÜSEYİN FİLİZ (Gaziantep) – Sayın Başkan, değerli milletvekilleri; 701 Sayılı
Olağanüstü Hâl Kapsamında Bazı Tedbirler Alınması Hakkında Kanun Hükmünde
Kararname’nin 9’uncu maddesiyle ilgili olarak söz almış bulunmaktayım. Yüce
heyetinizi saygı ve sevgilerimle selamlıyorum. Ve sözlerime bir zamanlar
ODTÜ’de öğrenciyken, rektörümüz de olan Prof. Dr. Erdal İnönü’yü rahmetle
anarak başlıyorum.
Hepimiz
bilmekteyiz ki, herkes bilmektedir ki FETÖ, 1980’li yıllardan beri Türkiye
gündemini işgal etmektedir. Hatırlarsınız 1990’lı yılların başında ”ılımlı
İslam” diye bir kavramla yola çıktı bu örgüt. “Ilımlı İslam” diyen bu örgüt,
birçok konuda amacına ulaşmış ve maalesef camilerimizin büyük çoğunluğunda cuma
hutbelerinde “Allah indinde tek din İslam’dır.” ayeti okunmaz olmuştur. Bu
durum, hepinizin bildiği gibi, tarihî bir gerçektir. “Ilımlı İslam” kavramı,
daha sonra “dinler arası diyalog” kavramına dönüşmüş, gerçek kimliklerini
ortaya koymaya başlamışlardır. Bizler bunun farkındaydık ama toplumun bir
kesimi de maalesef uykudaydı. 
Tam
da bu noktada, bir siyasi liderin hakkını teslim etmek istiyorum: FETÖ
konusunda en doğru teşhisi merhum Profesör Doktor Necmettin Erbakan ortaya
koymuştur, kendisini rahmetle anıyorum. 2002 yılından itibaren rahmetli Erbakan
Adalet ve Kalkınma Partisini sürekli uyarmış ancak etkili olamamıştır. Maalesef
Adalet ve Kalkınma Partisi dinler arası diyalogcularla beraber yürümüş, yağan
yağmurda beraber ıslanmışlardır. Yurt içinde ve yurt dışında açılan okullara
destek vermişlerdir, devlet kadrolarına bu örgütün elemanlarının sızmasına
maalesef müsaade edilmiştir. 
Türkçe
olimpiyatlarına devletin başbakanları, valileri, belediye başkanları
mevcudiyetleri ve konuşmalarıyla destek vermişlerdir; tamamen aldatmaca olan bu
olimpiyatların amacını da anlamamışlardır. Olimpiyatlara katılan öğrencilerin
okudukları şiir ya da şarkıları dinlerken ağlayan bakanlar hâlâ gözümün
önündedir. O günlerde anlam veremiyordum ve kendi kendime soruyordum: Acaba ben
de Amerika’ya veya İngiltere’ye gitsem, mesela Hyde Park’ta bir İngilizce şarkı
söylesem beni alkışlarlar veya bakanları duygulanıp ağlarlar mıydı? 
Muhabbet
o kadar ileri gitmiştir ki bu örgüt devletin içine iyice sızmış, Başbakanı dahi
dinlemişlerdir. Sonuç olarak 17-25 Aralık 2013 yolsuzluk olayları, “tape”ler,
şantajlar, sonrasında da 15 Temmuz 2016 hain darbe teşebbüsü yapılmış, darbeye
karşı halkımız ve Türkiye Büyük Millet Meclisi şanlı mücadele ortaya koymuştur.
Bu mücadele de 251 şehit, 2.740 gaziyle sonuçlanmıştır. Şehitlerimize tekrar
Allah’tan rahmet ve yiğit gazilerimize de sağlık ve sıhhatler diliyorum. 
15
Temmuz hain darbe teşebbüsünden sonra olağanüstü hâl ve FETÖ’yle mücadele.
Hükûmetin yapmış olduğu mücadeleyi destekliyor ama bu mücadelenin yeterli
olmadığını da burada ifade etmek istiyorum. Şöyle ki: Bank Asyada hesabı
olanlardan tutun, Mor Beyin, Namaz Saatleri ve benzeri programları indiren
fakat FETÖ’yle hiçbir ilişkisi bulunmayan on binlerce vatandaşımız mağdur
edilmişlerdir. Sonradan mağduriyetler giderilse de lekelenmeyle karşı karşıya
kalmışlardır. 
Birçok
kuruma dokunulmuş, bazılarında haklı işlemler, bazılarında ise mağdurlar
oluşmuştur ancak FETÖ terör örgütünün iktisadi ve siyasi ayağına
dokunulmamıştır. Bugün FETÖ’nün iktisadi ve siyasi ayağının ortaya çıkarılması
amacıyla verdiğimiz araştırma önergesi maalesef desteklenmemiştir. Her teklifi
salt iktidar muhalefet çelişkisi olarak görmemek gerekmektedir.
Değerli
milletvekilleri, bu ülke hepimizin. Daha iyiyi, daha güzeli bulmanın, sükûnet
içerisinde çalışmanın anahtarı, birbirimize dayanmaktır. 
(Mikrofon
otomatik cihaz tarafından kapatıldı) 
BAŞKAN
– Selamlayın lütfen. 
İMAM
HÜSEYİN FİLİZ (Devamla) - Bu duygu ve düşüncelerle hepinizi saygı ve sevgiyle
selamlıyorum. (İYİ PARTİ sıralarından alkışlar)
BAŞKAN – Teşekkür
ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
ALİ
MUHİTTİN TAŞDOĞAN (Gaziantep) – Sayın Başkan…
BAŞKAN
- Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 6 sıra sayılı Kanun Hükmünde Kararname’nin 9’uncu maddesinin aşağıdaki
şekilde değiştirilmesini arz ve teklif ederiz.
 Bülent
Turan Erkan Akçay Özgür
Özel
 Çanakkale Manisa Manisa
 Fatma
Kurtulan Lütfü Türkkan Mehmet
Doğan Kubat
 Mersin Kocaeli İstanbul
“MADDE
9 – (1) Bu Kanun hükümlerini Cumhurbaşkanı yürütür.”
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Uygun görüşle takdire arz
ediyoruz Sayın Başkanım. 
BAŞKAN
– Önerge üzerinde konuşmak isteyen?
RECEP
ÖZEL (Isparta) – Gerekçe…
BAŞKAN
– Gerekçeyi okutuyorum: 
Gerekçe:

Cumhurbaşkanlığı
hükûmet sistemine uyum sağlanmaktadır.
BAŞKAN
– Değerli milletvekilleri, önergeyi oylarınıza sunuyorum: Kabul edenler… Kabul
etmeyenler… Önerge kabul edilmiştir. 
Kabul
edilen önerge doğrultusunda 9’uncu maddeyi oylarınıza sunuyorum: Kabul edenler…
Kabul etmeyenler… 9’uncu madde kabul edilmiştir. 
Değerli
milletvekilleri, ikinci bölümde yer alan maddelerin oylamaları bu şekilde
tamamlanmıştır.
Komisyonun
bir redaksiyon talebi vardır.
Buyurun
Sayın Komisyon. 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Sayın Başkan,
görüşülmekte olan kanun hükmünde kararnamenin adının “Olağanüstü Hâl Kapsamında
Bazı Tedbirler Alınması Hakkında Kanun Hükmünde Kararnamenin Değiştirilerek
Kabul Edilmesine Dair Kanun” şeklinde değiştirilmesine, ayrıca metinde geçen ve
görüştüğümüz kanun hükmünde kararnameye atıfta bulunan “kanun hükmünde
kararname” ibarelerinin “kanun” olarak değiştirilmesine yönelik redaksiyon
talebimiz vardır.
Arz
ederiz. 
BAŞKAN
– Talebiniz kayıtlara geçmiştir; redaksiyon işlemi kanunun yazımı sırasında
Başkanlığımızca gerçekleştirilecektir. 
Sayın
Taşdoğan, sisteme girmişsiniz; buyurun. 
Nedir
talebiniz?
ALİ
MUHİTTİN TAŞDOĞAN (Gaziantep) – Sayın Başkan, az önce konuşan Gaziantep
Milletvekiline iki sorum olacaktı. 
BAŞKAN
– Buyurun. 
VI.- AÇIKLAMALAR (Devam)
58.- Gaziantep Milletvekili Ali Muhittin Taşdoğan’ın, Gaziantep
Milletvekili İmam Hüseyin Filiz’in 6 sıra sayılı Kanun Hükmünde Kararname’nin
9’uncu maddesindeki önerge üzerinde yaptığı konuşmasındaki bazı ifadelerine ve
rektörlük yaptığı dönemde OHAL listesindeki kaç kişiyi göreve başlattığını
öğrenmek istediğine ilişkin açıklaması
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; Gaziantep
Üniversitesinin eski rektörü az önce bir konuşma yaptı; kendisine iki sorum
olacak. 
Birincisi;
rahmetli Erbakan’ın FETÖ konusunda doğru tespit yaptığını söyledi. “Doğru
tespit yapan tek lider.” dedi. İnternetini açar bakarsa 2006 yılında doğru
tespiti Doktor Devlet Bahçeli Bey’in yaptığını görecektir ve kendisi Milliyetçi
Hareket Partisinin ve milliyetçiliğin lideridir. 
İkinci
sorum ise, rektörlük yaptığı dönemde şimdi önümüzde bulunan OHAL listesindeki
kaç kişiyi kendisi göreve başlatmıştır?
Teşekkür
ederim. 
BAŞKAN
– Teşekkür ederim.
Sayın
Baş, siz de sisteme girmişsiniz; buyurun.
Talebiniz
nedir, önce onu alayım?
ERKAN
BAŞ (İstanbul) – Kısa bir bilgi…
BAŞKAN
– Neyle ilgili?
ERKAN
BAŞ (İstanbul) – İstanbul Üniversitesinde… 
BAŞKAN
– Buyurun Sayın Baş.
59.- İstanbul Milletvekili Erkan Baş’ın, milletvekili olarak
görevlerinin susturulan insanların sesi olmak olduğuna ve on aydır cezaevinde
tutulan Berkay Ustabaş’ın serbest bırakılmasını tüm öğrenci arkadaşlarının
talep ettiğine ilişkin açıklaması
ERKAN
BAŞ (İstanbul) – Teşekkür ediyorum Sayın Başkan. 
Sanırım
öğrenci arkadaşlarımız da Genel Kurulu izliyorlar, OHAL ve KHK konuşulunca bir
bilgiyi paylaştılar, İstanbul Üniversitesinden devrimci öğrenciler, bir konuya
dikkatimizi çekiyor. Bizim de milletvekili olarak görevimiz, susturulan, sesi
kısılan, sesini duyuramayan insanların, yurttaşlarımızın sesi olmak. 
Genel
Kurulun bilgisine sunuyorum. Devrimci Gençlik Dernekleri Genel Sekreteri ve
İstanbul Üniversitesi Sosyoloji Bölümü öğrencisi Berkay Ustabaş on aydır
cezaevinde tutuluyor. Tek suçu, Berkin Elvan’ın cenazesine katılmak olarak
gösterilen arkadaşımız yarın dördüncü kez duruşmaya çıkacak. Arkadaşlarımız,
İstanbul Üniversitesinden devrimci gençler, Berkay’ın ve tüm öğrenci
arkadaşlarının derhâl serbest bırakılması talebini Meclise iletmemizi rica
ettiler.
Bu
arada ekleyeyim, ben de Berkin Elvan’ın cenazesine katılmıştım. İnsanları
cenazeye katılmakla suçlamak yerine, on beş yaşında gençlerimizin ölmeyeceği
bir ülke yaratmaktır görevimiz diyorum, teşekkür ediyorum.
BAŞKAN
– Teşekkür ederim.
Sayın
Filiz, buyurun siz de bir dakika yerinizden açıklama yapın.
60.- Gaziantep Milletvekili İmam Hüseyin Filiz’in, Gaziantep
Milletvekili Ali Muhittin Taşdoğan’ın yaptığı açıklamasındaki bazı ifadelerine
ve rektör olarak görev yaptığı dönemde atamalarda kimseye öncelik tanınmadığına
ilişkin açıklaması
İMAM
HÜSEYİN FİLİZ (Gaziantep) – Sayın Necmettin Erbakan’ı örnek vermiştim. Elbette
ki başka liderler de karşı çıkmışlardır. Sayın Erbakan’ın karşı çıkış tarihi
çok eski. Yani FETÖ’nün ortaya çıkışından itibaren, benim bildiğim kadarıyla,
Sayın Erbakan, cemaatlerin çoğuna karşıdır, sadece FETÖ de değil, çoğuna
karşıdır.
Üniversiteye
aldığımız personelle ilgili olarak... Ben 1996-2004 tarihleri arasında iki
dönem rektörlük yaptım. Öğretim üyesi olarak aldığımız bütün arkadaşlarımız,
kural ve kaidelere, YÖK Kanunu’na, 2547 sayılı Yasa’daki kurallara uygun olarak
alınmışlardır. Ama onların içerisinde bu listede kimler var, kimler yok;
bunları bilmemiz mümkün değil. Eğer bu, sorulacak olursa bu sorunun sorulacağı
çok insan da olabilir yöneticilik yapmış. Ben sadece şunu söylemek istiyorum:
Rektör olarak o zaman hangi atamayı yaptıysak hepsi kural ve kaidelere göre
yapılmıştır, hiç kimseye öncelik tanınmamıştır. 
Arz
ederim.
BAŞKAN
– Teşekkür ederim.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 701 sayılı Olağanüstü Hâl Kapsamında Bazı Tedbirler Alınması
Hakkında Kanun Hükmünde Kararname (1/4) ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi (S. Sayısı: 6) (Devam)
BAŞKAN
– Değerli milletvekilleri, İç Tüzük’ün 86’ncı maddesine göre oyunun rengini
belli etmek üzere, lehte ve aleyhte olmak üzere iki konuşmacıya söz vereceğim.
İç
Tüzük’ün 86’ncı maddesine göre, lehte olmak üzere Sayın Bülent Turan, Çanakkale
Milletvekilimiz, AK PARTİ Grup Başkan Vekili konuşacaktır.
Buyurun
Sayın Turan. (AK PARTİ sıralarından alkışlar) 
BÜLENT
TURAN (Çanakkale) – Sayın Başkan, değerli milletvekilleri; gecenin bu saatinde
hepinizi saygıyla selamlıyorum. 
Anayasa
gereği görüşülmekte olan bir gündemle karşı karşıyayız. Olağanüstü hâl
kararnamelerinden bir tanesini daha yasalaştırmış olduk. Bu, bizim görevimizdi,
tüm partilerin katkısıyla beraber bunu yapmaya çalıştık. Ancak, usul ekonomisi
gereği, zaman zaman ağır ithamlara, sataşmalara rağmen bile cevap vermeyerek
Meclisin çalışmasını, mehabetini kollamaya çalıştık. Birkaç hususu, ortamı
germeden ifade etmek isterim.
Bakın,
değerli arkadaşlar, en kolay yol suçlama yolu, “Sen bunu yaptın, sen böyle
yaptın.” Eyvallah. Bakınız, FETÖ terör örgütü, AK PARTİ’li yıllarda başlamış ve
büyümüş bir hareket değil; bunu her akademik çalışmada görüyoruz, her
toplantıda ifade ediyoruz. 1960’lardan beri, belki de başka başka ülkelerin
talebi doğrultusunda bu ülkede şekillenen, her siyasi partiyle dirsek temasında
olan, zaman zaman büyüyen, azalan ama hep bu ülkede var olan bir örgütten
bahsediyoruz. En çok büyüdüğü zamanlara baktığımızda, 80 darbesinden sonra
muazzam bir ivme kazanıyor. Daha sonra -hiç konuşulmayan bir mesele- 28 Şubatlı
yıllar, birçok siyasi partinin darbenin yanında yer aldığı yıllardan
bahsediyorum, imam-hatiplerin kapatıldığı, kavgaların olduğu yıllardan
bahsediyorum; her imam-hatip kapatma kararında FETÖ’nün büyüdüğünü görüyoruz. O
yüzden “Sadece AK PARTİ suçlu.” demenin hiçbir gerçekliği olmadığı
kanaatindeyim. O gün bilerek, bilmeyerek katsayısını isteyenler, 28 Şubata
“evet” diyenler, aslında dolaylı olarak FETÖ’yü büyütenler aynı zamanda. O
yüzden, kolay mantıkla “Şurası şurası siyasi ayağı.” demek, siyasi ahlaktan
uzak bir yaklaşımdır. 
Bugün
şunu gördüm: İyi ki AK PARTİ var, iyi ki AK PARTİ Grubu var. (AK PARTİ
sıralarından alkışlar) Olağanüstü hâl kötü, KHK kötü, atılanlar mağdur; e
arkadaş, hiç mi bu ülkede 200’den fazla şehidin hatırı olmayacak, hiç mi
binlerce gazinin hatırı olmayacak? Bunların mağduriyeti yok mu ortada? Hiç 15
Temmuzla ilgili kırkyıllık sürecin değerlendirmesi yok, kim hata yapmış, bunlar
konuşulmayacak, varsa yoksa son beş yıllık mesele.
Bakın
değerli arkadaşlar, ben yedi yıldan beri milletvekiliyim. Şunu söylemek
istiyorum: Bu ülkede demokratik engellerden dolayı iktidarımız her kesimin
önündeki engeli kaldırdı; iyi de yaptı. Bunu kendi açısından ilmine, okuluna,
irfanına katkı sayanlar da oldu, FETÖ’de olduğu gibi terör faaliyeti yapanlar
da oldu ama sonuçta, 17 Aralıktan sonra özellikle, bu adamların okul, iyi niyet
benzeri faaliyetler değil de bu ülkenin gidişatına, farklı ülkelere teslimine adım
atmaya çalışan örgütler olduğu anlaşılınca biz bir karar aldık “Siz herhangi
bir –tırnak içerisinde- İslami cemaat falan değilsiniz, hain bir örgütsünüz.”
dedik. 17 Aralık bize karşı yapıldı. 17 Aralıkta biz yalnız kaldık. Gazetelerde
var, dosyamda var, o zaman “Benim doğum tarihim 17 Aralık.” diyen liderler
gördük. Dershaneler kapatıldı. Baktık ki bunların en yoğun olarak çalıştığı yer
dershaneler. Oturdu AK PARTİ Grubu, dedi ki: “Bunların kapatılması lazım
kardeşim.” Neredeydiniz? Neredeydiniz? En kolay yol “AK PARTİ kötü.” demek. 
Devam
ediyorum, gecenin saat dördü, ben İstanbul Vekiliyim o zaman; MİT Başkanına
operasyon var diye toplandı Meclis “Asla buna izin vermeyeceğiz çünkü bu
operasyonu yapan FETÖ.” dedi. (AK PARTİ sıralarından alkışlar) Tek kaldık tek,
yalnız kaldık.
FATMA
KURTULAN (Mersin) – Cezaevindeydik, cezaevinde.
BÜLENT
TURAN (Devamla) – O yüzden bir daha söylüyorum: İyi ki AK PARTİ var, iyi ki AK
PARTİ’nin lideri var, grubu var ki bu süreçte en büyük dirayet, en büyük şans,
Türkiye'de FETÖ örgütüne karşı bu kadar dirayetli bir adam çıktı, hep beraber,
omuz omuza savaştık, kavga ettik, bu belayı defettik. Arkadaşlar, AK PARTİ
karşıtlığı başka bir şey ama Türkiye karşıtlığı başka bir şey. Siz yeri
geldiğinde FETÖ’yle AK PARTİ’yi sözüm ona berabermiş gibi göstermek için öyle
ifadeler kullanıyorsunuz ki olağanüstü hâle karşı, KHK’ye karşı, terörden
atılmasına karşı; bu, doğru değil. Şu atılan insanların içerisinde varsa
mağdur, zaten, bir daha diyorum, mahkeme yolu var, idari yol, komisyon, hepsini
yine bu Meclis yaptı, kimse mağdur olmasın ama binlerce kişinin atıldığı yerden
yola çıkarak herkes mağdurmuş edebiyatı da FETÖ’ye en büyük psikolojik
destektir; bu, doğru bir yaklaşım değil. Son iki yılda FETÖ’den arınmak için AK
PARTİ, ittifak, devlet çok büyük adımlar attı. Bir daha düşünün. Çıkıp buraya
hakaret etmek, iftira etmek yerine, tahrik etmek…
İSMAİL
KONCUK (Adana) – Ya, günah. Bir sürü mağdur insan var ya. Böyle konuşma bari…
Böyle konuşma bari, bir sürü mağdur var. Hatanızı kabul edin ya. Reddederek bir
şey olamazsınız ya.
RECEP
ÖZEL (Isparta) – Nasıl konuşacağına sen mi karar vereceksin ya.
BÜLENT
TURAN (Devamla) – Bakınız, bir de bir şey söyleyeyim, şöyle bir usul var
değerli arkadaşlar…
(Mikrofon
otomatik cihaz tarafından kapatıldı)
BAŞKAN
– Sayın Turan, devam edin.
BÜLENT
TURAN (Devamla) – Biz iki günden beri her türlü, hakkaniyete aykırı, terbiyeye
aykırı, üsluba aykırı birçok iddiaya cevap bile vermedik. Bizim bu millete
borcumuz var. Bu kanun bitsin, işimize bakalım diyoruz. Ama, bakınız, bu
kürsüye çıktığımızda çoğu zaman konuşamadık bile, asla dinlemeye tahammül
edemeyen, asla demokratik kültürden nasibini almayan insanların bu millete
verecekleri bir şey yok. Bakın, işin doğasında normal şartlarda muhalefetin
zaten büyümesi lazım. Hiçbir iş yapmasa, hiç konuşmasa her seçimde düz mantıkla
muhalefet büyür, ana muhalefetten bahsediyorum eski ifadeyle. Arkadaş, olduğu
yerde oy kaybeden tek parti malum parti. 
SERPİL
KEMALBAY PEKGÖZEGÜ (İzmir) – Niye hile yapıyorsunuz? 
BÜLENT
TURAN (Devamla) – O yüzden diyorum ki: Bu üslubun size faydası yok. FETÖ’ye
karşıymış gibi yapıp da Türkiye aleyhtarlığı yapmanın faydası yok. O yüzden tüm
partileri FETÖ başta olmak üzere terörle ilgili meselelerde daha soğukkanlı
olmaya, daha saygılı olmaya, iktidara, devlete terör konusunda, engelleme
konusunda yasal çalışmalar başta olmak üzere…
(Mikrofon
otomatik cihaz tarafından kapatıldı) 
BAŞKAN
– Selamlayın Sayın Turan, buyurun.
BÜLENT
TURAN (Devamla) – Tüm partileri terörle mücadelemiz başta olmak üzere millî
konularda, doğru konularda yanımızda olmaya davet ediyorum. Bunun ülkeye de
faydası var, size de faydası var. 
Çıkarın
zabıtları hakaret edenler, isim vereceğim: Cihangir İslam, demediği kalmadı,
ağzımızı açmadık. Konuştu, küfretti gitti. Bu mu vekillik ya? Bu mu vekillik?
Bu mu vekillik arkadaşlar? (AK PARTİ sıralarından alkışlar) Konuştu, bağırdı
gitti. İçeride, burada 10 kişi var, zannedersiniz ki meydanda miting yapıyor,
arkadaşlar. Ekrana konuşmak hakkaniyetten bazen koparıyor insanları. O yüzden diyorum
ki -benden sonra Sayın Özel konuşacak- AK PARTİ karşıtlığı başka bir şey,
FETÖ’nün hoşuna giden cümle kurmak başka bir şey. Dünden beri burada
“Olağanüstü hâl bir darbedir.” dendi. Ters mantık şu demek: “Olağanüstü hâli
ilan etmeyin, siz de FETÖ’ye teslim olun.” demek. Arkadaşlar, biz 17 Aralıkta
adım atabildik mi? MİT’te, dershanede ne kadar zorlandık. Olağanüstü hâlin
anayasal sistemi izin vermeseydi bu adımları atabilir miydik? Çıkın, deyin ki:
“Olağanüstü hâli beraber hayata geçirelim.” Yanlış varsa revize edelim ama
olağanüstü hâle “darbe” demek, 15 Temmuz hain darbe girişimiyle mücadeleye
halel getirmek demektir, kimseye yakışmaz. 
Hepinizi
saygıyla selamlıyorum. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkanım…
BAŞKAN
– Sayın Özel, buyurun.
ÖZGÜR
ÖZEL (Manisa) – Sayın Bülent Turan, iki amaçlı bir konuşma yapıyor. Bir, genel
değerlendirme yapacağımızı ve OHAL KHK’si üzerinden sağlıklı eleştiriler
yapacağımızı biliyor. Hitabetimizden endişesi, birikimimizden,
müktesebatımızdan da geçmiş tecrübeleriyle bir kaygısı var. 
BÜLENT
TURAN (İstanbul) – Çok kaygılıyım Sayın Başkan.
BAŞKAN
– Bir saniye…
ÖZGÜR
ÖZEL (Manisa) – Bunun için, şahsımı ve grubumu provoke edecek cümleler
söylüyor. Ben sizin hakkaniyetinizle, daha önce de benzer uygulamalarda olduğu
gibi, kendinin sataştığı sürenin de biraz sonra yapacağım konuşmanın süresine
eklenmek suretiyle insicam bozulmadan hem gerekli cevabı vermeyi hem de…
BAŞKAN
– Buyurun.
ÖZGÜR
ÖZEL (Manisa) – Teşekkür ediyorum Sayın Başkan.
BAŞKAN
– Manisa Milletvekillimiz, Cumhuriyet Halk Partisi Grubu Başkan Vekili Sayın
Özgür Özel, buyurun (CHP sıralarından alkışlar)
ÖZGÜR
ÖZEL (Manisa) – Sayın Başkan, teşekkür ediyorum.
Biz
bu oyunları, bu taktikleri, geçmişten edinilmiş tecrübelerle kurulan bu kumpasları
biliriz, bunlara da pabuç bırakmayız. Cumhuriyet Halk Partisi olarak, bugün,
ülkenin Anayasası’nı değiştirdiğiniz, özgürlüklerini askıya aldığınız, geriye
götürdüğünüz, rejimine kastettiğiniz iki yıllık bir ara rejimin son KHK’sini
görüşüyoruz. İki yıllık ara rejim sona erdi ama KHK’nin son olması, olağanüstü
hâlin sona erdiğini ispatlamıyor çünkü olağanüstü hâlin ismini kaldırdınız ama
cismi ortada duruyor. Bunu İçişleri Komisyonuna sevk ettiğiniz ve başka
ülkelerdeki birkaç kötü örneği de kendinize dayanak teşkil ettiğiniz, Anayasa
Mahkemesinde yarattığınız sindirmeye güvendiğiniz o OHAL hükmündeki kanunla
sağladınız zaten. Adı gitti, kendisi kaldı ama biz, OHAL’in sözüne değil, özüne
karşıyız. O yüzden de tüm hatiplerimiz kanun dışılıklara, Anayasa ihlallerine
vurgular yaptı. 
15
Temmuzda bir uzlaşı vardı, bunu biraz önce Ramazan Can da anlattı, bu işin
kitabını yazmış olanlar da. O geceyi, hem de sadece üç partiyi değil,
ortalıktaki karışıklık, bir başka yerden buraya gelmedeki engelden dolayı
irtibat kuran o günkü dördüncü partiyi de kastederek, 16 Temmuz oturumunda da
hakkını herkes teslim ediyor ama 20 Temmuza gelindiğinde, 15 Temmuz ile 20
Temmuz arasında biz burada tebrikleri kabul ettik darbeye karşı dik duruşumuz
ve ortaya koyduğumuz iradeden… 
Arkadaşlar,
kimse kimseyi kandırmasın, bütün askerî darbeler, muhatabı olan iktidara doğru
yapılır ama döner dünya ve ülke kamuoyu, başta ana muhalefet, muhalefet
partilerinin gözünün içine bakar. On altı yıldır tarafına düşman hukuku
uygulanmış ama sıkışıldığında aynı gemide olunduğu akla gelmiş bir muhalefet
partisinin temsilcisi olarak oradan çıkıp “Yeniden seçimler yapılana ve
demokratik yoldan iktidar değişene kadar ana muhalefet görevimizin farkındayız,
sahibiyiz, seçilmiş iktidarın ve Meclisin arkasındayız.” diyebilmek, darbenin
belini kıran birçok unsurun yanında hiç azımsanmayacak bir çıkıştır. 15
Temmuzdaki bu yaklaşımı sadece CHP değil, bugün derin ayrılıklar içinde
olduğumuz MHP de, ertesi gün gelip imza koyan HDP de söyledi ve dedik ki: “Bu
darbe girişimini yapanların hep birlikte canını okuyalım.” Ama 20 Temmuz günü,
dönemin Başbakanı şimdiki Meclis Başkanımızdan, Sayın Genel Başkanım bir
telefon aldı: “Biz OHAL ilan ediyoruz, destek verir misiniz?” Genel Başkan dedi
ki: “OHAL ilanı, eğer Meclisin bir kısmı darbecilerle enfekte olsaydı…” OHAL
ilan etmek ne demek? Meclisin yasama yetkisini alıp, geçici ve olağanüstü bir
süre için yürütme organına vermek demek. Oysa Mecliste darbeyi destekleyen yok.
Varmış, o da sizin içinizdeydi, herhâlde bu dönem ayıkladınız ama diğer
partilerden çıkmadı. (CHP sıralarından alkışlar) 
Ama
bir gerçek var. Biz dedik ki “Meclis darbecilerle enfekte olmadıktan sonra,
Meclisin yasama tekeline el atmayın kardeşim, gelin mücadeleyi birlikte
yapalım.” Dinlemediniz, OHAL’i ilan ettiniz. OHAL ilanı televizyonlarda
geçerken gazeteciler sordu, partinin grup başkan vekili, sözcülerinden bir
tanesi olarak dedim ki: “En basit deyimle, yasama Meclisine, Türkiye Büyük
Millet Meclisine karşı yapılmış siyasi bir nankörlüktür, dört gün önceki tavrı
görmezden gelmektir.” Ve 15 Temmuzu 16 Temmuza bağlayan gece “Bu, Allah’ın bir
lütfudur bize.” diyenlerin, o darbeyi araçsallaştırarak o lütuftan kendi siyasi
darbelerini yapmaya çalıştıklarını, kendi sivil darbelerini yapmaya
çalıştıklarını hepimiz gördük. Sırf biz mi gördük? Tarafsız kuruluşlar,
uluslararası kuruluşlar, Türkiye'nin bağımsız ama demokrasisini ölçen, o konuda
konuşan, konuşması gereken, konuştukça sizi meşrulaştıracak, iktidarınızı
meşrulaştıracak herkes, OHAL’in istismar edildiğini, kötüye kullanıldığını
gördü. 
Burada
önemli bir kilometre taşının daha altını çizmek durumundayız. İki üyesi, evet,
FETÖ’cüdür ama usulüne uygun olmayarak derdest edilen -ve edilmelidir,
cezaevine gitmelidir ayrı konu ama- atamasını Abdullah Gül’ün, bir gün bilmem
ne bakanlığında tutup da AYM’ye yaptığı o kişileri derdest edişiniz… 
(Mikrofon
otomatik cihaz tarafından kapatıldı) 
BAŞKAN
– Sayın Özel, devam edin.
ÖZGÜR
ÖZEL (Devamla) – …AYM’nin diğer üyelerine şu sopayı gösterdi: “Bak kardeşim, bu
OHAL yetkisinde bizim dediğimizin dışında bir karar alırsan seni de FETÖ’cü
ilan ederim, baban da seni kurtaramaz, torunların da hâline ağlayarak ölür.” Ve
o durumda AYM, size teslim oldu, hiçbir hukukçunun kabul etmeyeceği bir şey
dedi: “Siz bunun zarfına OHAL KHK’si diyorsanız içine ne koyarsanız koyun, ben
bakmayacağım.” Bu, alınabilecek en korkunç hukuki karardı ve bakmadılar. Siz,
elde ettiğiniz bu istismar olanağıyla bazen zaman yokluğundan en iyi niyetli
biçimde kar lastiği kullanma zorunluluğunu, bazen rektör ataması… Bu Meclisten
geçirememiştiniz, rektör seçimle göreve geliyordu ama tek adam rejimine mahsus
bir yöntemle rektörlerin tek kişi tarafından atanmasını, bazen de popülizm
olsun diye taşeron uygulamasını dahi OHAL KHK’leriyle yaptınız ve Anayasa
Mahkemesi, içinin OHAL’le alakalı olmadığını bile bile, Anayasa takır takır
yazarken “OHAL, konusuyla, süresiyle sınırlıdır.”ı, incelemedi ve size o
istismar alanını açtı. O günden bugüne kadar OHAL’deki bu siyasi şımarıklık ve
Anayasa Mahkemesinin önünüzde açtığı engin hukuksuzluk alanı içinde -bazı
ülkelerin anayasalarında yasakladığı- Anayasa değişikliği referandumunu dahi
OHAL’de yaptınız. 
OHAL
“Millî beka meselesiydi, terk edilemezdi, dünyanın en büyük terör örgütüyle
mücadeleydi” ama referandum ve seçim olur olmaz OHAL’den vazgeçtiniz. OHAL,
milletin bekası için değil, AK PARTİ’nin rejime kasteden Anayasa değişikliğini
ve ardından gelen seçimi -öncesinde, sırasında ve sonrasında- sınırsız
eşitsizlik ve hukuksuzluk içinde yapmak için lazımdı size. Siz de tam olarak
onu yaptınız.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Özel. 
ÖZGÜR
ÖZEL (Devamla) – Bitiriyorum efendim. 
Bugün
gelinen noktada savunduğunuz OHAL ara rejimi… Allah bir daha göstermesin,
Mehmet Akif’in dediği gibi, Allah, bu millete bir daha İstiklal Marşı
yazdırmasın; Allah, bu Parlamentoya bir daha olağanüstü hâl ilan ettirmesin.
Ettirmesin ama hak edilmediği hâlde bu Parlamentonun yasama yetkisini
istismarcı bir anlayışla ele alıp kendi tek adam rejimini kuranların, bu
demokrasiyi, elde ettikleri, fırsat bularak geldikleri, önlerinde buldukları bu
demokrasiyi istismar edip geriye götürdüğü, rejime kastettiği, yeminine aykırı
davrandığı ve şu anda da zulmüne kılıf olarak kullandığı bu demokrasiyi, demokrasiyi
gerileteceklere istismar ettirmesin, bir daha onları bu yollarla başımıza
getirip darbecilerin yaptıklarından ileri bir sivil darbeyi bir daha
yaptırmasın.
Hepinizi
saygıyla selamlıyorum. (CHP sıralarından alkışlar) 
BAŞKAN
– Buyurun Sayın Turan.
BÜLENT
TURAN (Çanakkale) – Sayın Başkanım, kayıtlara geçsin diye söylüyorum.
Olağanüstü hâl, bu Meclisin birçok partisinin desteğiyle, anayasal sistem
içerisinde tercih edilen yasal bir düzenlemedir. Terörle mücadelemizde
kurumlara büyük haklar versin diye yapılan bir istemdir. Zaten ihtiyaç
olmadığında da yine Meclisin kararıyla kaldırılmıştır.
Onun
dışında “tek adam rejimi” ifadesini ısrarla reddediyoruz. Rejim değişikliği
değil, anayasal sistem içerisinde bir hükûmet sistemi değişikliği vardır. Tek
adam rejimi değil, Cumhurbaşkanlığı hükûmet etme sistemidir ve bu da milletin
takdiriyle beraber hayata geçmiştir. (AK PARTİ sıralarından alkışlar)
BAŞKAN
– Teşekkür ederim.
Değerli
milletvekilleri, kanun hükmünde kararnamenin görüşmeleri tamamlanmıştır.
İSMAİL
KONCUK (Adana) – Sayın Başkan…
BAŞKAN
– Sayın Koncuk, aleyhteki konuşmalardan sonra söz vermiyoruz. 
İSMAİL
KONCUK (Adana) – Ama İYİ PARTİ Grubundan hiç kimseye söz vermediniz.
BAŞKAN
– Kanun hükmünde kararnamenin tümünü oylarınıza sunuyorum: Kabul edenler… Kabul
etmeyenler… Kanun hükmünde kararname kabul edilmiş ve kanunlaşmıştır.
Değerli
milletvekilleri, alınan karar gereğince, kanun teklifleri ile komisyonlardan
gelen diğer işleri sırasıyla görüşmek için, 1 Kasım 2018 Perşembe günü saat
14.00’te toplanmak üzere birleşimi kapatıyorum.
Hepinize
iyi geceler diliyorum. 
Kapanma saati: 23.02




(x) 6 S. Sayılı Basmayazı 30/10/2018
tarihli 11’inci Birleşim Tutanağı’na eklidir.


(x) Bu bölümde hatip tarafından Türkçe
olmayan bir kelime ifade edildi.


(*) Bu bölümde hatip tarafından Türkçe
olmayan bir kelime ifade edildi. 




