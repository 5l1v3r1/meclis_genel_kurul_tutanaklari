



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 25’inci
Birleşim
 20
Kasım 2017 Pazartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- AÇIKLAMALAR
1.- Sakarya Milletvekili Engin Özkoç’un,
Rasim Ozan Kütahyalı’yı bir televizyon programındaki bazı ifadeleri nedeniyle
kınadığına ilişkin açıklaması
2.- Muş Milletvekili Ahmet Yıldırım’ın,
TBMM Başkanı adaylarından tutuklu bulunan HDP Hakkâri Milletvekili Selma
Irmak’ın gönderdiği mesajı Genel Kurulla paylaşmak istediğine ilişkin
açıklaması
3.- Niğde Milletvekili Ömer Fethi Gürer’in,
taşeron işçilerle ilgili yapılacak çalışmaya taşeron işçiler platformu ve
sendikaların katılmasını talep ettiğine ilişkin açıklaması
4.- Adana Milletvekili Elif Doğan
Türkmen’in, 20 Kasım Dünya Çocuk Hakları Günü’ne ilişkin açıklaması
5.- İstanbul Milletvekili Didem Engin’in,
20 Kasım Dünya Çocuk Hakları Günü’ne ilişkin açıklaması
6.- Burdur Milletvekili Mehmet Göker’in,
Burdur için hayati önem taşıyan yüksek hızlı tren güzergâhının şehir
merkezinden geçirilmesi gerektiğine ilişkin açıklaması
7.- İstanbul Milletvekili Gülay
Yedekci’nin, 20 Kasım Dünya Çocuk Hakları Günü’ne ve Şişli Endüstri Meslek
Lisesinin bahçesine rezidans yapılmasına ilişkin açıklaması
8.- Mersin Milletvekili Aytuğ Atıcı’nın, 20
Kasım Dünya Çocuk Hakları Günü’ne ilişkin açıklaması
9.- Afyonkarahisar Milletvekili Burcu
Köksal’ın, emeklilikte yaşa takılanların mağduriyetlerinin giderilmesi
gerektiğine ilişkin açıklaması
10.- Edirne Milletvekili Okan
Gaytancıoğlu’nun, Hükûmeti bir an önce nitelikli ve tutarlı bir tarım
politikası izlemeye davet ettiğine ilişkin açıklaması
11.- Çanakkale Milletvekili Muharrem
Erkek’in, 20 Kasım Dünya Çocuk Hakları Günü’ne ilişkin açıklaması
12.- İstanbul Milletvekili Ali Şeker’in, 16
Şubat 1969’da 6’ncı Filo’ya karşı yapılan protesto sırasında öldürülen Ali
Turgut Aytaç ve Duran Erdoğan’ı unutmadıklarına ilişkin açıklaması
13.- İstanbul Milletvekili Barış
Yarkadaş’ın, İzmir’in Dikili ilçesinde Atatürk posterine bıçakla saldıran
meczubu ve bir televizyon programındaki bazı ifadeleri nedeniyle Rasim Ozan
Kütahyalı’yı kınadığına, iktidarın kullandığı dilin gazetecilere yönelik
saldırıların artmasına sebep olduğuna ilişkin açıklaması
14.- Bolu Milletvekili Tanju Özcan’ın,
Adalet Bakanının Reza Zarrab davasıyla ilgili bilgi vermesini talep ettiğine ve
Egemen Bağış dışında Kuzey Kıbrıs Türk Cumhuriyeti vatandaşlığı için müracaat
eden AKP’li olup olmadığını öğrenmek istediğine ilişkin açıklaması
15.- İstanbul Milletvekili Sibel
Özdemir’in, Avrupa Birliği üye ülkeleri maliye bakanlarının ülkemize sağlanan
katılım öncesi mali yardım fonlarından kesinti yapılması kararı Avrupa
Parlamentosunda onaylanmadan önce Hükûmetin gerekli adımları atması gerektiğine
ilişkin açıklaması
16.- Samsun Milletvekili Kemal Zeybek’in,
Türkiye Büyük Millet Meclisi Başkanlığı için yapılacak seçimlere ilişkin
açıklaması
17.- Tokat Milletvekili Kadim Durmaz’ın,
afetlerden zarar gören çiftçilerin borçlarının ertelenmesi kararının neden
hâlen alınmadığını öğrenmek istediğine ilişkin açıklaması
18.- Adıyaman Milletvekili Behçet
Yıldırım’ın, 20 Kasım Dünya Çocuk Hakları Günü’ne ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, Başkanlık Divanı olarak 20 Kasım Dünya Çocuk Hakları
Günü’nü kutladıklarına ilişkin konuşması
2.- Oturum Başkanı TBMM Başkan Vekili Ayşe
Nur Bahçekapılı’nın, Antalya Milletvekili Deniz Baykal’a geçmiş olsun dileğinde
bulunduğuna ilişkin konuşması 


VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, NATO Parlamenter Asamblesi Daimi Komisyon Toplantısı’nda
Türkiye'nin üye sayısının 12’den 18’e çıkarılması dolayısıyla oluşan 6 üyelik
ile Rize Milletvekili Osman Aşkın Bak'ın bakan olması nedeniyle boşalan 1
üyeliğe, Adalet ve Kalkınma Partisi Grup Başkanlığınca aday gösterilen Bursa
Milletvekili Cemalettin Kani Torun, İstanbul Milletvekili Hasan Sert, Konya
Milletvekili Mehmet Babaoğlu, Mersin Milletvekili Yılmaz Tezcan ve Nevşehir
Milletvekili Ebubekir Gizligider'in, Cumhuriyet Halk Partisi Grup Başkanlığınca
aday gösterilen Eskişehir Milletvekili Utku Çakırözer'in, Halkların Demokratik
Partisi Grup Başkanlığınca aday gösterilen Diyarbakır Milletvekili Feleknas
Uca'nın üyeliğine ilişkin tezkeresi (3/1234)

VII.- SEÇİMLER
1.- Türkiye Büyük Millet Meclisi Başkanı
Seçimi

VIII.- TEBRİK, TEMENNİ VE TEŞEKKÜRLER
1.- TBMM Başkanı İsmail Kahraman’ın, Başkan
seçilmesi dolayısıyla teşekkür konuşması 

IX.-KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Bazı Vergi Kanunları ile Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/884) ve
İstanbul Milletvekili Mehmet Akif Hamzaçebi'nin 6306 Sayılı "Afet Riski
Altındaki Alanların Dönüştürülmesi Hakkında Kanun", 2981 Sayılı "İmar
ve Gecekondu Mevzuatına Aykırı Yapılara Uygulanacak Bazı İşlemler ve 6785
Sayılı İmar Kanununun Bir Maddesinin Değiştirilmesi Hakkında Kanun" ve
4706 Sayılı "Hazineye Ait Taşınmaz Malların Değerlendirilmesi ve Katma
Değer Vergisi Kanununda Değişiklik Yapılması Hakkında Kanun"da Değişiklik
Yapılması Hakkında Kanun Teklifi (2/588) ile Plan ve Bütçe Komisyonu Raporu (S. Sayısı: 502)
2.- AB-EFTA Ortak Transit Ortak Komitesinin
20 Mayıs 1987 Tarihli Ortak Transit Rejimine İlişkin Sözleşmeyi Değiştiren
28/04/2016 Tarihli ve 1/2016 Sayılı Kararının Onaylanmasının Uygun Bulunduğuna
Dair Kanun Tasarısı (1/745) ve Dışişleri Komisyonu Raporu (S. Sayısı: 457)



X.- YAZILI SORULAR VE CEVAPLARI
1.- Kırklareli Milletvekili Türabi Kayan'ın,
Kırklareli'nin bazı ilçelerinde Bulgaristan sınırından canlı hayvan ve karkas
et kaçakçılığı yapıldığı iddialarına ilişkin sorusu ve Gümrük ve Ticaret Bakanı Bülent Tüfenkci’nin cevabı (7/16913)
2.- Niğde Milletvekili Ömer Fethi Gürer'in, tehlikeli
ve çok tehlikeli işler sınıfındaki kırk sekiz meslek dalında çalışanlardan mesleki
yeterlilik belgesi alan ve almayan kişi sayılarına ilişkin sorusu ve Çalışma ve Sosyal Güvenlik Bakanı Jülide
Sarıeroğlu’nun cevabı (7/17033)
3.- Niğde Milletvekili Ömer Fethi Gürer'in, eşit
koşullarda çalışan kamu personelinin kadro tanımlarının benzeşmesi için
yapılacak çalışmalara ilişkin sorusu ve Çalışma ve Sosyal Güvenlik Bakanı
Jülide Sarıeroğlu’nun cevabı (7/17043)
4.- Niğde Milletvekili Ömer Fethi Gürer'in, pancar ekim
alanlarındaki daralmaya, üretimdeki düşüşe, şeker ve nişasta bazlı şeker ithalatına
ve pancar ekim alanlarının genişletilmesi ve kota uygulamasının esnetilmesinin
düşünülüp düşünülmediğine ilişkin sorusu ve Gıda, Tarım ve Hayvancılık Bakanı
Ahmet Eşref Fakıbaba’nın cevabı (7/17115)
5.- Niğde Milletvekili Ömer Fethi Gürer'in, GDO'lu
ürünlerin denetimine ilişkin sorusu ve Gıda, Tarım ve Hayvancılık Bakanı Ahmet
Eşref Fakıbaba’nın cevabı (7/17116)
6.- Niğde Milletvekili Ömer Fethi Gürer'in, Tarım Kredi
Kooperatifi tarafından kredi borcunu ödeyemediği için hakkında icra takibi
başlatılan çiftçilere ilişkin sorusu ve Gıda, Tarım ve Hayvancılık Bakanı Ahmet
Eşref Fakıbaba’nın cevabı (7/17117)
7.- Niğde Milletvekili Ömer Fethi Gürer'in, 2016-2017
yıllarında ülke genelinde ve Niğde ilinde Çiftçi Kayıt Sistemi'ne başvuran
çiftçi sayısına, tarımsal kredi desteği alanlara ve sisteme başvurmayan
çiftçilere ilişkin sorusu ve Gıda, Tarım ve Hayvancılık Bakanı Ahmet Eşref
Fakıbaba’nın cevabı (7/17119)
8.- Niğde Milletvekili Ömer Fethi Gürer'in, arıcılıkta
koloni başına alınan balın veriminin artırılamamasına ilişkin sorusu ve Gıda,
Tarım ve Hayvancılık Bakanı Ahmet Eşref Fakıbaba’nın cevabı (7/17120)
9.- Niğde Milletvekili Ömer Fethi Gürer'in, 2017 malî
yılında Bakanlık ve bağlı kuruluşlarca Niğde iline ayrılan ödenek miktarına
ilişkin sorusu ve Gıda, Tarım ve Hayvancılık Bakanı Ahmet Eşref Fakıbaba’nın
cevabı (7/17124)
10.- İstanbul Milletvekili Mahmut Tanal'ın, Bakanlığın
temsil ve tanıtım harcamalarına ilişkin sorusu ve Gümrük ve Ticaret Bakanı
Bülent Tüfenkci’nin cevabı (7/17125)
11.- İstanbul Milletvekili Mahmut Tanal'ın, TBMM
bahçesindeki çevre düzenlemesine ve çiçeklerin bakımına ilişkin sorusu ve
Türkiye Büyük Millet Meclisi Başkan Vekili Ahmet Aydın’ın cevabı (7/17291)
12.- Batman Milletvekili Ayşe Acar Başaran'ın, bir
Meclis araştırması önergesinin iadesine ilişkin sorusu ve Türkiye Büyük Millet
Meclisi Başkan Vekili Ahmet Aydın’ın cevabı (7/17639)
13.- İstanbul Milletvekili Mehmet Bekaroğlu'nun, TBMM
Camii'nin yıkılacağına dair iddialara ilişkin Türkiye Büyük Millet Meclisi
Başkanından sorusu ve Türkiye Büyük Millet Meclisi Başkan Vekili Ahmet Aydın’ın
cevabı (7/17640)
14.- Van Milletvekili Lezgin Botan'ın, 26. Yasama
Dönemi'nde iade edilen önergelere ilişkin sorusu ve Türkiye Büyük Millet Meclisi
Başkan Vekili Ahmet Aydın’ın cevabı (7/17848)

20 Kasım 2017 Pazartesi
BİRİNCİ OTURUM
Açılma Saati: 14.00
BAŞKAN: Başkan Vekili Ayşe Nur BAHÇEKAPILI 
KÂTİP ÜYELER: Fatma Kaplan HÜRRİYET (Kocaeli), Fehmi
KÜPÇÜ (Bolu)
-----0-----
BAŞKAN
– Türkiye Büyük Millet Meclisinin 25’inci Birleşimini açıyorum.
Ill.- YOKLAMA
BAŞKAN
- Elektronik cihazla yoklama yapacağız. 
Yoklama
için üç dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır, görüşmelere başlıyoruz.
Sisteme
giren 15 milletvekiline yerlerinden söz vereceğim.
Şu
anda sisteme giren sayın milletvekili yok.
Grup
başkan vekillerine söz verelim.
Sayın
Özkoç, buyurun.
IV.- AÇIKLAMALAR
1.- Sakarya Milletvekili Engin Özkoç’un,
Rasim Ozan Kütahyalı’yı bir televizyon programındaki bazı ifadeleri nedeniyle
kınadığına ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; hepinizi
saygıyla selamlıyorum.
Bugün
bir spor programında Rasim Ozan Kütahyalı, çok talihsiz bir konuşma yaparak
Türkiye'de yaşayan Boşnak vatandaşlarımızın duygularını incitmiştir. Kamuoyu
önünde olan insanlarımızın kendilerine dikkat etmesi gerekiyor. Özellikle
televizyonlarda yorum yapan kişiler, ülkede yaşayan vatandaşlarımızın
kökenleriyle ilgili, kültürleriyle ilgili bir söz sarf edeceklerse buna çok
dikkat etmeleri gerekiyor. Boşnak vatandaşlarımızın duygularını inciten bu
sözün, bu kişi tarafından muhakkak geri alınması gerekir. Ayrıca, RTÜK’ün,
ülkede vatandaşlarımızın ahlaki duygularıyla ve kültürleriyle ilgili hakaret
sayılacak bu sözleriyle ilgili, ilgili programa bir ceza vermesi gerekir. Ben,
Rasim Ozan Kütahyalı’nın bu davranış biçiminin ve sarf ettiği sözlerinin Boşnak
vatandaşlarımızın duygularını incittiği gerekçesiyle kendisini Türkiye Büyük
Millet Meclisinden kınıyorum ve RTÜK’ün buna uygun bir karar vermesini bir an
önce bekliyorum.
Bu
duygularla sizleri selamlıyorum. 
BAŞKAN
– Teşekkür ederim Sayın Özkoç.
Sayın
Yıldırım…
2.- Muş Milletvekili Ahmet Yıldırım’ın, TBMM Başkanı adaylarından tutuklu
bulunan HDP Hakkâri Milletvekili Selma Irmak’ın gönderdiği mesajı Genel Kurulla
paylaşmak istediğine ilişkin açıklaması
AHMET
YILDIRIM (Muş) – Teşekkür ederim Sayın Başkan.
Bugün
özel gündemle toplanılmış olduğu için normalde söz almayacaktım ancak bugün
Meclis Başkanlığına 6 aday üyeden 1’i tutuklu ve kendisinin gönderdiği mesajı
Genel Kurulla paylaşmak üzere söz aldım. 
“Meclis
Başkanlığı gündemiyle toplanmış olan Genel Kurulu sevgi ve saygıyla
selamlıyorum.
Beni
aday gösteren Meclis grubumuzdaki bütün arkadaşlara teşekkür, sevgi ve
saygılarımı sunuyorum. Vekâletini almış olduğu halk iradesi adına yasama
faaliyeti yürüten Meclis, maalesef, derdest durumdadır. Bütün eksikliklerine
rağmen temsilî demokrasinin bir ürünü olan Türkiye Büyük Millet Meclisi, bu
eksikliklerden kurtularak doğrudan demokrasiye evrilmesi gerekirken temsilî
demokrasinin bile sakatlandığı bir süreci yaşamaktadır. Bugün Meclis, bir
siyasi darbeyle ikinci büyük muhalefet partisinin sandalye sayısının yüzde
10’unun vekilliğinin düşürülmesi, yüzde 15’inin tutuklanması suretiyle yüzde
20’sinden fazlasının eksik olduğu, soru önergeleri ve grup önerilerinin
gerekçesiz bir biçimde reddedildiği, muhalefet partilerinin konuşma sürelerinin
yok denecek kadar kısıtlandığı bir demokrasiye temsilî demokrasi denmesinin çok
zor olacağı hazin bir durumu yaşamaktadır. 
Özgürce
düşüncenin ifade edilmesinin, coğrafî, tarihî kavram kullanımının, iktidarı ve
politikalarını eleştirmenin, hatta yemek menüsündeki tatlı çeşitlerinin yasak
olduğu bir Meclis gerçekliğinde özgürlük israfta, sınırsız harcamalarda, milyon
değerli makam araçları alımında yaşam bulmaktadır.
Bugün
yapılacak Başkanlık seçiminde bütün vekillerin oy hakkını kullanamadığı,
bununla birlikte Başkan adayı olmaya hakkı olan bir milletvekilinin, kendine oy
kullanamadığı bir sisteme ‘demokrasi’ demenin ne kadar doğru olacağını tarih
elbette takdir edecektir.”
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Yıldırım.
AHMET
YILDIRIM (Muş) – “Şahsımın adaylığının böyle bir turnusol görevi görmesi ve
burada işletilen bir demokrasi değil, oynanan bir demokrasicilik olduğu gerçeği
açısından anlamlıdır. 
Bizlerin
rehin olarak tutulması, mücadele tarihimizde yeni karşılaştığımız bir irade
gasbı örneği değildir. Türkiye'nin temel sorunlarının ve Kürt sorununun
demokratik çözümü konusundaki ısrarımız ve kararlılığımız karşısında bize reva
görülen tutsaklık, bir beden kısıtlaması dışında irademizi ve umudumuzu
kırmadı, kıramayacak. Tek adam rejimi inşasında Meclisin yasama ve denetleme
vasfını yitirmiş ve sembolik bir anlam ifade ettiği gerçeği, bugün bizim
kaldığımız operasyonlardan açık ve net bir şekilde anlaşılmaktadır. 
Bizler
bugün kapalı cezaevlerinde bulunuyor olabiliriz ama unutmamak gerekir ki ülke
yarı açık cezaevine dönüşmüştür. Bir kişi, bir parti tarafından sınırları
çizilmeye çalışılan yarı açık cezaevi. Temel insan haklarında bu kadar geriye
giden, tutukluluğu bir…”
(Mikrofon
otomatik cihaz tarafından kapatıldı) 
AHMET
YILDIRIM (Muş) – Bitiriyorum Sayın Başkan.
BAŞKAN
– Tamamlayın, tekrar.
Sayın
milletvekilleri, rica ediyorum, lütfen, büyük bir uğultu var salonda…
AHMET
YILDIRIM (Muş) – “…tehdit unsuru olarak yazarlar, gazeteciler, hatta tüm halk
üstünde kullanılan bir ülkenin prototipi yahut özeti, bugün seçimleri yapılacak
olan Türkiye Büyük Millet Meclisidir. Bir Meclis Başkanı düşünün ki kendi
üyelerinin hakkını savunmasın. Elbette bizler bu savunamama hâlinin Meclis
Başkanının kendi tahayyül dünyasından kaynaklandığını gayet iyi biliyoruz. Bu
anlamıyla, ne şahsım ne de arkadaşlarım bu zihniyet önünde aman dilemedik, dilemiyoruz,
dilediğimiz görülmeyecektir de. 
 Selma
Irmak 
 Kandıra
Kapalı Kadın Cezaevi”
(HDP sıralarından alkışlar) 
BAŞKAN – Teşekkür ederim Sayın Yıldırım. 
Şimdi sisteme giren sayın milletvekillerine söz
vereceğim.
Sayın Gürer, buyurun, sizden başlıyoruz.
3.- Niğde Milletvekili Ömer Fethi Gürer’in,
taşeron işçilerle ilgili yapılacak çalışmaya taşeron işçiler platformu ve
sendikaların katılmasını talep ettiğine ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Taşeron
işçilerle ilgili Cumhuriyet Halk Partisi olarak Emek Bürosu çalıştay düzenledi.
Çalıştaya üç büyük işçi kuruluşu başkanları ve Taşeron Platformu temsilcileri
katıldı. Taleplerini bir bildiriyle duyurdular. Taraflarla görüşülmeden bir
düzenlemenin yetersiz ve amaca uygun olmadığı ifade edildi. Ancak Çalışma
Bakanı, yaptığı açıklamada taslağın Başbakana sunulduğunu belirtiyor. Eşit işe
eşit ücret ve kadro sağlanmadan bir oldubittiyle yapılacak düzenleme, taşeron
işçileri mutlu etmeyecektir çünkü amaca yönelik düzenleme, taşeron işçilerin de
görüşü alınarak yapılacak bir düzenlemedir. Bu bağlamda, ülkemizde 1 milyon 250
bin taşeron işçinin umutla beklediği düzenlemenin onları hayal kırıklığına
uğratacak bir şekilde çıkmasını kabul etmiyoruz. Bu bağlamda, yapılacak
çalışmaya taşeron işçilerin platformu ve sendikaların katılmasını talep
ediyoruz.
Teşekkür
ediyorum Sayın Başkanım. 
BAŞKAN
– Teşekkür ederim Sayın Gürer. 
Sayın
Türkmen…
4.- Adana Milletvekili Elif Doğan
Türkmen’in, 20 Kasım Dünya Çocuk Hakları Günü’ne ilişkin açıklaması
ELİF
DOĞAN TÜRKMEN (Adana) – Bugün, Dünya Çocuk Hakları Günü. Türkiye’de 2 milyon
çocuk işçi var. 2016’da 56 çocuk işçi iş cinayetlerinde öldü. 2017’nin ilk beş
ayında 182 çocuk cinsel istismara uğradı. Yirmi ayda 18 çocuk mayınlarda öldü,
16 çocuk zırhlı araçlarla ezildi, 668 bebekse cezaevinde parmaklıklar
arkasında. Sayın Başbakana, Sayın Cumhurbaşkanına soruyorum: Dünya Çocuk
Hakları Günü’nü kutlayalım mı, utanalım mı? 
BAŞKAN
– Sayın Engin… 
5.- İstanbul Milletvekili Didem Engin’in,
20 Kasım Dünya Çocuk Hakları Günü’ne ilişkin açıklaması
DİDEM
ENGİN (İstanbul) – Teşekkürler Sayın Başkan. 
Bugün,
20 Kasım Dünya Çocuk Hakları Günü. Ülkemizde ise çocuk hakları açısından çok
acı bir tablo söz konusu. Sadece geçen sene 143 bin kız çocuğumuz okula devam
edemedi. 2002 yılından bugüne zorla evlendirilen kız çocuklarımızın sayısı,
resmî verilere göre 643 bin. Resmî kayıtlara girmeyen erken yaşta evlendirilen
binlerce çocuğumuzu siz düşünün. Her 4 çocuğumuzdan 1’i yoksulluk içinde
yaşıyor. Çocuklarımız, okul sıraları yerine kendilerini güvencesiz iş
tezgâhlarının önünde ya da sokaklarda buluyor. Çocuklarımızın iş gücüne katılma
oranı yüzde 20,8 iken AKP’nin tek başına iktidarında, 2016 yılında, en az 56
çocuğumuz iş cinayetlerine kurban verildi. Çocuklarımıza aydınlık yarınlar
sunmak için tüm partiler el ele vererek acil çözüm bulmalıyız. 
Teşekkür
ederim. 
BAŞKAN
– Teşekkür ederim ben de. 
6.- Burdur Milletvekili Mehmet Göker’in,
Burdur için hayati önem taşıyan yüksek hızlı tren güzergâhının şehir
merkezinden geçirilmesi gerektiğine ilişkin açıklaması
MEHMET
GÖKER (Burdur) – Sayın Başkan, Burdur için söz verilen yüksek hızlı tren
projesinde, edindiğimiz bilgilere göre, iki alternatif güzergâh belirlenmiştir.
Birincisi, üniversite ve tugayın bulunduğu şehir merkezini baypas etmektedir.
İktidar vekilleri, fizibil olan güzergâhın seçileceği yönünde beyanat
vermektedirler. Yarın bu proje Burdur merkezini baypas ederek geçtiği takdirde,
fizibiliteye sığınarak “Ne yapalım, çalıştık ama olmadı.” denecek midir? Buradan
çağrım: Burdur için hayati önem taşıyan yüksek hızlı trenin şehir merkezinden
geçirilmesidir. 
Saygılarımla.

BAŞKAN
– Teşekkür ederim.
Sayın
Yedekci…
7.- İstanbul Milletvekili Gülay
Yedekci’nin, 20 Kasım Dünya Çocuk Hakları Günü’ne ve Şişli Endüstri Meslek
Lisesinin bahçesine rezidans yapılmasına ilişkin açıklaması
GÜLAY
YEDEKCİ (İstanbul) – Bugün, Dünya Çocuk Hakları Günü ama çocuklarımız tacizle,
tecavüzle ve çeşitli istismarlarla karşı karşıya. Bununla ilgili bir an önce
önlem alınmalı. 
Türkiye'nin
göbeği İstanbul, İstanbul’un göbeği Şişli. Şişli Endüstri Meslek Lisesinin
bahçesine rezidans yapılıyor. 59 bin metrekarelik araziye 470 konut, 240 odalı
otelden oluşan 4 kuleli, toplamda 36 bin metrekarelik bir proje yapılıyor. 2013
yılında özel proje olarak ilan ediliyor, 2014 yılında şehir plancılarının dava
açmasıyla iptal ediliyor. Bugün inşaat yol almış ve devam ediyor. Bir vakfa ait
olduğu iddia ediliyor ama Türkiye Cumhuriyeti devleti büyük bir devlettir ve
okulun bahçesini asla ve asla imara açmamalı ve kendine yakın yandaş bir
firmaya da rezidans arazisi olarak peşkeş çekmemelidir.
BAŞKAN
– Sayın Atıcı…
8.- Mersin Milletvekili Aytuğ Atıcı’nın, 20
Kasım Dünya Çocuk Hakları Günü’ne ilişkin açıklaması
AYTUĞ
ATICI (Mersin) – Teşekkürler Sayın Başkan.
Bugün,
20 Kasım Dünya Çocuk Hakları Günü. Aile Bakanının verilerine göre 31 binden
daha fazla çocuk gelin var. TÜİK’in verilerine göre 18 yaşın altında doğum
yapan çocuk sayısı 22.500. DİSK’in verilerine göre 2015 yılında çocuk işçi
sayısı 2 milyonun üstünde. Bunların yüzde 78’i kayıt dışı. Utanç vericidir.
2016 yılında 56 çocuk iş cinayetleri sonucu yaşamını yitirdi. Utanç vericidir.
Çocuklar ortak değerimizdir ve partilerüstü olmalıdır. AKP çocuklarımızı
korumaktan acizdir. Bir an için kendi ikbalini bırakıp çocuklarımızla
ilgilenmelerini diliyor, teşekkür ediyorum.
BAŞKAN
– Sayın Köksal…
9.- Afyonkarahisar Milletvekili Burcu
Köksal’ın, emeklilikte yaşa takılanların mağduriyetlerinin giderilmesi
gerektiğine ilişkin açıklaması
BURCU
KÖKSAL (Afyonkarahisar) – Hazırladığı torba yasalarla vatandaşın içtiği gazoza
dahi ÖTV yükleyen AKP, emeklilikte yaşa takılanların mağduriyetine kulak
tıkamıştır. Emeklilikte yaşa takılanlar ne yazık ki yaşları dolmadığı
gerekçesiyle emekli edilmemekte, öte yandan yaşları genç olmadığı gerekçesiyle
de özel sektörde iş bulamamaktadır. Bu gruptaki birçok yurttaşımız şu anda
geçim sıkıntısı çekmektedir. Onlar ayrıcalık değil, kazanılmış haklarını talep
etmektedir. Büyük çoğunluğu geçim sıkıntısı çeken, emeklilikte yaşa
takılanların haklı taleplerine kulak verilerek mağduriyetlerinin bir an önce
giderilmesi gerekmektedir.
BAŞKAN
– Sayın Çiçek’in yerine Sayın Gaytancıoğlu…
Buyurun.
10.- Edirne Milletvekili Okan
Gaytancıoğlu’nun, Hükûmeti bir an önce nitelikli ve tutarlı bir tarım politikası
izlemeye davet ettiğine ilişkin açıklaması
OKAN
GAYTANCIOĞLU (Edirne) – Sayın Başkan, teşekkür ederim.
Hasat
dönemine göre saman fiyatlarında yüzde 100 artış var. Yem maliyetlerini
düşürmeden ne et fiyatı düşer ne süt fiyatı düşer. Bunun bir politikasının
olması lazım, ithalat çözüm değildir. Hükûmet, maalesef, en kolay yolu seçiyor;
insanlara ucuz et yedireceğim diye yerli besiciyi öldürüyor. Besici perişan,
tüm Türkiye genelinde hayvan pazarları boş, hayvan satışları bıçak gibi
kesildi, insanların cebinde para yok. Bu işten yine aracılar kazanıyor.
Hükûmeti bir an önce nitelikli ve tutarlı bir tarım politikası izlemeye davet
ediyorum.
Teşekkür
ederim.
BAŞKAN
– Teşekkür ederim Sayın Gaytancıoğlu.
Sayın
Erkek…
11.- Çanakkale Milletvekili Muharrem
Erkek’in, 20 Kasım Dünya Çocuk Hakları Günü’ne ilişkin açıklaması
MUHARREM
ERKEK (Çanakkale) – Sayın Başkan, değerli milletvekilleri; bugün, Dünya Çocuk
Hakları Günü. Dünya her gün, her an çocukları düşünerek yaşamalı. Ülkemizde de
maalesef, çocuklarını dahi koruyamayan, basiretsiz bir iktidar mevcut. Son on
yılda ülkemizde çocuklara yönelik cinsel istismar ve taciz iddiaları yüzde 700
oranında arttı. Cinsel istismar ve tacizlerin yanında, işçi çocuklar, iş
kazalarında yaşamını yitiren çocuklar, yurtlarda yanarak yaşamını yitiren
çocuklar, gece yatağa karnı aç giren çocuklar, oyun dahi oynayamayan
çocuklarımız var. Ülkemizde, bu memleketin çocukları, maalesef, eğitim öğretim
hakkından dahi eşit olarak faydalanamıyorlar. Bugün “Her şeyden önce ve hemen,
çocuklarımız için hak, hukuk, adalet.” diyoruz.
Teşekkür
ediyorum.
BAŞKAN
– Teşekkür ederim ben de Sayın Erkek.
Sayın
Özdiş yerine Sayın Şeker…
12.- İstanbul Milletvekili Ali Şeker’in, 16
Şubat 1969’da 6’ncı Filo’ya karşı yapılan protesto sırasında öldürülen Ali
Turgut Aytaç ve Duran Erdoğan’ı unutmadıklarına ilişkin açıklaması
ALİ ŞEKER (İstanbul) – Sayın Başkanım, bugün Meclis
Başkanı seçimi yapılıyor. O gün, 16 Şubat 1969’da Ali Turgut Aytaç ve Duran
Erdoğan maalesef kanlı pazarda öldürüldüler. 6’ncı Filoyu protesto etmek
isteyen öğrencilerin toplanması üzerine, bugün Meclis Başkanı seçeceğiniz,
Cemiyet Başkanı olan İsmail Kahraman’ın o gün örgütlediği çeteler tarafından
katledilen Ali Turgut Aytaç ve Duran Erdoğan’ı unutmadık, unutturmayacağız.
(CHP sıralarından alkışlar) 
BAŞKAN – Sayın Yarkadaş…
13.- İstanbul Milletvekili Barış
Yarkadaş’ın, İzmir’in Dikili ilçesinde Atatürk posterine bıçakla saldıran
meczubu ve bir televizyon programındaki bazı ifadeleri nedeniyle Rasim Ozan
Kütahyalı’yı kınadığına, iktidarın kullandığı dilin gazetecilere yönelik
saldırıların artmasına sebep olduğuna ilişkin açıklaması
BARIŞ
YARKADAŞ (İstanbul) – İzmir’in Dikili ilçesinde Atatürk posterine bıçakla
saldıran meczubu kınıyorum. 
Ayrıca,
Beyaz TV’de Boşnak yurttaşlarımız hakkında ileri geri laflar eden, ahlak dışı
sözler eden Rasim Ozan Kütahyalı’yı da kınıyorum.
Sayın
Başkan, gazetecilere yönelik saldırılar git gide artıyor. Bugün de İstanbul’da
Gazetem İstanbul yazarı Sayın Ali Tarakçı saldırıya uğradı. Daha önce de
Aydınlık’tan Sabahattin Önkibar, spor yazarı Osman Tanburacı, yazar İhsan
Eliaçık fiziki saldırılara uğramışlardı. Evrensel muhabiri Burcu Yıldırım da
sözlü saldırıya uğramıştı. Bu saldırıların artmasının arkasındaki temel sebep
iktidarın gazetecilere yönelik kullandığı nefret dilidir. Dün AKP Genel Başkanı
Sayın Erdoğan gazetecileri bir kez daha hedef göstermiştir. Sayın Erdoğan’ın
gazetecileri düşman olarak görmemesi, eleştirilere artık saygı duyması
gerektiğini söylüyoruz çünkü bu söylem gazetecilere yönelik saldırıların ne
yazık ki artmasına sebep olmaktadır.
Teşekkür
ediyorum.
BAŞKAN
– Sayın Özcan…
14.- Bolu Milletvekili Tanju Özcan’ın,
Adalet Bakanının Reza Zarrab davasıyla ilgili bilgi vermesini talep ettiğine ve
Egemen Bağış dışında Kuzey Kıbrıs Türk Cumhuriyeti vatandaşlığı için müracaat
eden AKP’li olup olmadığını öğrenmek istediğine ilişkin açıklaması
TANJU
ÖZCAN (Bolu) – Sayın Başkan, çok teşekkür ediyorum.
Sayın
Başkan, malum, Amerika’da, Amerika Birleşik Devletleri’nde 27 Kasımda
başlayacak önemli bir duruşma var. Yani basın yakından takip ediyor, kamuoyu
yakından takip ediyor, siyasiler de yakından takip ediyor çünkü bu davanın
sanıkları arasında Türkiye'de çok meşhur olan Reza Zarrab, eski Bakan Sayın
Zafer Çağlayan ve Halk Bankasının mevcut Genel Müdür Yardımcısı da var. Sayın
Cumhurbaşkanı da bu konuyla ilgili yaptığı konuşmalarda hedefin, kendisinden
ziyade, Türkiye Cumhuriyeti devleti olduğunu söylüyor. Biz bu konuda kulaktan
duyma bilgiye sahibiz, Sayın Adalet Bakanının çıkıp bir kapalı oturumda bize bu
konuda bilgi vermesini ben çok arzu ediyorum.
Yine,
Sayın Egemen Bağış’ın INTERPOL’den kaçınmak için Kuzey Kıbrıs Türk Cumhuriyeti
vatandaşı olduğunu hepimiz öğrendik. Ben Hükûmete de soruyorum: Bu noktada
Kuzey Kıbrıs Türk Cumhuriyeti vatandaşlığı için müracaat eden başka AKP’li var
mıdır?
BAŞKAN
– Sayın Özdemir…
15.- İstanbul Milletvekili Sibel
Özdemir’in, Avrupa Birliği üye ülkeleri maliye bakanlarının ülkemize sağlanan
katılım öncesi mali yardım fonlarından kesinti yapılması kararı Avrupa
Parlamentosunda onaylanmadan önce Hükûmetin gerekli adımları atması gerektiğine
ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Avrupa
Birliğine üye ülke maliye bakanları, 2018 bütçe görüşmeleri toplantısı
sonrasında ülkemize sağlanan katılım öncesi mali yardım fonlarından kesinti
yapma kararı almışlardır. Yaklaşık on sekiz yıldır Avrupa Birliğine resmî aday
olan ülkemizin son on beş yılı Adalet ve Kalkınma Partisi hükûmetlerince
müzakere edilen üyelik sürecimiz bu kararla büyük zarar görmüştür. Avrupa
Birliğine üyelik kriterlerimiz olan demokratik standartlar, insan hakları,
basın ve ifade özgürlüğü yasaklarının, fon kesintisinin gerekçesi olarak
belirtilmesi ve bu sürecin bu noktaya gelmesinde bu kararı alan Avrupa Birliği
kadar üyelik müzakerelerini yürütmekle sorumlu olan Hükûmet, Avrupa
Parlamentosunda bu kararın onaylanması öncesinde gerekli adımları atmalı ve
ülkemizin itibarını zedeleyen bu karardan vazgeçilmesini sağlamalıdır.
Teşekkür
ederim.
BAŞKAN
– Teşekkür ederim ben de.
Sayın
Zeybek…
16.- Samsun Milletvekili Kemal Zeybek’in,
Türkiye Büyük Millet Meclisi Başkanlığı için yapılacak seçimlere ilişkin
açıklaması
KEMAL
ZEYBEK (Samsun) – Sayın Başkan, bugün Türkiye Büyük Millet Meclisinin Meclis
Başkanını seçeceğiz. Bu Meclisi, kurucusu Gazi Mustafa Kemal Atatürk ve
arkadaşları bize emanet ettiler. Bu Meclis, yasaların çıkarıldığı, demokratik
haklarımızın, kazanımlarımızın, ekonomimizin her yönüyle yönetiminin arz
edildiği bir Meclis. Ne yazıktır ki Türkiye Büyük Millet Meclisinin iki yıldır
kendine uygun yasalar ve çerçeveler içerisinde yönetilmemesi ve bunu da Türkiye
Büyük Millet Meclisi Başkanının, Atatürk’ü bir defa dahi ağzına alamadığı bir
şekilde o makamda oturmasını ve… Bugün de yeniden bu makama aday olmasını ve bu
adaylıkta Türkiye Büyük Millet Meclisinde bulunan milletvekili
arkadaşlarımızın, Atatürk’e karşı eylem sözü içerisinde olan, eylem ideolojisi
olan bir kişinin yeniden seçilmemesi için bugün Cumhuriyet Halk Partisinin
Meclis oylarıyla da bir başka…
(Mikrofon
otomatik cihaz tarafından kapatıldı)
BAŞKAN
– Sayın Durmaz…
17.- Tokat Milletvekili Kadim Durmaz’ın,
afetlerden zarar gören çiftçilerin borçlarının ertelenmesi kararının neden
hâlen alınmadığını öğrenmek istediğine ilişkin açıklaması
KADİM
DURMAZ (Tokat) – Teşekkür ederim Sayın Başkanım.
2017
yılında don, yağış, sel ve diğer afetlerden zarar gören çiftçilerin borçlarının
ertelenmesi, yıl sonu gelmesine rağmen hâlâ Bakanlar Kurulunda açılan imzayla
sonuçlanmamıştır. Hükûmet bu konuda neyi beklemektedir?
Teşekkür
ederim.
BAŞKAN
– Teşekkür ederim ben de.
Son
olarak Sayın Yıldırım…
18.- Adıyaman Milletvekili Behçet
Yıldırım’ın, 20 Kasım Dünya Çocuk Hakları Günü’ne ilişkin açıklaması
BEHÇET
YILDIRIM (Adıyaman) – Teşekkürler Başkanım.
Bugün,
20 Kasım Dünya Çocuk Hakları Günü. Çocuklarla ilgili veriler ürkütücü
boyutlarda. Türkiye’de binlerce çocuk, yaşama, barınma, sağlık, eğitim gibi en
temel haklarından mahrum kalmış durumdayken yüzlerce çocuk cezaevinde,
binlercesi iş gücü olarak kullanılıyor. Çocuk yaşta işçi olmuş kimisi, iş cinayeti
kurbanı olmuştur. 
Yine,
2017 yılında 182 çocuğun cinsel istismara uğradığı kayıtlara geçmiştir. Son
zamanlarda, zırhlı polis aracı tarafından evinin içinde katledilen çocuklara
şahit oldu bu ülke. Bazılarının dediği gibi “On-on beş çocuklu aileler” söyleminden,
çocuklarımız, kadınlarımız, halkımız son derece rahatsız olmuştur. Bundan on üç
yıl önce on üç kurşunla Mardin’in Kızıltepe ilçesinde 21 Kasım günü, Çocuk
Hakları Günü’nün ertesi günü katledilen Uğur Kaymaz şahsında, öldürülen tüm
çocukları anıyorum, “Çocuklara kıymayın efendiler.” diyorum. (HDP sıralarından
alkışlar)
BAŞKAN
– Teşekkür ederim.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, Başkanlık Divanı olarak 20 Kasım Dünya Çocuk Hakları
Günü’nü kutladıklarına ilişkin konuşması
BAŞKAN
- Sayın milletvekilleri, biz de Divan olarak Dünya Çocuk Hakları Günü’nü
kutluyoruz ve tüm çocukları sevgiyle kucaklıyoruz.
Ayrıca,
bugün seçilecek olan Meclis Başkanımızdan, tüm partilerle görüşerek Meclis içinde
çocuk hakları ihtisas komisyonu kurulması konusunda öncülük yapmasını
bekliyoruz. 
MAHMUT
TANAL (İstanbul) – Kanun teklifi verdik Sayın Başkanım.
BURCU
KÖKSAL (Afyonkarahisar) – Evet, biz verdik bu konuda kanun teklifi.
BAŞKAN
– Başkanlığın Genel Kurula sunuşları vardır. 
Türkiye
Büyük Millet Meclisi Başkanlığının bir tezkeresi vardır, okutup bilgilerinize
sunacağım:
VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, NATO Parlamenter Asamblesi Daimi Komisyon Toplantısı’nda
Türkiye'nin üye sayısının 12’den 18’e çıkarılması dolayısıyla oluşan 6 üyelik
ile Rize Milletvekili Osman Aşkın Bak'ın bakan olması nedeniyle boşalan 1
üyeliğe, Adalet ve Kalkınma Partisi Grup Başkanlığınca aday gösterilen Bursa Milletvekili
Cemalettin Kani Torun, İstanbul Milletvekili Hasan Sert, Konya Milletvekili
Mehmet Babaoğlu, Mersin Milletvekili Yılmaz Tezcan ve Nevşehir Milletvekili
Ebubekir Gizligider'in, Cumhuriyet Halk Partisi Grup Başkanlığınca aday
gösterilen Eskişehir Milletvekili Utku Çakırözer'in, Halkların Demokratik
Partisi Grup Başkanlığınca aday gösterilen Diyarbakır Milletvekili Feleknas
Uca'nın üyeliğine ilişkin tezkeresi (3/1234)
17.11.2017
Türkiye Büyük Millet Meclisi Genel Kuruluna
NATO
Parlamenter Asamblesi Daimi Komisyon Toplantısı’nda Türkiye'nin üye sayısının
on ikiden on sekize çıkarılması dolayısıyla oluşan altı üyelik ile Rize
Milletvekili Osman Aşkın Bak'ın bakan olması nedeniyle boşalan bir üyeliğe,
Adalet ve Kalkınma Partisi Grup Başkanlığınca aday gösterilen Bursa
Milletvekili Cemalettin Kani Torun, İstanbul Milletvekili Hasan Sert, Konya
Milletvekili Mehmet Babaoğlu, Mersin Milletvekili Yılmaz Tezcan ve Nevşehir
Milletvekili Ebubekir Gizligider'in, Cumhuriyet Halk Partisi Grup Başkanlığınca
aday gösterilen Eskişehir Milletvekili Utku Çakırözer'in, Halkların Demokratik
Partisi Grup Başkanlığınca aday gösterilen Diyarbakır Milletvekili Feleknas
Uca'nın üyeliği, Türkiye Büyük Millet Meclisinin Dış İlişkilerinin Düzenlenmesi
Hakkında 3620 sayılı Kanun’un 2’nci maddesinin (a) fıkrası uyarınca Genel
Kurulun bilgisine sunulur.
 İsmail
Kahraman
 Türkiye
Büyük Millet Meclisi
 Başkanı
BAŞKAN
– Bilgilerinize sunulmuştur.
Sayın
milletvekilleri, gündemin “Seçim” kısmına geçiyoruz.
VII.- SEÇİMLER
1.- Türkiye Büyük Millet Meclisi Başkanı
Seçimi
BAŞKAN
– Gündemimize göre Türkiye Büyük Millet Meclisi Başkanının seçimini yapacağız. 
Başkanlık
için aday gösterme önergeleri vardır, müracaat sırasına göre okutuyorum:
Türkiye Büyük Millet Meclisi Başkanlığına
Anayasa'nın
94’üncü, TBMM İçtüzüğü’nün 10’uncu maddeleri uyarınca 26’ncı Dönem ikinci devre
Türkiye Büyük Millet Meclisi Başkanı seçiminde İzmir Milletvekili Zekeriya
Temizel’i aday olarak gösteriyoruz.
 Engin
Altay Özgür Özel Engin Özkoç
 İstanbul Manisa Sakarya
(CHP
sıralarından alkışlar)
Türkiye Büyük Millet Meclisi Başkanlığına
Türkiye
Büyük Millet Meclisi 26’ncı Yasama Dönemi ikinci devresi için Türkiye Büyük
Millet Meclisi Başkanlığına adayım.
Gereğini
arz ederim.
 İsmail
Kahraman
 İstanbul
(AK
PARTİ sıralarından alkışlar)

Türkiye Büyük Millet Meclisi Başkanlığına
26’ncı
Dönem ikinci devre için yapılacak Meclis Başkanlığı seçimine Hakkâri
Milletvekilimiz Sayın Selma Irmak’ı aday gösteriyoruz.
Gereğini
bilgilerinize saygılarımızla arz ederiz.
 Dirayet Taşdemir Filiz
Kerestecioğlu Demir Ayşe Acar Başaran
 Ağrı İstanbul Batman
 Ahmet Yıldırım Behçet
Yıldırım Feleknas Uca
 Muş Adıyaman Diyarbakır
 Mahmut Toğrul Mahmut
Celadet Gaydalı Bedia Özgökçe Ertan
 Gaziantep Bitlis Van
 İmam Taşçıer Erol
Dora Müslüm Doğan
 Diyarbakır Mardin İzmir
(HDP sıralarından alkışlar)

Türkiye Büyük Millet Meclisi Başkanlığına
Anayasa'nın
94’üncü, TBMM İçtüzüğü’nün 10’uncu maddeleri uyarınca 26’ncı Dönem ikinci devre
Türkiye Büyük Millet Meclisi Başkanı seçiminde İstanbul Milletvekili Celal Adan’ı
aday olarak gösteriyoruz.
 Erkan Akçay Erhan
Usta
 Manisa Samsun
(MHP
sıralarından alkışlar)

Türkiye Büyük Millet Meclisi Başkanlığına
Türkiye
Büyük Millet Meclisinin 26’ncı Dönem ikinci devresi için yapılacak olan
seçimlerde Türkiye Büyük Millet Meclisi Başkanlığına adayım. 
Gereğini
saygılarımla arz ederim.
 Yusuf
Halaçoğlu
 Kayseri
(İYİ
Parti sıralarından alkışlar)

Türkiye Büyük Millet Meclisi Başkanlığına
Türkiye
Büyük Millet Meclisi 26’ncı Yasama Dönemi ikinci devresi için TBMM Başkanlığına
adayım. 
Gereğini
arz ederim.
Saygılarımla.
 Tamer
Dağlı
 Adana
(AK
PARTİ sıralarından alkışlar)
BAŞKAN
– Bilgilerinize sunulmuştur sayın milletvekilleri. 
Meclis
Başkanı aday isimlerini seçim çevrelerine ve soyadı sırasına göre mühürlü oy
pusulasında yer aldığı şekliyle okutuyorum:
Türkiye
Büyük Millet Meclisi Başkanı Aday Listesi:
Tamer
Dağlı (Adana)
Selma
Irmak (Hakkâri)
Celal
Adan (İstanbul)
İsmail
Kahraman (İstanbul)
Zekeriya
Temizel (İzmir)
Yusuf
Halaçoğlu (Kayseri)
BAŞKAN
– Sayın milletvekilleri, Anayasa’nın 94’üncü maddesinin dördüncü fıkrası
uyarınca Başkan seçimi gizli oyla yapılacaktır.
Başkan
seçilebilmek için ilk iki oylamada üye tam sayısının üçte 2 çoğunluğunun oyu
yani en az 367 oy almış olmak, üçüncü oylamada üye tam sayısının salt çoğunluğunun
oyunu yani en az 276 oy almış olmak gerekmektedir. Üçüncü oylamada salt
çoğunluk sağlanamazsa bu oylamada en çok oy alan iki aday için dördüncü oylama
yapılacak ve dördüncü oylamada en fazla oy alan aday Başkan seçilmiş olacaktır.
Gizli
oylamanın ne şekilde yapılacağını arz ediyorum: Komisyon ve hükûmet sıralarında
yer alan kâtip üyelerden, komisyon sırasındaki kâtip üyeler Adana’dan
başlayarak Denizli’ye kadar -Denizli dâhil- ve Diyarbakır’dan başlayarak
İstanbul’a kadar -İstanbul dâhil- hükûmet sırasındaki kâtip üyeler ise
İzmir’den başlayarak Mardin’e kadar -Mardin dâhil- ve Mersin’den başlayarak
Zonguldak’a kadar -Zonguldak dâhil- adı okunan milletvekiline mühürlü oy
pusulası ile zarf verecek ve milletvekilinin adını defterden işaretleyecektir. Vekâleten
oy kullanacak bakanlar da yerine oy kullanacakları bakanın ilinin bulunduğu
bölümde oylarını kullanacaklardır. 
Oyunu
kullanacak sayın milletvekili mühürlü oy pusulası ve zarfı aldıktan sonra oy
kabinine girecek, oy pusulasında adı yazılı adaylardan hangisine oy verecekse o
adayın adının önündeki kareyi çarpı işaretiyle işaretleyip oy pusulasını
kabinde zarfa koyduktan sonra Başkanlık Divanı kürsüsünün önüne konulan oy
kupalarına atacaktır. 
Sayın
milletvekillerinin oylamanın gizliliği noktasında gerekli hassasiyeti
göstermelerini rica etmekteyim. 
Sayın
üyelerin oylamada dikkat edecekleri hususları arz ediyorum: 
Oy
kullanırken, adaylardan sadece birinin adının önündeki kare işaretlenecektir.
Birden fazla adayın işaretlendiği oy pusulaları geçersiz sayılacaktır. 
Kabinlere
aynı renk tükenmez kalemler konmuştur. Sayın üyeler bu kalemleri
kullanacaklardır. 
Oy
pusulasında herhangi bir işaret, imza veya karalama gibi durumlarda oy geçersiz
sayılacaktır. 
Geçerli
oy pusulası, tercihi belirten çarpı işareti dışında hiçbir işaret
taşımayacaktır. 
Şimdi
sayın kâtip üyelerin, yerlerini almalarını rica ediyorum. 
Kâtip
üyeler yerlerinde. 
Mühürlü
oy pusulaları ve zarflar, lütfen, sayın kâtip üyelere teslim edilsin. 
Teslim
edilmiştir. 
Sayın
milletvekilleri, oylamanın sayım ve dökümü için ad çekme suretiyle 5 kişilik
bir tasnif komisyonu tespit edeceğim şimdi. 
Sayın
Orhan Deligöz, Erzurum? Burada. 
Sayın
Ali Ercoşkun, Bolu? Yok. 
Sayın
Fahrettin Oğuz Tor, Kahramanmaraş? Burada. 
Sayın
Müslüm Doğan, İzmir? Yok. 
Sayın
Ahmet Tuncay Özkan, İzmir? Yok.
Sayın
Çiğdem Karaaslan, Samsun? Yok.
Sayın
Erdoğan Toprak, İstanbul? Yok.
Sayın
Mehmet Demir, Kırıkkale? Burada.
Sayın
Deniz Baykal, Antalya?
V.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili Ayşe
Nur Bahçekapılı’nın, Antalya Milletvekili Deniz Baykal’a geçmiş olsun dileğinde
bulunduğuna ilişkin konuşması 
BAŞKAN
– Antalya Milletvekili Sayın Deniz Baykal çıktı, kendilerine çok çok geçmiş
olsun diyoruz ve sevgiyle selamlıyoruz kendisini. (CHP sıralarından alkışlar)
VII.- SEÇİMLER (Devam)
1.- Türkiye Büyük Millet Meclisi Başkanı
Seçimi (Devam)
BAŞKAN
– Sayın Sema Ramazanoğlu, Denizli? Burada.
Sayın
Devrim Kök, Antalya? Yok.
Sayın
Oktay Çanak, Ordu? Burada.
Tasnif
komisyonuna seçilen sayın üyelerin oylama işlemi bittikten sonra komisyon
sıralarında yerlerini almalarını rica ediyorum.
Sayın
milletvekilleri, şimdi oylamaya Adana ilinden başlıyoruz.
(Oylar
toplandı)
BAŞKAN
- Oyunu kullanmayan sayın üye var mı? Yok.
Sayın
milletvekilleri, oy verme işlemi bitmiştir.
Oy
kupaları kaldırılsın.
Tasnif
Komisyonu üyelerinden yerlerini almalarını rica ediyorum.
Tasnif
Komisyonu üyelerinin adlarını tekrar okutuyorum:
Tasnif
Komisyonu üyeleri: Sema Ramazanoğlu, Denizli; Oktay Çanak, Ordu; Fahrettin Oğuz
Tor, Kahramanmaraş; Mehmet Demir, Kırıkkale; Orhan Deligöz, Erzurum.
BAŞKAN
- Sayın milletvekilleri, oy sayım işlemi başlamıştır.
(Oyların
ayrımı yapıldı)
BAŞKAN
– Sayın milletvekilleri, Tasnif Komisyonu tutanağı gelmiştir, okutuyorum: 
Türkiye Büyük Millet Meclisi Başkanlığına
26’ncı
Yasama Dönemi ikinci devre Türkiye Büyük Millet Meclisi Başkanı seçimi için
yapılan birinci tur oylamaya 500 üye katılmış, kullanılan oyların dağılımı
aşağıda gösterilmiştir.
Saygıyla
arz olunur.
Tasnif Komisyonu

 Üye Üye Üye
 Sema
Ramazanoğlu Oktay Çanak Mehmet Demir
 Denizli Ordu Kırıkkale

 Üye Üye
 Orhan
Deligöz Fahrettin Oğuz Tor
 Erzurum Kahramanmaraş
Adana
Milletvekili Tamer Dağlı:  38 
Hakkâri
Milletvekili Selma Irmak:  39
İstanbul
Milletvekili Celal Adan:  40
İstanbul
Milletvekili İsmail Kahraman:  260
İzmir
Milletvekili Zekeriya Temizel:  113
Kayseri
Milletvekili Yusuf Halaçoğlu:  6
Geçersiz:
 4
Toplam:
 500
BAŞKAN
– Sayın milletvekilleri, bu sonuca göre Türkiye Büyük Millet Meclisi Başkanı
seçiminin birinci oylamasında Anayasa’da öngörülen üçte 2 oy çoğunluğu
bulunamamıştır. 
Şimdi
Türkiye Büyük Millet Meclisi Başkanı seçiminde ikinci oylamaya başlıyoruz.
Bu
oylamada da Başkan seçilebilmek için üye tamsayısının üçte 2 çoğunluğunun oyunu
yani 367 oy almış olmak gerekmektedir.
Sayın
kâtip üyelerin yerlerini almalarını rica ediyorum, buyurun.
Mühürlü
oy pusulaları ve zarflar sayın kâtip üyelere teslim edilsin lütfen.
Sayın
milletvekilleri, oylamaya ilişkin kuralları ve oylamanın gizliliğine yönelik
gerekli açıklamaları ilk oylamada belirtmiştim. Bu oylamada da gereken
hassasiyetin gösterileceğine inanıyorum. 
Şimdi,
oylamanın sayım ve dökümü için ad çekme suretiyle 5 kişilik bir tasnif heyeti
tespit ediyorum. 
Bartın
Milletvekili Sayın Muhammet Rıza Yalçınkaya? Yok. 
Eskişehir
Milletvekili Sayın Harun Karacan? Yok. 
Kayseri
Milletvekili Sayın İsmail Tamer? Yok. 
Antalya
Milletvekili Sayın Atay Uslu? Burada. 
Hatay
Milletvekili Sayın Birol Ertem? Yok. 
Gaziantep
Milletvekili Sayın Ümit Özdağ? Yok. 
Muğla
Milletvekili Sayın Hasan Özyer? Yok. 
Bingöl
Milletvekili Sayın Hişyar Özsoy? Burada. 
Samsun
Milletvekili Sayın Akif Çağatay Kılıç? Yok. 
Tekirdağ
Milletvekili Sayın Faik Öztrak? Yok. 
İzmir
Milletvekili Sayın Musa Çam? Burada. 
Antalya
Milletvekili Sayın İbrahim Aydın? Burada. 
Ankara
Milletvekili Sayın Murat Alparslan? Yok. 
Van
Milletvekili Sayın Beşir Atalay? Yok.
Kocaeli
Milletvekili Sayın Radiye Sezer Katırcıoğlu? Yok. 
Van
Milletvekili Sayın Burhan Kayatürk? Yok. 
Diyarbakır
Milletvekili Sayın Mehmet Galip Ensarioğlu? Yok. 
Batman
Milletvekili Sayın Ayşe Acar Başaran? Yok. 
Kırklareli
Milletvekili Sayın Vecdi Gündoğdu? Yok. 
Iğdır
Milletvekili Sayın Nurettin Aras? Yok.
İstanbul
Milletvekili Sayın Mehmet Mehdi Eker? Burada. 
Tasnif
komisyonuna seçilen üyeler, oylama işlemi bittikten sonra komisyon
sıralarındaki yerlerini alacaklardır.
Sayın
milletvekilleri, oylamaya Adana ilinden başlıyoruz.
(Oylar
toplandı)
BAŞKAN
– Oyunu kullanmayan sayın üye var mı? Yok.
Oy
verme işlemi bitmiştir. 
Oy
kupalarını lütfen kaldıralım. 
Tasnif
Komisyonu üyelerinden yerlerini almalarını rica ediyorum ve isimlerini bir kez
daha okutuyorum:
Tasnif
Komisyonu: Atay Uslu, Antalya; Hişyar Özsoy, Bingöl; İbrahim Aydın, Antalya;
Mehmet Mehdi Eker, İstanbul; Musa Çam, İzmir. 
(Oyların
ayrımı yapıldı)
BAŞKAN – Sayın
milletvekilleri, Tasnif Komisyonu tutanağı gelmiştir, okutuyorum: 
Türkiye Büyük Millet Meclisi Başkanlığına
26’ncı Yasama
Dönemi ikinci devre Türkiye Büyük Millet Meclisi Başkanı seçimi için yapılan
ikinci tur oylamaya 506 üye katılmış, kullanılan oyların dağılımı aşağıda
gösterilmiştir.
Saygıyla arz
olunur.
Tasnif Komisyonu

 Üye Üye Üye
 Mehmet Mehdi
Eker Atay Uslu Musa Çam
 İstanbul Antalya İzmir

 Üye Üye
 Hişyar
Özsoy İbrahim Aydın
 Bingöl Antalya
Adana
Milletvekili Tamer Dağlı:  37 
Hakkâri
Milletvekili Selma Irmak:  38
İstanbul
Milletvekili Celal Adan:  40
İstanbul
Milletvekili İsmail Kahraman:  257
İzmir
Milletvekili Zekeriya Temizel:  122
Kayseri
Milletvekili Yusuf Halaçoğlu:  7
Geçersiz:
 5
Toplam:
 506
BAŞKAN
– Sayın milletvekilleri, bu sonuca göre Türkiye Büyük Millet Meclisi Başkanı
seçiminin ikinci oylamasında da Anayasa’da öngörülen üçte 2 oy çoğunluğu
bulunamamıştır. 
Sayın
milletvekilleri, Türkiye Büyük Millet Meclisi Başkan adaylığından çekilmeye
dair bir dilekçe vardır, okutuyorum:
Türkiye Büyük Millet Meclisi Başkanlığına
Türkiye
Büyük Millet Meclisi 26’ncı Yasama Dönemi İkinci Devresi Türkiye Büyük Millet
Meclisi Başkanlığı adaylığından çekiliyorum.
Gereğini
arz ederim, saygılarımla.
 Tamer
Dağlı
 Adana
BAŞKAN
– Okunan dilekçe doğrultusunda Adana Milletvekili Sayın Tamer Dağlı Başkan
adaylığından çekilmiş bulunmaktadır. Üçüncü oylamada Sayın Dağlı’nın adının
işaretleneceği oy pusulalarının geçersiz sayılacağı hususu bilginize sunulur.
Sayın
milletvekilleri, şimdi, Türkiye Büyük Millet Meclisi Başkanlığı seçiminde
üçüncü oylamaya geçiyoruz. Bu oylamada Başkan seçilebilmek için üye tam
sayısının salt çoğunluğunun oyu yani 276 oy almış olmak gerekmektedir.
Sayın
kâtip üyelerin yerlerini almalarını rica ediyorum. 
Mühürlü
oy pusulaları ve zarfları sayın kâtip üyelere teslim edilsin lütfen. 
Sayın
kâtip üyeler aldınız mı? Tamam.
Sayın
milletvekilleri, oylamaya ilişkin kuralları ve oylamanın gizliliğine yönelik
gerekli açıklamaları ilk oylamada belirtmiştim. Gerekli hassasiyetin
gösterileceğine inanıyorum.
Şimdi,
oylamanın sayım ve dökümü için ad çekme suretiyle 5 kişilik bir tasnif
komisyonunun tespitini yapacağım. 
Sayın
Recep Konuk, Karaman? Yok.
Sayın
Ataullah Hamidi, Batman? Burada.
Sayın
Burcu Köksal, Afyonkarahisar? Burada.
Sayın
Abdulkadir Akgül, Yozgat? Yok.
Sayın
Hacı Bayram Türkoğlu, Hatay? Yok.
Sayın
Garo Paylan, İstanbul? Yok.
Sayın
Ergün Taşcı, Ordu? Burada.
Sayın
Hüseyin Samani, Antalya? Yok.
Sayın
Zühal Topcu, Ankara? Yok. 
Sayın
Salih Çetinkaya, Kırşehir? Burada.
Sayın
Cesim Gökçe, Ağrı? Yok.
Sayın
Adnan Boynukara, Adıyaman? Yok.
Sayın
Emine Nur Günay, Eskişehir? Yok.
Sayın
Kazım Arslan, Denizli? Burada.
Tasnif
komisyonuna seçilen üyeler oylama işi bittikten sonra komisyon sıralarındaki
yerlerini alacaklardır. 
Sayın
milletvekilleri, oylamaya Adana ilinden başlıyoruz.
(Oyların
toplanmasına başlandı)
MAHMUT
TANAL (İstanbul) – Sayın Başkanım, Tamer Dağlı aday olmaktan çekildi, çekildiği
hâlde üçüncü turda listelerde adı yine geçmekte. Bu, sonucu etkileyen hileli
bir yöntemdir; hâlen, şu anda sonuçlar belirlenmeden bunun iptal edilip yeni
pusulanın basılması lazım. Aksi takdirde…
BAŞKAN
– Sayın Tanal, sizinle burada konuştuk. 
MAHMUT
TANAL (İstanbul) – Konuştuk ama…
BAŞKAN
– Bakın, ben, burada, Sayın Tamer Dağlı’nın aday adaylığından çekilmesine
ilişkin bir açıklama yaptım. “Adana Milletvekili Sayın Tamer Dağlı Başkan
adaylığından çekilmiş bulunmaktadır. üçüncü oylamada Sayın Dağlı’nın adının
işaretleneceği oy pusulaları geçersiz sayılacaktır.” diye anons ettim.
MAHMUT
TANAL (İstanbul) – Oy pusulasının sıhhatli…
BAŞKAN
– Biz yaptığımız işi, teamülü tekrar ediyoruz Sayın Tanal, yaptığımız işlemde
herhangi bir sakatlık yoktur.
Teşekkür
ederim.
MAHMUT
TANAL (İstanbul) – Efendim, işiniz sıhhatli değil, doğru değil; yeni pusulanın
basılması lazım, işin doğrusu bu.
BAŞKAN
– Eğer oy kullanırsa onu geçersiz olarak addedeceğiz. 
MAHMUT
TANAL (İstanbul) – Efendim…
ATİLA
SERTEL (İzmir) – Adaylıktan çekilen kişinin adı listede olur mu?
BAŞKAN
– Sayın milletvekilleri, tamam… 
İşlem
yürüyor, lütfen…
MAHMUT
TANAL (İstanbul) – Yanlış yapıyorsunuz ama…
BAŞKAN
– İlk defa oy kullanmıyoruz, ilk defa Meclis Başkanı seçmiyoruz. Bu işin bir
ritüeli var, onu tekrar ediyoruz. Yapılan işlemde herhangi bir sakatlık, bir
yanlışlık yoktur, geçmiş dönemlerde yapılan işlemin aynısını tekrar ediyoruz,
rahat olalım. 
MAHMUT
TANAL (İstanbul) – Geçmişte hiç böyle bir örnek yok. 
BÜLENT
TURAN (Çanakkale) – Var, var.
MAHMUT
TANAL (İstanbul) – Bana bir örnek verir misiniz? O klasik bir laf, “Efendim,
örf ve âdetimiz budur, teamül budur.” Hangi teamülde oldu bugüne kadar böyle
bir şey?
BÜLENT
TURAN (Çanakkale) – Sayın Başkan, seçime geçelim, devam edelim, ben Mahmut
Bey’e izah ederim.
(Oyların
toplanmasına devam edildi)
BAŞKAN
– Oyunu kullanmayan sayın üye var mı? Lütfen… 
TANJU
ÖZCAN (Bolu) – Sayın Başkan, biz dışarıdaydık bir grup arkadaş. Tamer Bey’in
çekildiğini duymadık. Ne olacak? Yazılı tebligatla…
BAŞKAN
– Şimdi yaptım aynı anonsu. 
TANJU
ÖZCAN (Bolu) – Ama oyumuzu kullanmıştık. 
BAŞKAN
– Burada olsaydınız, seçimdeyiz Sayın Özcan. 
TANJU
ÖZCAN (Bolu) – Olmaz ama. 
BAŞKAN
– Her milletvekilini teker teker takip edemem. Lütfen…
TANJU
ÖZCAN (Bolu) – Efendim, zapta geçsin diye söyledik bizler de.
BAŞKAN
– Üstelik kulislerde, her yerde televizyon da var. Gayet rahatlıkla
duyulabilecek olanaklara sahibiz. 
MAHMUT
TANAL (İstanbul) – Televizyonlar kapalı, kulisteki televizyonlar kapalı, gidin
bakın. 
(Oyların
toplanmasına devam edildi)
BAŞKAN
– Tamam mı sayın üyeler? Oyunu kullandı mı herkes? 
Oy
vermeyen sayın milletvekili, sayın üye kalmadı herhâlde.
Sayın
milletvekilleri, oy verme işlemi bitmiştir. 
Oy
kupalarını kaldıralım lütfen. 
Tasnif Komisyonu üyeleri lütfen yerlerini alabilirler
mi acaba? 
Tasnif Komisyonu üyelerinin adlarını tekrar okutuyorum:

Tasnif
Komisyonu: Salih Çetinkaya, Kırşehir; Burcu Köksal Afyonkarahisar; Ergün Taşcı,
Ordu; Kazım Arslan, Denizli; Ataullah Hamidi, Batman.
(Oyların
ayrımı yapıldı)
BAŞKAN
– Sayın milletvekilleri, Tasnif Komisyonu tutanağı gelmiştir, okutuyorum: 
Türkiye Büyük Millet Meclisi Başkanlığına
26’ncı Yasama
Dönemi ikinci devre Türkiye Büyük Millet Meclisi Başkanı seçimi için yapılan
üçüncü tur oylamaya 509 üye katılmış, kullanılan oyların dağılımı aşağıda
gösterilmiştir.
Saygıyla arz
olunur.
Tasnif Komisyonu

 Üye Üye Üye
 Salih Çetinkaya Burcu
Köksal Ergün Taşcı
 Kırşehir Afyonkarahisar Ordu

 Üye Üye
 Kazım
Arslan Ataullah Hamidi
 Denizli Batman
Hakkâri
Milletvekili Selma Irmak:  37
İstanbul
Milletvekili Celal Adan:  36
İstanbul
Milletvekili İsmail Kahraman:  289 
İzmir
Milletvekili Zekeriya Temizel:  124
Kayseri
Milletvekili Yusuf Halaçoğlu:  7
Geçersiz:  16
Toplam:  509
BAŞKAN
– Sayın milletvekilleri, bu sonuca göre İstanbul Milletvekili Sayın İsmail
Kahraman üçüncü oylamada Anayasa’da öngörülen çoğunluğu sağlamış ve 289 oyla
Türkiye Büyük Millet Meclisi Başkanı seçilmiştir. (AK PARTİ sıralarından
alkışlar)
Kendilerini
tebrik ediyor, başarılar diliyorum. 
Sayın
Başkan teşekkür için söz istemişlerdir.
Buyurun
Sayın Başkan. (AK PARTİ sıralarından alkışlar)
VIII.- TEBRİK, TEMENNİ VE TEŞEKKÜRLER
1.- TBMM Başkanı İsmail Kahraman’ın, Başkan
seçilmesi dolayısıyla teşekkür konuşması
TÜRKİYE
BÜYÜK MİLLET MECLİSİ BAŞKANI İSMAİL KAHRAMAN (İstanbul) – Sayın Başkan, asil
milletimizin iradesini temsil eden Gazi Türkiye Büyük Millet Meclisinin değerli
milletvekilleri; sizleri ve şahıslarınızda necip milletimizi saygıyla
selamlıyorum. (AK PARTİ sıralarından alkışlar)
26’ncı
Yasama Döneminin ikinci devresi için Türkiye Büyük Millet Meclisi Başkanlığına
tekrar seçerek şahsıma gösterdiğiniz teveccühe teşekkürlerimi sunuyorum.
Öncelikle,
zorluk ve sıkıntılar içinde, gaz lambaları altında, İstiklal Savaşı’nı bizzat
yöneten Birinci Meclis üyelerini, başta Türkiye Büyük Millet Meclisi ilk
Başkanı Gazi Mustafa Kemal Atatürk’ü, silah arkadaşlarını, Millî Mücadele’ye
katılan ve katkı sağlayan ecdadımızı saygıyla selamlıyorum. (AK PARTİ ve CHP
sıralarından alkışlar)
Türkiye
Büyük Millet Meclisinin, içinde bulunduğumuz, 26’ncı Yasama Dönemi siyasi
tarihimizde müstesna bir yere sahip olacaktır. Dönemimizde, hain, menfur ve
menhus FETÖ örgütünün kullanılmasıyla devletimiz yok edilmekle, ortadan
kaldırılmakla karşı karşıya geldi. Milletimizin kalbi Meclisimiz savaş
uçaklarıyla bombalandı, helikopterlerle ateş altına alındı. Sayın
Cumhurbaşkanımızın önderliği ve davetiyle milletimiz, parti farkı
gözetmeksizin, millî birlik ve kardeşlik ruhuyla meydanları doldurdu,
demokrasiyi özümsediğini, artık darbelere geçit verilmeyeceğini ilan ve ispat
etti. 15 Temmuz Cuma gecesi bombalar atılırken ve kurşunlar yağdırılırken bu
çatı altında şehitlik ruhu ve duygusuyla toplandık, sabahladık. Gazi
Meclisimizin İstiklal Savaşı’nı yöneten kadrosundaki aynı ruhla bu çatı
altındaki direnişimiz, Meclisimizin bir kere daha “Gazi” unvanına layık olduğunu
gösterdi. 
Başta
Sayın Cumhurbaşkanımız olmak üzere, örnek bir davranış, direniş ve dayanışma
içinde darbe teşebbüsüne karşı duran necip milletimize, Hükûmetimize, siyasi
partilerimize, güvenlik güçlerimize, bütün kurum ve kuruluşlarımıza, basınımıza
şükranlarımı sunuyorum.
Bu
vesileyle ortak bir niyazımızı dile getirmek isterim: Allah milletimize,
devletimize zeval vermesin; 250 şehidimize rahmet eylesin; gazilere şifalar,
hayırlı, uzun ömürler nasip eylesin.
Şüphesiz,
15 Temmuz hadisesi ibret ve ders alınması, unutulmaması, hatırlatılması gereken
bir olaydır. Bu millet ve devlet düşmanlarından adalet önünde hesap
sorulmaktadır. 
İstiklalimizin
sembolü ay yıldızlı bayrağımızı indirtmeyiz. Bayrağımızdaki kırmızı renk
ceddimizin kanıdır, hepimizin payı vardır. Yemen’de şehit düşen dedemin,
Kafkasya’da şehit olan diğer dedemin, Sarıkamış’ta, Allahuekber Dağlarında
yatmakta olan tek dayımın kanları var, hepimizin ceddinin kanı var.
İstiklalimizin sembolü ay yıldızlı bayrağımızı indirtmeyiz. Biz millet olarak
bir bütünüz, vatanımızı böldürtmeyiz. İnşallah, Türkiye Cumhuriyeti devleti
ilelebet yaşayacaktır. Hedefimiz, Türkiye’mizi muasır medeniyetin ötesine
götürmek, kendi ruh kökümüze, manevi ve millî değerlerimize bağlı kalmak
olmalıdır.
Sayın
Başkan, sayın milletvekilleri; siyasi partileri bir elin parmaklarına
benzetirim. Her biri farklıdır ama hepsi aynı bileğe bağlıdır. Yeri geldiğinde
o parmaklar sıkılır, tek yumruk olur. Bunun örneğini bu dönem 15 Temmuzda, 7
Ağustosta gördük. Ufak hesaplarla, yanlış düşüncelerle birbirimizi
yaralamamalı; kavgacı değil, müzakereci, meseleleri konuşarak çözen insanlar
olmalıyız. Fikirden korkanlar konuşmaktan kaçarlar. Dostluğumuzu ve
kardeşliğimizi toplumun karşısında da sergilemeliyiz. Unutmamalıyız ki dostluk
önce insanın kendisiyle barışık olmasıyla başlar. 
Bu
vesileyle, Bestami Yazgan'ın Gülü İncitme Gönül şiirinin son kıtasını
hatırlatmak istiyorum:
"Dokunur
gayretine,
Karışma
hikmetine.
Sahibi
hürmetine,
Kulu
incitme gönül.”
Milletvekillerimiz,
milletimizin seçkin insanlarıdır. Kavgasız, çatışmasız bir toplumun inşa
edilmesi için öncelikle milletvekillerimiz örnek olmalı, çalışmalarını hukuk ve
mevzuata uyum içinde yürütmelidirler. Hürriyetler, hiçbir hukuk devletinde
sınırsız değildir. Sınırsız hürriyet anarşi demektir. Meclisimizi
itibarsızlaştırmak isteyenler, demokrasiyi özümseyememiş, antidemokratik
düşünceye sahip kişilerdir.
Bu
dönemde yaptığımız önemli bir çalışma da 1982 Anayasası'ndaki değişikliktir. Bu
değişiklikleri halkoyuna sunduk. 16 Nisan 2017'de yapılan oylamayla milletimiz
Cumhurbaşkanlığı hükûmet sistemine geçişi ve düzenlemeleri kabul etti. Yapılan
son değişikliklerin gelecek genel seçimlerden sonra ülkemizde istikrarın
temininde, kuvvetler ayrılığı prensibinin uygulanmasında yararlı olacağına inanıyorum.
Uyum yasaları, İç Tüzük ve ilgili diğer mevzuat düzenlemelerinde partiler arası
birlikteliğin sağlanmasının önemli olduğunu belirtmek isterim.
Sayın
Başkan, sayın milletvekilleri; gayemiz, halkın iradesiyle taçlandırılmış
cumhuriyeti ilelebet yaşatmak olmalıdır; demokrasi, hukuk devleti ilkeleri ve
adaletle gelişip büyüyen, müreffeh, mesut ve bahtiyar insanların yaşadığı büyük
bir Türkiye için gereken çalışmaları yapmak olmalıdır.
Sözlerimi
tamamlarken, yüce heyetinizi ve sizlerin şahsında aziz milletimizi saygıyla
selamlıyor, teşekkürlerimi sunuyor, sağlık ve esenlikler diliyor, hayırlı
çalışmalar temenni ediyorum. 
Teşekkür
ederim. (AK PARTİ ve MHP sıralarından alkışlar) 
BAŞKAN
– Teşekkür ederim Sayın Başkan. 
Tekrar
tebrik ediyoruz, başarılarınızın devamını diliyoruz. 
Sayın
milletvekilleri, birleşime yirmi dakika ara veriyorum. 
Kapanma Saati: 17.06
İKİNCİ OTURUM
Açılma Saati: 17.33
BAŞKAN: Başkan Vekili Ayşe Nur BAHÇEKAPILI 
KÂTİP ÜYELER: Fatma KAPLAN HÜRRİYET (Kocaeli), Fehmi
KÜPÇÜ (Bolu)
-----0-----
BAŞKAN
– Türkiye Büyük Millet Meclisinin 25’inci Birleşiminin İkinci Oturumunu
açıyorum. 
Alınan
karar gereğince gündemin “Kanun Tasarı ve Teklifleri ile Komisyonlardan Gelen
Diğer İşler” kısmına geçiyoruz. 
1’inci
sırada yer alan Bazı Vergi Kanunları ile Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ve İstanbul Milletvekili Mehmet Akif
Hamzaçebi'nin 6306 Sayılı "Afet Riski Altındaki Alanların Dönüştürülmesi
Hakkında Kanun", 2981 Sayılı "İmar ve Gecekondu Mevzuatına Aykırı
Yapılara Uygulanacak Bazı İşlemler ve 6785 Sayılı İmar Kanununun Bir Maddesinin
Değiştirilmesi Hakkında Kanun" ve 4706 Sayılı "Hazineye Ait Taşınmaz
Malların Değerlendirilmesi ve Katma Değer Vergisi Kanununda Değişiklik
Yapılması Hakkında Kanun"da Değişiklik Yapılması Hakkında Kanun Teklifi
ile Plan ve Bütçe Komisyonu Raporu’nun görüşmelerine kaldığımız yerden devam
edeceğiz. 
IX.-KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Bazı Vergi Kanunları ile Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/884) ve
İstanbul Milletvekili Mehmet Akif Hamzaçebi'nin 6306 Sayılı "Afet Riski
Altındaki Alanların Dönüştürülmesi Hakkında Kanun", 2981 Sayılı "İmar
ve Gecekondu Mevzuatına Aykırı Yapılara Uygulanacak Bazı İşlemler ve 6785
Sayılı İmar Kanununun Bir Maddesinin Değiştirilmesi Hakkında Kanun" ve
4706 Sayılı "Hazineye Ait Taşınmaz Malların Değerlendirilmesi ve Katma
Değer Vergisi Kanununda Değişiklik Yapılması Hakkında Kanun"da Değişiklik
Yapılması Hakkında Kanun Teklifi (2/588) ile Plan ve Bütçe Komisyonu Raporu (S. Sayısı: 502) (x)
BAŞKAN
– Komisyon? Burada. 
Hükûmet?
Burada. 
16/11/2017
tarihli 24’ncü Birleşimde İç Tüzük’ün 91’inci maddesine göre temel kanun olarak
görüşülen 502 sıra sayılı Kanun Tasarısı’nın dördüncü bölümü üzerinde
Milliyetçi Hareket Partisi ile Cumhuriyet Halk Partisi Grupları adına
konuşmalar yapılmıştı. 
Şimdi
sıra Halkların Demokratik Partisi Grubu adına İstanbul Milletvekili Sayın Garo
Paylan’da. 
Buyurun
Sayın Paylan. (HDP sıralarından alkışlar) 
Süreniz
on beş dakika. 
Sayın
Paylan beş dakikalık şahsı adına konuşma ile grup adına konuşmasını
birleştirerek hitap edeceklerdir. 
Buyurun
Sayın Paylan. 
HDP
GRUBU ADINA GARO PAYLAN (İstanbul) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum. 
Evet,
Meclis Başkanı seçiminden sonra yeniden torbaya dönüyoruz arkadaşlar, 125
maddelik bir torbaya dönüyoruz biliyorsunuz.
Hükûmet
uzun süredir ekonomide bir dikiş tutturamıyor. Biz diyoruz ki: Mesele ekonomik
değil mesele siyasi ama Hükûmet hep ekonomik torba yasaları getiriyor karşınıza
yani palyatif tedbirleri ortaya koyuyor. Ülkenin temel meselelerine bakmayan
bir Hükûmetimiz var, gözünü kapatmış bir Hükûmetimiz var çünkü siyasi
meselelerin tamamını saraya ve güvenlik bürokrasisine havale etmiş bir
Hükûmetimiz var ve bir AKP çoğunluğuyla karşı karşıyayız maalesef. Gelen de hep
torbalar oluyor arkadaşlar. Bakın, Plan ve Bütçe Komisyonunda memleketin 2018
yılı bütçesini görüşüyoruz bir yandan, bir yandan da gelip bu 125 maddelik
torbayla ilgili konuşmaya çalışıyoruz ve içinde 16 ayrı bakanlığı, 59 ayrı
kanunu ilgilendiren maddeler var. Dediğim gibi, Hükûmet uzun süredir çözüm
iradesinden uzaklaştı, memleketin temel meselelerini çözme iradesinden
uzaklaştı ve güvenlikçi siyasete hapsoldu. Güvenlikçi siyasete hapsolan bir
iktidar biliyorsunuz karşısındakini çivi olarak görüp çekiç elinde her şeye
koşuyor ve maalesef kaos iklimine giriyor, geleceğe güven meselesini her gün
tarumar ediyor ve günlük meselelerle meseleyi çözebileceğini zannediyor. Bu
yasa tasarısında bu anlamda benzer yasalar karşımızda ve burada ilgili
maddelerin dördüncü bölümüyle ilgili konuşmaya çalışacağım.
Bakın
arkadaşlar, siyasi hataların sonucunu siyasetçiler çekmeli. Ama siyasi
hataların sonucunu 80 milyona ödetmeye çalışan bir iktidar var karşımızda.
Değerli
arkadaşlar, Sayın Mehmet Şimşek biliyorsunuz torba yasanın gerekçesini şöyle
anlattı: “Arkadaşlar, biz 18 milyar TL’lik silah alacağız artı güvenlik
bürokrasisi bizden para bekliyor. Ki yukarıda bütçe görüşülürken baktık
kalemlere; İçişleri Bakanlığı, Millî Savunma Bakanlığı, güvenlik bürokrasisiyle
ilgili bütün kalemler yüzde 40, 50, 60 artmış durumda -öyle önermişler, umarım
buradan öyle geçmez- ama diğer sosyal politikalarla ilgili bütün bakanlıklarda
bakıyorsunuz enflasyonun altında bir artış var. 
Değerli
arkadaşlar, 18 milyar liralık silah alacağız ama Mehmet Şimşek “Bunu ya vergi
olarak alacağız vatandaştan ya da borçlanacağız; biz vergi olarak almayı tercih
ediyoruz.” dedi ve biliyorsunuz ki bu vergileri de dar gelirli 80 milyona dönük
vergi önerileriyle buraya getirdi. Şükür ki Plan ve Bütçe Komisyonunda bazı
adımlarda geri adım attırdık. Mesela gelir vergisi konusunda orta gelirlilere
artı yükler getiriyordu, motorlu taşıtlar vergisinde ise ölümü gösterip sıtmaya
razı etti; taktik oydu çünkü. “Yüzde 60, 70 artıracağız deyin -ee?- Sayın
Cumhurbaşkanı devreye girsin yüzde 40’a, 50’ye razı edelim.” politikası güdüldü
ve motorlu taşıtlar vergisinde böyle bir artış var. Sigara konusunda ise
arkadaşlar, ciddi bir adım var onunla ilgili, onu da bilahare söyleyeceğim. 
Değerli
arkadaşlar, silahta ısrar, güvenlik politikalarında ısrar sonucu hem maliye
politikamız bozuldu… Bakın, Maliye Bakanı burada, kara kara düşünüyordur eminim
çünkü AKP’nin tek bir çıpası vardı, bütçe disipliniydi. Bütçe disiplinini de
güvenlikçi politikalar yüzünden büyük oranda kaybediyoruz. Hep söyledik
“Barışın maliyeti yoktur. Barış için oturursunuz konuşursunuz ve 1 liralık
maliyeti yoktur; tam tersine halka, topluma güven verirsiniz, o güvenle herkes
işine aşına bakar, ekonominin çarkları döner ama savaşın maliyeti büyüktür.”
dedik. Nitekim Maliye Bakanı eminim kalemlerinde görüyordur savaşın maliyetini,
güvenlikçi politikaların bedellerini. 
S-400
füzelerini arkadaşlar, hani S-400 füzelerine milyarlarca dolar ödeyeceksiniz
ya, gerçekten merak ediyorum, kime karşı alacaksınız bu S-400 füzelerini? Kim
saldıracak bize? Kimde füze var ki bize saldırsın? Bugünlerdeki paranoya şu:
NATO bize saldırdı, NATO tekrar bize saldırabilir. Müttefik olduğumuz bir
kulübün bize saldırma meselesi, paranoyasıyla maalesef karşı karşıyayız. Bütün
bunlar da güveni yok ediyor, istikrarı yok ediyor, bütçe açıklarını büyütüyor,
faizleri artırıyor, enflasyonu artırıyor, borç sarmalını artırıyor. Bütün bu
maliyetler -hani, vergiyi kısmen aldınız ya, alacaksınız bu torbayla; geri
kalanı da borç olarak alacaksınız, faizleri yükseltiyor- kimden çıkacak?
Özellikle dar gelirli büyük çoğunluktan çıkacak arkadaşlar. Vergiler asla o çok
zengin yüzde 3-5’lik kesime dokunmuyor, onlara da tabii ki dokunuyor ama
işlerinin azalması şeklinde dokunuyor; ama büyük çoğunluk borçlu arkadaşlar, o
faizi dar gelirli ödüyor, savaş politikaları sonucu ortaya çıkan bütçe
açıklarını ve onun sonucunda ortaya çıkan faizi dar gelirli ödüyor arkadaşlar.
Bakın,
ilgili bölümle ilgili, 84 ila 104’üncü maddelerle ilgili konuşuyorum. Bazı
maddelerle ilgili görüşlerimi söyleyeyim. 
Mesela,
Hazine, biliyorsunuz, 3 telekomünikasyon şirketiyle imtiyaz anlaşması yapmış
durumda: Turkcell, Vodafone ve TELEKOM’la ilgili, uluslararası bir imtiyaz
anlaşması. Hazine diyor ki bu anlaşmada: “Ben eğer ki bir vergi açığı bulursam
bunu yüzde 300 farkıyla sizden alırım.” Bakın, anlaşmaya herkes imza atmış. Ve
nitekim Hazine açıklar bulmuş, ödenmemiş vergi bulmuş ve iddialı bu konuda,
yüzde 300 cezasını da kesecek. Toplamda 4,5-5 milyar liralık vergi var. Ne
yapıyor iktidarımız? “Ya, davalara da gitmeyelim arkadaş. Sen bu 5 milyar
yerine bana 1 milyar ver, olayı kapatalım.” diyebiliyor değerli arkadaşlar ve
bunu da topluma yapılan, 80 milyona yapılan yapılandırmayla eş tutuyor. Değerli
arkadaşlar, geliri çok iyi olan 3 şirket ile 80 milyon bir tutulur mu? Niye
davaları sürdürmüyorsunuz? Niye bu davalar sonucunda çıkacak sonucu kamu
vicdanında tartmıyoruz? Bırakın davalar devam etsin, ne çıkarsa şirketler
ödesin. 5 milyarı 1 milyarla kapatmak hak mıdır? Değerli arkadaşlar, yargı
kararını versin. Bu madde kamu vicdanını yaralar. Ve imtiyaz sözleşmesinin de
üzerine çıkmış oluyorsunuz.
Diğer
bir konu, değerli arkadaşlar, 103 ve 104’üncü maddeler. Onlar, büyük
endüstriyel kuruluşlara kazaların önlenmesi konusunda güvenlik raporunun
hazırlanmasını emrediyor yasa ve diyor ki: “Bu güvenlik raporları hazırlanmazsa
ben senin faaliyetini durdururum.” Çalışma ve Sosyal Güvenlik Bakanımız
Komisyona geldi ve dedi ki: “Arkadaş, ben bunları hazırlatamıyorum. Bunlarla
ilgili benim gidip hazırlamam lazım ilgili kuruluşlarda.” Ve şunu itiraf etmek
durumunda kaldı: “Ben bu kuruluşların faaliyetlerini durduramam.” Basit bir
örnek verebiliriz: TÜPRAŞ’ın faaliyetini Çalışma ve Sosyal Güvenlik Bakanlığı
durdurabilir mi? Hani bu kadar araba benzin bekler, durduramaz. TÜPRAŞ örneğinde
olan şirketler bunun gücünü kullanıyorlar ve o güvenlik raporunun hazırlanması
yönünde ipe un seriyorlar. Ne dedi Çalışma ve Sosyal Güvenlik Bakanı: “2018’in
sonuna kadar bana süre verin, ben oraya gidip, bunları hazırlayayım.” Ee,
yapmazsa ne olacak Sayın Bakan? Ne yapacak, elinizde ne güç var? “Efendim, ben
faaliyeti durdururum.” Nasıl durduracaksın TÜPRAŞ’ın faaliyetini? Durduramazsın
Sayın Bakan. Ne yapmamız lazım? Ortada bir para cezası yok. Koyun ciroya göre
bir para cezası Sayın Bakan, bakın nasıl o güvenlik raporları hazırlanıyor.
TÜPRAŞ’ta 4 işçi cinayete kurban gitti arkadaşlar daha bir ay önce. Bunun gibi
pek çok işçi cinayetiyle karşı karşıyayız. İş güvenliğini birinci sıraya
koymayan bir Meclis görevini yapmamış bir Meclistir. Bu anlamda, bu maddeye
Komisyonda önerdik, maalesef adım atılmadı. Bu anlamda, arkadaşlar, bir para
cezası, bir müeyyide koymamız lazım ki caydırıcı olsun, yoksa maalesef burada
caydırıcılık içeren bir madde yok. 
Diğer
önemli bir madde 86’ncı madde, Sayın Bakan büyük önem veriyor. Gelir İdaresi
Başkanlığının görevleri arasına vergi kayıp kaçağıyla mücadele için risk
analizi merkezi kuracak Sayın Bakan, her türlü vergiyi toplamak için Risk
Analizi Sistemi kuracak. Çok önemli bir madde, gerçekten önem veriyoruz ama Sayın
Bakanın elinde “Nereden buldun?” diye bir yasa olmadığı sürece velev ki kaçağı
buldu nasıl üzerine gidecek, velev ki serveti buldu nasıl üzerine gidecek? Bir
de Sayın Bakan bu Risk Analizi Sistemi çok önemli bakın. Yalnız, yalnızca
Türkiye sınırları içine bakmaması lazım bu Risk Analizi Merkezinin çünkü o
paralar büyük oranda Malta’da, Panama’da. Bir yıl önce Panama belgeleri
patladığında Sayın Bakana soru da sordum, “Bu Panama’yla ilgilenin Sayın
Bakan.” dedim, “Binlerce Türkiye Cumhuriyeti vatandaşı var orada, on
milyarlarca, belki yüz milyarlarca dolar var orada.” dedim, vergi
cennetlerinde, Türkiye’den kaçırılmış vergi; yapmadı. Elbette Türkiye
Cumhuriyeti vatandaşları yurt dışında da yatırım yapabilir ama vergi
cennetlerinde yapmamalı arkadaşlar çünkü vergi cennetlerinde yapmadığı zaman,
ora ile buranın vergi anlaşması var, her iki tarafa da vergi öder ama vergi
cennetlerinde hiçbir dünya vatandaşına faydası olmayan, bir yerlerde birikmiş
trilyonlarca dolar var. Maalesef, Türkiye Cumhuriyeti vatandaşlarından da
kaçırılmış yüz milyarlarca dolar o vergi cennetlerinde yatıyor. Maalesef,
Malta’da da Sayın Başbakanın akrabalarının da içinde olduğu pek çok Türkiye
Cumhuriyeti vatandaşının belgeleri çıktı. Sayın Bakan, size buradan çağrımdır;
Risk Analizi Merkezi Malta ve Panama’da çalışma yapsın, ofis kursun, orada
gitsin arasın. Türkiye’de zaten büyük çoğunlukların böyle bir serveti yok,
burada dolaylı vergiler altında inim inim inliyorlar. Ama Risk Analiz Merkezi
Malta, Panama ve diğer vergi cennetlerinde çalışmalı Sayın Bakan, hassaten size
öneriyorum. İnanın orada büyük paralar ve büyük vergiler bulacaksınız. 
Sayın
Bakan, değerli arkadaşlarım; bakın, Mehmet Şimşek önermişti gelir vergisi
reformunu, Sayın Bakan sürekli söylüyor; Mehmet Şimşek önermişti rant
vergisini, Sayın Bakan da söylüyor ama lafta kalıyor. Gelir vergisi reformunu
yapmadan, rant vergisini, nereden buldun yasasını çıkarmadan, vergi
cennetlerine bakmadan vatandaşları inim inim inletmek hak değildir arkadaşlar,
dolaylı vergiler altında inim inim inletmek. Sigara vergisi üzerinden… 
Bakın,
bu 84 ile 104 arasında sigara vergisi de var arkadaşlar. Nedir? Adıyaman’da,
Malatya’da, Muş’ta, Bitlis’te tütünde bir canlanma oldu son birkaç yıldır çünkü
vergileri çok yükseltti Sayın Bakan. Ne oldu? Bir canlanma oldu, insanlar ekmek
bulmaya başladılar. Ne oldu? Makaronda da yerli üretim başladı, içine koyup
sarmaya başladılar, 3 liraya, 4 liraya sigara içmeye başladılar. Ne oldu? Sayın
Bakan diyor ki: “Benim vergi kaybım var.” Yabancı karteller de diyor ki:
“Arkadaş, ya bunlar pazardan pay almaya başladılar, bugün yüzde 5, yarın yüzde
15. Ben burada kayıtlı ekonomiyim, yabancı kartel olarak bu piyasayı benim
yönetmem lazım.” Ne olacak? Yerli üretimin beline nasıl bir kazma vurulmuştu o
2000’lerde çıkan yasalarla, ikinci bir kazma daha vurmamız lazım. Ne olacak?
Tütüne vergi gelecek, makarona yüzde 2 bin vergi gelecek ve bunun sonucunda
“kooperatif kurun” denenler o kooperatifleri kuracaklar ama kartellere karşı
başarılı olamayacaklar çünkü eşit değiller. Kocaman kartellerle küçücük
kooperatiflerin rekabet etmesini nasıl bekliyorsunuz? Arkadaşlar ya, günde 10
liraya bir paket sigara alan bir vatandaş, ayda 300 lira yapar, asgari ücretli
300 liraya nasıl sigara içsin? Ya, bunu parayla da engelleyemiyorsunuz, bir
yolunu buluyor. Asgari ücretli ancak 4 liraya, 5 liraya sigara içebilir. Sayın
Bakana önerdik “Gelin, bu makaron vergisini, tütün vergisini geri çekin, makul
seviyelere çekin, pozitif ayrımcılık yapın.” dedik ama şimdiye kadar oralı
olmadı. Umalım ki bu maddelerde bütün Meclis üyeleri vicdana gelsin ve yerli
üretimi, o canlanmaya başlayan yerli üretimi desteklesin. 
Çok
önemli bir madde daha var, kitle fonlama platformları. İlkesel olarak karşı
değilim ama ülkemizin hikâyesini de unutmayalım arkadaşlar. Vallahi ben
çocukluğumda Banker Kastelli’yi hatırlıyorum. Binlerce insanlar gittiler “kitle
fonlaması” diye Banker Kastelli’ye parasını verdiler, burada verenler de
olmuştur belki, söyler mi bilmem. Sonra 1990’larda Kombassan çıktı, Yimpaş
çıktı, binlerce insan koşa koşa oraya gitti paralarını verdi, batırdı
arkadaşlar. Bizim kitle fonlama hikâyemiz bu. Elbette parası olanla fikri olanı
buluşturmak önemli bir şeydir. Fikri olanlar parası olanlar tarafından finanse
edilmeli ki o fikirler gelişsin ama iyi bir şekilde regüle edilmezse, iyi bir
şekilde yönetilmezse, arkadaşlar, yeni Jet Fadıllar çıkabilir. Uyarıyorum
buradan, bütün bürokrasiyi uyarıyorum, Komisyonda da uyardım, burada da
uyaralım, kayıtlara geçsin.
Değerli
arkadaşlar ezcümle -sürem de bitti- bugün dolar 3,93, faizler 14, enflasyon 12,
bütçe açığı dikiş tutmuyor. Değerli arkadaşlar, böyle palyatif torbalarla
sorunumuzu çözemeyiz, mesele siyasidir. Biz de siyasetçiler olarak oturup
siyasetimizi yapmalıyız. Böyle çuvallarla meseleyi çözemeyiz.
Saygılar
sunarım. (HDP sıralarından alkışlar) 
BAŞKAN
– Teşekkür ederim Sayın Paylan.
Şahsı
adına, son olarak, Zonguldak Milletvekili Sayın Faruk Çaturoğlu konuşacaktır.
Buyurun
Sayın Çaturoğlu. (AK PARTİ sıralarından alkışlar)
FARUK
ÇATUROĞLU (Zonguldak) – Sayın Başkan, değerli milletvekilleri; hepinizi sevgi
ve saygıyla selamlıyorum.
502
sıra sayılı Bazı Vergi Kanunları ile Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın dördüncü bölümü üzerinde şahsım
adına söz almış bulunmaktayım.
Konuşmama
geçmeden önce, öncelikle NATO’nun Gazi Mustafa Kemal Atatürk ve
Cumhurbaşkanımız Sayın Recep Tayyip Erdoğan’ı hedefe koyan uygulamalarını
şiddetle ve nefretle kınıyorum. Bunun basit bir şekilde “hata” olarak
nitelendirilip özürle geçiştirilmesi mümkün değildir. Bu tür konular
milletlerarası büyük konulardır ve ciddiyetle ele alınması gerekir.
Değerli
arkadaşlar, kanun tasarısının bu bölümünde yer alan düzenlemelerden kısaca
bahsetmek istiyorum. 
Tabii,
tasarıda elektronik haberleşme sektörüne yönelik yapılan düzenlemeler var.
İşletmecilerin tüketicilerden haksız olarak tahsil ettiği ancak çeşitli
sebeplerle iade edilemeyen ücretlerin genel bütçeye gelir kaydedilmesine
ilişkin düzenlemeler var. İsteyen belediyelerin eğitim kurumlarına, yurtlara,
okul pansiyonlarına ve hastanelere indirimli veya bedelsiz içme suyu ve
kullanma suyu verilmesine ilişkin konular var. Vergi prim tahsilatlarında
etkinliğin artırılması amacıyla vergi dairelerinin yapacağı iadelerin SGK
borçlarına, SGK’nin yapacağı iadelerin vergi dairelerine olan borçlarına resen
mahsubuna imkân tanıyan maddeler var. Ancak, ben özellikle kooperatifçiliği
desteklemek amacıyla kooperatiflerin vergilendirilmesinde köklü değişiklikler
yapan maddeler var, onların üzerinde durmak istiyorum. 
Bildiğiniz
gibi, daha önce kooperatiflerin ortak dışı işlemlerinin kurumlar vergisi
muafiyetine olan etkisi kaldırılmakta, bu işlemlerden elde edilen kazancın
ayrıca vergilendirilmemesi sağlanmaktadır. Böylece, kooperatiflerin ortak dışı
işlem yapmaları hâlinde, vergi muafiyetleri kalkmayacak, ortak dışı işlemleri
ayrı bir iktisadi işletme olarak vergilendirilecektir. Bu çerçevede,
kooperatiflerin ekonomik ömrünü tamamlamış taşıt, demirbaş ve bunlar gibi
iktisadi kıymetleri satmaları, konut ve iş yeri kooperatiflerinin üyelerine
birer adet konut veya iş yeri teslimi ortak dışı işlem olarak kabul
edilmeyecektir. Kooperatiflerin iktisadi işletme veya şirket kurmaları,
bunlardan kâr payı elde etmeleri ve bu kârları üyelerine dağıtmaları
muafiyetlerini kaldırmayacaktır. Daha önce, bildiğiniz gibi, bu tür işlemler
yapıldığında kooperatiflerin muafiyetleri kalkmakta ve kooperatiflerin ortak
içi veya dışı, yapmış olduğu bütün fonksiyonlardan, faaliyetlerden gelen
kârları vergilendirilmekteydi. Kooperatiflerin muafiyetine yönelik yapılacak
düzenleme sırasında, kooperatiflerin ortak içi işlemleri nedeniyle kurumlar
vergisi hesaplanması ve ödenmesi gerekmeyeceğinden üretim ve kredi
kooperatiflerine ilişkin risturn istisnası hükümleri de yürürlükten kaldırılmaktadır.

Diğer
bir taraftan, imalat sanayi yatırımları 2018 yılında da vergisel yönden
desteklendirilmeye devam edecektir. Bu çerçevede, imalat sanayisine ilişkin
indirimli kurumlar vergisi uygulamasına yönelik getirilen ilave teşviklerin
2018 yılında da devam ettirilmesi sağlanmaktadır. Yine, 2018 yılında yapılacak
imalat sanayi yatırımlarına ilişkin inşaat harcamaları dolayısıyla yüklenilecek
katma değer vergisi iade edilecektir. 
Sayın
Başkan, değerli milletvekilleri; 502 sıra sayılı Bazı Vergi Kanunları ile Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
milletimiz için hayırlı uğurlu olmasını Cenab-ı Allah’tan niyaz ediyor,
hepinizi tekrar sevgi ve saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ederim Sayın Çaturoğlu. 
Sayın
milletvekilleri şimdi soru-cevap işlemini yapacağız. 
Süremiz
on beş dakika, yedi buçuk dakikası siz sayın milletvekillerine soru sormaları
için ayrılmıştır, diğer yedi buçuk dakikada Sayın Bakan sorulan sorulara cevap
verecektir. 
Sayın
Kayan…
TÜRABİ
KAYAN (Kırklareli) – Teşekkür ederim Sayın Başkan. 
Sayın
Bakan, Kırklareli kırsal bölgesinde enerji hatları tamamen ömrünü tüketmiştir
fakat dört yıldan beri bir türlü bunların yenilenmesi bitmiş değil; hatta
yarısı dahi bitmiş değil, bu gidişle sekiz, on yıl daha hat yenilemeyle geçecek
zamanımız. Bu zaman zarfında bölgemizde, özellikle kırsal kesimde küçük
esnafımız ve çiftçilerimiz, hayvan üreticilerimiz büyük mağduriyet
yaşamaktalar. Özellikle, hayvan sağım zamanında elektriklerin kesilmesi bir
facia gibi oluyor. Özellikle öğrenmek istediğim ve söyledikleri: “Yatırıma
ödenek ayrılmıyor.” Buna acil çözüm bulunması lazım. 
Teşekkür
ederim. 
BAŞKAN
– Sayın Hürriyet…
FATMA
KAPLAN HÜRRİYET (Kocaeli) – Teşekkür ederim Sayın Başkan. 
Sayın
Bakan, bu soruyu ben birkaç kez size buradan sormuştum, bir kez daha yinelemek
istiyorum: Terörle mücadele sırasında yaralanmış ancak sağlık yönetmeliği
nedeniyle gazi sayılmayan, görmezden gelinen, sahipsiz bırakılan vatan
evlatlarımız var. Uzun zamandır bu insanlar için mücadele ediyoruz. Birkaç kez
sordum size ve başka bakanlara. “Başbakan bu konuda talimat verdi, 7 bakanlık
üzerinde çalışıyor, Aile ve Sosyal Politikalar Bakanlığı da bu konuda
çalışıyor.” demiştiniz buradan daha öncesinde hatırlarsanız. Aile Bakanına
sorduğumda konudan haberi bile yoktu ne yazık ki. Daha önce sorduğum sorularda
sizinle ilgili olmasa bile, Bakanlığınızla ilgili olmasa bile hep şu cevabı
aldım sizden Sayın Bakanım: “İlgili bakanlığa bildireyim, yazılı olarak size cevap
vereyim.” diyorsunuz ama bugüne kadar sorduğum hiçbir soruya yazılı cevap
gelmedi. Bunu da buradan belirtmiş olayım Sayın Bakan. 
Bu
gazi sayılmayanlarla ilgili Başbakanın verdiği talimat gereğince çalışma var
mıdır? Varsa ne durumdadır? Bunu öğrenmek istiyorum. 
Teşekkür
ederim.
BAŞKAN
– Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan.
Sayın
Bakan, kamu bankalarımıza yönelik, İran’a uygulanan ambargoları ihlal ettikleri
gerekçesiyle Amerika Birleşik Devletleri’nden önemli miktarda para cezası
geleceğine ilişkin iddialar var. Bu iddiaları nasıl değerlendiriyorsunuz?
İkinci
sorum: 2016’da başlatılan her işçi için aylık 100 lira asgari ücret desteğinin
2018’de de devam edip etmeyeceği merak konusu. Asgari ücret desteği 2018’de
devam edecek mi?
Son
olarak, asgari ücret 1.404 lira yani açlık sınırının altında Sayın Bakan. 16
milyon vatandaşımız açlık sınırının, 48 milyon vatandaşımız da yoksulluk
sınırının altında yaşamaktadır. Torba yasayla getirilen ek vergi
düzenlemeleriyle vatandaşlarımızın zaten çok düşük olan yaşam koşulları,
standartları daha da kötüleşmeyecek midir?
Teşekkür
ederim.
BAŞKAN
– Teşekkür ederim ben de.
Sayın
Gürer…
ÖMER
FETHİ GÜRER (Niğde) – Sayın Bakan, toplulaştırma uygulamasında geçici belgeyle
arazi yeri belirlenen çiftçiler, tapusu olmadığı gerekçesiyle kredi
alamamaktadır. Tapuda işlemler eleman sorunundan ağır yürümekte, tarım il
müdürlüğü Çiftçi Kayıt Sistemi için tapu gerekli görmektedir. Çiftçi kredi
alamaz durumdadır. Geçici bir çözüm getirilemez mi? Ekim yapmış çiftçinin kredi
alması sağlanamaz mı? 
Ayrıca,
kamu bankalarından kredi ve benzer ödeme alarak borçlanan çiftçi sayısı nedir?
Ödeme süresi gelip ödemeyen çiftçi sayısı kaçtır? Borçları nedeniyle
çiftçilerden icra yoluyla yapılan tahsilat sayısı bilinmekte midir? 2017
yılında borcu ertelenen çiftçi ve esnaf sayısı kaçtır? 2017’de icra nedeniyle
traktörü bağlanan çiftçi sayısı nedir?
Teşekkür
ederim.
BAŞKAN
– Sayın Yıldırım…
BEHÇET
YILDIRIM (Adıyaman) – Teşekkürler Başkanım.
Sayın
Bakanım, bu mevsimde bile Adıyaman’da su sorunundan dolayı halkın yaşadığı
mağduriyetten haberdar mısınız?
İki:
Adıyaman’daki su sorununun giderilmesine ilişkin çalışmanız var mıdır?
Üç:
Su potansiyeli yüksek olan Adıyaman’da su sorununun son bulması adına neden
hâlâ yeni bir proje hayata geçirilmemektedir?
Dört:
Adıyaman’da kaç tane HES var? Rant kaynağı olan bu HES’ler yerine Adıyaman’ın
su ihtiyacını karşılayacak bir tek barajın olmayışını neyle açıklıyorsunuz? 
Beş:
GAP projesi kapsamında Adıyaman çiftçisi sulama imkânlarından ne tür ve ne
miktarda faydalanmaktadır? 
Altı:
1990’lı yıllarda programa alındığı öne sürülen Bebek-1, Bebek-2 Projeleri ne
zaman hayata geçirilecektir?
Sormadığım
bakanlık kalmadı. 
BAŞKAN
– Sayın Çamak…
HÜSEYİN
ÇAMAK (Mersin) – 674 sayılı KHK’yle ÖYP’li akademisyenlerin kadro güvenceleri
ellerinden alınıp tüm kaderleri rektörlerin inisiyatifine bırakıldı. Bu durumda
bazı üniversiteler etik bir duruş gösterip doktoralarını bitiren ÖYP’lilere hak
ettikleri kadroları verirken bazıları kapının önüne kondu. Oysa 13.170
ÖYP’liden sadece 159’unun OHAL’den ihraç edilmesinden anlaşıldığı üzere,
FETÖ’nün akademide en az sızabildiği sistemin ÖYP olmasına rağmen en büyük
darbe ÖYP’lilere vuruldu. YÖK’ün genelgesine göre ÖYP’lilerin 2017’nin yıl
sonuna kadar kadroları olan üniversitelerle anlaşıp yeniden 33/(a) kadrosuna
geçebilmeleri için sadece bir buçuk ayları kaldı. Bu uygulama eşitsizliğinin
kaldırılıp ÖYP’lilerin haklarının bir an önce iade edilmesi için yetkilileri
duyarlı olmaya çağırıyoruz. 
Teşekkür
ederim. 
BAŞKAN
– Sayın Tanal… Yok.
Buyurun
Sayın Gaydalı. 
MAHMUT
CELADET GAYDALI (Bitlis) – Teşekkür ederim Sayın Başkanım. 
Sorum
İçişleri Bakanı Süleyman Soylu’ya. Bitlis Güroymak kayyum kaymakamı tarafından
Güroymak Belediyesine ait tesis, dükkân, iş yeri ve minibüs hatlarının on
yıllık kira bedeli peşinen alınmıştır. Kayyum bunu hangi yasa ve güce dayanarak
yapmaktadır? Kaynaklar nerelere kullanılmıştır? Güroymak ilçesinin on yıllık
geliri gasbedilmiştir. 
Güroymak’ta
yapılan otogar ve meslek yüksekokulu inşaatlarının ihaleleri hangi usullerle
gerçekleştirilmiş ve kimlere verilmiştir?
Güroymak
Belediyesine ait daha önceki iki belediye başkanı döneminde satılan arazinin
iki katı kayyum tarafından bir yıllık süre içinde satılmıştır. Bu satışlar
kimlere yapılmıştır, kaynaklar nerelere kullanılmıştır? 
Teşekkür
ederim.
BAŞKAN
– Teşekkür ederim.
Sayın
Tüm… Yok.
Sayın
Arslan…
KAZIM
ARSLAN (Denizli) – Sayın Bakan;
1)
Taşeron işçilerimiz en zor işlerde çalıştırıldığı hâlde en düşük ücreti alan
emekçilerdir. Bu kadar zor şartlarda çalıştırılan taşeron işçilerimizin
kadroları ne zaman verilecektir?
2)
Taşeron işçilerimizin ücretleri, Bakanlığınızca ödenekler zamanında verilmediği
için iki üç ay geriden ödenmektedir. Asgari ücretle çalışan bu taşeron
işçilerimizin ücretleri ne zaman düzenli ödenecektir?
3)
Taşeron işçilerin ücretlerini zamanında ödemeyen Bakanlığınız sarayın
harcamalarına karşılık geç ödeme yapıyor mu?
4)
Taşeron işçilerin ücretlerini, ödeneklerini geciktiren Bakanlığınız 4.500 yeni
kamu aracının, Diyanet İşleri Başkanlığına alınacak 35 adet yeni aracın, saraya
yeni alınacak 8 adet zırhlı aracın bedelini, nasıl alacaktır, nasıl bulacaktır?
Bu tür lüks harcamalardan ne zaman vazgeçeceksiniz? 
Teşekkür
ederim. 
BAŞKAN
– Teşekkür ederim.
Sayın
Bakan, buyurun lütfen.
MALİYE
BAKANI NACİ AĞBAL (Bayburt) – Öncelikle bütün vekillerimize teşekkür ediyorum.
Bilgim
dâhilinde olan konularla ilgili olarak cevap vermeye çalışacağım. Öncelikle
doğrudan Bakanlığımı ilgilendirdiği için Sayın Arslan’ın sormuş olduğu sorudan
başlayayım müsaade ederseniz.
Biliyorsunuz
kamu hizmetlerinde son on beş yıldır hem nicelik olarak hem de nitelik olarak
önemli artışlar sağlandı. Gerek sağlık hizmetlerinde gerek eğitim hizmetlerinde
gerekse diğer tüm kamu hizmetlerinde artık vatandaş kamu hizmetine
erişebiliyor, nitelikli kamu hizmetini de alıyor. Biz bu hizmetleri memurlar
eliyle, sözleşmeli personel eliyle, işçiler eliyle ve yine, bu personele dayalı
ihaleler neticesinde çalışan personel eliyle alıyoruz ve bu sayededir ki,
örneğin Sağlık Bakanlığında bugün yaklaşık 160 bin personel bu şekilde
çalışmaktadır. Ve Türkiye’nin dört bir tarafında, eğitimden sağlığa, çevre
hizmetlerinden diğer bakanlıkların tüm hizmetlerine kadar vatandaş bu
hizmetleri daha kaliteli bir şekilde alıyor. 
Şunu
ifade etmem lazım: İlk defa bir kamu kurumunun ödemelerini zamanında yapmadığı
şeklinde bir bilgi söylüyorsunuz. Bende böyle bir bilgi yok. Ödenekler,
biliyorsunuz, üçer aylık dönemler içerisinde serbest bırakılır, bütün kamu
kurumları da ihale ödemelerine ilişkin planlamaları yaparken ödeneklerin
serbest bırakılmasına uygun bir şekilde planlama yaparlar. Özellikle hizmet
alımına dayalı sözleşmelerde, bunlar aylık periyodik ödemeler olduğu için bu
açıdan herhangi bir şekilde bir sorun yaşanmaması gerekiyor. Ama şu olabilir
belki: Herhangi bir kamu kurumunda taşraya ödenekler dağıtılırken gerekli
planlamalar yapılmamış ise birkaç istisnai yerde böyle bir durumla
karşılaşılmış olabilir. Eğer siz, o size gelen bilgileri bizimle paylaşırsanız
-yani Bakanlığımızdan kaynaklandığını düşünmüyorum ama- sonuna kadar o konuda
gerekli çalışmaları yaparız ve oradaki aksaklıkların da üzerine gideriz. 
Biliyorsunuz,
2014 yılında, personele dayalı hizmet alımı ihalelerinde çalışan
kardeşlerimizin mali ve sosyal haklarını güvence altına almak için çok önemli
düzenlemeler yaptık. 2014 yılına kadar normalde hak ediş ödemeleri firmaya
yapılır, firma da ardından elemanlarına ödeme yapardı. Hükûmet olarak 2014
yılında yapmış olduğumuz düzenlemeyle, bu firmalarda çalışan kardeşlerimizin
her ay muntazaman, ödemelerini vaktinde alabilmelerini sağlamak amacıyla, hak
ediş ödemesini yaparken aynı zamanda bu çalışan arkadaşlarımızın maaşlarının da
banka hesaplarına yatmasını sağlayacak şekilde bir sistem kurduk. 
KAZIM
ARSLAN (Denizli) – Ama sistem işlemiyor Sayın Bakan. 
MALİYE
BAKANI NACİ AĞBAL (Bayburt) – Dolayısıyla, bugün personele dayalı hizmet alımı
ihalelerinde çalışan bütün arkadaşlarımızın bu anlamda burada bir sorunu
kalmadı. 
Yine,
2014 yılında, bu arkadaşlarımızın çalıştıkları bu yerlerde kamu işveren
sendikasıyla doğrudan doğruya toplu sözleşme yapmasının önünü açtık. Bu da son
derece önemli bir düzenleme oldu ve 2015 yılından itibaren, sanıyorum, artık
kamu kurumlarında çalışan bu personel doğrudan doğruya Kamu İşveren Heyetiyle
ücret düzeyleri konusunda toplu pazarlık yapabiliyor. Bu da son derece önemli
bir imkân. 
Ayrıca,
yıllardır bu arkadaşlarımızın bir kıdem tazminatı sorunu vardı. 2014’ten sonra
bu sorunu da çözecek çok önemli bir adım attık ve bu arkadaşlarımızın, her ne
kadar kıdem tazminatı ödeme sorumluluğu çalıştıkları firmaya ait olsa bile kamu
kurumlarını bu konuda doğrudan sorumlu tuttuk ve bu arkadaşlarımız artık kıdem
tazminatı ödemelerini kamu güvencesi altında alabiliyorlar. 
Arkadaşlarımızın
mali ve sosyal haklarını iyileştiren çok önemli düzenlemeler yaptık ama bu
arada da Hükûmet olarak bu arkadaşlarımızın kamuya geçişine ilişkin de
vaatlerimiz oldu. Şu anda Çalışma Bakanlığımız bu konuyla ilgili gerekli
çalışmaları yapıyor, inşallah yakın bir zamanda da bu konuyla ilgili bu
yapılacak düzenlemeyi de Meclise getirmeyi ümit ediyoruz.
ÖMER
FETHİ GÜRER (Niğde) – Taraflarla görüşmemişler Sayın Bakan, taraflarla. 
MALİYE
BAKANI NACİ AĞBAL (Bayburt) – Burada, çalışan personelimizin statüsü ne olursa
olsun, ister memur olsun ister sözleşmeli personel ister işçi, bütün amaç
vatandaşımıza birinci sınıf hizmet vermek. Sağlıkta, bugün, gerçekten, 7 çarpı
24, hastanelerimizde gittiğimizde çok daha temiz mekânları görebiliyoruz.
Sağlık hizmetlerini çok daha iyi bir şekilde vatandaşımız alıyor. 
ÖMER
FETHİ GÜRER (Niğde) – Doktor yok.
MALİYE
BAKANI NACİ AĞBAL (Bayburt) – 1990’lı yılları hatırlayın, 1990’lı yıllarda
bırakın hastanede temizliği, hastanenin içine giremezdiniz. 
ÖMER
FETHİ GÜRER (Niğde) – Doktor yok, doktor. Çiftlik ilçesinde doktor yok.
MALİYE
BAKANI NACİ AĞBAL (Bayburt) – Şimdiyse Hükûmet olarak sağlamış olduğumuz bütün
bu imkânlar sayesinde artık vatandaşımız hizmet alabiliyor.
ÖMER
FETHİ GÜRER (Niğde) – Sayın Bakan, doktor yok; otel gibi hastane var, doktor
yok.
BAŞKAN
– Sayın Gürer…
MALİYE
BAKANI NACİ AĞBAL (Bayburt) – Ekonomik olarak Türkiye’nin geldiği bu noktada
refahın arttığını hepimiz biliyoruz. Onun için, vatandaşımız kamu hizmetlerini
en iyi şekilde, birinci sınıf alma hakkına sahip. Biz de Hükûmet olarak bu
konuda bir taraftan vatandaşımıza hizmet sunmaya çalışırken, bunun en az
maliyetle olmasını sağlayacak gerekli çalışmaları da yapıyoruz. Bu zaten
TÜİK’in yapmış olduğu memnuniyet anketlerine de yansıyor. Özellikle sağlık
konusunda yüzde 30’lar düzeyinde memnuniyet düzeyi, hükûmetlerimiz döneminde
çok hızlı bir şekilde artarak yüzde 70’lerin üzerine geldi. 
Dolayısıyla,
kamu hizmetlerinin sunumunda farklı statülerde eleman istihdamı zaman
içerisinde ortaya çıkan ihtiyaçların doğurduğu bir sonuç ama şunu da ifade
edelim, yine, sorulan sorular arasında vardı: Gerek asgari ücretliler
bakımından gerek memurlar bakımından, genel olarak kamu çalışanları ve daha
genelinde de emekliler bakımından mali ve sosyal hakları bu dönemde reel olarak
artmıştır. 2002’den itibaren mukayese yaptığınızda -yani 2002’yi bir baz alsam,
bu takdirde bakıyoruz ki- gerek en düşük memur maaşı gerek ortalama memur maaşı
gerek asgari ücretlinin eline geçen net tutar reel olarak da, arkadaşlar, reel
olarak da…
ÖMER
FETHİ GÜRER (Niğde) – Kâğıt üzerinde, kâğıt.
MALİYE
BAKANI NACİ AĞBAL (Bayburt) – TÜİK’in internet sitesine girin, TÜİK’in internet
sitesinde 100 liraya hangi malzemeleri alabileceğinizi görebiliyorsunuz. 
ÖMER
FETHİ GÜRER (Niğde) – TÜİK çıkar ve stajyeri de işçi saydı. 
MALİYE
BAKANI NACİ AĞBAL (Bayburt) – O çalışmayı biz yaptığımızda şunu görebiliyoruz:
Gerçekten kamu çalışanları bu dönemde ellerine geçen ücret geliriyle daha fazla
bir refaha ve satın alma gücüne sahip.
(Mikrofon
otomatik cihaz tarafından kapatıldı)
BAŞKAN
– Sayın Bakan, süreniz bitti, tamamlayın lütfen.
ÖMER
FETHİ GÜRER (Niğde) – Bizim sorulara da yanıt versin, iki dakika verin. 
MALİYE
BAKANI NACİ AĞBAL (Bayburt) – Tamamlıyorum.
Dolayısıyla,
önemli olan reel olarak satın alma gücüdür. Bu açıdan baktığımızda, gerek
memurların gerek sözleşmelilerin gerek özellikle yapmış olduğumuz
düzenlemelerle hizmet alımına dayalı çalıştırılan personelin ve gerekse
emeklilerin gerçekten bu dönemde refahları reel olarak artırılmıştır. 
HAYDAR
AKAR (Kocaeli) – Refahları arttı, uçuyorlar vallahi(!) Parayı nereye
sığdıracaklarını bilemiyorlar, cepleri almıyor(!)
MALİYE
BAKANI NACİ AĞBAL (Bayburt) – Yeter mi? Yetmez, onu daha da artıracağız,
geleceğe ilişkin inşallah bu konuda daha güzel düzenlemeler de yapacağız.
Teşekkür
ediyorum.
BAŞKAN
– Teşekkür ederim Sayın Bakan.
Sayın
milletvekilleri, böylelikle dördüncü bölüm üzerindeki görüşmeler
tamamlanmıştır.
Birleşime
iki dakika ara veriyorum.
Kapanma Saati: 18.11
ÜÇÜNCÜ OTURUM
Açılma Saati: 18.16
BAŞKAN: Başkan Vekili Ayşe Nur BAHÇEKAPILI 
KÂTİP ÜYELER: Fatma KAPLAN HÜRRİYET (Kocaeli), Sema
KIRCI (Balıkesir)
-----0-----
BAŞKAN
– Türkiye Büyük Millet Meclisinin 25’inci Birleşiminin Üçüncü Oturumunu
açıyorum. 
502
sıra sayılı Kanun Tasarısı’nın görüşmelerine devam ediyoruz.
Komisyon?
Yok.
Ertelenmiştir.
457
sıra sayılı Kanun Tasarısı ile Dışişleri Komisyonu Raporu’nun görüşmelerine
başlayacağız.
2.- AB-EFTA Ortak Transit Ortak Komitesinin
20 Mayıs 1987 Tarihli Ortak Transit Rejimine İlişkin Sözleşmeyi Değiştiren
28/04/2016 Tarihli ve 1/2016 Sayılı Kararının Onaylanmasının Uygun Bulunduğuna
Dair Kanun Tasarısı (1/745) ve Dışişleri Komisyonu Raporu (S. Sayısı: 457)
BAŞKAN
– Komisyon? Yok.
Ertelenmiştir.
Bundan
sonra da komisyonların bulunamayacağı anlaşıldığından, kanun tasarı ve
teklifleri ile komisyonlardan gelen diğer işleri sırasıyla görüşmek için, 21
Kasım 2017 Salı günü saat 15.00’te toplanmak üzere birleşimi kapatıyorum.
İyi
akşamlar diliyorum.
Kapanma Saati: 18.17




(x) 502 S. Sayılı Basmayazı 2/11/2017
tarihli 17’nci Birleşim Tutanağı’na eklidir.




