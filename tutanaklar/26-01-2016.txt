



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

32’nci Birleşim
26 Ocak 2016 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Ankara Milletvekili Şenal Sarıhan’ın,
aydınların yaşam hakkının korunmasına ilişkin gündem dışı konuşması
2.- Aydın Milletvekili Deniz Depboylu’nun,
Kuşadası’nda yaşanan toprak kaymasına ilişkin gündem dışı konuşması
3.- İstanbul Milletvekili Mehmet
Metiner’in, sözde özerklik ve öz yönetim iddialarına ilişkin gündem dışı
konuşması
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, hayatlarını kaybeden Mustafa Koç ile eski Tunceli Milletvekili ve
Meclis Başkan Vekili Kamer Genç’e Allah’tan rahmet dilediğine ilişkin konuşması
VI.- AÇIKLAMALAR
1.- Manisa Milletvekili Özgür Özel’in, eski
Tunceli Milletvekili ve Meclis Başkan Vekili Kamer Genç’e Allah’tan rahmet
dilediğine ilişkin açıklaması
2.- Diyarbakır Milletvekili Çağlar Demirel’in,
eski Tunceli Milletvekili ve Meclis Başkan Vekili Kamer Genç’e Allah’tan rahmet
dilediğine, Cizre’de bir evin bodrumuna sığınan 24 vatandaşın durumuna ve
Başbakan ile Meclis Başkanının bu konuda sorumluluk alması gerektiğine ilişkin
açıklaması
3.- Manisa Milletvekili Erkan Akçay’ın,
eski Tunceli Milletvekili ve Meclis Başkan Vekili Kamer Genç ile iki yıl önce
Milliyetçi Hareket Partisi Esenyurt seçim bürosuna yapılan saldırıda hayatını
kaybeden gazeteci Cengiz Akyıldız’a Allah’tan rahmet dilediğine, bu saldırının
neden örtbas edildiğini öğrenmek istediğine ve gazeteci Uğur Mumcu’nun 23’üncü,
Diyarbakır Emniyet Müdürü Gaffar Okkan’ın 15’inci ölüm yıl dönümlerine ilişkin
açıklaması
4.- Aksaray Milletvekili İlknur İnceöz’ün,
Mustafa Koç’a, eski Tunceli Milletvekili ve Meclis Başkan Vekili Kamer Genç’e
ve terör saldırılarında hayatını kaybedenlere Allah’tan rahmet dilediğine,
Diyarbakır Çelebi Eser Ortaokuluna yapılan saldırıyı kınadığına ve teröre karşı
Parlamentoda tek bir duruşun sergilenmesi gerektiğine ilişkin açıklaması
5.- İstanbul Milletvekili Mahmut Tanal’ın,
eski Tunceli Milletvekili ve Meclis Başkan Vekili Kamer Genç’e Allah’tan rahmet
dilediğine, İstanbul’un Tuzla ilçesinin Postane Mahallesi’nde kurulan biyolojik
arıtma tesisinin çevreye yaydığı koku nedeniyle halkın rahatsız olduğuna
ilişkin açıklaması
6.- Bursa Milletvekili Erkan Aydın’ın, eski
Tunceli Milletvekili ve Meclis Başkan Vekili Kamer Genç’e Allah’tan rahmet
dilediğine ve nöbetçi eczanelerin olduğu yerlerdeki güvenlik önlemlerinin
artırılması gerektiğine ilişkin açıklaması
7.- İstanbul Milletvekili Didem Engin’in,
Türkiye İstatistik Kurumunun işsizlikle ilgili haber bülteninde yer alan
verilere ilişkin açıklaması
8.- Giresun Milletvekili Bülent Yener
Bektaşoğlu’nun, eski Tunceli Milletvekili ve Meclis Başkan Vekili Kamer Genç’e
Allah’tan rahmet dilediğine, Giresun’daki yoğun kar yağışı nedeniyle hayatın
olumsuz etkilendiğine ilişkin açıklaması
9.- Mersin Milletvekili Serdal
Kuyucuoğlu’nun, eski Tunceli Milletvekili ve Meclis Başkan Vekili Kamer Genç’e
Allah’tan rahmet dilediğine ve Amerika Birleşik Devletleri Başkan Yardımcısı
Joe Biden’in İstanbul’da milletvekilleriyle yaptığı görüşmedeki bazı
ifadelerine ilişkin açıklaması
10.- Malatya Milletvekili Veli Ağbaba’nın,
eski Tunceli Milletvekili ve Meclis Başkan Vekili Kamer Genç’e Allah’tan rahmet
dilediğine ilişkin açıklaması
11.- Ankara Milletvekili Murat Emir’in,
eski Tunceli Milletvekili ve Meclis Başkan Vekili Kamer Genç’e Allah’tan rahmet
dilediğine, Cumhurbaşkanının kaymakamlarla yaptığı toplantıdaki bazı
ifadelerine ve Meclisin Anayasa’ya ve kendi koyduğu mevzuata sahip çıkması
gerektiğine ilişkin açıklaması
12.- Samsun Milletvekili Kemal Zeybek’in,
eski Tunceli Milletvekili ve Meclis Başkan Vekili Kamer Genç’e Allah’tan rahmet
dilediğine ve Samsun’un Bafra ilçesindeki bazı köy arazilerinin satışının
durdurulmasını talep ettiğine ilişkin açıklaması
13.- Muğla Milletvekili Nurettin Demir’in,
Gaffar Okkan, Uğur Mumcu ve eski Tunceli Milletvekili ve Meclis Başkan Vekili Kamer
Genç’e Allah’tan rahmet dilediğine ve Çevre ve Şehircilik Bakanlığının,
firmaların sokaktaki toplayıcılardan kâğıt almasını yasaklayan tebligatına
ilişkin açıklaması
14.- İstanbul Milletvekili İsmail Faruk
Aksu’nun, iki yıl önce Milliyetçi Hareket Partisi Esenyurt seçim bürosuna
yapılan saldırıda hayatını kaybeden gazeteci Cengiz Akyıldız’a Allah’tan rahmet
dilediğine ve İstanbul’da imar yetkisi kullanımında kamu yararı yerine şehir
rantları oluşturmanın öncelikli hâle geldiğine ilişkin açıklaması
15.- İzmir Milletvekili Oktay Vural’ın,
Türkmen Dağı’nda hayatını kaybeden Milliyetçi Hareket Partisi Fatih İlçe Başkan
Yardımcısı İbrahim Küçük’e Allah’tan rahmet dilediğine ve HDP grup önerisinde
yer alan bazı ifadeler nedeniyle gündeme alınmasının kabul edilemez olduğuna
ilişkin açıklaması
16.- Diyarbakır Milletvekili Çağlar
Demirel’in, HDP Grubunun vermiş olduğu grup önerisine benzer önerilerin Meclis
çatısı altında daha önce de tartışıldığına, bu önerinin de acilen ele alınması
ve Hükûmetin Cizre’de yaşanan olaylarla ilgili Meclise bilgi vermesi
gerektiğine ilişkin açıklaması
17.- İzmir Milletvekili Oktay Vural’ın, HDP
grup önerisinin gündeme alınmaması konusundaki itirazları karşısında Meclis
Başkanlığının bir karar vermesi gerektiğine ilişkin açıklaması
18.- Diyarbakır Milletvekili Çağlar
Demirel’in, Cizre’de yaşanan hak ihlalleri, çocuk ve kadın ölümleri, sivil
vatandaşların ölümlerine ilişkin HDP grup önerisinin işleme alınması
gerektiğine ve bu sorunun gündeme getirilme yerinin Parlamento olduğuna ilişkin
açıklaması
19.- İzmir Milletvekili Oktay Vural’ın, HDP
grup önerisinin amacının terörle mücadele edenleri suçlamak olduğuna ilişkin
açıklaması
20.- Diyarbakır Milletvekili İdris
Baluken’in, HDP grup önerisinin Genel Kurulda görüşülmesinin İç Tüzük
hükümlerine uygun olduğuna ve bu konunun tartışılmasının gereksiz olduğuna
ilişkin açıklaması
21.- Artvin Milletvekili Uğur
Bayraktutan’ın, Orman ve Su İşleri Bakanı Veysel Eroğlu’nun sataşma nedeniyle
yaptığı konuşmasındaki bazı ifadelerine ilişkin açıklaması
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Mustafa Sezgin
Tanrıkulu ve 22 milletvekilinin, karkas sığır eti ithal edilişinin, son
yıllarda görülen hayvan sayısındaki düşüşün ve et fiyatlarındaki yükselişin
sebeplerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/72)
2.- Balıkesir Milletvekili Namık Havutça ve
23 milletvekilinin, Balıkesir’in Bandırma ilçesine bağlı Şirinçavuş
Mahallesi’ne yapılması planlanan santralin doğaya ve insan sağlığına vereceği
zararların araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/73)
3.- Ankara Milletvekili Murat Emir ve 24
milletvekilinin, Ankara’daki şehir içi ulaşım ve trafik sıkıntısının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/74)
B) Önergeler
1.- İstanbul Milletvekili Mahmut Tanal’ın,
(2/26) esas numaralı 6100 Sayılı Hukuk Muhakemeleri Kanununda Değişiklik Yapılmasına
Dair Kanun Teklifi’nin doğrudan gündeme alınmasına ilişkin önergesi (4/9)
VIII.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ahmet
Aydın’ın HDP grup önerisini gündeme almasının İç Tüzük hükümlerine uygun olup
olmadığı hakkında
2.- Oturum Başkanı TBMM Başkan Vekili Ahmet
Aydın’ın İç Tüzük’ün 69’uncu maddesini uygulamasıyla ilgili tutumunun İç Tüzük
hükümlerine uygun olup olmadığı hakkında
IX.- ÖNERİLER
A) Siyasi Parti Grubu Önerileri
1.- HDP Grubunun, 5/1/2016 tarihinde
Diyarbakır Milletvekili Nursel Aydoğan ve arkadaşları tarafından, 7 Haziran
seçim sonuçlarından sonra sokağa çıkma yasağı ilan edilen bölgelerde işbu
önergenin yazım tarihi itibarıyla 61 çocuğun yaşam haklarının ihlal edildiği
iddialarından hareketle yaşanan çocuk ölümlerinin ve bu yaşam hakkı
ihlallerinin önlenmesi amacıyla verilmiş olan Meclis araştırması önergesinin,
Genel Kurulun bilgisine sunulmak üzere bekleyen diğer önergelerin önüne
alınarak 26 Ocak 2016 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
X.- SATAŞMALARA İLİŞKİN KONUŞMALAR
1.- Diyarbakır Milletvekili İdris
Baluken’in, Kocaeli Milletvekili Zeki Aygün’ün HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
2.- Manisa Milletvekili Özgür Özel’in,
Siirt Milletvekili Besime Konca’nın HDP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
3.- Ekonomi Bakanı Mustafa Elitaş’ın, Adana
Milletvekili Meral Danış Beştaş’ın HDP grup önerisi üzerinde yaptığı konuşması
sırasında Hükûmete sataşması nedeniyle konuşması
4.- Diyarbakır Milletvekili İdris
Baluken’in, Ekonomi Bakanı Mustafa Elitaş’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
5.- Aksaray Milletvekili İlknur İnceöz’ün,
Meral Danış Beştaş’ın HDP grup önerisi üzerinde, Diyarbakır Milletvekili İdris
Baluken’in sataşma nedeniyle yaptıkları konuşmaları sırasında AK PARTİ Grubuna
ve Adalet ve Kalkınma Partisine sataşması nedeniyle konuşması
6.- Orman ve Su İşleri Bakanı Veysel
Eroğlu’nun, Artvin Milletvekili Uğur Bayraktutan’ın doğrudan gündeme alınma
önergesi üzerinde yaptığı konuşması sırasında şahsına sataşması nedeniyle
konuşması
7.- Orman ve Su İşleri Bakanı Veysel
Eroğlu’nun, Artvin Milletvekili Uğur Bayraktutan’ın yaptığı açıklaması
sırasında şahsına sataşması nedeniyle konuşması
8.- İstanbul Milletvekili Burhan Kuzu’nun,
İstanbul Milletvekili Mahmut Tanal’ın doğrudan gündeme alınma önergesi üzerinde
yaptığı konuşması sırasında şahsına sataşması nedeniyle konuşması
9.- İstanbul Milletvekili Mahmut Tanal’ın,
İstanbul Milletvekili Burhan Kuzu’nun sataşma nedeniyle yaptığı konuşması
sırasında şahsına sataşması nedeniyle konuşması
10.- İstanbul Milletvekili Burhan Kuzu’nun,
İstanbul Milletvekili Mahmut Tanal’ın sataşma nedeniyle yaptığı konuşması
sırasında şahsına sataşması nedeniyle konuşması
11.- Aksaray Milletvekili İlknur İnceöz’ün,
Edirne Milletvekili Erdin Bircan’ın 68 sıra sayılı Kanun Tasarısı’nın 14’üncü
maddesiyle ilgili önerge üzerinde yaptığı konuşması sırasında Adalet ve Kalkınma
Partisine sataşması nedeniyle konuşması
12.- Manisa Milletvekili Özgür Özel’in,
Aksaray Milletvekili İlknur İnceöz’ün sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
13.- Aksaray Milletvekili İlknur İnceöz’ün,
Diyarbakır Milletvekili Sibel Yiğitalp’in 68 sıra sayılı Kanun Tasarısı’nın
16’ncı maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
14.- Diyarbakır Milletvekili İdris
Baluken’in, Aksaray Milletvekili İlknur İnceöz’ün sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet ve Kalkınma
Partisi Grup Başkanvekili Çanakkale Milletvekili Bülent Turan ve Çanakkale
Milletvekili Ayhan Gider, Kırıkkale Milletvekili Ramazan Can ile 23 Milletvekilinin;
Bazı Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu (1/517, 2/434) (S. Sayısı: 68)
2.- Suç Gelirlerinin Aklanması,
Araştırılması, El Konulması, Müsaderesi ve Terörizmin Finansmanına İlişkin
Avrupa Konseyi Sözleşmesinin Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/323) (S. Sayısı: 51)
XII.- YAZILI SORULAR VE CEVAPLARI
1.- Manisa Milletvekili Erkan Akçay’ın, PKK
terör örgütünün finans kaynaklarıyla mücadeleye ilişkin Başbakandan sorusu ve Maliye
Bakanı Naci Ağbal’ın cevabı (7/650)
2.- Manisa Milletvekili Erkan Akçay’ın,
tarım arazilerinin tarım dışı amaçlarla kullanımına ilişkin sorusu ve Gıda,
Tarım ve Hayvancılık Bakanı Faruk Çelik’in cevabı (7/683)
3.- Manisa Milletvekili Erkan Akçay’ın,
2015 yılında gerçekleştirilen bitkisel üretim desteklemelerine ilişkin sorusu
ve Gıda, Tarım ve Hayvancılık Bakanı Faruk Çelik’in cevabı (7/695)
4.- Manisa Milletvekili Erkan Akçay’ın,
2015 yılında gerçekleştirilen tarımsal desteklemelere ilişkin sorusu ve Gıda,
Tarım ve Hayvancılık Bakanı Faruk Çelik’in cevabı (7/696)
5.- Manisa Milletvekili Erkan Akçay’ın,
Manisa’da tarımsal desteklemelerden yararlanan çiftçilere ilişkin sorusu ve
Gıda, Tarım ve Hayvancılık Bakanı Faruk Çelik’in cevabı (7/702)
6.- Manisa Milletvekili Erkan Akçay’ın,
Manisa’da miras nedeniyle bölünen tarım arazilerine ilişkin sorusu ve Gıda,
Tarım ve Hayvancılık Bakanı Faruk Çelik’in cevabı (7/704)
7.- Manisa Milletvekili Erkan Akçay’ın,
canlı hayvan ve et ithalatına ilişkin sorusu ve Gıda, Tarım ve Hayvancılık
Bakanı Faruk Çelik’in cevabı (7/705)
8.- Manisa Milletvekili Erkan Akçay’ın,
Manisa’da tarlaları ipotek altında bulunan çiftçilere ilişkin sorusu ve Gıda,
Tarım ve Hayvancılık Bakanı Faruk Çelik’in cevabı (7/707)
9.- Van Milletvekili Lezgin Botan’ın, Rusya
ile yaşanan krizin tarım sektörüne etkisine ve alınan önlemlere ilişkin sorusu
ve Gıda, Tarım ve Hayvancılık Bakanı Faruk Çelik’in cevabı (7/708)
10.- Konya Milletvekili Mustafa Hüsnü
Bozkurt’un, Konya’da DSİ’nin üstlendiği bir sulama projesine ilişkin sorusu ve
Orman ve Su İşleri Bakanı Veysel Eroğlu’nun cevabı (7/787)
11.- Balıkesir Milletvekili Ahmet Akın’ın,
çeltik üreticilerinin sorunlarına ilişkin sorusu ve Gıda, Tarım ve Hayvancılık
Bakanı Faruk Çelik’in cevabı (7/886)
12.- Manisa Milletvekili Erkan Akçay’ın,
araç alım ve kiralama giderlerine ilişkin sorusu ve Gümrük ve Ticaret Bakanı
Bülent Tüfenkci’nin cevabı (7/889)
13.- Manisa Milletvekili Erkan Akçay’ın,
Manisa’da ekonomik zorluk içinde olan esnaf ve sanatkarlara,
Manisa’da ekonomik zorluk içinde olan ve
hakkında icra takibi başlatılan esnafa,
Esnaf ve sanatkarların sorunlarına,
İlişkin soruları ve Gümrük ve Ticaret
Bakanı Bülent Tüfenkci’nin cevabı (7/890), (7/892), (7/893)
14.- Artvin Milletvekili Uğur
Bayraktutan’ın, Şeref Holü’ndeki halıların değiştirilmesine ve TBMM’nin
kurumsal renk seçimine ilişkin sorusu ve Türkiye Büyük Millet Meclisi Başkan
Vekili Ahmet Aydın’ın cevabı (7/1246)
15.- Mardin Milletvekili Erol Dora’nın,
milletvekillerine dağıtılan 2016 yılı ajandalarında yer alan çeşitli bilgilere
ilişkin sorusu ve Türkiye Büyük Millet Meclisi Başkan Vekili Ahmet Aydın’ın
cevabı (7/1486)
16.- Diyarbakır Milletvekili Altan Tan’ın,
TBMM’de domuz gribi hastalığına karşı alınan önlemlere ilişkin sorusu ve
Türkiye Büyük Millet Meclisi Başkan Vekili Ahmet Aydın’ın cevabı (7/1589)
26 Ocak 2016 Salı
BİRİNCİ OTURUM
Açılma Saati: 15.00
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir),
Ali Haydar HAKVERDİ (Ankara)
----- 0 -----
BAŞKAN
– Türkiye Büyük Millet Meclisinin 32’nci Birleşimini açıyorum.
Toplantı
yeter sayısı vardır, görüşmelere başlıyoruz.
MAHMUT
TANAL (İstanbul) – Sayın Başkan, toplantı yeter sayısı yok.
BAŞKAN
– Gündeme geçmeden önce, üç sayın milletvekiline gündem dışı söz vereceğim.
Gündem
dışı ilk söz, aydınların yaşam hakkının korunması hakkında söz isteyen Ankara
Milletvekili Şenal Sarıhan’a aittir.
Buyurun
Sayın Sarıhan. (CHP sıralarından alkışlar) 
Süreniz
beş dakikadır.
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Ankara Milletvekili Şenal Sarıhan’ın,
aydınların yaşam hakkının korunmasına ilişkin gündem dışı konuşması
ŞENAL
SARIHAN (Ankara) – Değerli Başkanım, henüz kürsüye gelemeden süreyi
başlatıyorsunuz. 
BAŞKAN
– Buyurun efendim, yeniden başlattım.
ŞENAL
SARIHAN (Devamla) – Bir de yerleşmeyi beklesek mi?
BAŞKAN
– Sayın milletvekilleri, hatip, kürsüye çıktı, lütfen uğultu yapmadan, hatibin
insicamını bozmadan pozisyonumuzu muhafaza edelim.
Teşekkür
ediyorum.
Buyurun
Sayın Sarıhan.
ŞENAL
SARIHAN (Devamla) – Değerli arkadaşlar, Sayın Divan, Kâtip Üye arkadaşlarım,
basın emekçileri ve diğer emekçi arkadaşlarımız; bugün esas olarak aydın
öldürümleri üzerine konuşmak üzere söz almış bulunuyorum. Bu tür bir cinayetin,
burada bulunan bütün arkadaşlarım bir gün kurbanı, hedefi olabilirler çünkü
yıllardır ülkemizde ve dünyada aydınlar üzerinde yapılmış olan saldırılarda
çoğunlukla da en önde giden, en çok mücadele eden insanlar hedef alınarak ne
yazık ki katledildiler. Bu sebeple bugün bu konuşmanın, arkadaşlarımız
tarafından özenle dinlenmesini rica ediyorum. 
Değerli
arkadaşlar, öncelikle, aramızdan biri olan, bu kürsülerde demokrasi mücadelesi
veren ve kendisini “halkın milletvekili” ya da başka bir deyimle “milletin
milletvekili” diye andığımız Kamer Genç’e saygı sunarak, onun anısı önünde
eğilerek sözlerime başlamak istiyorum. (CHP sıralarından alkışlar) 
Kamer
Genç, farklı zamanlarda, farklı siyasi partilerin temsilcisi oldu, ancak onun
temsil ettiği asıl kitle, yoksul halktı; asıl kitle, baskı altında kalan
halktı. Bu sebeple, o, hepimizin, bütün bir ulusun milletvekili olarak yaşamla
vedalaştı. 
Şimdi,
burada, bugün, bu haftaya adını veren, 24 Ocak tarihinden bu yana başlamış olan
sürece adını vermiş olan Uğur Mumcu’dan söz etmek istiyorum. Uğur Mumcu,
bildiğiniz gibi, “araştırmacı gazeteci” sıfatını almış ve bu niteliği, ilk defa
ülkemizde adı anılır bir basın emekçisi olarak gündeme getirmiş olan bir
yazarımızdı. 
Uğur
Mumcu’nun öldürülmesinin arkasında bütünüyle gerici güçlerin olduğunu,
bütünüyle gerçeklerin söylenmesinden hoşlanmayan çıkar çevrelerinin olduğunu
biliyoruz. Kendisi, 13 Ocak 1993 günü Harp Akademisinde basın özgürlüğü üzerine
konuşmuştu, halkın haber alma hakkı ve basın özgürlüğü üzerine konuşmuştu. Ne
yazık ki bu tarihten on gün sonra bir menfur cinayete kurban gitti. Evinin
önünde bulunan arabasına bomba yerleştirilmişti, bu bombanın patlaması sonucu
da aramızdan ayrıldı. 
Önemli
olan, kamu organlarının, kamu yetkililerinin onun tehdit alıyor olduğu
konusundaki, bilgilerine rağmen onu korumamış olmalarıdır, onun korunması
devlet yetkililerinin bir göreviyken ona gerekli korumayı yapmamış olmalarıdır.

Fakat
daha vahim olan, onun ölümünden sonra da ancak 2000’li yıllarda cinayetin
eylemcilerinin saptanmış ve yargı önüne getirilmiş olmasıdır. Ancak yargı önüne
getirilen eylemcilerin, ne yazık ki arkasındaki örgütleri -geçtiğimiz
haftalarda Hrant Dink cinayetinde de sözünü ettiğimiz gibi- arkasındaki güçleri
ve onun kontrgerilla içinde ya da başka bir gizli güç içindeki ilişkilerini
yargı önüne getiremediler. Bu sebeple cinayetler devam etti. Daha önemlisi,
“eylemci” diye getirdiklerinin içindeki Oğuz Demir hâlen aramızdadır, ya
Türkiye sınırları içindedir ya yurt dışındadır ama hâlâ yakalanmamıştır. Oysa
doğrudan doğruya bombayı koyan kişi olarak bilinen bir kimsedir. 
Şimdi,
bu durum, 1909’lu tarihlerde İttihat ve Terakki Partisinin özgürlükler için
verdiği mücadeleyi daha sonra bir baskı rejimine dönüştürmüş olmasının da bir
anı anlamında, bizim aklımıza gelmesi anlamında değer taşımaktadır.
Özgürlükleri korumak, yansız olmak, herkes için ve herkesin yaşama hakkını
koruyarak hareket etmektir.
Değerli
arkadaşlar, istiyoruz ki yeni cinayetler olmasın, istiyoruz ki Meclislerimiz bu
konuda görevini yapabilsin. 
Hepinize
saygı sunuyorum.
Teşekkür
ederim. (CHP sıralarından alkışlar) 
BAŞKAN
– Teşekkürler Sayın Sarıhan.
Gündem
dışı ikinci söz, Kuşadası’nda yaşanan toprak kayması hakkında söz isteyen Aydın
Milletvekili Deniz Depboylu’ya aittir.
Buyurun
Sayın Depboylu. (MHP sıralarından alkışlar)
Sizin
de süreniz beş dakikadır.
2.- Aydın Milletvekili Deniz Depboylu’nun,
Kuşadası’nda yaşanan toprak kaymasına ilişkin gündem dışı konuşması
DENİZ
DEPBOYLU (Aydın) – Sayın Başkan, saygıdeğer milletvekilleri; gündem dışı
konuşmama başlamadan önce, atalarımızın emaneti ve milletimizin kadim vatanının
parçası olan Türkmen Dağı’nın ateş çemberine döndüğü son günlerde, farklı
olaylarla haddinden fazla ilgiliyken, Türkmen soydaşlarımızın sorununa duyarsız
kalan başta aydınlar olmak üzere, yanlış dış politika uygulamalarıyla onları
çaresiz bırakan Hükûmeti ve de Türkmenleri yok sayan bölgeyle alakadar tüm
devletleri kınıyorum.
Yüce
Meclisimize, vekili olduğum Aydın ilinin Kuşadası ilçesindeki Hacıfeyzullah
Mahallesi’nde yer alan Mücella Emgin, Dergâh ve Özgün sitelerinin hemen alt
tarafında AVM inşaatı nedeniyle yapılan derin kazı sonrasında yaşanan zemin
kayması sonucu, 16 Eylül 2014 tarihinden bu yana yaşanan mağduriyeti anlatmak,
bu konu hakkında bilgi vermek için söz almış bulunmaktayım.
İlk
olarak, Özgün Sitesi ve Dergâh Sitesi kazı alanına daha yakın olduğu için bu
sitelerde başlayan çatlaklar ve daha sonra diğer sitede başlayan çatlaklarla
birlikte gerekli müracaatlar yapılmış, 2014 Mayıs ayında Özgün Sitesi, 2014
Haziranında Dergâh Sitesi ve yine 30 Eylül 2014 tarihinde de Mücella Emgin
Sitesi tarafından ilgili kurumlara müracaatları yapılmıştır. Yapılan incelemede
bazı bloklar arasında 5 santimetre genişliğinde, 50-60 santimetre derinliğinde
çatlaklar oluşmuş, geçen zaman içinde bahçe, yol ve binalarda oluşan
çatlakların genişliği ve derinliğinde artış gözlenmiştir. Çatlakların büyümeye
devam etmesi üzerine Aydın Çevre ve Şehircilik Müdürlüğü, binaların
boşaltılması kanaatinde bulunmuştur. Mücella Emgin Sitesi’nde bulunan 6 bloktan
5 tanesinde toplam 50 daire, Dergâh Sitesi’nde 40 daire, Özgün Sitesi’nde 30
daire olmak üzere 120 daire boşaltıldığı için 120 aile mağdur duruma düşmüştür.
Yine, Mustafa Adalıoğlu Camisi’nin lojmanları da bu süreç zarfında boşaltılmış,
cami kullanılamaz hâlde durmaktadır. 
Kuşadası
Belediyesi tarafından tedbir sebebiyle kaya dolgusu yapılmış, şehir suyu ana
şebekesine ait boru hattı, yenisiyle değiştirilmiş, tahliye edilen 120 aileden
kat maliki olan ve tahliye anında evinde ikamet edenlerden, başka mülkü olmayan
ailelere 2015 Mayıs ayından itibaren 500 liralık yardımda bulunulmuştur ve yine
850 liralık da bir taşınma masrafı verilmiştir. Ancak, bazı ailelerin, güvenlik
sebebiyle eşyalarını alamadığı, yine bu evlere de hırsızların yağma amacıyla
girdiği, bu ailelerin bir şekilde de bu konuyla mağdur olduğunu görmekteyiz.
Ayrıca, mağdur olan ailelerin bir kısmı, hâlâ bankadan aldıkları kredileri
ödemek zorunda bulunmakta ve yine bazıları da başka evi olmamasına rağmen,
farklı sebeplerden dolayı kira yardımı da alamamaktadır.
Mevcut
kazının yapıldığı, Kuşadası Belediyesi Meclisinin 2013/320 sayılı kararıyla
parsel bazında ticaret alanına dönüştürüldüğü, bahse konu işlem yapılırken
imara esas jeolojik etüt yapılmadığı gibi, 2013 yılında yapılan uyarıların da
dikkate alınmadığı iddia edilmektedir. Ayrıca ODTÜ İnşaat Mühendisliği Bölümü
Geoteknik Ana Bilim Dalı tarafından hazırlanan 27.11.2014 tarihli Aydın ili
Kuşadası ilçesi 2013 ada, 26 parsel arkasındaki yamaçtaki zemin hareketleriyle
ilgili ara raporda “Yapılan istinat duvarı projesi hatalıdır.” tespiti ve
sitelerin zemin etüdünde zemin özelliklerinin dikkate alınmamasının stabilite
problemleri oluşturacağı şeklindeki açık tespiti de dikkate alınmamıştır. 
5.5.2014
tarihinde hiçbir belge yokken 10.5.2014 tarihinde bu proje alelacele mi
hazırlanmıştır? 23.5.2014 tarihinde, bu kadar kısa süre içerisinde, uygun
olmayan proje kim tarafından hazırlanıp kim tarafından onaylanmıştır. Yine,
boşaltılmayan binalarda, bloklarda risk analizi yapılmış mıdır? O zamandan bu
yana devam eden dava neden sonuçlanmamıştır? Yine, kat maliki site sakinleri
tarafından yapılan tüm müracaatlara rağmen mağduriyetleri neden
giderilmemiştir? 
9
Eylül Üniversitesine hazırlatılan üç proje -ki Kuşadası Belediyesi tarafından
hazırlatılmıştır- 4,5 milyon lira ile 7,5 milyon lira arasında bir maliyete
tekabül ettiğinden, belediyenin buna cevap veremeyeceği belirtilmiş, ancak
çözüm önerileri de sunulmamış, getirilmemiştir.
Sonuç
olarak, mağdur ailelerin tek dileği, Türkiye Cumhuriyeti Anayasası’nın 35’inci
maddesi ve Avrupa
İnsan Hakları Sözleşmesi’nin 1 no.lu Protokolü’nün 1’inci maddesiyle teminat
altına alınmış olan mülkiyet haklarını kullanmaktır. Bölgenin kentsel dönüşüme
açılması da özellikle istekleridir. Sosyal devlet olma iddiasında bulunan
Hükûmetin de, iddiasına uygun olarak soruna çözüm üretmesini beklemekteyiz.
Yüce Meclisi saygıyla selamlıyorum. 
BAŞKAN – Teşekkürler Sayın Depboylu.
Gündem dışı üçüncü söz, sözde özerklik ve öz yönetim
iddiaları hakkında söz isteyen İstanbul Milletvekili Mehmet Metiner’e aittir. 
Buyurun Sayın Metiner. (AK PARTİ sıralarından alkışlar)
Sizin de süreniz beş dakikadır. 
3.- İstanbul Milletvekili Mehmet
Metiner’in, sözde özerklik ve öz yönetim iddialarına ilişkin gündem dışı
konuşması
MEHMET METİNER (İstanbul) – Sayın Başkan, değerli
milletvekilleri; hepinizi saygıyla selamlıyorum.
Tabii, özerklik ve öz yönetim tartışmaları, bundan sonra
da sıklıkla yapılacak. O yüzden, teorik olarak yapılan bir tartışma ile fiilî
durumu birbirinden ayırarak yol yürümemiz gerekiyor. Teorik olarak baktığınızda
öz yönetim talebinde elbette ki hiçbir sorun yok. Bu, siyasetin konusu olan bir
taleptir. Bir topluluğun ayrı bir yasayla kendi kendini yönetme hakkı meşru bir
haktır. Demokrasilerde bu meşru hakkın dışında bir şey söylemek mümkün değil
yani “özerklik” diyebilirsiniz, “öz yönetim” diyebilirsiniz, “muhtariyet”
diyebilirsiniz, “otonomi” diyebilirsiniz. 
Burada düşülen bir yanlışlık şu: Fiilî bir durum
üzerinden teorik bir meşruiyet sağlanmak isteniyor. Gayrimeşru olan, gayriyasal
olan fiilî bir duruma, teorik tartışmalardan kalkılarak yasal, meşru bir
çerçeve giydirilmek isteniyor. Bu ikisini birbirinden hassasiyetle ayırmamız
gerekiyor. 
Şimdi, öz yönetim, adı üstünde, bir topluluğun kendi
kendini yönetmeye kendisinin karar vermesi. Eğer burada rıza yoksa demokratik
meşruiyetten söz edemezsiniz. Özerkliğin başına “demokratik” kelimesini getirmeniz,
sizin istediğiniz özerkliğin demokratik bir özerklik olduğu anlamına gelmez.
Elinizdeki silahlara güvenerek bir halkı yönetmeye
kalkışırsanız, bir başka deyişle, o halkın meşru rızasını almadan o halkı
yönetmeye kalkışırsanız, bunun adına “özerklik” ve “öz yönetim” denmez, bunun
adına “öz faşizm” denir ve “öz terörizm” denir. (AK PARTİ sıralarından
alkışlar) 
Madem
demokrasiden bahsediyoruz, özerkliğin önüne, öz yönetimin önüne ısrarla
“demokratik” kelimesini getiriyoruz, o zaman demokrasinin olmazsa olmazlarından
taviz vermemek durumundayız. Demokrasi, silahı dışlar; demokrasi, şiddeti
dışlar; demokrasi, terörü dışlar. Terör üzerinden siyasal sonuçlar devşirmeye
kalkışmak, demokratik bir tarz değildir. Bir yanda özerklik isteyeceksiniz,
evet, isteyebilirsiniz, özerkliğin gerçekleşmesi için sonuna kadar mücadele
edebilirsiniz ama demokratik bir özerklik istiyorsanız, özerkliği
gerçekleştirirken yönteminizin de demokratik olması gerekiyor. Eğer sizin
yönteminiz demokratik değilse, gerçekleştirmek istediğiniz yönetim biçimi de
asla demokratik olamaz. 
Özerklik
modelinin bir tek biçimi yok, yeryüzünde çeşitli tarzlarda uygulanan bir
modelden bahsediyoruz veyahut da öz yönetim modelleri, tıpkı demokrasi gibi, ne
bir tek tanımı var ne de bir tek biçimi var. Dolayısıyla, siz özerklik
talebinizi çok totaliter bir biçimde de savunabilirsiniz ama burada altı
çizilmesi gereken en önemli konu şudur arkadaşlar: Rıza, toplumsal rıza,
yönetmeye kalkıştığınız bir topluluğun rızasını alıyor musunuz, almıyor musunuz.
“Hayır, ben sizin rızanızı almam. Elimde silahlarım var, gücüm var, bedel
ödedim, bundan sonra ben sizi yönetmeye hak sahibiyim.” dediğiniz andan
itibaren siz demokrasiden sapmış olursunuz; siyasetin konusudur, silahın konusu
değildir, bu noktanın altını önemle çiziyorum. Kürtler için ama Kürtlere rağmen
bir anlayış, ne demokrasiyle bağdaşır ne de özerklik tanımıyla bağdaşır. Adına
hareket ettiğiniz topluluğun öncelikle rızasını alacaksınız. “Senin rızanı
almaya ihtiyaç hissetmiyorum ama bundan sonra ben seni yöneteceğim.” “Niye sen,
beni yönetiyorsun?” “E, benim silahım var, arkamda da küresel, bölgesel
devletler var; ben, seni yöneteceğim.” Bunun adına arkadaşlar, özerklik denmez,
öz yönetim denmez. 
Bitirirken
altını çizmek istediğim önemli husus şu: Türkiye’de özerklik tartışmalarından,
öz yönetim tartışmalarından asla rahatsızlık duyuyor değiliz. Türkiye’de
siyasetin konusu olabilecek her tür talebin özgürce savunulmasından yanayız.
Demokrasi adına, toplumsal barışımız adına rahatsızlık duyulan tek şey silah
marifetiyle bir topluluğun üzerinde hükümranlık kurmaya kalkışılmasıdır. Bunun
adı öz faşizmdir, öz terörizmdir. 
Hepinizi,
yüce heyetinizi saygıyla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Metiner. 
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, hayatlarını kaybeden Mustafa Koç ile eski Tunceli Milletvekili ve
Meclis Başkan Vekili Kamer Genç’e Allah’tan rahmet dilediğine ilişkin konuşması
BAŞKAN
– Şimdi, geçtiğimiz hafta, ülkemiz iki kayıp yaşadı. Öncelikle iş dünyamızın
önemli isimlerinden Sayın Mustafa Koç’u kaybettik, Hakk’ın rahmetine yürüdü.
Allah’tan rahmet, sevenlerine başsağlığı diliyoruz. 
Yine,
bu Parlamentoda uzun süre görev yapmış, aynı zamanda Meclis başkan vekilliği
görevinde de bulunan Sayın Kamer Genç de aynı şekilde Hakk’ın rahmetine
yürümüştür. Allah, amelince rahmet eylesin diyorum. Sevenlerine, ailesine ve Cumhuriyet Halk Partisi Grubuna da
başsağlığı diliyorum. 
Bu vesileyle, grup başkan vekilleriyle birlikte, sisteme
giren ilk on milletvekiline söz vereceğim. 
Öncelikle grup başkan vekillerine söz veriyorum. 
Sayın Özel, buyurun. 
VI.- AÇIKLAMALAR
1.- Manisa Milletvekili Özgür Özel’in, eski
Tunceli Milletvekili ve Meclis Başkan Vekili Kamer Genç’e Allah’tan rahmet
dilediğine ilişkin açıklaması
ÖZGÜR ÖZEL (Manisa) – Sayın Başkan, çok teşekkür ederim. 
Dün Tunceli’nin Nazımiye ilçesine bağlı Ramazan köyünde 2
metre karın altında Sayın Kamer Genç’i, rahmetli Kamer Genç’i grubumuzdan
milletvekili arkadaşlarımız, grup başkan vekillerimiz, genel başkan
yardımcılarımızla birlikte kendi vasiyetine tam uygun olarak bayrağa sarılı
tabutunu mezarı başına kadar götürüp babası Ali amcanın yanında defnettik. 
Bu sıralardan, bu kubbenin altından, siyaset dünyasından
bir Kamer Genç geçti. Türkiye onu, doğru
bildiğini söyleyebilmek için gerekirse sınırları zorlayan, kuralları altüst
edebilen, hiçbir zaman pes etmeyen dürüst bir siyasetçi olarak tanıdı. 
Kamer
Genç, Tunceli’nin Nazımiye ilçesine bağlı Ramazan köyünde fakir bir Alevi
ailesinin çocuğu olarak doğdu. Doksan yıllık cumhuriyetimizin, fakir bir köy
çocuğuna nasıl bir hayat sunabildiğinin âdeta timsali oldu. Devletin yatılı
okullarında okuyarak bu ülkeye vergi denetmeni, Danıştay tetkik hâkimi ve
Sayıştay savcısı olarak yıllarca hizmet etti. 
Kamer
Genç, darbecilere, Kenan Evren’e, darbe günlerinde “hayır” diyebilen onurlu bir
siyaset adamıydı. Danışma Meclisine giren, buna rağmen 12 Eylül darbe
anayasasına Danışma Meclisinde “hayır” diyebilen, postal siyasetine, darbe zihniyetine
“hayır” diyebilen, dik duruşlu, cesur bir insandı.
Kamer
Genç, 12 Eylül darbesi sonrasında, parlamenter demokrasimizin tekrar emeklemeye
başladığı bir dönemde siyaset alanına girmişti. İlk defa 1987 yılında SHP’den
milletvekili oldu. Aslında darbenin hemen ardından milletvekili olmak istemiş
ancak cunta tarafından veto edilmişti. Yetmiş altı yıllık ömrünün yirmi beş
yılını milletvekili olarak bu ülkeye, bu Parlamentoya adadı. Bizlerin Kamer
abisi…
(Mikrofon
otomatik cihaz tarafından kapatıldı)
BAŞKAN
– Bir daha sisteme girerseniz, bir dakika daha uzatalım.
ÖZGÜR
ÖZEL (Manisa) – Sayın Başkan, aslında bu durumlarda arkadaşlar, grup başkan
vekillerine süre tayin etmezlerse çok daha uygun olur; buradaki süre
sınırlaması gerçekten doğru değil.
BAŞKAN
– Fazla süre veriyoruz.
ÖZGÜR
ÖZEL (Manisa) – …her zaman onurlu duruşuyla, gerçek bir yurtsever nasıl olunur,
tüm Türkiye’ye gösteren bir cumhuriyet sevdalısıydı. Cumhuriyete bağlı olmanın,
gerçek bir yurtsever olmanın âdeta tanımıydı. 
6
dönem Tunceli milletvekilliği yaptı. Doğru bildiğini açık açık söylemekten hiç
vazgeçmedi. Günü geldiğinde, gerektiğinde tek başına bir muhalefet partisiydi.
Bu yüce Meclis çatısı altında, en zor zamanlarda tek başına kalsan bile
haksızlıklara karşı nasıl mücadele edileceğini hepimize gösterdi. Yeri geldi
darbedildi, yeri geldi hakarete uğradı, yeri geldi tehdit edildi ancak
haksızlıklar, yolsuzluklar ve hırsızlıklar karşısında her zaman dimdik durmayı
ilke edindi. Meclis çatısı altında yolsuzluğun ve hırsızlığın baş düşmanı oldu,
tüyü bitmemiş yetimin hakkını yiyenlerin karşısında durdu. 
Milletvekili
maaşını Tunceli’deki yoksul öğrencilere verdiğini hiçbir zaman dile getirmedi
ancak hiçbir zaman milletvekili maaşını kendi harcamadı, Tunceli’den çıkıp
üniversite okuyan fakir öğrencilere burs olarak dağıttı, sağ elin verdiğinin
kendi sol elinden dahi habersiz olması ilkesini hepimize gösterdi. 
Ben,
Kamer Genç’le aynı dönemde milletvekilliği yapmış olmaktan, onun çırağı
olabilmiş olmaktan büyük bir gurur duyuyorum. Tüm grubumuz adına, Kamer Genç’in
adının başta tutanaklarda ve anılarımızda yaşayacağına, bu yüce Meclis çatısı
altından bir Kamer Genç’in gelip geçmesinden Türkiye’nin ve hepimizin onur
duyması gerektiğine inanıyor, hepinize saygılar sunuyorum.
Ruhu
şad olsun. (CHP sıralarından
alkışlar)
BAŞKAN – Teşekkürler Sayın Özel.
Sayın Demirel, buyurun.
2.- Diyarbakır Milletvekili Çağlar
Demirel’in, eski Tunceli Milletvekili ve Meclis Başkan Vekili Kamer Genç’e
Allah’tan rahmet dilediğine, Cizre’de bir evin bodrumuna sığınan 24 vatandaşın
durumuna ve Başbakan ile Meclis Başkanının bu konuda sorumluluk alması
gerektiğine ilişkin açıklaması
ÇAĞLAR DEMİREL (Diyarbakır) – Sayın Başkan, değerli
milletvekili arkadaşlarımız; evet, biz de Parlamentonun bir üyesi olarak Kamer
Genç’in ölümünden duyduğumuz üzüntüyü bir kez daha burada ifade etmek
istiyoruz. Ailesine ve tüm Meclise ve CHP Grubuna da başsağlığı dileklerimizi
iletiyoruz. 
Sayın
Başkan, bugün çok yoğun bir gündemle buradayız. Cizre’de 28 yurttaşımızın 24’ü,
şu anda yaşam mücadelesi veriyor. 4 yurttaşımız, orada dört gündür ambulansın
gitmesini ve oradan çıkarılmayı beklerken 4 vatandaşımız, yurttaşımız orada
yaşamını yitirdi. Şu anda Cizre’de bir evin bodrumuna sığınan ve orada mahsur
kalan 24 vatandaşımızın durumunun çok acil Meclis gündemine alınmasını ve
buradan bir sonucun çıkmasını ifade etmek istiyoruz ve özellikle de bu konuda
AKP Hükûmetinin ve devletin sorumluluk alması gerektiğini bir kez daha ifade
ediyoruz. 
Orada
bugün itibarıyla şu anda durumu çok ağır olan ve kan kaybından yaşamını
yitirecek insanların olduğunu biliyoruz. Bunu Hükûmet yetkilileri ve Başbakanın
kendisi de biliyor ama ne yazık ki dört gündür orada herhangi bir çözüme
ilişkin adım atılmadı. Bunun için biz derhâl, orada yaşam mücadelesi veren
insanların çok acil bir şekilde hastaneye ulaştırılmalarını ve ambulansla
birlikte, hatta aileleri, milletvekilimiz Faysal Sarıyıldız, orada bulunan
halkın… İzin verilerek oraya gidip oradan yaralıların hastaneye götürülmesi,
acil gerçekleştirilmesi gereken bir durumdur. Orada yaşamını yitirecek herhangi
bir vatandaşımız dahi olursa bunun sorumluluğu AKP Hükûmetine ve devletedir. O
yüzden eğer biz…
(Mikrofon
otomatik cihaz tarafından kapatıldı) 
ÇAĞLAR
DEMİREL (Diyarbakır) – Başkanım, sözümü tamamlamak istiyorum.
BAŞKAN
– Tamamlayın lütfen.
Tekrar,
söz isteme butonuna bir basarsanız…
Açıldı,
buyurun.
ÇAĞLAR
DEMİREL (Diyarbakır) – Sayın Başkan, derhâl Başbakanın, Meclis Başkanının ve
Meclisin bu konuda sorumluluk alması gerektiğini bir kez daha ifade ediyoruz.
Orada yaşamını yitirecek bir vatandaşımızın sorumlusu Hükûmettir ve devlettir.
Valinin vermiş olduğu yalan yanlış bilgilerle hareket etmek, orada halkın
üzerine tanklar ve toplarla ateş açmak… Eğer o bina yıkılır ve 24 yurttaşımız o
binanın altında kalırsa bu binanın altında devlet, Hükûmet ve bu Meclis
kalacaktır. Bunu bir kez daha ifade etmek istiyorum. Ve tüm Türkiye halkına bu
Meclis grubundan seslenerek, Parlamentodan seslenerek, acil bir şekilde, orada
yaşam tehlikesi altında olan ve kan kaybından yaşamını yitirecek insanların bir
an önce halkın gidip ambulansla alınıp getirilmesi için olanakların
sağlanmasının acil gündem olarak ele alınmasını bir kez daha Genel Kurulda
ifade ediyor ve sorumluluğa davet ediyorum.
Teşekkür
ediyorum.
BAŞKAN
– Sayın Akçay, buyurun.
3.- Manisa Milletvekili Erkan Akçay’ın,
eski Tunceli Milletvekili ve Meclis Başkan Vekili Kamer Genç ile iki yıl önce
Milliyetçi Hareket Partisi Esenyurt seçim bürosuna yapılan saldırıda hayatını
kaybeden gazeteci Cengiz Akyıldız’a Allah’tan rahmet dilediğine, bu saldırının
neden örtbas edildiğini öğrenmek istediğine ve gazeteci Uğur Mumcu’nun 23’üncü,
Diyarbakır Emniyet Müdürü Gaffar Okkan’ın 15’inci ölüm yıl dönümlerine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
18
ile 24’üncü dönemler arasında 7 dönem Türkiye Büyük Millet Meclisinde
milletvekili olarak görev yapan Kamer Genç’in 22 Ocak 2016 günü hayatını
kaybetmesinin üzüntüsü içerisindeyiz.
Merhum
Kamer Genç, kıvrak zekâsı, muhalif duruşu ve eğilmez başıyla milletimizin mümtaz
simalarından birisi olarak hafızalarımızda yer alacaktır. Kendisi, son nefesine
kadar Türk milletinin ve Türkiye Cumhuriyeti’nin birlik ve bütünlüğüne hizmet
etmiştir. Vasiyeti, cenazesinin Türk Bayrağı’yla memleketi Tunceli’ye
defnedilmesiydi. Türk milletinin birlik ve bütünlüğünün hedef alındığı,
bayrağın isminin dahi “Türk Bayrağı” olarak ifade edilmekten kaçınıldığı bir
ortamda Kamer Genç’in bu vasiyetini çok anlamlı buluyoruz. Bu vesileyle, merhum
Kamer Genç’e Allah’tan rahmet, ailesine ve Cumhuriyet Halk Partisine başsağlığı
diliyoruz.
Yine,
iki yıl önce bugün, İstanbul Esenyurt’ta Milliyetçi Hareket Partisi seçim
bürosuna yönelik bir PKK saldırısında basın emektarı, gazeteci Cengiz Akyıldız
şehit olmuş, bu saldırıda 5 arkadaşımız da yaralanmıştı. Gazeteci Cengiz
Akyıldız, organize bir terör saldırısında şehit edilmiştir. Ancak, terör
örgütünün bu saldırısı, Hükûmetin, adına “çözüm” dediği yıkım sürecinde adi suç
kapsamında değerlendirilmiştir. Bu terör saldırısı neticesinde bugün tutuklu
sayısı sadece 1 kişidir. Sormak istiyorum: Saldırıda uzun namlulu silahlar
kullanılırken, organize ve toplu bir terör saldırısı yaşanırken bu saldırıyı
kim örtbas etmek istemiştir? Tutuklu sayısı sadece 1’ken, diğer saldırgan
teröristler nerededir? Bu teröristler neden serbest bırakılmıştır? Bu
vesileyle, basın ve demokrasi şehidimiz merhum Cengiz Akyıldız’a bir kez daha
Allah’tan rahmet, ailesine başsağlığı diliyorum.
(Mikrofon
otomatik cihaz tarafından kapatıldı)
ERKAN
AKÇAY (Manisa) – Tamamlıyorum Sayın Başkanım.
BAŞKAN
– Tamamlayın.
Sayın
Akçay, tekrar butona basarsanız, sistemde şey var herhâlde.
ERKAN
AKÇAY (Manisa) – Teşekkür ederim Sayın Başkan.
Sayın
Başkan, değerli milletvekilleri; 24 Ocak günü, aynı zamanda, gazeteci,
araştırmacı ve yazar Uğur Mumcu’nun bir suikast sonucu öldürülmesinin de
23’üncü yıl dönümüdür. Uğur Mumcu, Türk basın tarihine damgasını vurmuş çok
önemli şahsiyetlerden, simalardan birisidir. Uğur Mumcu’yu saygın kişiliği ve
meslek hayatıyla bir kez daha rahmetle anıyorum.
Yine,
24 Ocak günü, Diyarbakır Emniyet Müdürü iken görevi başında şehit edilen Gaffar
Okkan’ın şehadetinin de 15’inci yıl dönümüdür. Şehit emniyet müdürü, devlet ile
millet arasına duvar kurmak isteyenlerin hedefi olmuştur. Her kim olursa olsun,
Türkiye Cumhuriyeti’ne, Türk milletine hizmet eden, hele ki bu hizmetini
canıyla ödeyen ve taçlandıran herkes Milliyetçi Hareket Partisinin gönlünde
mümtaz yere sahiptir. Bu vesileyle, merhum Gaffar Okkan’ı da bir kez daha
rahmetle anıyorum. 
(Mikrofon
otomatik cihaz tarafından kapatıldı)
ERKAN
AKÇAY (Manisa) – Ailesinin ve milletinin de başı sağ olsun diyorum.
Teşekkür
ediyorum.
BAŞKAN
– Teşekkürler Sayın Akçay.
Sayın
İnceöz…
4.- Aksaray Milletvekili İlknur İnceöz’ün,
Mustafa Koç’a, eski Tunceli Milletvekili ve Meclis Başkan Vekili Kamer Genç’e
ve terör saldırılarında hayatını kaybedenlere Allah’tan rahmet dilediğine,
Diyarbakır Çelebi Eser Ortaokuluna yapılan saldırıyı kınadığına ve teröre karşı
Parlamentoda tek bir duruşun sergilenmesi gerektiğine ilişkin açıklaması
İLKNUR
İNCEÖZ (Aksaray) – Teşekkür ediyorum Sayın Başkanım.
Değerli
milletvekili arkadaşlarım, geçtiğimiz hafta iş dünyası önemli bir kayıpla
sarsılmıştır, Mustafa Koç’un kaybı. Yakınlarına, sevenlerine, herkese
başsağlığı diliyorum bu anlamda. Hakikaten, iş dünyası için önemli bir kayıp.
Bununla
beraber, Cumhuriyet Halk Partisine de başsağlığı diliyorum. Kamer Genç,
Parlamentoda görev yapmış bir milletvekili. Onun da yakınlarına, ailesine,
sevenlerine ve Cumhuriyet Halk Partisine de başsağlığı diliyorum.
Bununla
beraber, özellikle, sözlerimin devamında, bugüne kadar terör saldırılarında
hayatını kaybetmiş gerek sivil vatandaşlarımıza gerekse bu mücadelede can
vermiş, şehit olmuş asker, jandarma, tüm vatandaşlarımıza Allah’tan rahmet
diliyorum. 
Geçtiğimiz
hafta cuma günü okullar tatile girdi biliyorsunuz, eğitim ve öğretim yılının
birinci dönemi tamamlandı. Bununla beraber, baktığımızda, maalesef her bölgede
eşit şartlarda, eşit imkânlarda, çocuklarımız eğitim fırsatından yararlansın
diye gayret göstermekteyiz ama- doğu ve güneydoğuda terörle mücadelemiz
sürerken, geçtiğimiz hafta, çocuklarımızın karnelerini aldığı gün, cuma günü
Diyarbakır’ın merkez Bağlar ilçesi Lezgin Avcı Caddesi’nde bulunan Çelebi Eser
Ortaokulunda karnelerini almak için okul bahçesinde bekleyen öğrencilerin
üzerine PKK terör örgütü ve teröristler tarafından el yapımı patlayıcı atıldı.
Eli kanlı terör örgütü bundan önce diğer sivil vatandaşları, kamu görevlilerini
hedef aldığı şekilde, en acımasız şekilde, en masum çocuklarımızı hedef
almıştır. Okulun bahçesinde karne sevincini biraz sonra yaşayacak olan
çocuklarımızı hedef alarak bundan evvelki acımasız saldırılarından birini daha
gerçekleştirmek istemiştir; tıpkı Diyarbakır’ın Çınar ilçesinde olduğu gibi
kundaktaki masum bebeğin katledilmesi, 1 yaşındaki, 5 yaşındaki çocuklarımızın
öldürülmesi gibi, tıpkı daha evvel terör olaylarında hayatını kaybetmiş sivil
vatandaşlarımız, Yasin Börü gibi, yine acımadan böyle bir katliama imza atmak
istedi. 
(Mikrofon
otomatik cihaz tarafından kapatıldı) 
İLKNUR
İNCEÖZ (Aksaray) – Özellikle şunu belirtmek istiyorum ki, bu saldırıda hayatını
kaybeden çocuklarımız olmamıştır. Bu, sevindirici tarafı. Ve millet olarak bir
kez daha gördük ki, kanlı terör örgütü PKK ve bunun gibi diğer tüm terör
örgütleri… Bu terör örgütünün kime, neye hizmet ettiği… Bu anlamda, terör
sadece insanlığı… Ülkemizi, milletimizi, dünyada da insanlığı hedef alan
örgütlerdir. Bu anlamda, bunları hiçbir ayrım yapmadan kınamak gerektiğini,
terörü lanetlemek gerektiğini ve buna karşı da ülke olarak, millet olarak ve
Parlamentoda da tek bir duruşun sergilenmesi gerektiğinin önemini bir kez daha
vurgulamak istiyorum.
Bununla
beraber, dediğim gibi, doğuda ve güneydoğuda, özellikle bugün Silopi’de olduğu
gibi diğer ilçelerde de, oralardaki her bir vatandaşımızın, batıdaki iller
gibi, Anadolu’nun diğer bölgelerindeki gibi, kamu güvenliği sağlanana kadar,
okullarına rahat bir şekilde gidip bütün imkânlardan faydalanabilmeleri için,
hendeklerin kapatılması dâhil, bu mücadele sonuna kadar sürecektir; yeter ki burada
hepimiz teröre karşı tek bir ses, tek bir yumruk olalım, bunu Parlamentoda da,
meşru zeminler üzerinde de tartışalım ve bunun mücadelesini ülke olarak hep
birlikte verelim diyorum. Hayatını kaybedenlere, şehitlerimize bir kez daha
Allah’tan rahmet diliyorum.
Teşekkür
ediyorum.
BAŞKAN
– Teşekkür ediyorum Sayın İnceöz.
Şimdi,
sisteme giren ilk 10 sayın milletvekiline söz vereceğim. 
Sayın
Tanal, buyurun.
5.- İstanbul Milletvekili Mahmut Tanal’ın,
eski Tunceli Milletvekili ve Meclis Başkan Vekili Kamer Genç’e Allah’tan rahmet
dilediğine, İstanbul’un Tuzla ilçesinin Postane Mahallesi’nde kurulan biyolojik
arıtma tesisinin çevreye yaydığı koku nedeniyle halkın rahatsız olduğuna
ilişkin açıklaması
MAHMUT
TANAL (İstanbul) – Teşekkür ederim Sayın Başkan. 
Değerli
ağabeyim Kamer Genç’e Allah’tan rahmet diliyorum; ailesine, sevenlerine,
dostlarına sabırlar diliyorum.
Sayın
Bakanım, tabii, Tuzla ilçemiz Postane Mahallesi’nde biyolojik arıtma tesisi
kuruldu. Takdir edersiniz deri sanayisi işverenlerinin, herkesin özel arıtma
tesisi var, yalnız, özel arıtma tesisleri kullanımı çok pahalı olduğu için
onları kullanmıyorlar, bu biyolojik arıtma tesisine getiriliyor ve bu da ona
uygun olmadığı için koku yapıyor. Tuzla halkı bu konuda hakikaten çok muzdarip
ve rahatsız oluyor. Takdir edersiniz bu koku nedeniyle halkın sağlıklı bir
çevrede yaşama hakkı da ihlal ediliyor. Bu konuyla ilgili bir çalışmanız olacak
mı?
Teşekkür
ediyorum.
BAŞKAN
– Sayın Aydın…
6.- Bursa Milletvekili Erkan Aydın’ın, eski
Tunceli Milletvekili ve Meclis Başkan Vekili Kamer Genç’e Allah’tan rahmet
dilediğine ve nöbetçi eczanelerin olduğu yerlerdeki güvenlik önlemlerinin
artırılması gerektiğine ilişkin açıklaması
ERKAN
AYDIN (Bursa) – Sayın Başkan, ben de öncelikle değerli büyüğümüz Kamer Genç’e
Allah’tan rahmet, yakınlarına da başsağlığı diliyorum.
Son
günlerde eczanelere yönelik yaşanan şiddet ve hırsızlık gibi olaylar yüzünden
nöbetçi eczaneler büyük huzursuzluk yaşamaktadır. Birçok eczacı çareyi kepenk
arkasından ilaç vermekte buluyor. Yönetmeliğin 35’inci maddesinde yer alan
“Gece nöbet tutacak eczanelerin, gece boyunca kapılarının açık olması zorunlu
değildir.” maddesine dayanarak, eczacılar kepenk arkasından da olsa
hizmetlerini yerine getiriyorlar. 
Nöbetçi
eczanelerin olduğu yerlerde güvenlik önlemlerinin daha yüksek düzeyde
sağlanması için kolluk kuvvetleri tedbirlerinin artırılması gerekmektedir. Kamu
hizmeti yapan eczanelerin güvenliğinin bir an önce sağlanması gereklidir. Bu
konuya, hem İçişleri Bakanlığının hem de Sağlık Bakanlığının koordine ederek
hassasiyet göstermesini istemekteyim.
BAŞKAN
– Sayın Engin…
7.- İstanbul Milletvekili Didem Engin’in,
Türkiye İstatistik Kurumunun işsizlikle ilgili haber bülteninde yer alan
verilere ilişkin açıklaması
DİDEM
ENGİN (İstanbul) – Teşekkürler Sayın Başkan.
Türkiye
İstatistik Kurumu geçtiğimiz günlerde işsizlikle ilgili haber bültenini
açıkladı. Bültene göre yüzde 10,5’la dünyada en yüksek işsizlik oranına sahip
8’inci ülkeyiz. İşsiz sayısı bir önceki yıla göre yüzde 3,4 artarak 3 milyon
147 bin kişiye yükseldi. Gençlerde işsizlik oranı yüzde 19,3. Yeni işsizlerin
neredeyse yarısı yükseköğretim mezunu. Diğer taraftan her sene binlerce
üniversite mezunumuz, binlerce öğretmenimiz, binlerce engellimiz KPSS sınavına
girerek umutla atama bekliyorlar fakat kamu kurum ve kuruluşlarına atamalar da
son derece sınırlı kalıyor. 
İşsizlik,
özellikle de genç işsizliği konusunun tüm boyutlarıyla detaylı bir şekilde
incelenmesini ve gençlerimizin geleceğe umutla bakabilmelerini sağlayacak ve
istihdam artışına imkân verecek çözüm yollarının Meclis çatısı altında
tartışılabilmesi için Cumhuriyet Halk Partisi olarak Meclis Başkanlığına
sunduğumuz araştırma önergeleri var. Bu önergelerin acil olarak gündeme
alınmasını talep ediyorum.
Teşekkür
ederim.
BAŞKAN
– Sayın Bektaşoğlu…
8.- Giresun Milletvekili Bülent Yener
Bektaşoğlu’nun, eski Tunceli Milletvekili ve Meclis Başkan Vekili Kamer Genç’e
Allah’tan rahmet dilediğine, Giresun’daki yoğun kar yağışı nedeniyle hayatın
olumsuz etkilendiğine ilişkin açıklaması
BÜLENT
YENER BEKTAŞOĞLU (Giresun) – Çok teşekkür ederim Sayın Başkan. 
Ben
de güzel insan Kamer ağabeyimize Tanrı’dan rahmet diliyorum.
Sayın
Bakan buradaydı. Sayın Bakan, dinlerseniz sevinirim. Herhâlde gidiyor.
Üç
gündür aralıksız süren yoğun kar yağışı bölgemizde olduğu gibi Giresun’da da
hayatı olumsuz yönde etkilemeye devam etmektedir. Giresun il genelinde dün
itibarıyla kar yağışı nedeniyle 460 köye ulaşım sağlanamıyor, 142 köye maalesef
enerji verilemiyor. Vatandaşlarımın bildirdiklerine göre, tıpkı önceki haftalarda
olduğu gibi yine Giresun bu çağa yakışmayan görüntülerle karşı karşıya
kalmaktadır. Mağduriyetler yaşanıyor, araç gereç ve ekipman eksikliği nedeniyle
özellikle ana yol güzergâhlarının açılması gecikiyor, enerji nakil ve iletim
hatlarındaki arızalara müdahale edilemiyor. Amacım kar üzerinden siyaset yapmak
değil, bu sorunu dile getirmek, ilgili bakanlara aktarmaktır. 
Bu
vesileyle vatandaşlarıma geçmiş olsun dileklerimi iletiyor, hayatı normale
döndürmek için karla mücadele eden bütün emekçi kardeşlerime kolaylıklar
diliyorum.
Teşekkür
ederim. 
BAŞKAN
– Sayın Kuyucuoğlu…
9.- Mersin Milletvekili Serdal
Kuyucuoğlu’nun, eski Tunceli Milletvekili ve Meclis Başkan Vekili Kamer Genç’e
Allah’tan rahmet dilediğine ve Amerika Birleşik Devletleri Başkan Yardımcısı Joe
Biden’in İstanbul’da milletvekilleriyle yaptığı görüşmedeki bazı ifadelerine
ilişkin açıklaması
SERDAL
KUYUCUOĞLU (Mersin) – Teşekkürler Sayın Başkan.
Öncelikle
Sevgili Kamer Genç’i rahmetle anıyorum. 
Sayın
Bakan, bugün çıkan bir yazıda AKP’li bir milletvekili arkadaşımız şöyle
yazıyor: “Amerika Birleşik Devletleri Başkan Yardımcısı Joe Biden’la
İstanbul’da buluşmak ve Kürt sorununu konuşmak doğrusunu söylemek gerekirse
ufuk açıcıydı. Sayın Biden’ın kurduğu ve başka başka düşünceleri çağrıştıran
anahtar cümleleri bana çok ilginç ve düşündürücü geldi. Mesela şu cümlesi:
‘Amerika’nın yararı nerede biliyorum ama bu sizin, Türkiye'nin yararına mıdır,
işte onu bilmiyorum.’ Kürt sorunu ve Suriye meselesi bağlamında ifade edilen bu
cümle hem gerçekçi bir bakışı hem isabetli bir tespiti hem de diplomatik üslubu
zorlamaya gerek kalmadan ortaya atılan samimi bir cümle gibi geldi bana.”
diyor. Demek ki dostumuz ve stratejik ortağımız dediğimiz Amerika Birleşik
Devletleri’ne bizim çıkarımızın ve talebimizin ne olduğunu anlatamamışız.
Burada bir eksiklik yok mudur?
Teşekkür
ederim.
BAŞKAN
– Teşekkürler.
Buyurun
Sayın Ağbaba.
10.- Malatya Milletvekili Veli Ağbaba’nın,
eski Tunceli Milletvekili ve Meclis Başkan Vekili Kamer Genç’e Allah’tan rahmet
dilediğine ilişkin açıklaması
VELİ
AĞBABA (Malatya) – Teşekkür ederim Sayın Başkan.
Sevgili
Kamer Genç’i biz dün arkadaşlarımızla birlikte son yolculuğuna uğurladık. Kamer
Genç Türkiye’de aslında cumhuriyetin simgesiydi. Tunceli’nin, Dersim’in yoksul
bir köyünde yoksul bir ailenin çocuğu olarak doğup, orada yatılı okullarda
okuyup daha sonra Parlamentoya giren bir milletvekili. Zor zamanlarda, herkesin
baskı altında kaldığı dönemlerde, herkesin sindiği dönemlerde darbecilere
meydan okumuş, idamlara karşı gelmiş, vicdanlı bir siyasetçiydi. Siyaset
yaptığı dönemde her zaman mazlumların, mağdurların, yoksulların sesi olmaya
çalıştı ve hep öyle yaşadı. Kazancını Dersim’in yoksul çocuklarını okutarak
kullandı. Her zaman doğduğu toprakların sesi oldu, soluğu oldu; doğduğu
toprakların yoksulluğunu, doğduğu toprakların yaşamış olduğu mağduriyeti bütün
Türkiye’ye duyurdu. Dersim’in simgesi oldu.
Kamer
Genç’e ben de Allah’tan rahmet diliyorum. O, nereden geldiğini, nasıl
geldiğini, neye borçlu olduğunu biliyordu, Kamer Genç laik demokratik cumhuriyete
olan borcunu biliyordu. 
Tekrar
rahmet diliyorum ben.
BAŞKAN
– Sayın Emir…
11.- Ankara Milletvekili Murat Emir’in,
eski Tunceli Milletvekili ve Meclis Başkan Vekili Kamer Genç’e Allah’tan rahmet
dilediğine, Cumhurbaşkanının kaymakamlarla yaptığı toplantıdaki bazı
ifadelerine ve Meclisin Anayasa’ya ve kendi koyduğu mevzuata sahip çıkması
gerektiğine ilişkin açıklaması
MURAT
EMİR (Ankara) – Ben de değerli Kamer ağabeyimizin anısı önünde saygıyla
eğiliyorum.
Sayın
Cumhurbaşkanı muhtarlar toplantısından sonra kaymakamlar toplantısında da,
alışık olduğumuz, her gün defalarca Anayasa’yı çiğnemesinin bir örneğini daha
verdi ve kaymakamlara “Mevzuatı bir kenara koyun.” dedi. Oysaki Anayasa’mızda
egemenliğin tanımlandığı 6’ncı maddede, hiç kimsenin veya organın, kaynağını
Anayasa’dan almayan bir yetkiyi kullanamayacağı açıkça yazılıdır. Eğer bu
duvarda şehit kanlarıyla yazılmış olan “Egemenlik kayıtsız şartsız
milletindir.” sözü gerçekse bu Meclis, Anayasa’sına ve kendi koyduğu mevzuata
sahip çıkmalıdır ve Cumhurbaşkanını, en azından yeni bir anayasa yapılana dek,
Anayasa’ya saygılı olmaya davet etmelidir. Bu anlamda hepimize büyük görev
düşüyor. Biz, yaptığımız yasaları, yaptığımız mevzuatı sonuna kadar savunmak
noktasında titiz olmalıyız ve bunu çiğneyen, azmettiren, teşvik eden
Cumhurbaşkanı da olsa ona da gerekli cevabı buradan vermeliyiz. 
BAŞKAN
- Sayın Zeybek…
12.- Samsun Milletvekili Kemal Zeybek’in,
eski Tunceli Milletvekili ve Meclis Başkan Vekili Kamer Genç’e Allah’tan rahmet
dilediğine ve Samsun’un Bafra ilçesindeki bazı köy arazilerinin satışının
durdurulmasını talep ettiğine ilişkin açıklaması
KEMAL
ZEYBEK (Samsun) - Sayın büyüğümüz Kamer Genç Hakk’a yürümüştür. Ben de
kendisine Allah’tan rahmet diliyorum; sevenlerine, ailesine, milletimize başsağlığı
diliyorum.
Tabii,
bütünşehir yasasıyla, Samsun Bafra’da halkımızın, köylülerimizin imece usulüyle
satın almış olduğu topraklar satışa çıkarılmıştır. Asmaçam köyü, Dedeli köyü,
İkiztepe köyü, Esençay köyü, Evrenuşağı köyü, Hacıoğlu köyü, Mardar köyü, Sahilkent
köyü, Sürmeli köyü, Şeyhulaş köyü, Yağmurca köyünün arazileri satışa
çıkarılmıştır. Bu satışa çıkarılan yerlerin, bir şekilde, Samsun Büyükşehir
Belediyesi tarafından durdurulmasını talep ediyoruz ve halkımızın yıllardır
kendi emek güçleriyle satın aldığı, imece usulüyle, alın teriyle almış
oldukları bu tarlaların ya kendilerine kiraya verilmesini veya köy halkına
satılmasını talep ediyoruz.
Saygılar
sunuyorum.
BAŞKAN
- Sayın Demir…
13.- Muğla Milletvekili Nurettin Demir’in,
Gaffar Okkan, Uğur Mumcu ve eski Tunceli Milletvekili ve Meclis Başkan Vekili
Kamer Genç’e Allah’tan rahmet dilediğine ve Çevre ve Şehircilik Bakanlığının,
firmaların sokaktaki toplayıcılardan kâğıt almasını yasaklayan tebligatına
ilişkin açıklaması
NURETTİN
DEMİR (Muğla) - Teşekkür ederim Sayın Başkan.
Ben
de Gaffar Okkan, Uğur Mumcu gibi değerlerimize rahmet diliyorum. 
Özellikle
Kamer Genç ağabeyimizi dün, Anadolu’nun tepesinde, anıt mezar gibi bir yerde
ebediyete gönderdik. Sanıyorum, bizleri oradan, Türkiye'nin tepesinden, özellikle
Meclisi, Meclisteki milletvekillerini çok yakinen izleyecektir. Ruhu şad olsun.
Sayın
Başkan, kâğıt işçiliği, başta büyük şehirler olmak üzere, yaklaşık 500 bin
kişiye gelir sağlıyor. Bu işten geçinen aileler, topladıkları kağıtları atık
toplama tesislerine satıyor. Çevre ve Şehircilik Bakanlığı, yayınladığı
tebligatla, firmaların sokaktaki toplayıcılardan kâğıt almasını yasakladı ve
140 bin lira cezaya bağladı. Sokaktan geçinen işçilerin işsiz bırakılması
sadece sokaktaki suçu artırmaz mı? Türkiye’de cezaevlerinin doluluk oranlarının
ve tutukluların artmasına paralel olarak… 
(Mikrofon
otomatik cihaz tarafından kapatıldı) 
BAŞKAN
– Teşekkürler. 
Son
olarak, Sayın Aksu, buyurun. 
14.- İstanbul Milletvekili İsmail Faruk
Aksu’nun, iki yıl önce Milliyetçi Hareket Partisi Esenyurt seçim bürosuna
yapılan saldırıda hayatını kaybeden gazeteci Cengiz Akyıldız’a Allah’tan rahmet
dilediğine ve İstanbul’da imar yetkisi kullanımında kamu yararı yerine şehir
rantları oluşturmanın öncelikli hâle geldiğine ilişkin açıklaması
İSMAİL
FARUK AKSU (İstanbul) – Teşekkür ederim. 
Öncelikle,
iki yıl önce İstanbul Esenyurt’ta bölücü terör örgütü PKK tarafından partimizin
seçim bürosunda şehit edilen gazeteci arkadaşımız Cengiz Akyıldız’ı rahmetle
anıyor, terör örgütünü lanetliyorum. 
Değerli
milletvekilleri, İstanbul’da imar yetkisi kullanımında kamu yararı yerine şehir
rantları oluşturma ve kamu kaynaklarını eşe dosta peşkeş çekme öncelikli hâle
gelmiştir. Kentsel gelişmenin sonucu oluşan kent rantları bu yolla belirli
ellerde toplanmaktadır. İstanbul’da millî kültürün temel belirleyiciliği
çerçevesinde kent ve kentlilik kültürü oluşturacak bir yapılaşma da yoktur.
Kentsel dönüşüm afet öncelikli olmaktan çıkmış, rant öncelikli hâle gelmiştir.
Emsal uygulamalarında yapılan değişiklikler rant devşirmeye dönüktür. Riskli
alanlarda 3 kat yerine 30 kata izin vermek cinayettir. İstanbullulara bu
kötülüğü yapan yöneticileri ve Hükûmeti ikazen uyarıyor, teşekkür ediyorum. 
BAŞKAN
– Teşekkür ediyorum. 
Gündeme
geçiyoruz sayın milletvekilleri. 
Başkanlığın
Genel Kurula sunuşları vardır. 
Meclis
araştırması açılmasına ilişkin üç adet önerge vardır, ayrı ayrı okutuyorum: 
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Mustafa Sezgin
Tanrıkulu ve 22 milletvekilinin, karkas sığır eti ithal edilişinin, son
yıllarda görülen hayvan sayısındaki düşüşün ve et fiyatlarındaki yükselişin
sebeplerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/72)
Türkiye Büyük Millet Meclisi
Başkanlığına
Türkiye İstatistik Kurumu verilerine göre, 2010-2014
döneminde 188.131 baş damızlık düve, 594.857 baş besilik sığır, 508.146
kesimlik dana olmak üzere toplam 1 milyon 291 bin 134 baş hayvan ithalatı
yapılmıştır. Aynı dönemde 193.045 ton karkas sığır eti ithal edilmiştir. Bu
ithalat için 5,1 milyar lira ödenmiştir. Aynı dönemde, damızlık olmayan koyun,
kuzu ithalatı ise 2 milyon 144 bin 451 baş olmuştur. Karkas sığır eti ithal
edilişinin, son yıllarda görülen hayvan sayısındaki düşüşün ve et
fiyatlarındaki yükselişin sebeplerini tespit etmek amacıyla Anayasa’nın
98’inci, Türkiye Büyük Millet Meclisi İçtüzüğü’nün 104 ve 105’inci maddeleri uyarınca bir Meclis araştırması açılması
hususunda gereğini saygılarımızla arz ederim.
1)
Mustafa Sezgin Tanrıkulu (İstanbul)
2)
Özgür Özel (Manisa)
3)
Burcu Köksal (Afyonkarahisar)
4)
Namık Havutça (Balıkesir)
5)
Ahmet Akın (Balıkesir)
6)
Mahmut Tanal (İstanbul)
7)
Erkan Aydın (Bursa)
8)
Gülay Yedekci  (İstanbul)
9)
Ömer Fethi Gürer (Niğde)
10)
Candan Yüceer (Tekirdağ)
11)
Musa Çam (İzmir)
12)
Ali Haydar Hakverdi (Ankara)
13)
Sibel Özdemir (İstanbul)
14)
Zeynel Emre (İstanbul)
15)
Gürsel Erol (Tunceli)
16)
Onursal Adıgüzel (İstanbul)
17)
Didem Engin (İstanbul)
18)
Melike Basmacı (Denizli)
19)
Özkan Yalım (Uşak)
20)
Tekin Bingöl (Ankara)
21)
Gamze Akkuş İlgezdi (İstanbul)
22)
Yaşar Tüzün (Bilecik)
23)
Ünal Demirtaş (Zonguldak)
Gerekçe:
Kırmızı
et yüksek biyolojik değere sahip olan iyi bir protein kaynağıdır. Ülkemiz
coğrafi özellikleriyle her türlü hayvansal üretim açısından uygun ortam ve
önemli bir potansiyele sahiptir. Ancak son yıllarda uygulanan yanlış tarım ve
hayvancılık politikaları nedeniyle ülkemizde hayvan sayısında çok ciddi bir
şekilde azalmalar olmuştur. TÜİK verilerine göre, 1991-2014 yılları arasında
toplam hayvan varlığında yaklaşık 9 milyon baş gerileme yaşandığı ortaya
çıkmaktadır. Türkiye'de hayvan miktarı son yirmi üç yılda yüzde 16 oranında
düşmüştür. Küçükbaş hayvan sayısındaki azalma ise 10 milyonu aşmıştır. Deve,
domuz, at, eşek ve katırı içeren diğer kategoride 1991 yılında 1,6 milyon baş
hayvan bulunurken, 2014 yılında bu rakam 300 bin civarına gerilemiştir. Böylece
bir zamanlar ihracatçı konumunda olan Türkiye bu gelişmeler sonucunda et
ithalatçısı ülke konumuna gelmiştir.
Tarım
sektörü içinde yer alan hayvancılık, dünya genelinde sektördeki toplam
gayrisafi hasılanın yüzde 40'ını ve yaklaşık 1,3 milyar insanın geçimliğini
oluşturmaktadır.
Dünya
genelinde kırmızı et üretimine bakıldığında, 2013 yılı itibarıyla toplam 4
milyar 613 milyon büyük ve küçükbaş hayvandan 2 milyar 660 milyonu kesilmekte
olup toplamda 189 milyon ton kırmızı et üretilmektedir. Dünya genelinde türlere
göre kırmızı et üretim oranlarına bakıldığında sığır eti yüzde 33'lük bir paya
sahiptir. TÜİK verilerine göre Türkiye'de büyükbaş hayvan sayısı bir önceki
yıla göre yüzde 2 azalırken, küçükbaş hayvan sayısı ise yüzde 7,7 artmıştır.
Yıl sonu itibarıyla sığır sayısı 14 milyon 123 bin baş, koyun sayısı 31 milyon
115 bin baş, keçi sayısı ise 10 milyon 347 bin baş olarak gerçekleşmiştir.
Türkiye
et üretimi 1970 yılında 572 bin ton iken 2012 yılında yüzde 401 artarak 2,9
milyon tona ulaşmıştır. Dünyada kişi başına ortalama yıllık et üretimi 42 kilogram
iken Türkiye için bu miktar 39 kilogram olarak gerçekleşmiştir.
Ulusal Kırmızı Et Konseyi rakamlarına göre 2015 yılı
itibarıyla 140 bin başlık hayvan açığı bulunmaktadır. Et tüketimindeki artış
ise 2000 yılında kişi başına 7,2 kilo iken 2013'te 13 kiloya çıkmıştır.
Türkiye İstatistik Kurumu verilerine göre 2010-2014
döneminde 188.131 baş damızlık düve, 594.857 baş besilik sığır, 508.146
kesimlik dana olmak üzere toplam 1 milyon 291 bin 134 baş hayvan ithalatı
yapıldı. Aynı dönemde 193.045 ton karkas sığır eti ithal edildi, bu ithalat
için 5,1 milyar lira ödendi. Aynı dönemde damızlık olmayan koyun, kuzu ithalatı
ise 2 milyon 144 bin 451 baş oldu.
1940 yılında 44 milyon hektar olan çayır ve mera alanları
günümüzde, TÜİK verilerine göre, 2014 yılı itibarıyla yüzde 15,4 düşmüştür.
Gerilemedeki diğer bir etken ise yem, mazot ve gübre fiyatlarında yapılan
önemli orandaki artışlardır.
On
üç yıllık AKP hükûmetleri döneminde hayvancılığa verilen teşviklerin yetersiz
olması nedeniyle çiftçilerimiz hayvancılık yapmayı bırakmış, köyden kente göç
edip işsizlik ve yoksulluk içinde gecekondularda yaşamaya mahkûm edilmiştir.
AKP tarafından çıkarılan genelgelerde ise hayvancılıkta aile işletmeciliğini
geliştirmek yerine, zengin ve parası olanlara yönelik düzenlemelere yer
vermiştir.
Aile
işletmeciliğini geliştirmek için, 50 baş ve üstü hayvan teşvikinden yararlanmak
yerine, 10 baş ve üstü hayvan besleyenlere teşvik ve hibe yardımı olursa aile
işletmeciliği geliştirilmiş olacaktır. Bu nedenle, hayvancılığın gelişmesi ve et
açığının kapanması için aile işletmeciliğinin desteklenmesi gerekmektedir.
Kapalı
sistemde hazır yeme dayalı yapılan büyükbaş besi üretimi oldukça maliyetli olup
hayvancılıkta girdi maliyetlerinin yüzde 70'ini yem oluşturmaktadır. Bugün
Türkiye'nin ihtiyacı olan kaba yem ham maddesinin yaklaşık yüzde 41'i ithalat
yoluyla karşılanmaktadır. 
2.- Balıkesir Milletvekili Namık Havutça ve
23 milletvekilinin, Balıkesir’in Bandırma ilçesine bağlı Şirinçavuş
Mahallesi’ne yapılması planlanan santralin doğaya ve insan sağlığına vereceği
zararların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/73)
Türkiye Büyük Millet Meclisi Başkanlığına
Balıkesir'in
Bandırma ilçesine bağlı Şirinçavuş Mahallesi'ne yapılması planlanan santralin
doğaya ve insan sağlığına vereceği zararların tespit edilmesi, gerekli
önlemlerin alınması adına Anayasa’nın 98 ve İç Tüzük’ün 104 ve 105’inci
maddeleri gereğince Meclis araştırması açılmasını arz ve teklif ederiz.
20/11/2015
1) Namık Havutça  (Balıkesir)
2) Mahmut Tanal  (İstanbul)
3) Özcan Purçu  (İzmir)
4) Kadim Durmaz  (Tokat)
5) Ceyhun İrgil  (Bursa)
6) Erdin Bircan  (Edirne)
7) Aydın Uslupehlivan (Adana)
8) Barış Yarkadaş  (İstanbul)
9) Ahmet Akın  (Balıkesir)
10) Candan Yüceer  (Tekirdağ)
11) Erkan Aydın  (Bursa)
12) Ömer Fethi Gürer (Niğde)
13) Sibel Özdemir  (İstanbul)
14) Musa Çam  (İzmir)
15) Gülay Yedekci  (İstanbul)
16) Ali Haydar Hakverdi (Ankara)
17) Zeynel Emre  (İstanbul)
18) Gürsel Erol  (Tunceli)
19) Didem Engin  (İstanbul)
20) Melike Basmacı  (Denizli)
21) Özkan Yalım  (Uşak)
22) Gamze Akkuş İlgezdi (İstanbul)
23) Yaşar Tüzün  (Bilecik)
24) Ünal Demirtaş  (Zonguldak)
Gerekçe:
Son
yıllarda gelişme yolundaki ülkeler hızlı bir ekonomik büyüme göstererek enerji
tüketimlerini yaklaşık 2 katına çıkarmışlardır. Ülkeler, artan enerji
ihtiyaçlarını karşılamak için kaynaklarının el verdiği ölçüde değişik üretim
tekniklerine başvurmaktadırlar. 
Ülkemizde
artan enerji ihtiyacını karşılamak için yapılan çalışmalarda hızlı bir şekilde
su kaynakları, hava, toprak ve denizler kirlenmektedir. Çevreye vereceği
zararlar tam araştırılmadan termik santraller kurulmaktadır. Termik santraller
atık oluşturarak insan sağlığını yok edeceği gibi, doğadaki birçok canlının da
yok olmasına sebep olacaktır. Termik santral demek, geri dönüşü olmayan yol
demektir. Termik santral demek, havanın, toprağın, suyun kirlenmesi demektir.
Çevre sorunu aslında sadece bu bölgenin sorunu değil, tüm ülkenin sorunudur.
Ülkemizdeki termik santrallerin çevreye verdiği zararlardan dolayı gelecekte
açlıkla, çevre kirliliğiyle ve sağlık sorunlarıyla boğuşan bir Türkiye olma
yolunda emin adımlarla ilerliyoruz.
Yüksek
kullanım payına sahip fosil yakıtlı santrallerin hava kirliliği ve ekolojik
dengenin bozulmasına olumsuz etkilerde bulunduğu bilinmektedir. Kömüre dayalı
termik santrallerin külleri atık olarak sorun olmakla birlikte, toprak üzerinde
depolanması sonucunda kül içindeki zararlı bileşenlerin yağmur sularıyla
toprağa sızması sonucu yer altı sularıyla da geniş bir alanda zararlı etkisini
sürdürme özelliği bulunmaktadır. Termik santraller için gerekli madencilik ve
taşıma faaliyetleri de birçok çevre sorunu yaratmaktadır. Bütün bu olumsuz
etkilerine rağmen kömür hâlihazırda enerji üretimi noktasında ülkemizde tercih
edilen bir kaynak olmayı sürdürmektedir. Bu gerçeği dikkate alarak mevcut
termik santrallerin kontrollü ve çevresiyle dost bir şekilde işletilmesine
olanak sağlayacak yeni teknolojilerden faydalanılması büyük önem arz etmektedir.
Balıkesir’in
Bandırma ilçesinde kurulması planlanan 1.600 megavatlık ithal kömür yakıtlı
termik santral için kül düzenli depolama tesisi, derin deniz deşarjı ve iskele
kurulması planlanıyor.
Termik
santralde ana yakıt olarak yılda 3 milyon 721 bin 179 ton ithal kömür, yardımcı
yakıt olarak ise doğal gaz ya da fuel-oil kullanılacak. Kömürün Rusya başta
olmak üzere Güney Amerika, Endonezya ve Güney Afrika vesaire ülkelerden ithal
edilmesi öngörülüyor.
Yanlış
alan ve yanlış teknoloji yüzünden, kurulduğundan bugüne değin çevresindeki tüm
varlıklara -insan, toprak, su, hava ve bitki- sürekli zarar vermekte olan
termik santralin kurulacağı alanın çok iyi analiz edilmesi gerekmektedir.
Yapılması
planlanan termik santralin yaratacağı kirliliğin, insan sağlığı, tarımsal
üretim, doğal yaşam, yüzeysel ve yer altı suları üzerindeki zararlarının,
etkilerinin tespit edilmesi, insan sağlığı tehlikelerinin ve çevre sorunlarının
giderilmesi için Meclis denetiminin yapılması önem arz etmektedir.
Bandırma
bölgesinde yapılması planlanan termik santralin yeniden değerlendirilerek insan
sağlığının, doğanın, tarım alanlarının, su kaynaklarının korunması, mevcut
alanların daha fazla tahrip olmasını engellemek adına, kirlenmenin yarattığı
tehdidin ve bu tehdidin nasıl giderileceğinin kapsamlı olarak araştırılması
için, Anayasa’nın 98, İç Tüzük’ün 104 ve 105’inci maddeleri gereğince Meclis
araştırması açılmasını arz ederiz. 
3.- Ankara Milletvekili Murat Emir ve 24
milletvekilinin, Ankara’daki şehir içi ulaşım ve trafik sıkıntısının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/74) 
Türkiye Büyük Millet Meclisi Başkanlığına
Nüfusu
gittikçe artan başkentimiz Ankara'da trafik günden güne daha büyük bir sorun olmaktadır.
Ankara'nın hızla gelişmesi, büyümesi ve Büyükşehir Belediyesinin bu dinamizme
yetişememesi, trafik sorununu giderek artırmaktadır. Yapılan anketlerde
Ankaralılar “Ankara'nın en büyük sorunu nedir?” sorusuna büyük çoğunlukla
“ulaşım” şeklinde cevap vermektedirler. Özellikle işe gidiş çıkış saatlerinde
ve eğitim öğretim zamanlarında daha da artan trafik yoğunluğu artık günün her
saatinde gözlenebilmektedir. Ulaşım problemi, artık araç sahibinden yayasına,
metroyu kullananından otobüs, dolmuşla seyahat edenine kadar hemen tüm
Ankaralının çilesi hâline gelmiştir. 5 kıtada 160'tan fazla şehrin trafik
sıkışıklığını ölçen navigasyon üreticisi TomTom’un yaptığı Trafik Sıkışıklık
Endeksi’ne göre, Ankara Avrupa'da trafiğin en sıkışık ve yoğun olduğu şehirler
arasında yüzde 34'lük sıkışıklık oranıyla 7'nci sırada yer almaktadır. 
Ulaşım, şehir plancılarının, inşaat, ulaşım, altyapı
mühendislerinin birlikte çalışması ve şehrin eğitim, sağlık, konut alanlarıyla
birlikte belirli bir plan dâhilinde ele alınması gereken bir konu iken, Ankara
ulaşımının plansız bir şekilde genişlediği, hatta var olan planlara dahi
uyulmadığı bilinmektedir. Ankara Büyükşehir Belediyesi, 2015 Ulaşım Planı
kararlarının yarısından fazlasını gerçekleştirememiştir. Aynı şekilde, bugüne
kadar, 2007'de yapılan 2023 Başkent Nazım İmar Planı'nın üstünde, yine
Büyükşehir Belediyesi tarafından 400'e yakın değişiklik yapılmıştır.
Büyükşehir
Belediyesinin gündelik geçici çözümleri nedeniyle şehrimiz tamamen âdeta
otoyola dönüştürülürken kent içi trafik kazaları artmaktadır. Ankara'da bir
kavşakta trafik tıkandığında hemen o bölgeye köprülü kavşaklar yapılmaktadır.
Bunun sonrasında, köprülü kavşak yapılan bölgenin devamı olan hatta trafik
tıkanıklığı yaşanmakta ve bu sefer de orada -yine aynı sözde çözüm olan- yeni
bir köprülü kavşak projesi gündeme alınmaktadır.
Avrupa'nın
büyük şehirlerinde şehir içi ulaşım gece 02.30'lara kadar devam etmektedir.
Ülkemizde de İstanbul ve İzmir'de geceleri çalışan otobüs hatları mevcuttur.
Metroların son hareket saatleri 24.00 olarak belirlenmiştir. Bununla birlikte,
300 binden fazla öğrencinin yaşadığı Ankara'da şehir içi ulaşımın yirmi dört
saate uzatılması tartışılırken otobüslerin gece seferlerinin kaldırılması, son
metro saatlerinin erkene çekilmesi ve dolmuşların 23.00 gibi son seferlerini
yapmasıyla birlikte gece saatlerinde ulaşım neredeyse imkânsız hâle gelmiştir.
Ankara'daki
trafik sorununa çözüm olarak sunulan ve 13 Mart 2014'te AKP sözcüleri
tarafından 2014 yılının sonuna kadar tamamlanacağı ifade edilen Keçiören-Tandoğan
metrosu 2015 yılının Kasım ayında olmamıza rağmen hâlen açılamamıştır. Bu
konuda yetkili kurum olan Ulaştırma, Denizcilik ve Haberleşme Bakanlığının,
Keçiören metrosunda yaşanan gecikme konusunda herhangi bir bilgilendirme
yapmaması dikkat çekicidir. Her şeye rağmen bu hattaki metronun acilen
bitirilmesi gerekmektedir.
Ulaşım
sorunu, tüm çağdaş kentlerde olduğu gibi, raylı sistemin de içinde olduğu
konut, sağlık, eğitim, kamu alanlarıyla birlikte bütünüyle ele alınarak
çözülebilir. Batı'da bütün gelişmiş şehirlerde merkezlere araçlar girmemekte ya
da sınırlı bir şekilde girmektedir. Ankara'da ise kent merkezinde inanılmaz bir
trafik yükü bulunmaktadır. Ana arter olan Atatürk Bulvarı'nın saatlik araç
geçiş kapasitesi 700’ken 1.200 araçla kapasitesinin çok üstünde hizmet
vermektedir.
Yukarıda
belirtilen gerekçelerle Ankara'daki şehir içi ulaşımının ve trafik sıkıntısının
araştırılması ve alınacak tedbirlerin yüce Meclisimizce tespiti amacıyla bir
Meclis araştırması açılması yerinde olacaktır.
1)
Murat Emir   (Ankara)
2)
Mahmut Tanal   (İstanbul)
3)
Candan Yüceer   (Tekirdağ) 
4)
Özcan Purçu   (İzmir) 
5)
Kadim Durmaz   (Tokat) 
6)
Erdin Bircan   (Edirne)
7)
Ceyhun İrgil   (Bursa)
8)
Barış Yarkadaş   (İstanbul)
9)
Hüseyin Yıldız   (Aydın) 
10)
Namık Havutça   (Balıkesir)
11)
Ahmet Akın   (Balıkesir)
12)
Erkan Aydın   (Bursa) 
13)
Ömer Fethi Gürer   (Niğde)
14)
Gamze Akkuş İlgezdi   (İstanbul)
15)
Musa Çam   (İzmir)
16)
Gülay Yedekci   (İstanbul)
17)
Ali Haydar Hakverdi   (Ankara)
18)
Zeynel Emre   (İstanbul)
19)
Gürsel Erol   (Tunceli)
20)
Didem Engin   (İstanbul)
21)
Melike Basmacı   (Denizli)
22)
Özkan Yalım   (Uşak)
23)
Tekin Bingöl   (Ankara)
24)
Yaşar Tüzün   (Bilecik)
25)
Ünal Demirtaş   (Zonguldak)
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler, sırası geldiğinde yapılacaktır. 
Sayın
Vural, söz talebiniz olmuş sizin, buyurun.
VI.- AÇIKLAMALAR (Devam)
15.- İzmir Milletvekili Oktay Vural’ın,
Türkmen Dağı’nda hayatını kaybeden Milliyetçi Hareket Partisi Fatih İlçe Başkan
Yardımcısı İbrahim Küçük’e Allah’tan rahmet dilediğine ve HDP grup önerisinde
yer alan bazı ifadeler nedeniyle gündeme alınmasının kabul edilemez olduğuna
ilişkin açıklaması
OKTAY
VURAL (İzmir) – Teşekkür ederim.
Değerli
milletvekilleri de değinecekti ama Türkmen Dağı’nda Milliyetçi Hareket Partisi
Fatih İlçe Başkan Yardımcısı, Tekirdağ Ülkü Ocakları eski İl Başkanı İbrahim
Küçük şehit olmuştur. Şehidimize Allah’tan rahmet diliyorum. 
Bu
hususu paylaşmak istedim, teşekkür ederim.
BAŞKAN
– Teşekkürler Sayın Vural.
Halkların
Demokratik Partisi Grubunun…
OKTAY
VURAL (İzmir) – Sayın Başkan, birazdan bir grup önerisini gündeme alacaksınız
ama efendim, bu grup önerisinin gündeme alınması kabul edilemez çünkü hem grup
önerisinde hem bu araştırma önergesinde “61 çocuğun Polis Özel Harekât ve
Jandarma Özel Harekât timlerince katledildiği” ifadesi var. Yani, daha önce,
hatırlarsanız, biz bir dönemde, yolsuzluk yapıldığına ilişkin bir iddiayı dile
getirdiğimiz zaman, Anayasa’nın 138’inci maddesine atfen bu önergenin gündeme
alınmamasına yönelik Meclis Başkanlığı fiilen bir işlemde bulunmuştu. Şimdi, 61
çocuğun Polis Özel Harekât ve Jandarma Özel Harekât timlerince katledildiği
iddialarını araştırmak… Böyle bir şey olabilir mi? Yani, böyle bir iddiada
bulunmak, bunu da iddia gibi söyleyip ama “katledildiği” meselesini yapmak, o
coğrafyada terörle mücadele eden, o coğrafyada yaşayan çocuklarımızı,
kadınları, halkı korumak isteyen güvenlik güçlerimize yönelik bir bühtandır. 
Dolayısıyla,
bu önergenin işleme alınması bu çerçevede mümkün değildir. Lütfen, İç Tüzük
gereğince gereği yapılarak bu önergedeki bu hususların, bu ifadelerin
kaldırılmasını temin etmenizi istirham ediyorum. 
ÇAĞLAR
DEMİREL (Diyarbakır) – Sayın Başkan…
BAŞKAN
– Buyurun Sayın Demirel.
16.- Diyarbakır Milletvekili Çağlar
Demirel’in, HDP Grubunun vermiş olduğu grup önerisine benzer önerilerin Meclis
çatısı altında daha önce de tartışıldığına, bu önerinin de acilen ele alınması
ve Hükûmetin Cizre’de yaşanan olaylarla ilgili Meclise bilgi vermesi
gerektiğine ilişkin açıklaması
ÇAĞLAR
DEMİREL (Diyarbakır) – Sayın Başkan, daha önce de bu tür önergeleri gündeme
getirdik ve görüştük. Çok açık ve net söyleyeyim: Bu önerge geldiği an
itibarıyla 61 çocuktu ama gittikçe katlanan çocuk ölümleri ve katliamları,
kadınların ve sivil vatandaşların ölümleri, katliamları söz konusudur, bunlar
çok nettir. Az önce ifade ettiğimiz gibi, şu anda Cizre’de bir binanın bodrum
katında bulunan sivil vatandaşlardan 4’ü yaşamını yitirmiş, diğerleri yaralı
bir şekilde, onların hastaneye alınması bekleniyor ama hastaneye alınmaları bir
yana, şu anda bulundukları binaya top atışları yapılıyor ve bina üzerlerine
yıkılmak üzere. Şimdi, bu tür durumlarda sivil katliamları ya da çocuk
katliamlarını ya da kadın katliamlarını değil de neyi ifade edeceğiz?
Sayın
Başkan, daha önce de bu tür önergelerin bu Meclis çatısı altında
tartışıldığını, önergelerin sunulduğunu ve gündeme ilişkin konuşmaların
alındığını biliyorsunuz ve bu, Danışma Kurulundan da geçen bir önergedir ve
dolayısıyla, bugün, çok acil, Meclisin ele alması gerekenin Cizre’de yaşamını
yitiren siviller olması gerekirken bugün gündemde başka bir yasanın, kanunun
tartışılması da… Aslında orada bulunan 24 sivilin yaşamının tehlikede olduğunu
bir kez daha ifade etmek istiyorum. Bugün, burada, Meclis gündeminde
tartışılması gereken tek konu bu olmalıdır. Bir yurttaşın bile yaşam tehlikesi
söz konusuysa bu, İnsan Hakları Evrensel Beyannamesi’nden tutalım kanuna,
yasaya, insanlığa ve vicdana sığmayacak bir durumdur. Onun için, Meclisin bir
an önce bu konuyu gündeme alması… Sadece bu değil, Başkanlığınıza ve Divana
önerimiz şudur ki: Bakanların da buraya gelip Cizre’yle ilgili açıklama
yapmasını ve Meclis gündeminde buna ilişkin, yaşananlara ilişkin açıklama
yapmasını bir kez daha öneriyoruz. Dört gündür 24 yurttaşımızın bir binanın
bodrum katında yaşam mücadelesi verdiğini söylüyoruz. Bu konuda çok net ifade
ediyoruz ki Bakanın, İçişleri Bakanının Meclise gelip buna ilişkin bir açıklama
yapmasını talep ediyoruz Başkanlığınızdan ve Divandan. Böyle bir talebimizi de
ifade etmek istiyorum.
Teşekkür
ediyorum.
OKTAY
VURAL (İzmir) – Sayın Başkan, bu önerge görüşülemez, alınamaz.
BAŞKAN
– Birleşime on dakika ara veriyorum.
Kapanma Saati: 16.06
İKİNCİ OTURUM
Açılma Saati: 17.06
BAŞKAN: Başkan Vekili Ahmet AYDIN
KÂTİP ÜYELER: Sema KIRCI
(Balıkesir), Ali Haydar HAKVERDİ (Ankara)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 32’nci Birleşiminin
İkinci Oturumunu açıyorum.
Birleşime
beş dakika ara veriyorum.
Kapanma Saati:17.07
ÜÇÜNCÜ OTURUM
Açılma Saati: 17.15
BAŞKAN: Başkan Vekili Ahmet AYDIN
KÂTİP ÜYELER: Sema KIRCI
(Balıkesir), Ali Haydar HAKVERDİ (Ankara)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 32’nci Birleşiminin
Üçüncü Oturumunu açıyorum.
Halkların
Demokratik Partisi Grubunun...
OKTAY
VURAL (İzmir) – Sayın Başkan...
BAŞKAN
– Buyurun Sayın Vural.
17.- İzmir Milletvekili Oktay Vural’ın, HDP
grup önerisinin gündeme alınmaması konusundaki itirazları karşısında Meclis
Başkanlığının bir karar vermesi gerektiğine ilişkin açıklaması
OKTAY
VURAL (İzmir) – Sayın Başkan, ben bu oturumdan önce, ara vermeden önce, bölücü
terör örgütüyle mücadele eden, oradaki vatandaşları katleden terör örgütüne
karşı oradaki insanları koruyan polis ve jandarmayı katliam yapmakla,
öldürmekle suçlayan bir önergenin kesinlikle gündeme alınıp görüşülemeyeceğini
ifade etmiştim. Siz bir ara verdiniz. Dolayısıyla, bu, Polis, Özel Harekât ve
Jandarmayı suçlayan bir terör örgütünün yaptığı eylemlerin üstünü örtmek
amacıyla yapılmış bu girişim, aynı zamanda terörle mücadeleye vurulan bir
darbedir. Dolayısıyla, aziz Türk milletinin manevi şahsiyetini temsil eden
Türkiye Büyük Millet Meclisinin manevi şahsiyetine emanet olan Türk Silahlı
Kuvvetlerinin bu iddialarla suçlanması kabul edilemez. Bu konuda, Meclis
Başkanlığının, maalesef, Milliyetçi Hareket Partisinin bir önergesini
-yolsuzlukla ilgili bir önergesinden hareketle- reddettiği, aslında bunun
reddedilemeyeceğine ilişkin bir beyanı olan bir bürokratın bu ifadeyi
kullandığı için görevden alındığı bir dönemi yaşadık. Şimdi karşımıza böyle bir
şey çıktı. 
Ben,
bu benim ifade ettiğim iradeyle ilgili, Meclis Başkanlığının, zatıalinizin
benim bu irademle ilgili irade beyanınızı somut bir şekilde ortaya koymanızı
istirham ediyorum. Çünkü ben bir iddiada bulunmuştum. Bu iddiayla ilgili
doğrudan doğruya zatıalinizin, bu önergenin gündeme alınmaması konusundaki
itirazımız karşısında Meclis Başkanlığı olarak sizin bir karar vermeniz
gerekiyor. Ben ve değerli milletvekillerimiz de bu kararı duymak istiyoruz.
ÇAĞLAR
DEMİREL (Diyarbakır) – Sayın Başkan…
BAŞKAN
– Evet, Sayın Demirel…
18.- Diyarbakır Milletvekili Çağlar
Demirel’in, Cizre’de yaşanan hak ihlalleri, çocuk ve kadın ölümleri, sivil
vatandaşların ölümlerine ilişkin HDP grup önerisinin işleme alınması
gerektiğine ve bu sorunun gündeme getirilme yerinin Parlamento olduğuna ilişkin
açıklaması
ÇAĞLAR
DEMİREL (Diyarbakır) – Sayın Başkan, bu konuya ilişkin daha önce de defalarca
buraya araştırma önergeleri indi ve bu konu tartışıldı; yeni bir gündem değil.
Bu, aylardır ifade ettiğimiz bir durumdur. Evet, çocuklar, insanlar her yerde,
bugün de Cizre’de katlediliyor. Bu, çok nettir. Somut, bizim gözlerimizin
önünde katledilen çocuklar vardır. O yüzden bu yaşanan hak ihlalleri, yaşanan
savaş suçları, yaşanan bütün ihmaller bu Parlamentoda görüşülmeyecekse nerede
görüşülecektir? Ben de bu Parlamentonun Sayın Başkanına soruyorum. 
Yaşanan
bu süreç itibarıyla ele aldığımızda bugün Cizre’de -az önce de ifade ettik,
tekrar ifade edeceğim- 24 insanımız yaşam mücadelesi veriyor ve bulundukları
yerlere tanklarla toplarla ateş açılıyor, evler başlarına yıkılmak üzere. Eğer
onlar o binanın altında kalır -bugün itibarıyla 4 kişi yaşamını yitirmiş, 24
kişi orada yaralı olarak bekliyor- eğer onlar yaşamlarını yitirirse bu bir
katliamdır, bu bir insan yaşam haklarını ihlaldir. Bu Parlamento bu sorunu
burada çözmeyecekse biz bunu nerede gündeme getireceğiz, nerede bunu
tartışacağız ve nerede bunları araştıracağız? Bunların araştırılması, bu
sorunun gündeme getirilmesinin yeri Parlamentodur ve Hükûmetin de bu
yaşananlara karşı bir açıklama yapma zorunluluğu vardır. 
O
yüzden talebimiz -yine yineliyoruz- bu tür araştırma önergelerimizin çokça bu
Meclis gündeminde tartışıldığını ve yine bu yaşanan hak ihlalleri, çocuk ve
kadın ölümleri, sivil vatandaşların ölümlerine ilişkin bugün şu anda -Cizre’de-
gündeme alınması gerektiğini düşünüyoruz. Bugün Cizre’de yaşanan 24
vatandaşımızın yaşamıyla ilgili konuyu gündeme almayacaksak başka bir gündemin
burada tartışılmasını doğru bulmuyoruz. Bir vatandaşımızın da burnu kanamasın
diyoruz, kim olursa olsun. Bunu defalarca kürsüden de ifade ettik, buradan da
ifade ediyoruz. Bir vatandaşımızın yaşam tehlikesi varsa bu Meclis bunu gündeme
almak zorundadır ve bunu tartışmak zorundadır diyorum. 
Teşekkür
ediyorum.
BAŞKAN
– Teşekkürler Sayın Demirel. 
OKTAY
VURAL (İzmir) – Sayın Başkan… 
BAŞKAN
– Sayın Vural… 
19.- İzmir Milletvekili Oktay Vural’ın, HDP
grup önerisinin amacının terörle mücadele edenleri suçlamak olduğuna ilişkin
açıklaması
OKTAY
VURAL (İzmir) – Sayın Başkan, bu önergenin amacı oradaki yaşam ihlalleri değil;
bu önergenin amacı ve hedefi terörle mücadele edenleri suçlamaktır, amaç ve
hedef budur. (MHP sıralarından alkışlar) Dolayısıyla çocukların, ölümlerin… 
Evet,
PKK terör örgütünün yaptığı katliamlar, kim yapmışsa, oradaki insanların yaşam
haklarını ihlal edenler, hepsi hesap vermelidir. Bununla ilgili kanun
hâkimiyeti sağlanmalıdır ama orada bütün bunları söyleyenlerin şimdi çıkıp
burada eğer bir iradeleri varsa bu yaşam ihlalleri konusunda polisi ve
jandarmayı suçlama iddialarından vazgeçtiklerini beyan etmeleri gerekir. 
BAŞKAN
– Teşekkürler Sayın Vural. 
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel, sizi dinledim.
OKTAY
VURAL (İzmir) – Beyan edecekler. 
ÇAĞLAR
DEMİREL (Diyarbakır) – Sayın Başkan…
BAŞKAN
– Sizi dinledim. 
Sayın
milletvekilleri, bir defa, Anayasa’mızın 38’nci maddesi çok açık: “Suçluluğu
hükmen sabit oluncaya kadar, kimse suçlu sayılamaz.” Yine İç Tüzük’ümüzün
67’nci maddesi: “Başkanlığa gelen yazı ve önergelerde kaba ve yaralayıcı sözler
varsa, Başkan, gereken düzeltmelerin yapılması için, o yazı veya önergeyi
sahibine geri verir.” 
Tabii
ki ortada çok ciddi manada bir terörle mücadele olduğunu hepimiz biliyoruz. Bu
mücadele kapsamında bir şekilde devlet adına görev yapanları, güvenlik
güçlerini orada suçlayıcı tarzda ve “katliam” ifadeleriyle yazılmasının doğru
olmadığını… Ve bu bağlamda da biz bu öneriyi arkada da görüştük ve bu manada
suçlayıcı olan bu tür ibareler çıkartılmak suretiyle öneri 67’ye göre
düzeltilmiş bulunmaktadır. Dolayısıyla, terörle mücadelenin olduğunu ve bunun
ciddi bir şekilde terör sona erene kadar da yapılacağını hepimiz çok iyi
biliyoruz. Ama, bu kapsamda, bu terörle mücadeleyi verenlerin “katliam” gibi
ifadelerle orada yazılmasının doğru olmadığını ve bu bağlamda çıkartılması
gerektiğini ifade ettik. Bunu uygun gördüler ilgili grup ve dolayısıyla, şu
anda İç Tüzük’e uygun olarak bir grup önerisi şeklinde biz bunu görüşeceğiz
Sayın Vural
OKTAY
VURAL (İzmir) – Sayın Başkan…
BAŞKAN
– Bu düzeltmeler yapılmıştır.
OKTAY
VURAL (İzmir) – Sayın Başkan, bu, 481 sıra…
BAŞKAN
– Şimdi, ben bu öneriyi dilerseniz okuyayım…
OKTAY
VURAL (İzmir) – Hayır, hayır…
BAŞKAN
– Son hâliyle öneriyi bir okuyalım.
OKTAY
VURAL (İzmir) – Efendim, 481 sıra no.lu araştırma önergesinin gündeme alınması
isteniyor. Dolayısıyla, bu araştırma önergesinin başlığında 61 çocuğun Polis
Özel Harekât ve Jandarma Özel Harekât timlerince katledildiği iddialarından
bahsediliyor. 
BAŞKAN
– Düzelttik efendim, o da düzeltildi.
OKTAY
VURAL (İzmir) – Efendim, o zaman bu bir yeni önergedir. İstirham ediyorum çünkü
bu bir grup önergesi değildir.
BAŞKAN
– Sayın Vural…
OKTAY
VURAL (İzmir) – Sayın Başkan, bir dakika…
BAŞKAN
– Buyurun.
OKTAY
VURAL (İzmir) – Bu, bir grup önergesi değildir; 20 milletvekiliyle yürürlüğe
konmuştur. Dolayısıyla, bu milletvekillerinin iradesi olmadan, grup önerisi
olmadan, yeni bir araştırma önergesi de olmadığına göre bu önergenin gündeme
alınması mümkün değildir.
BAŞKAN
– Sayın Vural, daha önce de çoğu kez burada öneriler üzerinde ilgili gruplar
düzeltme yaptılar, düzeltilerek ilgili öneriler burada görüşüldü.
OKTAY
VURAL (İzmir) – Sayın Başkan, grup önerisi değildir. Bakın…
BAŞKAN
– Görüşüldü.
OKTAY
VURAL (İzmir) – Bu, grup önerisi değildir; burada 20 milletvekilinin imzasıyla
vardır. Dolayısıyla, bu önergede değişiklik yapmayla ilgili bu 20
milletvekilinin iradesini aramak durumundasınız. Bu bakımdan, bu bir parti önergesi
değildir.
BAŞKAN
- Şimdi, Sayın Vural…
OKTAY
VURAL (İzmir) – Bakın, daha önce de oldu. Biz önergemizi yenileyerek verdik.
Dolayısıyla, huzurlarınıza 481 sıra no.yla Meclise sunulmuş yeni bir önerge ya
da 481’in yerine yeni bir önerge teklifi olmadan bunu gündeme almanız doğru
değil.
BAŞKAN
– Sayın Vural, Meclis teamüllerinde de bu var, çokça yaşadık. Zaten ağırlıklı
olarak araştırma önergeleri grup önerisi şeklinde buraya getiriliyor ve
görüşülüyor.
OKTAY
VURAL (İzmir) – Hayır, hayır… Sayın Başkan…
BAŞKAN
– Ve burada daha önce de çok kere ilgili öneriler üzerinde düzeltme
yapılmıştır. Yine, aynı şekilde, o hassasiyetlere binaen yapılması gereken
değişiklikler yapılmıştır. Dolayısıyla, şu anda öneri…
OKTAY
VURAL (İzmir) – Sayın Başkan, bu önerge de -değişiklik yapma konusunda- bir
milletvekili önergesidir, grup önergesi değildir. Dolayısıyla, araştırma
önergesinde değişiklik yapma ancak bu milletvekillerinin iradesiyle olur. 
Hatırlarsanız
yolsuzluklarla ilgili bir önergesi olmuştu Cumhuriyet Halk Partisinin. Daha
sonra milletvekilleri önergeden imzalarını çekmeden grup başkan vekili
“Çekiyoruz.” demişti, “Olmaz.” denmişti, “Milletvekilleri imzasını çekmeden
olmaz.” denmişti; milletvekillerinin teker teker imzalarını çektiğine ilişkin
irade beyanı oldu. 
Dolayısıyla,
bu teknik bir konudur. Eğer bu konuda ısrar edecekseniz usul tartışması
açacağım.
İDRİS
BALUKEN (Diyarbakır) – Sayın Başkan, bir söz istiyorum sabahtandır.
BAŞKAN
– Sayın Baluken, buyurun.
20.- Diyarbakır Milletvekili İdris
Baluken’in, HDP grup önerisinin Genel Kurulda görüşülmesinin İç Tüzük
hükümlerine uygun olduğuna ve bu konunun tartışılmasının gereksiz olduğuna
ilişkin açıklaması
İDRİS
BALUKEN (Diyarbakır) – Sayın Başkan, şimdi, tabii, buradaki tartışmaları
dışarıdan izledim ben. Bir kere, burada bir tartışma açmanız kesinlikle doğru
değildir. Danışma Kurulundan geçmiş, Kanunların onayını almış bir araştırma
önergesinin görüşülüp görüşülmeyeceğine bir siyasi parti grubu ya da grup
başkan vekili karar veremez. Demin ifade etmiş olduğunuz cümlelerin tamamı da
şahsınızı bağlayan cümlelerdir. Bizim araştırma önergemizi hazırlayan
milletvekillerimiz bölgede bizzat bulunarak, orada yaşanan sıkıntıların
içerisinde yer alarak, oradaki tespitlerini yazıya dökerek bir araştırma
önergesi hazırlamışlardır ve bunu Meclis Başkanlığına sunmuşlardır. Meclis
Başkanlığı bu araştırma önergesini inceledikten sonra araştırma önergesine onay
vermiş, Kanunlar gerekli incelemeleri yaptıktan sonra da araştırma önergesi
Danışma Kuruluna sevk edilmiştir. Danışma Kurulundan grup önerisi olarak buraya
geldikten sonra da sizin böyle bir tartışma açmanız zaten en başından beri
doğru olmamıştır. Velev ki böyle bir şey yaptınız, diğer siyasi parti grupları
da belli konuda bazı önerilerde bulunmuşlar, grubumuz adına da grup başkan
vekilimiz orada hem Meclis oturumunu yöneten Başkan Vekili olarak sizlerin hem
de diğer siyasi partilerin grup başkan vekillerinin önerileri doğrultusunda
önergeyle ilgili kendi iradesiyle, grubumuzun iradesiyle bazı düzenlemeler
yapmış ve geçerli olan grup önerisini de görüşülmek üzere tekrar tarafınıza
sunmuştur. 
Dolayısıyla,
bu konuyla ilgili herhangi bir tartışma falan söz konusu değildir. Meclis
araştırması önergemizin burada görüşülmesi İç Tüzük’ün bütün maddelerine
tamamen uygundur.
Diğer
taraftan, bu “katliam yapma” meselesiyle ilgili sizler, hiçbir zaman, burada
oturumu yönetmekle görevli olan Meclis başkan vekilleri de siyasi parti
gruplarına bir istikamet belirleyemezsiniz, bir çerçeve belirleyemezsiniz. Bu
ülkenin yakın tarihinde olan Roboski’yle ilgili araştırma önergesi verince
oraya ne yazacağız? Orada sizin bulunma sebebiniz Meclis Genel Kurulunu İç
Tüzük’e uygun olarak yönetmektir, onun dışında bir olayla ilgili, bölgede
yaşanan yakıcı gelişmelerle ilgili şahsi düşüncelerinizi siyasi parti grubunun
iradesinin üstüne koyma gibi bir yetkiniz ve sorumluluğunuz asla söz konusu
değildir. 
Grup
önerimiz, demin ifade ettiğim gibi, bütün bu aşamaları geçtikten sonra da Genel
Kurulda görüşülmeye uygundur. O nedenle oturuma devam etmeniz, önergemizi hızla
işleme almanız gerekiyor. 
Teşekkür
ederim. 
BAŞKAN
– Evet, tabii ki… 
İDRİS
BALUKEN (Diyarbakır) – Bunu da ilk defa gördük.
BAŞKAN
– Bir saniye… 
İDRİS
BALUKEN (Diyarbakır) – Yani Danışma Kurulundan gelen bir grup önerisine…
BAŞKAN
- Daha önce de burada düzeltmeler yapıldı.
İDRİS
BALUKEN (Diyarbakır) – Hayır, hayır, siyasi parti grubunun …
BAŞKAN
– Yapıldı daha önce de. 
İDRİS
BALUKEN (Diyarbakır) – Olur mu öyle şey!
BAŞKAN
– Şimdi sayın milletvekilleri, evet, ben tarafsız bir Meclis Başkan Vekili
olarak Anayasa ve İç Tüzük’e uygun olarak bu Meclisi yönetmek durumundayım,
ülkenin ve milletin bölünmez bütünlüğünü savunmak durumundayım ve bu bağlamda
da Anayasa, İç Tüzük neyi emrediyorsa onu uygulamak benim görevim; asli görevim
budur. Bu doğrultuda gerekli düzeltmelerin yapılmasını biz arzu ettik.
İDRİS
BALUKEN (Diyarbakır) – Bunu burada yapamazsınız Sayın Başkan. 
BAŞKAN
- Az önce de ifade ettim bu düzeltmeler yapıldı, yapıldıktan sonra da... 
İDRİS
BALUKEN (Diyarbakır) – Bunu Danışma Kurulunda yaparsınız. 
BAŞKAN
– Daha önce de burada yapıldı bunlar ve bu bağlamda şu anda grup önerisinin
görüşmelerine de başlayacağız. 
İDRİS
BALUKEN (Diyarbakır) – Sayın Başkan, bu konudaki tartışmayı Genel Kurulda
yapmanız doğru değildir, İç Tüzük’e uygun değildir; varsa bu konuda sizin
itirazınız ya da herhangi bir siyasi parti grubunun itirazı Danışma Kurulunda
bu görüşülür, gerekli öneriler orada yapılır, gerekli düzeltmelerle ilgili
tartışmalar orada tüketilir. Danışma Kurulundan bir karar alındıktan sonra burada
siyasi parti gruplarının bakış açısına göre, siz, önergelere bir istikamet
belirleyemezsiniz. Böyle bir uygulama yok, daha önce de böyle bir pratik hiç
olmadı.
BAŞKAN
– Sayın Baluken, 67’nin ikinci fıkrasına bakarsanız, burada daha önce de Meclis
teamüllerinde de sıkça gördüğümüz, yapıldı bunlar.
İDRİS
BALUKEN (Diyarbakır) – Niye o zaman Danışma Kurulundan onay verilmiş? 
BAŞKAN
– Danışma Kurulu toplanamadı zaten, Danışma Kurulunda dahi görüşülmedi.
İDRİS
BALUKEN (Diyarbakır) – Gelsinler o zaman, hayır, kimin itirazı varsa gelir
orada yapar. 
BAŞKAN
– Şimdi, Sayın Baluken…
İDRİS
BALUKEN (Diyarbakır) – Sizin itirazınız varsa, gördüğünüz, düzeltilmesi gereken
bir husus varsa orada o itirazı yaparsınız ama Danışma Kurulundan Genel Kurula
geldikten sonra böyle bir tartışma yapmak bundan sonra Meclis çalışmalarını
kilitleme açısından da kötü bir emsaldir. İyi, biz, o zaman bundan sonra
hoşumuza gitmeyen hiçbir siyasi parti grubunun önerisini burada görüştürmeyiz,
usul tartışmaları açarız. Bu tartışmalar Danışma Kurulunda yapılır ve tükenir.
BAŞKAN
– Evet, çok teşekkür ediyorum.
Oktay
Bey, sizin daha önce araştırma önergeniz iade edilmişti; iade edildiği için
zaten onu görüşme imkânı yoktur. Burada iade edilen bir araştırma önergesi ve
dolayısıyla bir grup önerisi yoktur ve bu grup önerisi üzerinde burada her
zaman yaptığımız uygulama hem grubun rızası hem de ilk imza sahibinin de gene
parafını almak suretiyle gerekli düzeltmeler yapılmıştır. Dolayısıyla grup
önerisinin görüşmelerine başlamak durumundayız. 
OKTAY
VURAL (İzmir) – Sayın Başkan, siz iradenizle bu önergeyi işleme almama
iradesini belirttiniz bu şekliyle, bu irade beyanı olmuştur. Evet, oldu çünkü
değiştirme iradesi işleme almama iradesidir. Geri iade etmeniz gerekiyor bunu. 
Şimdi,
ben istirham ediyorum; 481 sıra no.lu Araştırma Önergesini genel evraktan
getirir misiniz? Meclis Başkanlığında buna göre, usulüne uygun bir araştırma
önergesi var mı? Bu bir teknik konu değil Sayın Başkan. Açıkçası, bu konuda bu
irade beyanının düzeltilmiş olması yanında, yeni bir irade beyanı olarak
tecelli etmesi gerekiyor. Milliyetçi Hareket Partisi Grubu olarak… Polisi,
askeri suçlayan, onların katliam yaptığına ilişkin…
BAŞKAN
– O ibareler düzeltildi Sayın Vural.
OKTAY
VURAL (İzmir) - …bu iddiaların çıkartılmasına yönelik Halkların Demokratik
Partisi milletvekillerinin bir irade beyanı olduğunu ifade ediyorsunuz. Ben de
diyorum ki bu irade beyanı nerededir?
BAŞKAN
– Şimdi okutacağım efendim.
OKTAY
VURAL (İzmir) – Efendim, araştırma önergesindekini diyorum.
BAŞKAN
– Sayın Vural, şimdi, hepimiz çok iyi biliyoruz ki bu düzeltmeler daha öncede
sıkça yapıldı, yine aynı şekilde yapıldı. Benim iade etmem söz konusu değildir
çünkü benim direkt iade etmem –Meclis Başkanlığından işleme alınmış bir
araştırma önergesi- söz konusu değil ama burada gerekli düzeltmeleri yapma
noktasındaki irademizi ortaya koyduk ve bu bağlamdaki hassasiyetler karşılandı.
Dolayısıyla, Halkların Demokratik Partisi Grubunun vermiş olduğu bu önerinin
görüşmelerine başlamak durumundayız.
OKTAY
VURAL (İzmir) – Sayın Başkan, bu, bir yeni önergedir. Bakın, bu, bir yeni
önergedir. Yeni önergenin tarih, sayı almak…
BAŞKAN
– Sayın Vural, iade edilmedi ki bu, yeni bir öneri… Düzeltmeler yapıldı, iade
edilen bir öneri yok ortada. Mevcut öneri üzerinde düzeltmeler yapıldı.
OKTAY
VURAL (İzmir) – Efendim, olur mu? İç Tüzük’te ne diyor?
BAŞKAN
– Mevcut öneri üzerinde düzeltmeler yapıldı.
OKTAY
VURAL (İzmir) – İç Tüzük 67: “Başkanlığa gelen yazı ve önergelerde kaba ve
yaralayıcı sözler varsa, Başkan, gereken düzeltmelerin yapılması için, o yazı
veya önergeyi sahibine geri verir.”
BAŞKAN
– Düzeltme yaptık efendim. Meclis Başkanlığı tarafından gruba tekrar iade
edilen bir araştırma önergesi yok efendim.
OKTAY
VURAL (İzmir) – O önergenin sahibi kimdir diyorum. Bu önergenin sahibi kimdir?
20 milletvekilidir. 
BAŞKAN
– Evet efendim.
OKTAY
VURAL (İzmir) – 20 milletvekilinin hangi irade beyanı vardır, onu öğrenmek
istiyorum.
BAŞKAN
- Sayın Vural…
İDRİS
BALUKEN (Diyarbakır) – Araştırma önergesinin içeriğinin tamamı bizim irade
beyanımızdır Sayın Başkan. Böyle bir tartışma olabilir mi?
BAŞKAN
– Sayın Vural…
İDRİS
BALUKEN (Diyarbakır) – Daha önce iade edilmiş MHP’nin grup önerisi, 17-25
Aralıkla ilgili grup önerisi burada gerekli düzeltmeler yapıldıktan sonra
verildi ve orada Başkanlık Divanı tarafından takdir edildikten sonra da
görüşmeye geçildi. Şu anda benzer bir durum da söz konusu değil. İade edilmiş
bir önerge yok. Kanunlardan onay almış, Meclis Başkanlık Divanı tarafından
kabul edilmiş, Danışma Kurulundan da geçmiş bir önerge var. Sizin bunu burada
tartışmaya açmanız da zaten doğru değil.
OKTAY
VURAL (İzmir) – Çok açık, çok doğru.
İDRİS
BALUKEN (Diyarbakır) – Doğru değil yani.
OKTAY
VURAL (İzmir) – Yani bu durumda diyorlar ki buradaki düzeltmeler filan olmaz
diyor, ben Meclis Başkanına vermişim…
İDRİS
BALUKEN (Diyarbakır) – Burada tartışmaya açılmaz diyoruz Sayın Başkan.
OKTAY
VURAL (İzmir) – Ben Meclis Başkanına vermişim, bu irade orada duruyor. Bu irade
orada duruyor…
İDRİS
BALUKEN (Diyarbakır) – Sayın Başkan, sizin yapmanız gereken şey şu…
OKTAY
VURAL (İzmir) – Yani değişmedi bu, değişmedi.
BAŞKAN
– Sayın Vural... Sayın Vural, şimdi grup önerisini okutacağız.
İDRİS
BALUKEN (Diyarbakır) – Danışma Kurulunun tutanaklarına bakıp MHP’nin itirazının
ne yönde olup olmadığına bakmanız gerekiyor. Orada öyle bir itiraz yapılmış mı,
siz o itirazlar neticesinde Halkların Demokratik Partisine farklı bir öneride
bulunmuşsunuz. Eğer bu tarz süreçler olmamışsa Genel Kurula gelen bir önerge
üzerinde siz zaten böyle bir tartışma açamazsınız.
BAŞKAN
– Bir iade söz konusu değil. Burada bir düzeltme var.
İDRİS
BALUKEN (Diyarbakır) – İade yok zaten.
BAŞKAN
– Bir düzeltme var. O iadeyi de ben yapabilecek pozisyonda değilim efendim. 
OKTAY
VURAL (İzmir) – Sayın Başkan… Sayın Başkan, şimdi…
BAŞKAN
– Meclis Başkanlığında işleme alınmış ama burada bir düzeltme yapılarak biz bu
öneriyi işleme alıyoruz.
OKTAY
VURAL (İzmir) – Şimdi, Sayın Başkan, Meclis Başkanlığının iradesi buraya
gelmiş, bunlar hiçbir şeyi meşrulaştırmaz. Meclis Başkanlığının hatasıdır bu.
Meclis Başkanlığı, Milliyetçi Hareket Partisinin önergelerini iade edebiliyor
da polisleri, askeri suçlayan bu önergeleri neden iade etmiyor? Niye iade
etmiyor? (MHP sıralarından alkışlar) 
ERKAN
AKÇAY (Manisa) – Tüm mesele bu.
OKTAY
VURAL (İzmir) – Meseleyi… Meseleyi…
BAŞKAN
– Şimdi, Sayın Vural, sadece size yönelik değil, HDP’nin de çokça önerisi iade
edildi, CHP’nin de oldu…
OKTAY
VURAL (İzmir) – Efendim olabilir. Ben bu önergeden bahsetmiyorum.
BAŞKAN
– …ve bu önerge henüz inceleme aşamasında olan bir araştırma önergesi.
OKTAY
VURAL (İzmir) – Sayın Başkan… Sayın Başkan…
BAŞKAN
– Henüz inceleme aşamasında olan bir öneride Meclis Başkanlığının yapacağı şu
aşamada bir şey yok. 
OKTAY
VURAL (İzmir) – Sayın Başkan, imza sahipleri diyor ki: “Benim önergem Meclis Başkanına
verdiğim önergedir. O önerge değiştirilmemiştir. Burada yaptığınızın bir anlamı
yok.” Bu durumda, Sayın Başkan, bir…
İDRİS
BALUKEN (Diyarbakır) – Sayın Başkan, buradaki tartışmaların tamamı usule
dairdir. 
OKTAY
VURAL (İzmir) – Sayın Başkan…
İDRİS
BALUKEN (Diyarbakır) – Zaten birazdan esasa dair tartışmalar yapılırken içeriğe
dair görüşlerimizi aktaracağız. Burada usule dair açmış olduğunuz tartışma
zaten doğru olmamıştır. Dolayısıyla şu anda bu tartışmanın bitmesi gerekiyor. 
OKTAY
VURAL (İzmir) – Çok doğru. 
BAŞKAN
– Evet…
İDRİS
BALUKEN (Diyarbakır) – Hızla, biz esas içerik olarak orada ne yazarız ne
yazmayız bunu zaten kürsüden ifade edeceğiz. Bizim açımızdan başka bir siyasi
parti grubunun…
BAŞKAN
– Sayın Baluken…
İDRİS
BALUKEN (Diyarbakır) – …bir milletvekilinin ya da Meclisi yöneten bir Meclis
başkan vekilinin olayları nasıl değerlendirip değerlendirmediği değil,
Halkların Demokratik Partisi milletvekillerinin orada yapmış olduğu gözlemler
ve tespitler önemli. Ben, dikkat ederseniz, şu ana kadar içeriğe dâhil herhangi
bir tartışmaya girmedim. Usule dair bu tartışmanın bile yapılması yanlıştır.
BAŞKAN
– Teşekkür ediyorum Sayın Baluken. 
Sayın
Vural, ben öneriye geçiyorum.
Usul
tartışması talebiniz var mı sizin?
OKTAY
VURAL (İzmir) – Sayın Başkan, bir dakika… İstirham ediyorum…
Sayın
Başkan, bakın, çok ciddi bir süreçten geçiyoruz. Bu konuda askerimizi ve
polisimizi itham eden önerge Meclis Başkanlığında duruyorken bu önergeyi bir
Danışma Kurulu aracılığıyla gündeme getirme konusundaki düzeltme, düzeltilen
şekliyle böyle bir önergenin olmadığını ortaya koyuyor. Bu çok önemli bir
konudur. İstirham ediyorum usul tartışması açınız ve değerli milletvekillerinin
iradesine başvurunuz. 
Bu
bir usuli, teknik bir konunun ötesinde bir siyasi irade beyanıdır. Gelin hep
beraber, birlikte, böyle bir önergenin, Meclis Başkanlığında duran bu önergenin
gündeme alınıp alınmama konusunda değerli milletvekillerinin iradesine
başvurun. Bunu istirham ediyorum.
BAŞKAN
– Sayın Vural, ben gündeme geçiyorum. 
Bakın,
sizin bir…
İDRİS
BALUKEN (Diyarbakır) – Sayın Başkan, İç Tüzük’ün hiçbir yerinde asker ve polis
ithamıyla ilgili herhangi bir şey yok. Bu bir siyasi parti grubunun ya da grup
başkan vekilinin şahsi görüşüdür. Biz daha önce de buraya önerge verdiğimizde
Berkin Elvan’ın polis tarafından katledildiğini ifade ettik, Ethem Sarısülük’ün
polis kurşunuyla katledildiğini ifade ettik, Roboski’nin TSK’ya bağlı uçaklar
tarafından yapıldığını ifade ettik. Dolayısıyla, bugüne kadar bu konuda
herhangi bir şekilde ortaya çıkmayan bir itirazın, İç Tüzük’ün hiçbir
maddesinde yer almayacak şekilde ortaya çıkması kabul edilir değil.
BAŞKAN
– Sayın Baluken, konu açıklığa kavuşmuştur.
İDRİS
BALUKEN (Diyarbakır) - Tabii ki polis ve askerin bugüne kadar bir tek insanı
öldürmüş olmasını bile katliam olarak değerlendiren HDP’nin, bu konuyla ilgili
görüşlerini Meclis Genel Kuruluna getirme hakkı vardır ve bu konuda da grup
başkan vekilinin dediği gibi olayı genelleştirme değil, orada çocuğu, kadını
öldüren kişilerin durumuyla ilgili bir araştırma önergesi talebi söz konusudur.
Dolayısıyla, böyle bir tartışma olmaz.
BAŞKAN
– Konu açıklığa kavuşmuştur Sayın Baluken.
Halkların
Demokratik Partisi Grubunun…
OKTAY
VURAL (İzmir) – Önce usul tartışması açın.
BAŞKAN
– Evet, usul tartışması açıyorum.
OKTAY
VURAL (İzmir) – Aleyhte.
İDRİS
BALUKEN (Diyarbakır) – Lehte.
ÖZGÜR
ÖZEL (Manisa) – Aleyhte.
MEHMET
DOĞAN KUBAT (İstanbul) – Lehte.
RAMAZAN
CAN (Kırıkkale) – Lehte.
BAŞKAN
– Aleyhte, Sayın Vural, Sayın Özel; lehte, Sayın Baluken, Sayın Kubat.
Evet,
usul tartışması lehinde ilk söz Sayın Baluken’e aittir.
Buyurun
Sayın Baluken. (HDP sıralarından alkışlar) 
Üç
dakika veriyorum.
VIII.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ahmet
Aydın’ın HDP grup önerisini gündeme almasının İç Tüzük hükümlerine uygun olup
olmadığı hakkında
İDRİS
BALUKEN (Diyarbakır) – Teşekkür ederim.
Sayın
Başkan, değerli milletvekilleri; hepinizi saygıyla selamlıyorum.
Lehinizde
söz almak zorunda kaldım ama deminden beri ifade ettiğim gibi, burada işletmiş
olduğunuz bu tartışmanın tümü yanlış bir tartışmadır. Meclis Başkanlığı
tarafından onaylanmış, Kanunlar tarafından Danışma Kuruluna getirilmiş, Danışma
Kurulunda herhangi bir itiraza uğramamış olan bir önergenin burada, tekrar, bir
siyasi parti grubunun görüşleri doğrultusunda tartışmaya açılması hiçbir
şekilde kabul edilemez. 
Biz
Halkların Demokratik Partisi olarak bugüne kadar kendi bakış açımızla
hazırlamış olduğumuz önergelerin tamamını Meclis Başkanlığına sunduk. Belli
gerekçelerle iade edilen önergelerle ilgili kendi grubumuzun iradesi
doğrultusunda belli birtakım düzenlemeler yaptıktan sonra da tekrar Meclis
Başkanlığına o önergeleri geri gönderdik. Şimdi, Meclis Başkanlığının bu
tutumunu biz eleştirirken siz şimdi buraya yeni bir âdet getiriyorsunuz yani
Danışma Kurulundan geçen bir önergeyi tekrar tartışmaya açıyorsunuz, böyle bir
şey var mı? Böyle bir şey olamaz. 
Bu
ülkede polisin ya da askerin katliam yaptığını, çocuk katlettiğini söylemek,
bir siyasi parti grubunun yerinde yapmış olduğu çalışmalarla ilgili ortaya
koyduğu bir tespittir, “Meclis bunu araştırsın.” der. Bunu söylerken bütün
polis ya da bütün askere yönelik bir ithamdan çok, bu hak ihlalinin yaşandığı,
çocuğun katledildiği ya da katliamın yaşandığı yere yönelik o iddiaların Meclis
tarafından araştırılmasını öneriyor. 
Tabii
ki daha önce de benzer şekilde aynı terminolojiyle vermiş olduğumuz önergeler
vardı. Biz Berkin Elvan’ın ekmek almaya giderken bir polis kurşunuyla
öldürülmesini bir katliam olarak değerlendiriyoruz; Ethem Sarısülük’ün Ankara’nın
göbeğinde, 500 metre ötede polis kurşunuyla katledilmesini bir katliam olarak
değerlendiriyoruz. Roboski’yle ilgili aynı şeyi düşünüyoruz. Şu anda, Cizre’de,
üç gündür, 28 sivil insanın sığınmış olduğu bir bodrum katında, bakanlık
yetkilileriyle yapmış olduğumuz görüşmelere rağmen, başbakan yardımcısıyla
yapmış olduğumuz görüşmelere rağmen, onların vermiş olduğu talimatlara rağmen
hâlâ oraya ambulans gitmediği için 4 insanın yaşamını yitirmesini bir katliam
olarak değerlendiriyoruz. Bunu farklı bir bakış açısıyla görenler varsa gelir,
burada, Meclis kürsüsünde ifade ederler, onun gereğini de halk takdir eder. 
Bugüne
kadar, yaşam hakkı ihlaliyle ilgili Halkların Demokratik Partisi Grubunun
ilkesel duruşu ortadadır. Bu ilkesel duruş doğrultusunda hazırlamış olduğumuz
önergelerin Meclis tarafından değerlendirilmemiş olması maalesef daha büyük
ihlalleri ve daha büyük suçları beraberinde getiriyor. Dolayısıyla, lehinizde
olmakla birlikte, bugün açmış olduğunuz tartışmanın da…
(Mikrofon
otomatik cihaz tarafından kapatıldı) 
İDRİS
BALUKEN (Devamla) - …tamamen yanlış ve keyfî bir uygulama olduğunu belirtmek
istiyorum. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Aleyhte, Sayın Vural, buyurun efendim. 
OKTAY
VURAL (İzmir) – Teşekkür ederim. 
Sayın
Başkan, çok değerli milletvekili arkadaşlarım; bu önerge Meclis Başkanlığına
geliyor. Bu önergede, 61 çocuğun Polis Özel Harekât ve Jandarma Özel Harekât
timlerince katledildiği iddialarından hareketle bir araştırma yapılması ve
içinde de sürekli polisi, askeri suçlayan ifadeler ve bu önergenin gündeme
alınması isteniyor. 
Milliyetçi
Hareket Partisi olarak biz diyoruz ki: Polisi, askeri katliamcı, öldüren bir
noktaya getiren bu önerge doğrudan doğruya Anayasa’nın ilgili maddelerine ve İç
Tüzük’e aykırıdır. Konusu suç teşkil eden bu isnadı Türkiye Büyük Millet
Meclisi görüşemez. Bunun üzerine, önergeyi sunarken Danışma Kurulu önergesinde
birtakım değişiklikler yapılıyor. HDP Grubu, polisleri, askerleri suçlayan bu
iddialarından vazgeçiyor, buna göre. 
İDRİS
BALUKEN (Diyarbakır) – Ne alakası var. Orada okumuyor musun, “Yaşam hakkı
ihlali…” diyor?
OKTAY
VURAL (Devamla) – Ama grup başkan vekili diyor ki: “Hayır, 481 sıra no.lu
Meclis Başkanlığında olan o önergemiz duruyor. Buradaki değişikliğiniz onu değiştirmez.”
Onun için buradaki değişikliğin bir anlamı yoktur. Önerge milletvekilleri
tarafından verilmiştir. Milletvekilleri tarafından verilen önergenin
milletvekilleri tarafından yenilenmesi gerekiyor. Halkların Demokratik
Partisinin polisi, askeri suçlamaktan vazgeçen yeni bir iradesi olursa, yeni
bir 482 sıra sayısıyla veya başka bir sıra sayısıyla gündeme gelir, genel
evraktan geçer, ondan sonra bunun da usulüne uygun olarak Danışma Kurulu
tarafından gündeme alınması istenebilir. 
Ama
değerli arkadaşlarım, burada yapılmış palyatif bir değişiklik genel evrakta
duran bu suçlamaları değiştirmiyor. Onun için Milliyetçi Hareket Partisi olarak
böyle bir irade beyanıyla bunların değiştirilmesi konusunda atılan adımı
meşrulaştırmak durumundayız, hukukileştirmek durumundayız. Burada kalkıp
efendim, çocukların öldürülmesinden bahsedenler, bebek katillerinin kim
olduğunu gayet iyi biliyor. Oradaki insanlara zulmedenlerin, sofradaki
insanları öldürenlerin, çocukları öldürenlerin kimler olduğunu milletimiz
biliyor. İşte, terörle mücadele edenler bu teröristlerle mücadele ediyor. O
yörede kanun çerçevesinde görev yapan güvenlik görevlilerini suçlayan bu
önergenin gündeme alınmasıyla ilgili bu husus yeni bir önerge olduğu için
“Alamazsınız.” dedik. 
Sayın
Başkanım, bu önerge doğrudan doğruya Meclis Başkanlığına, buraya verildiği için
güdeme almama yetkisi vardır. İstirham ediyorum Sayın Başkan, usul tartışması
bu, önemli bir konudur. Terörle mücadelede Türkiye Büyük Millet Meclisinin
askerin ve polisin yanında olduğunu göstermek için bu kararınızı, usul
tartışmanızı lütfen milletvekillerinin oyuna sununuz, kendiniz karar
vermeyiniz, istirham ediyorum.
(Mikrofon
otomatik cihaz tarafından kapatıldı)
OKTAY
VURAL (Devamla) - Terörle mücadele eden askerimizin, polisimizin yanında
olunduğu iradesinin Türkiye Büyük Millet Meclisi tarafından verilmesinin çok
önemli olduğunu ifade ediyor, hepinize saygılarımı arz ediyorum. (MHP
sıralarından alkışlar)
BAŞKAN
– Teşekkürler Sayın Vural.
Tutumum
lehinde ikinci söz İstanbul Milletvekili Sayın Kubat’a aittir.
Buyurun
Sayın Kubat.
MEHMET
DOĞAN KUBAT (İstanbul) – Çok değerli Başkanım, öncelikle şunu ifade etmek
isterim ki düzeltmeden önceki HDP grup önerisinin o içeriğiyle gerçekten Genel
Kurulda görüşülemeyeceğine dair Milliyetçi Hareket Partisinin görüşüne aynen
katılıyorum, o içerik Anayasa ve İç Tüzük’e tamamen aykırıydı. (AK PARTİ
sıralarından alkışlar) 
Şimdi,
tabii, değerli arkadaşlar, burada araştırma önergesini görüşmüyoruz, araştırma
önergesi şu anda sırada bekliyor, onun bugün gündeme alınarak görüşmelerinin
yapılmasına dair İç Tüzük’ün 19’uncu maddesinin atfı suretiyle 63’e göre bir
usul tartışması yapıyoruz aslında şu anda grup önerilerini görüşürken, o da bir
usul tartışması niteliği itibarıyla. Dolayısıyla, bizim usulen belli bir
meseledeki tavrımız, esasa yönelik tavrımızdan farklı olabilir. Burada
Halkların Demokratik Partisinin vermiş olduğu araştırma önergesindeki
gerekçeler gerçekten -arada, içeride de izah ettik- Anayasa’ya kesinlikle
aykırı ifadeler içeriyordu, somut biçimde kesin yargı içeren suçlamalar vardı
yani bir iddianame hüviyetini taşıyordu. Ancak bu görüşmeler sonrasında burada
araştırma önergesi hüviyeti usuli açıdan görüşülebilir bir noktaya getirildi.
Burada yaşam hakkı uluslararası hukukla da güvence altına alınmış bir haktır,
bunun ihlaline yönelik iddialarla ilgili olarak bir araştırma önergesi hüviyeti
şu anda kazanmış durumda. 
Bunun
şu an gündeme alınıp alınamayacağına ilişkin tartışmaya gelince, arkadaşlar,
evet, biz bunu usulen uzlaşmayla yapıyorduk. Sayın Akif Hamzaçebi Başkanımızın
daha bir ay önceki yönettiği oturumda da buna benzer bir düzeltme iradesini
eğer ortaya koyuyorsa Genel Kurul bu noktada grupların mutabakatıyla bu
görüşmelerin yapılmasından yana bir tavır koyuyordu. Biz, AK PARTİ olarak devletin
ve milletin birliğini ve ülkenin huzur ve güvenliğini sağlamak için canını
dişine takarak hukuk içerisinde fedakârca yürütülen; polisimizin, askerimizin,
korucularımızın, bütün kamu görevlilerimizin, sağlık görevlilerimizin,
öğretmenlerimizin orada yürüttüğü mücadeleye sonuna kadar destek veriyoruz.
Bunların eylem ve işlemlerinden dolayı bir kısım hukuka aykırılık iddiaları
olabilir. Bunu, usul çerçevesinde, yine Anayasa ve İç Tüzük’ün kuralları
çerçevesinde, fikir özgürlüğü çerçevesinde elbette siyasi partiler dile
getirebilir. Biz de Hükûmet olarak, AK PARTİ Grubu olarak bu iddiaların kati
suretle doğru olmadığını, yanlış olduğunu buradan bir kez daha ifade ediyorum.
Ancak şu anda düzeltme neticesi, hukuka aykırılıklar giderildiğinden dolayı ve
grupların bu konuda bir uzlaşı olması durumunda, bu önergenin görüşülmesi
noktasında…
OKTAY
VURAL (İzmir) – Uzlaşma yok.
MEHMET
DOĞAN KUBAT (Devamla) – Değerli Başkanım onu ifade ediyorum, İç Tüzük, yani bu
da bir usul tartışması mahiyetinde olduğundan dolayı görüşülmesinde bir mahzur
olmadığını, bunun dışında…
(Mikrofon
otomatik cihaz tarafından kapatıldı)
MEHMET
DOĞAN KUBAT (Devamla) - …esasa ilişkin bütün iddiaları kökten reddettiğimizi
yüce heyetinize arz eder, saygıyla sizleri selamlarım. (AK PARTİ sıralarından
alkışlar)
BAŞKAN
– Teşekkür ediyorum Sayın Kubat.
OKTAY
VURAL (İzmir) – Doğan Bey, fotokopideki değişiklik aslını nasıl değiştiriyor?
Milletvekilleriyle doğruları paylaşalım, burada net olalım lütfen. 
BAŞKAN
- Tutumum aleyhinde ikinci ve son söz Manisa Milletvekili Sayın Özel, buyurun. 
Süreniz
üç dakikadır. (CHP sıralarından alkışlar)
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlıyorum.
Sayın
Başkan, şu anda bulunduğunuz konumda, pozisyonda olmayı gerçekten istemezdik.
Meclis Başkanımız kuyuya bir taş attı deyim yerindeyse, bunu 40 tane grup
başkan vekili, 40 tane Meclis başkan vekili gelse bu noktadan sonra bunu
düzeltmek mümkün değil. Açmış olduğunuz usul tartışması ve lehinizde iktidar
partisi grubu adına konuşan Sayın Kubat’ın ifadelerinin tamamı da Sayın Meclis
Başkanı tekzip ve hatasını teşhis ve teşhir noktasındadır. Çünkü, Sayın Meclis
Başkanı daha önce defalarca Anayasa’ya ya da İç Tüzük’e aykırılıklar
gerekçesiyle verilmiş olan pek çok önergemizi iade etmişken bugün Halkların
Demokratik Partisinin önergesini iade etmiyorsa bu noktada, bundan sonra
yapması gereken -oturuma ara verilmesi- sizin yerinize oturumu yönetmek üzere
kendisinin gelmesi, kararının arkasında durmasıdır. 
Şimdi,
siz, Sayın Başkanın hata yaptığını düşünerek, bir doktor reçetesinde düzeltme
yapıp doktorun altına paraf atması suretiyle hasta mağduriyetinin önüne
geçilmesi gibi bir uygulamayı Halkların Demokratik Partisinin önergesi üzerinde
yapıyorsunuz. Önerge, içerik olarak esasa yönelik olarak burada konuşulur,
tartışılır. 
Cumhuriyet
Halk Partisi olarak her zaman şunu söyledik -biraz önce sizden aynı ifadeleri
duymak hem sevindirici hem şaşırtıcı- biz, kimsenin suçu ispatlanana kadar
suçlu muamelesi görmemesini, bu kürsülerden de bu ifadeleri kullananların son
derece dikkatli olmaları gerektiğini savunuruz. Ancak, geçen dönem grup başkan
vekilliği görevini üstlendiğiniz grubunuzun gerek siz gerekse çok sayıda
temsilcisi, Ergenekon davası sürerken o davada yargılanan kişilere buradan açıkça
“terörist” dediniz, Balyoz davasında yargılanan kişilerin tamamını “darbeci”
olarak itham ettiniz. Askerî casusluk davasında kişilerin mesleki onurlarına
casus, kişisel onurlarına fuhuş lekesi sürüldü. Bunların her birisi, burada
bizim tarafımızdan masumiyet karinesi bağlamında ifade edildi. Hem grubunuzdan
tepkiler oldu hem de peşi sıra sataşmadan söz alarak bu konuda darbeciye
“darbe” denileceğini, orada ortada kesin bir vaka olduğunu falan ifade ettiniz.

Şimdi
geldiğimiz noktada, sizin o günkü durumlarla ilgili “Kandırıldık.” diyor
olmanız, o gün hukuka uygun davranmamanızı ve bugün de buradaki savunmanızın
içindeki kavramsal çelişkiyi maalesef ortadan kaldırmaz. Ayrıca, aynı tutumu
sürdürüyor, akademisyenlere, muhalefet partisi milletvekillerine -başta
Cumhurbaşkanı, Başbakan ağzıyla- vatan hainliği yaftasını vurmaktan da
çekinmiyorsunuz. Tutumunuzun tamamen aleyhindeyiz. 
Saygılar
sunarım. (CHP sıralarından alkışlar)
BAŞKAN
– Teşekkür ediyorum Sayın Özel.
Sayın
Vural’ın daha önce mezkûr önergesi -MHP tarafından verilen önergesi- Meclis
Başkanlığınca iade edildiği için grup önerisi o zaman konusuz kalmıştır.
Dolayısıyla, oturumu yöneten başkan vekilinin teknik olarak bir düzeltme
yapması da mümkün değildi.
Şimdi,
HDP grup önerisine gelince, HDP grup önerisine konu araştırma önergesiyse
Meclis Başkanlığınca henüz inceleme aşamasında ve dolayısıyla iade dâhil
herhangi bir işlem yapılmamış. HDP grup önerisine konu bu araştırma önergesi
hâlen Genel Kurulun bilgisine sunulup gelen kâğıtlara alınmış değildir, hâlen
inceleme aşamasında olduğundan Meclis Başkanlığınca herhangi bir işleme de konu
yapılmamıştır. Dolayısıyla, HDP grup önerisi konusuz değildir, iade
edilmemiştir, önerge sahiplerince de, daha önceki teamüllere de uygun bir
şekilde Anayasa ve İç Tüzük’e göre gerekli düzeltmeler yapılmıştır.
OKTAY
VURAL (İzmir) – Hangi milletvekilleri yapmış Sayın Başkan, kimler?
BAŞKAN
– Diğer yandan, ilk imza sahibi tarafından…
OKTAY
VURAL (İzmir) – Kim?
BAŞKAN
- …önergenin düzeltilmesiyse, dediğimiz gibi, Meclis teamüllerine de uygun
olduğundan tutumumda bir değişiklik yoktur.
OKTAY
VURAL (İzmir) – Kim efendim, bu paraflar kimin?
BAŞKAN
– Daha önce de…
Bakın,
şu anda önümde bir örnek var.
OKTAY
VURAL (İzmir) – Sayın Başkan, niye ısrar ediyorsunuz? Bu önergenin aslı Meclis
Başkanında duruyor.
BAŞKAN
– Sayın Vural, tamamen Meclise, İç Tüzük’e uygun bir şekilde.
OKTAY
VURAL (İzmir) – Dolayısıyla, bu irade yeni bir araştırma önergesi olmasını
gerektiriyor.
BAŞKAN
– Bakın, Şırnak Milletvekili Aycan İrmez’in vermiş olduğu bir araştırma
önergesi var, aynı şekilde paraf ederek, düzelterek devam ettirilmiştir.
OKTAY
VURAL (İzmir) – Sayın Başkan, polisi ve askeri suçlayan bir önergenin gündeme
alınmasını lütfen oya sununuz. 
İDRİS
BALUKEN (Diyarbakır) – Sayın Başkan, kanaatinizi belirtin de gündeme geçelim.
BAŞKAN
– Başka da önergeler vardır. Dolayısıyla, tutumumda bir değişiklik yoktur.
OKTAY
VURAL (İzmir) – Oya sunun.
BAŞKAN
– Efendim, sizin oya sunma gibi bir talebiniz vardır… 
OKTAY
VURAL (İzmir) – Sayın Başkan, bu konuda Meclis Başkanlığına verdiğimiz bir
önerge var. 
BAŞKAN
– …ancak, bu benim takdirimdedir.
OKTAY
VURAL (İzmir) – Okuyun efendim.
BAŞKAN
– Tamamen Anayasa’ya ve İç Tüzük’e uygun olarak yönetiyorum ve tutumumda hiçbir
değişiklik yoktur.
OKTAY
VURAL (İzmir) – Sayın Başkan, Meclis Başkanlığına verdiğimiz… 
BAŞKAN
– Tutumumda bir değişiklik yoktur.
OKTAY
VURAL (İzmir) – Efendim, Sayın Meclis Başkanlığına verdiğimiz önergeyi okuyun.
BAŞKAN
– Önergenizi aldım, oya sunmamızı talep ediyorsunuz…
OKTAY
VURAL (İzmir) – Okuyun, ne olduğunu söyleyin.
BAŞKAN
– Oya sunmayı talep ediyorsunuz…
OKTAY
VURAL (İzmir) – Evet.
BAŞKAN
– Bu, tamamen oturumu yöneten Meclis başkan vekilinin takdirinde olan bir konu.

OKTAY
VURAL (İzmir) – Yazıklar olsun ya, yazıklar olsun!
BAŞKAN
- Dolayısıyla, tutumumda bir değişiklik yoktur.
OKTAY
VURAL (İzmir) – Niye?
İDRİS
BALUKEN (Diyarbakır) – “Tutumumda bir değişiklik yoktur.” dediniz, bekliyoruz.
OKTAY
VURAL (İzmir) – Şuna bak, buyurun; Doğan Bey, buyurun…
BAŞKAN
– Halkların Demokratik Partisi Grubunun…
OKTAY
VURAL (İzmir) – Sayın İnceöz, neden istemiyorsunuz?
BAŞKAN
- …İç Tüzük’ün 19’uncu maddesine göre verilmiş bir önerisi vardır…
OKTAY
VURAL (İzmir) – Buyurun oya sunalım.
BAŞKAN
- …okutup işleme alacağım ve oylarınıza sunacağım.
OKTAY
VURAL (İzmir) – Milletvekili olarak biz reddedilmesini istiyoruz,
reddedilmesini istiyoruz.
BAŞKAN
– Buyurun efendim. 
OKTAY
VURAL (İzmir) – Reddedilmesini istiyoruz, haydi!
BAŞKAN
– Okutuyorum…
OKTAY
VURAL (İzmir) – Haydi, haydi!
YILMAZ
TUNÇ (Bartın) – Sayın Vural, biraz sonra reddedeceğiz zaten.
OKTAY
VURAL (İzmir) – Böyle bir şey olur mu canım? Böyle bir şey olur mu ya?
YILMAZ
TUNÇ (Bartın) – Sayın Vural, biraz sonra reddedeceğiz, reddedeceğiz; sen merak
etme.
BAŞKAN
– Sayın Vural, tartışma sona ermiştir, gündeme geçtik. Lütfen…
OKTAY
VURAL (İzmir) – Fotokopi üzerinde yapılan değişikliği aslında nasıl kabul
edersiniz, böyle bir şey olur mu yahu?
YILMAZ
TUNÇ (Bartın) – Sayın Vural, biraz sonra reddedeceğiz, biraz sonra reddedeceğiz
zaten, hiç merak etme.
OKTAY
VURAL (İzmir) – Önemli olan bunu reddetmektir. 
YILMAZ
TUNÇ (Bartın) – Hayır, biraz sonra reddedeceğiz. Reddedeceğiz bakın, o zaman da
ret vereceğiz.
OKTAY
VURAL (İzmir) - Önemli olan bu iradeye karşı durmaktır. Ne kadar sessizsiniz
ya? Ne kadar sessizsiniz?
BAŞKAN
– Buyurun Sayın Kırcı.
IX.- ÖNERİLER
A) Siyasi Parti Grubu Önerileri
1.- HDP Grubunun, 5/1/2016 tarihinde
Diyarbakır Milletvekili Nursel Aydoğan ve arkadaşları tarafından, 7 Haziran
seçim sonuçlarından sonra sokağa çıkma yasağı ilan edilen bölgelerde işbu
önergenin yazım tarihi itibarıyla 61 çocuğun yaşam haklarının ihlal edildiği
iddialarından hareketle yaşanan çocuk ölümlerinin ve bu yaşam hakkı
ihlallerinin önlenmesi amacıyla verilmiş olan Meclis araştırması önergesinin,
Genel Kurulun bilgisine sunulmak üzere bekleyen diğer önergelerin önüne
alınarak 26 Ocak 2016 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
(Kâtip
Üye Balıkesir Milletvekili Sema Kırcı tarafından önergenin okunmasına başlandı)
“Türkiye Büyük Millet Meclisi Başkanlığına
Danışma
Kurulunun 26/01/2016 Salı günü (bugün) yaptığı toplantısında
toplanamadığından…”
OKTAY
VURAL (İzmir) – Yazıklar olsun! Yazıklar olsun!
RUHİ
ERSOY (Osmaniye) – Samimiyet, samimiyet.
(Kâtip
Üye Balıkesir Milletvekili Sema Kırcı tarafından önergenin okunmasına devam
edildi)
“…grubumuzun
aşağıdaki önerisinin, İç Tüzük’ün 19’uncu maddesi gereğince Genel Kurulun
onayına sunulmasını saygılarımla arz ederim.
 Çağlar
Demirel
 Diyarbakır
 Grup
Başkan Vekili
Öneri:
5
Ocak 2016 tarihinde, Diyarbakır Milletvekili Sayın Nursel Aydoğan ve
arkadaşları tarafından verilen (481 sıra numaralı), 7 Haziran seçim
sonuçlarından sonra sokağa çıkma yasağı ilan edilen bölgelerde işbu önergenin
yazım tarihi itibarıyla 61 çocuğun yaşam haklarının ihlal edildiği
iddialarından hareketle…”
RUHİ
ERSOY (Osmaniye) - Milletin iradesini istiyoruz, milletin.
OKTAY
VURAL (İzmir) – Ben milletin iradesinden bahsediyorum, ondan sonra terörle
mücadele ahkâmı kesiyorsunuz.
(Kâtip
Üye Balıkesir Milletvekili Sema Kırcı tarafından önergenin okunmasına devam
edildi)
“…yaşanan
çocuk ölümlerinin ve bu yaşam hakkı ihlallerinin önlenmesi amacıyla Türkiye
Büyük Millet Meclisine…”
OKTAY
VURAL (İzmir) – Böyle bir şey olmaz.
RUHİ
ERSOY (Osmaniye) – Samimiyet, terörle mücadelede samimiyet. Türk polisinin,
Türk askerinin katliamcı olarak ifade edildiği bir ortamda Türkiye Büyük Millet
Meclisinde durmuyoruz. Buna müdahale etmeyen iktidarı ve Meclis başkan vekilini
protesto ediyoruz.
(Milliyetçi
Hareket Partisi Milletvekilleri Genel Kurul salonunu terk etti)
(Kâtip
Üye Balıkesir Milletvekili Sema Kırcı tarafından önergenin okunmasına devam
edildi)
“…verilmiş
olan Meclis araştırma önergesinin Genel Kurulun bilgisine sunulmak üzere
bekleyen diğer önergelerin önüne alınarak 26/01/2016 Salı günlü birleşiminde
sunuşlarda okunması ve görüşmelerin aynı tarihli birleşiminde yapılması
önerilmiştir.”
BAŞKAN
– Halkların Demokratik Partisi grubu önerisi…
OKTAY
VURAL (İzmir) – Sizin de katil olduğunuza ilişkin önerge gelse ne yapacaksınız?
BAŞKAN
- …lehinde ilk söz Siirt Milletvekili Besime Konca’ya aittir.
Buyurun
Sayın Konca. (HDP sıralarından alkışlar)
Süreniz
on dakikadır. 
BESİME
KONCA (Siirt) – Sayın Başkan, ben bugün yine bu Genel Kurulu selamlamayacağım.
YILMAZ
TUNÇ (Bartın) – Niye çıktın o zaman? 
BESİME
KONCA (Devamla) – Çünkü sandalyelerin yarısı boştur.
YILMAZ
TUNÇ (Bartın) – Nerede boş, gözlerin mi görmüyor senin?
BESİME
KONCA (Devamla) - Burada, Hükûmet yetkililerinin ve 316-317 vekili olan
Hükûmetin… Bu sandalyelerin, bu kürsülerin burada dolu olması gerekiyordu.
YILMAZ
TUNÇ (Bartın) – Dolu işte, görmüyor musun?
HASAN
KARAL (Rize) – Biz de seni dinlemiyoruz o zaman.
BESİME
KONCA (Devamla) – Adım adım insanların öldüğü, dört gündür 4 insanın, her gün 1
insanın hayatını kaybettiği ve 24 insanın da hâlen tehlikede olduğu, her an
ölebileceği bir gün yaşıyoruz ve biz Parlamentodayız. Bunları dile getirmek
için, bunları muhalefetle ve Hükûmetle paylaşmak ve ortak bir çözüm bulmak için
bugün biz bu Parlamentodayız. Çoğu arkadaşlarımız bu çatışmayı, çoğu
arkadaşlarımız bu katliamları engellemek için bugün Parlamentoda değiller.
Evet,
önergemizi kabul etmeyebilirler, MHP, şu an burayı terk etti ve gitti. Burada
olsalardı sorardık: 12 Eylülde Maraş katliamını kim yaptı acaba, polis, asker
bu kadar masumsa? Sivas katliamını kim yaptı? 1990’larda binlerce insanı kim
öldürdü? Eğer bugün terörle mücadeleyi haklı görüyorsanız ve eğer bugün,
burada, Silopi’de, Cizre’de, Sur’da elli altı gündür yüz binlerce insan abluka
altındaysa, bütün illeri sayarsak milyonlarca insan abluka altındaysa, bugün
Cizre’de elli dört gündür sokağa çıkma yasağı söz konusuysa bunları neyle
açıklayacağız? Bunları araştırmayacak mıyız? O zaman araştırma önergelerimizden
niye korkuyorsunuz? Burada tartışalım. Madem siz haklısınız, madem polis, asker
hukuksuzluk yapmıyor, kanunsuzluk yapmıyor, cinayet işlemiyor, o zaman niye
görüşmüyorsunuz? Niye siz içinde yer almıyorsunuz bu komisyonun? Niye gidip siz
araştırmıyorsunuz? Yaptığını bildiğiniz için, bugün, burada usul tartışması
yapıyorsunuz ya da bu önergenin buraya gelmemesi gerektiğini söylüyorsunuz.
Bunu bildiğiniz için, bundan emin olduğunuz için ve geçmişte, partiler olarak
siz de bunun içinde yer aldığınız için, siyaseten olsun bireyleriniz ve politikalarınız
olsun, bunu yürüttüğünüz için bugün bu araştırma önergesinin geçmemesi için
direniyorsunuz. 
Bunları
her zaman dile getireceğiz. Bunları tartışmak zorundayız. Şu an biz çok daha
farklı şeyler de yapabilirdik. Çok daha farklı şeyler de yapabilirdik. Bu
Meclisin bu durumu tartışması lazım. 
Biz,
beş gündür, Başbakanla iki gün görüşmek için randevu istedik, tartışmak
istedik. İçişleri Bakanıyla görüşüyoruz, Millî Savunma Bakanıyla görüşüyoruz,
Kamu Düzeni ve Güvenliği Müsteşarıyla görüşüyoruz. Başbakan “Sağlık Bakanımız
işini yapıyor.” diyor, “İçişleri Bakanımız görevini yapıyor.” diyor ve beş
gündür hâlen bu 28 insanımıza ulaşamıyoruz. Ve hâlen o beş katlı binanın iki
katı bombalarla harabe edilmiştir, yıkılmıştır, iki katı kalmıştır. Beş katlı bir
binada 28 insan mahsur kalmıştır, katliamla karşı karşıyadır. 
Bu
ülkeyi kim yönetiyor acaba? İçişleri Bakanının gücü yetmiyorsa, Millî Savunma
Bakanı “Çözeceğim.” deyip gücü yetmiyorsa, bugün bütün sağlık kurumları Sağlık
Bakanından bu sorunun çözümü için randevu almak ve görüşmek istedikleri hâlde
bir şeyler yapamıyorlarsa, odalar ve barolar başkanları Şırnak’a müdahale
etmek, bu soruna dâhil olmak istiyorlarsa ve hâlen bir şey yapamıyorlarsa bu
ülkeyi kim yönetiyor. Hükûmete sormak istiyoruz: Siz kürdistan illerimizde
yetkinizi kime verdiniz?
MUHAMMET
BALTA (Trabzon) – Kürdistan illeri yok!
BESİME
KONCA (Devamla) – AKP Hükûmetine ya da seçmenine sormak istiyorum: Siz bir
hükûmet kurmaları için mi, bu ülkeyi yönetmeleri için mi AKP’ye oy verdiniz?
Gerçekten özel harekât timlerine mi, esedullah timlerine mi ya da başka
bilemediğimiz hangi güçler için oy kullandınız? Çünkü bugün orayı bu güçler
yönetiyor. İçişleri Bakanı bir şey yapamıyorsa, Savunma Bakanı yapamıyorsa,
Sağlık Bakanı yapamıyorsa, Başbakan… Evet, ben de vardım, iki dakika ayaküstü
görüştük “Bunu çözün.” dememize rağmen Başbakan bu 24 insanın hayatını nasıl
kurtaracağını değil “Orada hendekler var.” diyor ayaküstü. Bu hendeklerle
ilgili de bakın, vekili olduğum ilde de durum budur. Vekili olduğum ilde iki
gündür mahalleler abluka altındadır. Şehir dışından paletli panzerler getirilip
tepelere konuşlandırıldı ve orada hendek yok, orada barikat yok, bunu bilmeniz
gerekiyor. Bunu bilmeniz gerekiyor, orada terörist de yok. Orada bir halkı
ablukaya alıyorsunuz. Terörle mücadele ediyorsanız “Deneyimliyiz.” diyoruz niye
peki milyonlar üzerinde sokağa çıkma yasağı ilan ediyorsunuz, elektriğini
kesiyorsunuz, suyunu kesiyorsunuz, başka şeyler yapıyorsunuz? 
Bakın,
oradaki yaralı insanların… Panzerden atılan bombalarla, kurşunlarla ayağından
yaralanan insanın beş gündür ayağı kangren oluyor. İçecek suları söz konusu
değil. Bu değildir sizin terörle mücadele yönteminiz. Bu sizin
güçsüzlüğünüzdür. Bu Mecliste siyaset üretilemediği için, CHP de MHP de AKP’nin
arka bahçesi gibi burada çalıştığı için orada insanlar katlediliyor. Buna niçin
sesinizi çıkarmıyorsunuz? Her öldürülen asker için “Allah’tan rahmet
diliyorum.” diyorsunuz. Parlamento Allah’tan rahmet dileme yeri değil,
sorunları çözme yeridir, sorunları görüşme yeridir. Bunu niye yapmıyorsunuz?
Evet,
Silopi’de de, Cizre’de de, söylediğimiz gibi… Takip ediyorum, bak, özel harekât
timleri Twitter’larında yarın bir gün Şırnak’ta, yarın bir gün İdil’de ya da
başka bir yerde ne yapacaklarını bangır bangır tartışıyorlar ve Twitter’larda,
Facebook’larda paylaşıyorlar. Ama sizin kamu görevlileriniz Siirt’te 110 kamu
çalışanı için Facebook ve Twitter hesaplarındaki paylaşımlarından dolayı
soruşturma açıyor.
Bak,
Mücahit Ongulu Siirt’te katledildi, üniversite öğrencisiydi ve “Volkan” adında
polis amiri -soyadını bilmiyorum- vekil olarak bana dedi ki: “Ben Mücahit’i
senden daha iyi tanıyorum, ben bu kadar gün evlerine gitmişim.” Göz altına
alınmış ve orada katledildi, 5 kişi katledildi. Bedenini götürdüler, başını sokakta
bıraktılar bir insanın. Bunların hepsi cinayettir, bunların hepsi katliamdır ve
o sokakta bırakılan başı insanlar ertesi gün gördü, savcılığı çağırarak götürüp
savcılığa teslim ettiler. Siz hangi anlayışla yönetiyorsunuz? Bu kürsülerde
oturmakla, bu koltuklarda oturmakla oralarda yaşananı göremezsiniz,
görmüyorsunuz. 
Bak,
bugünkü bütün havuz medyasının manşeti neydi, bakmışsınızdır. Cizre’de bir evde
kalıp, Türk Bayrağı’nı asıp “Burada kaldık, yedik, içtik, size de 100 lira
bırakıyoruz, azdır.” diye, bütün manşetler buydu. O evin insanları nerededir,
niye çıktı? Polis ya da özel harekât timi niye gidip bir insanın evinde
kalıyor, yiyor, içiyor, Türk Bayrağı’nı asıp sonra da 100 lira bırakıyor? Ve
niye bütün basın, 28 kişiyi, orada mahsur kalan ve orada yaralı olan, ölümle
pençeleşen insanları manşet yapmıyor; polisin, özel harekât timinin bir evde
bıraktığı 100 lirayı tartışıyor, manşet yapıyor? Bunların hepsi faşizm değil
mi, bunların hepsi katliama teşvik değil mi? Bunu sizin o desteklediğiniz basın
yapmıyor mu?
Bugün
burada başka bir şeyin tartışılmaması gerekiyor. Bugün 4 kişi katledildi, 4
kişi hayatını, yaşamını yitirdi. 24 kişi oradan çıkarılana kadar burada başka
bir şeyin tartışılmasına izin vermeyeceğiz. 
MURAT
DEMİR (Kastamonu) - Yok ya!
BESİME
KONCA (Devamla) - Evet, tartışılmaması gerekir.
MURAT
DEMİR (Kastamonu) - Yok ya!
BESİME
KONCA (Devamla) - Vicdani, ahlaki, insani olarak söylüyorum. 
Gerçekten,
bu Parlamentoyla, bu siyasetle AKP iktidarı kulis iktidarı olmuştur, kulis
partisi olmuştur. Burada yoksunuz; kulislerde oturuyorsunuz, el kaldırmak için
buraya geliyorsunuz.
MURAT
DEMİR (Kastamonu) - Seni mi dinleyeceğiz?
BESİME
KONCA (Devamla) - Bari elinizi burada bırakın gidin. Alın, onu da satın alın,
birer el burada bırakın, otomatiğe de bağlayın, kalkar, iner. Siz niye
buradasınız? 
HASAN
TURAN (İstanbul) - Sizi dinlemek istemiyoruz. 
BESİME
KONCA (Devamla) - Siyasetinizin hepsi kulistir. Kamuoyuna, topluma, halka,
Parlamentoya, muhalefete açık bir siyasi kültürünüz yoktur, bir siyaset anlayışınız
yoktur. Türkiye’yi demokratikleştirme gibi bir perspektifiniz söz konusu değil.
MEHMET
AKİF YILMAZ (Kocaeli) - Kendi sıralarına bakıp söyle bunu.
BESİME
KONCA (Devamla) - Bak, Cumhurbaşkanı aylardır periyodik olarak muhtarlarla
toplantı yapıyor. Yeni periyoduna kaymakamları ekledi, hayırlı olsun. Diyor ki:
“Terörle mücadelede yasal sorunumuz yoktur, hukuk sorunumuz yoktur. Güçlü
çalışacak bireylere ihtiyacımız var, insanlara ihtiyacımız var.” Ve bugün orada
kayyum görevini kaymakamlara vermiştir, “Her şeyi yapabilirsiniz, belediyenin
yetkilerine müdahale edebilirsiniz.” diyor. Başka şeyler söylüyor, diyor ki:
“Doğrudan bana ulaşabilirsiniz. Sekreterliğim üzerinden direkt bana
ulaşabilirsiniz…” 
(Mikrofon
otomatik cihaz tarafından kapatıldı)
BESİME
KONCA (Devamla) - …olup biten sorunları.” Bu işleyiş kimindir? Bu Hükûmet niye
var? Bu Başbakan niye var? 
Bu
araştırma önergemizi görüşmek zorundasınız. Kendinize güveniyorsanız
araştırırsınız, içinde yer alırsınız; soruşturulur, haklılığınız açığa çıkar. 
MEHMET
AKİF YILMAZ (Kocaeli) - Araştırmaya gerek yok Hanımefendi.
BAŞKAN
- Süreniz dolmuştur Sayın Konca.
BESİME
KONCA (Devamla) - Yoksa tarih bunu yazacak, vicdanınız sızlayacak. (HDP
sıralarından alkışlar)
BAŞKAN
- Halkların Demokratik Partisi Grubu önerisi aleyhinde Zeki Aygün, Kocaeli
Milletvekili.
Buyurun
Sayın Aygün. (AK PARTİ sıralarından alkışlar)
Süreniz
on dakikadır.
ZEKİ
AYGÜN (Kocaeli) - Değerli Başkan, sayın milletvekilleri; ben de hepinizi sevgi
ve saygıyla selamlıyorum. 
HDP’nin
araştırma önergesi üzerine, aleyhine söz almış bulunuyorum. 
Aşağı
yukarı üç aydan beri burada HDP’nin milletvekilleri canhıraş bir şekilde söz
almış konuşuyorlar. Tabii, ben şunu merak ediyorum: Kırk yıldan beri ölen bu
insanlar veya şehit olan askerimiz, polisimiz için acaba bu kadar canıyürekten
konuştular mı burada? Hayır. 
SİBEL
YİĞİTALP (Diyarbakır) – Herkes için konuşuyoruz biz. 
ZEKİ
AYGÜN (Devamla) – Önerge verdiler mi? Hayır. Ha, bugün niye bağırıyorlar, niye
bu kadar yapıyorlar? Belli ki sırtlarını dayadıkları o PKK terörünün elemanları
öldüğü için bağırıyorlar. (AK PARTİ sıralarından alkışlar) 
ABDULLAH
ZEYDAN (Hakkâri) – Halk ölüyor, halk, siviller ölüyor. 
ZEKİ
AYGÜN (Devamla) – Hayır, orada halk ölüyor, halkı öldüren sizsiniz ve sebep
oluyorsunuz, burada sözcülüğünü yapıyorsunuz. (HDP sıralarından gürültüler)
Bakın, ben üç yıldan beri Hakkâri koordinatörlüğü yapıyorum, Kocaeli
Milletvekiliyim, Hakkâri koordinatörlüğü yapıyorum. 
NİHAT
AKDOĞAN (Hakkâri) – Niye yüzde 8 oy aldınız acaba?
ZEKİ
AYGÜN (Devamla) – Biraz önce de söylediniz “Oraya gidiyor musunuz?” diye. Ben
geçen hafta ve bu hafta Van’daydım. Van’da güç birliği toplantısı yaptı Sayın
Bakanımız. Oraya bütün sivil toplum örgütleri geldi, herkes geldi, Van’ı nasıl
kalkındırırız, nasıl ekonomik sorunlarını çözeriz, bu insanları nasıl refaha
kavuştururuz diye herkes geldi ama sizin milletvekilleriniz gelemedi çünkü
dağdan izin alamadılar, belediye başkanınız dahi gelemedi. (AK PARTİ
sıralarından alkışlar) Ben oradaydım. Ben üç yıldan beri Hakkâri’ye gittim.
Hakkâri’deki tespitlerimi size burada söyleyebilirim. 
BESİME
KONCA (Siirt) – Onun için taşıyorsunuz değil mi şehirleri?
ZEKİ
AYGÜN (Devamla) – Bugün size oy veren, korkuyla oy veren oranın insanının ilk
gittiğim gün bana söylediklerini söylüyorum. Bakın, ben Adil Zozani’ye de hatta
dedim ki: Gel, seninle birlikte Hakkâri sokaklarında, Yüksekova sokaklarında
gezelim, karşılıklı oturalım, konuşalım ama yok, misafirperverlik bile
göstermediler, gösteremezsiniz.
NİHAT
AKDOĞAN (Hakkâri) – Zaten öyle tanıyorsunuz, sadece öyle tanıyorsunuz, başka
ötesi yok.
ZEKİ
AYGÜN (Devamla) – Bakın, arkadaşlar, siz bu konuda samimi değilsiniz. Eğer
samimi olsaydınız, bugün verdiğiniz önerge gibi, 1993 yılında sivil 33
askerimiz şehit edildiği zaman aynı hassasiyeti gösterirdiniz. 
NİHAT
AKDOĞAN (Hakkâri) – Peki, şu anda bir şehirde kaç yerde arama noktası var? 
ZEKİ
AYGÜN (Devamla) – Ama onları katleden, şehit eden o PKK’nın yanında durdunuz ve
burada sözcülüğünü yapıyorsunuz. Ayıptır, ayıp! 
NİHAT
AKDOĞAN (Hakkâri) – Oradaki insanlara hayatı zindan ettiniz. 
ZEKİ
AYGÜN (Devamla) – Bakın, bugün siz eğer ölümler üzerine konuşacaksanız, bunlar
çok konuşuldu burada. Siz bu işin sonucunu konuşuyorsunuz, sebeplerini
konuşmanız lazım. Sebepleri şunlar…
NİHAT
AKDOĞAN (Hakkâri) – Sizin seçim kazanmanız, sizin seçim kazanmanız, sebep o. 
ZEKİ
AYGÜN (Devamla) – Bugün “medeni” dediğimiz ülkelerin, yüzümüzü çevirdiğimiz
ülkelerin, 400 bin Müslüman ölürken seyreden, 12 Fransız öldüğü zaman dünyayı
ayağa kaldıran o çifte standartlı medeni ülkelerin şu anda çizmiş olduğu
projelerin piyonusunuz ve onun burada sözcülüğünü yapıyorsunuz. (AK PARTİ
sıralarından alkışlar) 
NİHAT
AKDOĞAN (Hakkâri) – Piyon sizsiniz, sizsiniz. Biz orada halkın içerisinden
geliyoruz, sokaktan geliyoruz saraydan gelmiyoruz.
ZEKİ
AYGÜN (Devamla) – Evet, nasıl piyonudur, görün. Bakın, kırk yıllık süreci bir
inceleyin, bunu çok rahat görürsünüz. Siz, 1980 yılında PKK terör örgütü
çıktığı zaman ve onun savunucusu çıktığı zaman ne diyordunuz: Bölgenin
kalkınmamışlığı üzerine, bölgenin gelişmemişliği üzerine siyaset ürettiniz.
Peki, biz bu siyaseti üretirken ve geldiğimiz 2002’de oranın yöre insanı bize
tek şunu söyledi: Olağanüstünü kaldırın, başka bir şey istemiyoruz. Ama biz
geldik olağanüstünü, bir ay sonra kaldırdık. 
MAHMUT
TOĞRUL (Gaziantep) – Aman, aman! Kaldırdığınız olağanüstüyle sokağa çıkılmıyor.
ZEKİ
AYGÜN (Devamla) – Ondan sonra ne yaptık biliyor musunuz? O mağdur politikası
yaptığınız -aynı Alman Milletvekili Claudia Roth’un ve Mitterand’ın karısıyla
beraber- her hafta Diyarbakır’a gidip “Bak, bunlar, devlet size okul yapmıyor,
yol yapmıyor, hastane yapmıyor, havaalanı yapmıyor.” diye mağdur edilen
politikaların yanında yer alarak yaptığınız bütün hizmetleri yaptık.
NİHAT
AKDOĞAN (Hakkâri) – Yaptığınızı burada sunmayın, yapmanız gerekenler bunlar,
yapmanız gerekenler.
MAHMUT
TOĞRUL (Gaziantep) – İnsanlar sokağa çıkamıyor.
ZEKİ
AYGÜN (Devamla) – On üç yıldan beri bunu yaparken bunu yakan PKK terör
örgütünün burada gelip sözcülüğünü yaptınız. Bakın, bu millet sizin bu çift
yüzünüzü gördü. 
MERAL
DANIŞ BEŞTAŞ (Adana) – Ya, bu sizin göreviniz, göreviniz.
ZEKİ
AYGÜN (Devamla) – Bakın, devlet bugüne kadar kudret elini gösterdi, size üç
yıldan beri de şefkat elini gösterdi. 
SİBEL
YİĞİTALP (Diyarbakır) – Göstermesin. Mecburdur, mecburdur yapacak tabii.
ZEKİ
AYGÜN (Devamla) – Barış sürecini başlattı. O barış sürecinde ne yaptınız
biliyor musunuz: Halkı tehdit ettiniz, sandıkları esir aldınız. 
SİBEL
YİĞİTALP (Diyarbakır) – Mecburdur, görevidir.
ZEKİ
AYGÜN (Devamla) – Sırtınızı dayadığınız o PKK’nın, Dağlıca’daki terör örgütünün
haber verip o şehir yapılanmasıyla ortaklaşa çalışıp orada insanları baskı
unsuru yaptınız. 
SİBEL
YİĞİTALP (Diyarbakır) – İnsanlar şehir merkezinde tanklarla dövülüyor,
tanklarla.
ZEKİ
AYGÜN (Devamla) – Ve orada hakkını savunduğunuz insanlardan haraç istediniz
vergi adı altında. Vermeyince evini yaktınız, arabasını yaktınız ve kendilerini
kurşunladınız. Vatandaş sizin yüzünüzü gördü. Bakın, bunu gördüğü içindir ki
bir ay önce, bayramdan bir ay önce 38 militan Yüksekova’ya indi, halkı
silahlandırmak istedi. Halk silahı almadı ve geldi devlete haber verdi. 
SİBEL
YİĞİTALP (Diyarbakır) – İki gün oraya gidin, hikâye yazma.
ZEKİ
AYGÜN (Devamla) – Devlet 38 militanı temizledi ve orada şunu gördük: Demek ki
benim bin yıl beraber yaşadığım Kürt kardeşim, Çanakkale’de omuz omuza yatan
dedelerimiz, omuz omuza yatan o kardeşim sizin bu çift yüzünüzü gördü ve ASALA
Ermeni terör örgütünün arkasında durmadığını gördü. Maalesef, bu gerçeği
gördüğü için bugün arkanızda değiller. Siz de bundan şimdi rahatsız oluyorsunuz
ve burada, şimdi, telsizlerdeki konuşmalarda ne diyor: “Uymayan, bize destek
olmayan halkı kurşunlayın.” Bunları hep yaşadık, yaşıyoruz. Siz bu gerçekleri
görmediğiniz için, uluslararası oyunun piyonu olan PKK’nın şu anda burada
sözcülüğünü yapıyorsunuz, hiç kusura kalmayın. (AK PARTİ sıralarından alkışlar,
HDP sıralarından gürültüler)
MAHMUT
TOĞRUL (Gaziantep) – Bakın, dört gündür 24 insan orada bodruma tıkılmış, her
gün 1’ini öldürüyorsunuz.
ZEKİ
AYGÜN (Devamla) - Bakın arkadaşlar, bugün Orta Doğu’yu kan gölüne çevirenler,
Şii-Sünni kavgası yaptıranlar, otuz yıldan beri de bize Kürt-Türk kavgası
yaptırdılar, piyon olarak kullandılar. Bundan yüz yıl önce de Osmanlı’yı
dağıtan o Haçlı Seferlerinin Haçlı zihniyeti o zaman da piyon kullandı.
Anzaklıları getirdi, benim ecdadımla göğüs göğüse çarpıştırdı, 250 bin şehit
verdik. Onun için sizler bu gerçekleri görmüyorsunuz. O oyunu hazırlayanlar o
gün de maşa kullandılar. Bugün maşanın şekli değişti, kendi kurdunu kendi
içinden üretiyor. 
Bakın,
Şırnaklı bir aşiretin evladıyla konuştum; ne diyor, biliyor musunuz: “Benim
dedeme yüz yıl önce Lawrence’in adamları geldi, şu teklifte bulundu, dedi ki:
‘Siz burada güçlü bir aşiretsiniz, sizi biz silahlandıralım ve Osmanlı’ya karşı
bayrak açın.’” Dedesinin verdiği cevap şu: “Onlar Müslüman, ben de Müslüman’ım
elhamdülillah, siz keferesiniz.” (AK PARTİ sıralarından alkışlar)
NİHAT
AKDOĞAN (Hakkâri) – Ama Müslümanların cenazeleri yedi gün sonra…
ZEKİ
AYGÜN (Devamla) – “Ben Müslüman’ı arkadan vuracak kadar kahpe değilim.” diyen
bir ecdadın torunlarısınız ama bugün, maalesef, o küresel oyunların şu anda
sözcülüğünü burada yapıyorsunuz. “Ben, bin yıldan beri beraber yaşadığım öz
babamı…”
NİHAT
AKDOĞAN (Hakkâri) – Taybet İnan’ın yedi gün sokakta cenazesi kaldı.
ZEKİ
AYGÜN (Devamla) – “Ne kadar kötü olursa olsun o benim öz babamdır ama ben başka
bir üvey baba istemiyorum.” diyen bir anlayışın torunlarısınız ama yanlış
yoldasınız.
NİHAT
AKDOĞAN (Hakkâri) – Bir söyleyin bakalım: Müslüman Müslüman’a bunu yapar mı?
ZEKİ
AYGÜN (Devamla) - Evet, Müslüman’ın Müslüman’a işte maalesef…
NİHAT
AKDOĞAN (Hakkâri) – Yedi gün Taybet İnan’ın cenazesi sokağın ortasında kaldı.
ZEKİ
AYGÜN (Devamla) - İşte, o fitne, fesat ve şeylerden kaynaklanan…
NİHAT
AKDOĞAN (Hakkâri) – Kimin döneminde? Din tüccarlığını yapan parti döneminde.
ZEKİ
AYGÜN (Devamla) - Değerli arkadaşlar, bakın, bu küresel oyunları görün, siz
bunun maşası olmayın...
NİHAT
AKDOĞAN (Hakkâri) – Siz de olmayın.
ZEKİ
AYGÜN (Devamla) - …burada sözcülüğünü yapmayın.
Bakın,
yazıktır bu millete. Komşunun 800 kilometrelik sınırında olan hâli
görüyorsunuz. 
NİHAT
AKDOĞAN (Hakkâri) – O zaman gelin, Parlamentoda konuşun bunları, halkı
öldürmeyin.
ZEKİ
AYGÜN (Devamla) - Siz onların burada sözcülüğünü yapıyorsunuz, akan kanı
görmüyorsunuz. 
NİHAT
AKDOĞAN (Hakkâri) – Kim döküyor, kim, kim?
ZEKİ
AYGÜN (Devamla) - Bizim 33 gencecik fidan gibi askerimizi şehit edenler nerede,
onun için bir sesiniz çıktı mı burada? 
BESİME
KONCA (Siirt) – Çıkıyor, söylüyoruz!
ZEKİ
AYGÜN (Devamla) - Dağlıca’da 16 askerimiz şehit edildi, sesiniz çıktı mı
burada, rahat rahat oturuyordunuz orada? 
NİHAT
AKDOĞAN (Hakkâri) – Ne yaptılar, cenazelerini kim aldı? Bizim barış anneleri ve
milletvekilimiz gitti, onları aldı.
ZEKİ
AYGÜN (Devamla) - Ne zaman sırtınızı yasladığınız o PKK terör örgütünün
elemanları orada ölüyor, ondan sonra geliyorsunuz, burada ciyak ciyak
bağırıyorsunuz. Onun için hiç kusura kalmayın…
ABDULLAH
ZEYDAN (Hakkâri) – 7 Haziranda iktidar olsaydınız hiç kimse ölmezdi!
ZEKİ
AYGÜN (Devamla) - Bakın, ben kefenini beline sarmış bir kurucu genel başkanın
temsilcisiyim. Ben de kefenimi belime sardım, Bursa Koordinatörlüğünden Hakkâri
Koordinatörlüğüne geldim ve üç yıldan beri orada koordinatörlük yapıyorum ve şu
anda Van’ı da aldım. 
BURCU
ÇELİK ÖZKAN (Muş) - Niye o bölgeye kefenle gitmek zorunda kaldınız?
ZEKİ
AYGÜN (Devamla) - Bakın, sizin orada tehditlerinizi… 
NİHAT
AKDOĞAN (Hakkâri) – Kefenle gitmeyin!
ZEKİ
AYGÜN (Devamla) - Bakın, ben orada neler gördüm söyleyeyim size. İlk gittiğimde
insanların söyledikleri şu: “Sayın Vekilim, hiçbir şey istemiyoruz sizden, şu
devlet sandıklara sahip çıksın, şu adamlardan bizi kurtarın.” 
BESİME
KONCA (Siirt) – Çıktı, kaç çıktı? Rakamları, sonuçları söyleyin! 
ZEKİ
AYGÜN (Devamla) - Ondan sonra, Üzümlü ve Derecik kapılarının açılmasını
istediler, gümrük kapılarının. Niye bu kapılar açılmadı bugüne kadar? Çünkü o
üst akıl onu açtırmadı yanlış politikalarla, biz de onlara… Bizi yönetenler,
bugüne kadar yönetenler yanlış yaptılar ve devlet ile askeri karşı karşıya
getirdiler. Şimdi, biz bu oyunu bozduk, biz o kapıları açtık. 30 Mart
seçimlerinden bir ay önce açıldı, kararı verildi ama siz oradaki memurları
kaçıran PKK terör örgütüne ses çıkarmadınız. Evet, Üzümlü Gümrük Kapısı’nda
çalışan memurlar kaçırıldı ve tehdit edildi. 
NİHAT
AKDOĞAN (Hakkâri) – Kim çalışmaların içerisindeydi?
ZEKİ
AYGÜN (Devamla) - Bakın, başka neler gördüm? Kaçırılan AK PARTİ’li bir
arkadaşıma sekiz saat İncil dersi verildi dağlarda. Tamam mı? 
İDRİS
BALUKEN (Diyarbakır) – Sen inanıyor musun buna ya?
ZEKİ
AYGÜN (Devamla) - Evet, İncil dersi verildi. Siz nerelere hizmet ettiğinizi
görüyorsunuz. Gerçekleri görüp de AK PARTİ’ye katılanların… (HDP sıralarından
gürültüler) İnsanın gözünde hâlâ mermi olduğunu gördüm, hâlâ mermi olan gördüm.
Bakın, 7 Haziranda Şemdinli’de Tütünlü köyünde bize destek veren halkın
koyunlarını mezraya çıkarmaması için tehdit eden bir anlayışı gördüm. 
(Mikrofon
otomatik cihaz tarafından kapatıldı) 
ZEKİ
AYGÜN (Devamla) - Van güç birliğinden bahsetmiştim, oraya gidemeyen HDP
milletvekilleri ve belediye başkanını gördüm. 
BESİME
KONCA (Siirt) – Yaşınızdan utanın!
ZEKİ
AYGÜN (Devamla) - Onun için, buradan çıkıp boşuna hamaset yapıp fuzuli yere
çenenizi yormayın. Bu millet bu gerçekleri görmüştür ve sizi çok iyi tahlil
ediyordur. 
BAŞKAN
– Sayın Aygün, süreniz dolmuştur. 
Teşekkür
ediyoruz. 
ZEKİ
AYGÜN (Devamla) – Onun için tehditle aldığınız oylar bile 13,5’tan 10,8’e
düşmüştür, daha da düşecektir, bunu böyle bilin. 
ABDULLAH
ZEYDAN (Hakkâri) – Maşallah, Hakkâri’de iyi çalışmışsınız, yüzde 8 oy aldı AKP,
iyi çalışmışsınız! 
ZEKİ
AYGÜN (Devamla) – Ben hepinizi sevgi ve saygıyla selamlıyorum. (AK PARTİ
sıralarından alkışlar) 
İDRİS
BALUKEN (Diyarbakır) – Sayın Başkan...
BAŞKAN
– Sayın Baluken...
İDRİS
BALUKEN (Diyarbakır) – Konuşmanın tamamı partimize yönelik sataşmayla geçti.
GÖKCEN
ÖZDOĞAN ENÇ (Antalya) – Başkanım, PKK’ya sataştı.
İDRİS
BALUKEN (Diyarbakır) – Piyon olmaktan tutun da...
BAŞKAN
– Buyurun Sayın Baluken. (HDP sıralarından alkışlar)
İki
dakika süre veriyorum sataşmadan. 
Yeni
bir sataşmaya meydan vermeyelim lütfen. 
X.- SATAŞMALARA İLİŞKİN KONUŞMALAR
1.- Diyarbakır Milletvekili İdris
Baluken’in, Kocaeli Milletvekili Zeki Aygün’ün HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Teşekkür ediyorum. 
Sayın
Başkan, değerli milletvekilleri; tekrar hepinizi saygıyla selamlıyorum. 
Sayın
milletvekili de herhâlde yaptığı konuşmanın hiçbir cümlesine inanmıyor olacak
ki bütün...
ZEKİ
AYGÜN (Kocaeli) - Yaşadığım hadiseleri bana anlatma lütfen.
İDRİS
BALUKEN (Devamla) - ...konuşmasını sıramıza onaylatma ihtiyacı hissetti. 
Şimdi,
bu OHAL kaldırma meselesine önce bir gelelim. Şu anda sizin yaptığınız bu hâl
var ya OHAL’i binlerce kez aratan bir hâldir. (HDP sıralarından alkışlar) Yasa
dışıdır, hukuk dışıdır, kanunsuzdur ve her gün yeni bir katliamın altına imza
atmaktadır. (AK PARTİ sıralarından gürültüler) 90’lı yıllarda köyler
boşaltılırken siz bugün hukuk dışı bu hâlle ilçeleri ve illeri boşaltıyorsunuz.

MEHMET
AKİF YILMAZ (Kocaeli) - Yeni Sur’dan geldi teşkilatımız.
İDRİS
BALUKEN (Devamla) – Yüz binlerce insanı sürgüne gönderdiniz. Binlerce insanı,
maalesef bu yapmış olduğunuz uygulamalarla bir katliama tabi tuttunuz.
Sizin
bu askerlerle ilgili belirttiğiniz husus, herhâlde bizi takip etmiyorsunuz (AK
PARTİ sıralarından gürültüler) Burada sizin gibi asker cenazeleri üzerinden
gelip siyaset yapacak değiliz.
NURETTİN
YAŞAR (Malatya) – OHAL’i siz kaldırdınız değil mi?
İDRİS
BALUKEN (Devamla) – Bakın, biz buraya kışla içi şüpheli bir şekilde katledilen
askerlerin önergesini getirdik, reddettiniz; alıkonan askerlerle ilgili
ailelerin beklentisi var, getirdik, reddettiniz. 
Dağlıca’dan
bahsediyorsunuz. Dağlıca’da asker cenazeleri yirmi dört, kırk sekiz saat
boyunca yerde yatarken sizin Başbakanınız Konya’da maç izliyordu, maç.
HÜSNÜYE
ERDOĞAN (Konya) – Doğru söyle, yalan söyleme. 
İDRİS
BALUKEN (Devamla) – Sonra, partili arkadaşlarımız gidip asker cenazelerini
insanlık onuruna yaraşır bir şekilde getirip ailelerine ulaştırdılar. Biz
bunları yaparken siz Taybet ananın cenazesini günlerce sokak ortasında
beklettiniz, 3 aylık Miray bebeğin cenazesini yirmi bir gün boyunca hastane
morgunda bile bekletmediniz. Dolayısıyla, buraya gelip böyle hamaset
söylemlerine siz başvurmayın. 
HÜSEYİN
TURAN (İstanbul) – Hamaset sizin yaptığınız.
GÖKCEN
ÖZDOĞAN ENÇ (Antalya) – Siz âlâsını yapıyorsunuz.
İDRİS
BALUKEN (Devamla) - Gelin gidelim, birlikte araştıralım. Madem Hakkâri Vekili
de olmuşsunuz, siz de onay verin.
(Mikrofon
otomatik cihaz tarafından kapatıldı) 
İDRİS
BALUKEN (Devamla) - Kim hata yapıyorsa; PKK yapıyorsa PKK, devlet yapıyorsa
devlet, raporlaştırıp buraya gelip hep beraber tartışalım diyorum.
GÖKCEN
ÖZDOĞAN ENÇ (Antalya) – PKK terör örgütü, biz devletiz.
İDRİS
BALUKEN (Devamla) - Hepinizi saygıyla selamlıyorum. (HDP sıralarından alkışlar)
ZEKİ
AYGÜN (Kocaeli) – İnsanlarla bizi görüştürmemek için elinizden geleni
yapıyorsunuz.
BAŞKAN
– Halkların…
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Biraz önce HDP Grubundan değerli konuşmacı Cumhuriyet Halk
Partisini -diğer partilerin de ismini vererek- bizim partimizi Adalet ve
Kalkınma Partisinin arka bahçesi olmakla suçladı. O konuda cevap hakkımı kullanmak
istiyorum.
BAŞKAN
– Buyurun Sayın Özel, iki dakika.
Yeni
bir sataşmaya meydan vermeyin.
2.- Manisa Milletvekili Özgür Özel’in,
Siirt Milletvekili Besime Konca’nın HDP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; esasen Adalet ve
Kalkınma Partisi ile HDP Grubu arasında sıkça yaşanan bu tartışmalarda bir
taraf olmak ve bu konuda bir şey söylemek durumunda değiliz ama Cumhuriyet Halk
Partisini -başka partilerin de ismi sayılarak- Adalet ve Kalkınma Partisinin
arka bahçesi olmakla suçladı sayın hatip. 
Cumhuriyet
Halk Partisinin legal ya da illegal hiçbir yapı, hiçbir örgüt, hiçbir kişiden
talimat almayacağını, sadece ve sadece halktan talimat alacağını, bunun resmî
seçimler yoluyla olacağını, sonunda da bir hesap verecekse halka karşı bu
hesabı vereceğini, Cumhuriyet Halk Partisinin yapmış olduğu her icraatın,
burada yapmış olduğu her konuşmanın sadece halkın ortak yararları üzerine yapılmış
konuşmalar olduğunun altını çizer, bu konuşmada grubumuza yapılan saldırıyı da
kınadığımızı ifade etmek isterim.
Ayrıca,
Adalet ve Kalkınma Partisinin değerli konuşmacısının rakamlarla arası pek iyi
değil, dedi ki: “Irak’ta 200 bin Müslüman öldü, sesleri çıkmadı kimsenin ama
Fransa’da 12 Fransız ölünce dünyayı ayağa kaldırdılar.” 2003’ten bugüne kadar
ölen Müslüman sayısı 1 milyon 200 bindir ve “Fransızlar ölünce dünya ayağa
kalktı.” dediğiniz noktada, Sayın Başbakan Davutoğlu Fransa’daki anma toplantısına
gitmiştir. Eleştirdiğiniz eğer Türkiye’den oraya yapılan bu üst düzey katılımsa
takdir sizin, bizce Fransa’daki o terör saldırısına karşı Türkiye'nin orada
temsil edilmesi doğruydu, biz de onu doğru bulduk. Ancak yanlış olan şu: 1
milyon 200 bin Müslüman’ın ölmesi… 1 Mart tezkeresi burada görüşülüp de
oylanırken grubunuzdan bizimle birlikte “hayır” oyu veren ve Türkiye'nin bu
drama, bu katliama ortak olmamasını sağlayan milletvekilleri de… 
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – …o kefeni belindeki kurucu genel başkanınız tarafından tasfiye
edilmiştir, o günden sonra hiçbir makam, mevkide de yer almamıştır.
Konuyu
Meclisin bilgilerine sunarız. (CHP sıralarından alkışlar)
IX.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 5/1/2016 tarihinde
Diyarbakır Milletvekili Nursel Aydoğan ve arkadaşları tarafından, 7 Haziran
seçim sonuçlarından sonra sokağa çıkma yasağı ilan edilen bölgelerde işbu
önergenin yazım tarihi itibarıyla 61 çocuğun yaşam haklarının ihlal edildiği
iddialarından hareketle yaşanan çocuk ölümlerinin ve bu yaşam hakkı
ihlallerinin önlenmesi amacıyla verilmiş olan Meclis araştırması önergesinin,
Genel Kurulun bilgisine sunulmak üzere bekleyen diğer önergelerin önüne
alınarak 26 Ocak 2016 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Halkların Demokratik Partisi Grubunun önerisi lehinde ikinci ve son söz
İstanbul Milletvekili Mehmet Bekaroğlu.
Buyurun
Sayın Bekaroğlu. (CHP sıralarından alkışlar)
Süreniz
on dakikadır. 
MEHMET
BEKAROĞLU (İstanbul) – Sayın Başkan, değerli milletvekilleri; HDP’nin grup
önerisi üzerine söz aldım. Hepinizi saygıyla selamlıyorum.
Önce
şunu ifade etmek istiyorum: Üç aydan beri, yaklaşık üç aydır Parlamento
çalışıyor, aslında çalışıyor gibi görünüyor ama gruplar olarak öyle sanıyorum
ki bindiğimiz dalı kesiyoruz. Değerli arkadaşlarım, üç aydan beri, özellikle
HDP ve AKP gruplarının karşılıklı yapmış oldukları tartışmalarla, bu
Parlamentonun çalışamayacağı, bu Parlamentonun milletin dertlerine derman
olamayacağı izlenimi veriyoruz ve öyle inanıyorum ki bu, yazılmış bir
senaryodur. “Bu Parlamentodan bir şey çıkmaz, dolayısıyla, parlamenter
sistemden de bir şey çıkmaz.” buna koşuyorlar, buna şartlandırıyorlar milleti,
bu konuda bütün grupları uyarmak isterim.
Değerli
arkadaşlarım, Halkların Demokratik Partisinin önerisi bölgedeki sokağa çıkma
yasakları ve çocuk ölümleri üzerine. Bakın, üç aydan beri biz bu konuyu
konuşuyoruz, terör, terörle mücadele ve terörle mücadele esnasında ortaya çıkan
insan hakları ihlalleriyle ilgili konuşuyoruz. Bunlar sonuç değerli
arkadaşlarım, hiçbir zaman esasa girmedim ama insan haklarıyla ilgili de bir
şey söylemek isterim. Bütün savaşlarda bir yaralı varsa -Çanakkale’de bunun
hikâyeleri anlatılır- silahlar susar, o yaralı gidilip, alınır. Bu,
uluslararası insan hakları belgeleriyle de, en vicdanla da, ahlakla da öyledir
değerli arkadaşlarım. Eğer Cizre’de 28 kişi, bunlar kim olursa olsun -masum olur,
terörist olur başka bir şey olur- eğer orada yaralı bekleniyorsa, bunun bir
yolu bulunup bu yaralıların oradan alınması gerekiyor.
Değerli
arkadaşlarım, önce şunu ifade etmek istiyorum, net bir şekilde altını
çiziyorum: Hiçbir egemen demokratik ülkede bir güç çıkıp “Özerklik ilan ettim
ve bunu silahla kabul ettireceğim.” diyemez, derse devlet bu güçle mücadele
eder, bu gücü oradan atar, bu böyle biline, bu hiçbir şekilde tartışılmıyor.
Ama başka bir şey daha var, o da böyle bilinmesi gerekiyor: Devlet, AKP, sadece
böyle bir sorunla asla sadece güvenlikçi politikalarla baş edemez; bu da böyle
bilinmesi gerekiyor. Terörle mücadelenin de, demokratik bir ülkede hukukun
içinde olmak zorunda olduğu da, bu da böyle biline değerli arkadaşlarım. 
Bakın,
sonuçları konuşuyoruz, tabii çok önemli insan hakları ihlalleri, bunları
konuşuyoruz ama esasen önümüzde bir kimlik sorunu var, bir demokrasi sorunu
var, bunun üzerinde oturan bir terör sorunu var. Ha, “Yok” filan diyeceksiniz,
“Kimlik sorunu yok. Nereden çıktı? Biz Kürt meselesini çözdük.” öyle diyor
Sayın Cumhurbaşkanı. “Kalmadı, artık TRT Şeş var, her şey var, hallettik.” Yani
bunları böyle diyebilirsiniz ama insanlar böyle algılıyor. Bu, bir kimlik
sorunudur, demokrasi sorunudur, eşit yurttaşlık sorunudur. Kırk yıldır hatta
yüz yıldır bunun temelinde bu var ve bu siyaset maalesef bunu çözemedi. Ha,
“Çözüm süreci” dediniz. Evet, bütün yanlışlıklarına rağmen, usul yöntem
yanlışlarına rağmen, kapalı kapılar arkasında yapılanlara rağmen, bu millet,
Cumhuriyet Halk Partisi Grubu dâhil bu çözüm sürecini büyük ölçüde destekledi.
Ama ne oldu? Bu kürsüden hiç kimse, Başbakan ya da herhangi bir bakan, herhangi
bir Adalet ve Kalkınma Partisi milletvekili bu sürecin niçin akamete
uğradığını, niçin durduğunu anlatmadı bize; gelip söylemedi niçin bu süreç
durdu, niçin tekrar kan akıyor, bunu kimse söylemedi değerli arkadaşlar. Ama
biz biliyoruz, niçin böyle olduğunu biz biliyoruz. Kimin haklı kimin haksız
olduğu çok önemli değil değerli arkadaşlarım. Biz biliyoruz olayı.
Şimdi,
“Cumhuriyet Halk Partisi ve diğer partiler AKP’nin arka bahçesidir…” Geçen
günlerde de HDP’nin grup başkan vekili çıktı, işte, “Cumhuriyet Halk Partisi ne
diyor belli değil.”
Değerli
arkadaşlarım, Cumhuriyet Halk Partisinin ne dediği çok açık, çok net Sayın
Baluken. Çok açık bir şekilde söylüyor. Bir parti grubu, Cumhuriyet Halk
Partisi, sizin gibi düşünmek, sizin istedikleriniz gibi düşünmek durumunda
değil, Hükûmet gibi düşünmek durumunda değil. Özgün bir şekilde Kürt
meselesinin çözümüyle ilgili, hem yöntem açısından hem de içerik açısından,
esas açısından açık, net şeyleri var. Bir defa, bu sorunun bu Parlamentoda
çözülmesi gerektiğini söylüyor. Kapalı kapılar arkasında yapılacak işlerle bu
sorunun çözülemeyeceğini söylüyor. Bu bir demokrasi meselesidir, bu bir eşit
yurttaşlık sorunudur, bunun halledileceği yer Türkiye Büyük Millet Meclisidir.
Elbette dünyada ne oluyor, bütün bunları biliyoruz. Kırk seneden beri elinde
silahla dağlarda gezen bir örgüt var. Bu sorun çözülürken o örgütün silahlarını
bırakması gerekiyor. Bunun için de dünyayı yeniden keşfetmemize gerek yok.
Bunun için kimler nasıl görüşecek, bütün bunları da biliyoruz ama açık bir
şekilde şuradan ifade ediyoruz: Bu sorun bir demokrasi meselesidir, eşit
yurttaşlık meselesidir. 
Elbette
demokrasi meselesi dediğimiz zaman yerel yönetimler gelir ki Cumhuriyet Halk
Partisi bu konuda Avrupa Yerel Yönetim Özerklik Şartı’nın kabul edilmesiyle
ilgili defalarca açıklama yapmıştır. Dil ve diğer insan haklarıyla ilgili
sorunların hepsini Cumhuriyet Halk Partisi çözmeye katkı sağlamaya hazırdır.
Burada nerede netlik yok Sayın Baluken? Elbette Cumhuriyet Halk Partisi gibi
bir parti sizin istediğiniz gibi ya da Hükûmet kanadının yaptığı gibi
düşünmeyecektir, yapmayacaktır. 
Şimdi
bir soru sormak istiyorum değerli arkadaşlarım Türkiye Büyük Millet
Meclisinden, buradan. Bakın, 2013 Martında Diyarbakır meydanında Nevruz’da bir
şey söylendi. Şimdi egemen Kürt siyaseti bu noktada mı, değil mi, bu soruya
cevap vermek durumundayız. Ne dendi? “Biz bölünmek istemiyoruz, ayrılmak
istemiyoruz.”, bir. İki; ne denildi? “Bundan sonra silahla elde edilecek hiçbir
hak yok, silahı bırakıyoruz.” Böyle mi arkadaşlar? Bu noktada mısınız? Eğer bu
noktada isek bu sorunu Cumhuriyet Halk Partisi çözer, bu sorunu bu Meclis çözer
değerli arkadaşlarım ama bu soruya tekrar cevap verilmesi gerekiyor. 
Şimdi,
burada bir şey söylüyorum: Eğer gerçekten yerel yönetimlerin güçlendirilmesi
isteniyorsa, özerklik değil, ayrılma falan istenmiyorsa o zaman buradan şunu
ifade ediyorum bu elinde silah tutanlara, bunlara sözü geçenlere, bunlarla
ilişkisi olanlara: “Derhâl silahları bırakın hem de hiçbir ön koşulsuz, hiçbir
şey istemeden derhâl silahları bırakın.” O zaman göreceksiniz Adalet ve
Kalkınma Partisi eğer bir tuzak kuruyorsa, Cumhurbaşkanı bir tuzak kuruyorsa o
tuzak, o oyun açığa düşecektir. Eğer şiddetin tırmandırılması üzerinde bir oyun
kuruluyorsa ki ben bu kanaatteyim, o zaman bu oyun açığa düşecektir,
yüzyıllardan beri bütün algılar açığa düşecektir, ne yaptıklarını
şaşıracaklardır ve bu meseleyi de o zaman çözeceğiz. 
Şimdi,
Hükûmete de bir şey söylemek istiyorum: Bakın, Moro’da biliyorsunuz benzer bir
problem vardı, Moro’da Moro İslami Kurtuluş Örgütü… 120 bin insan ölmüştü.
Sayın Başbakan araya girdi, Sayın Davutoğlu araya girdi ve orada çözüm süreci
yapılıyor 9 bin kilometre ötede. Araya girdi ve örgüt silahlarını teslim
ederken de Birleşmiş Milletler Komisyonunun başında Haydar Berk diye bir Türk
diplomat vardı değerli arkadaşlarım. Dolayısıyla Moro’da yapılan bu şey burada
da çözülebilir. 
Değerli
arkadaşlarım, konuşmamın başında “Bu mesele terörle mücadeleyle çözülemez.”
yani “Sadece terörle mücadeleyle çözülemez.” diye ifade ettim. 
Şimdi,
Hükûmet yine çözüm gevelemeye başladı. Dün Hükûmet sözcüsü 303 maddelik yeni
bir planlarının olduğunu söyledi ve 5 ana grupta eylem planı; terörle mücadele,
kamu diplomasisi, ekonomik tedbirler, maddi ve manevi zararların giderilmesi,
idari tedbirler, insani tedbirler filan. Yuvarlak laflar! 303 madde ne olacak
göreceğiz. Ama size bir şey söyleyeyim burada, açık, net bir şekilde bir şey
söyleyelim Adalet ve Kalkınma Partisi Grubuna: Bakın, bir önceki çözüm
sürecinin akamete uğraması ve tekrar yüzlerce can kaybetmemizin sebebi; bu
çözüm sürecinin sınırlarının belli olmaması, kapalı kapılar arkasında olması,
büyük ölçüde yöntem yanlışlığı idi. Gene aynı noktadan hareket edecekseniz
çözemezsiniz bu işi. Şimdi, bu söylenen yuvarlak laflardan hareketle de şunu
ifade etmek isterim ki bu, Adalet ve Kalkınma Partisinin daha evvel eleştirmiş
olduğu hani “ceberut devlet” falan diyordunuz ya, “Bunu
demokratikleştireceğiz.” o devletin yöntemlerine benziyor. 
Son
cümlelerimi söylüyorum; Adalet ve Kalkınma Partisini en güçlü gördüğünüz şu
anda hikâyenizi kaybettiniz değerli arkadaşlar, sizin bir hikâyeniz yok artık,
bu ülkeye söyleyeceğiniz, yapacağınız bir şey yok. Niye? 
MEHMET
AKİF YILMAZ (Kocaeli) – Millet öyle demiyor Sayın Vekilim.
MEHMET
BEKAROĞLU (Devamla) – Çünkü siz artık devlet oldunuz, devletleştiniz. Hangi
devlet biliyor musunuz? Hani o “Demokratikleştireceğiz.” diye gelmiş olduğunuz
devlet, ceberut devleti şimdi siz temsil ediyorsunuz. 
YILMAZ
TUNÇ (Bartın) – Terörle mücadele ediyoruz. 
MEHMET
BEKAROĞLU (Devamla) – O nedenle bu olaya bu şekilde yaklaşıyorsunuz. Böyle
yaklaşırsanız bu problemi çözemezsiniz. Bu problem Türkiye’nin problemidir, bu
problemi Türkiye Büyük Millet Meclisi çözebilir ancak burada konuşarak
halledeceğiz bu sorunu.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Bekaroğlu. 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın Bekaroğlu, 2 kez ismimi de zikrederek benim
Cumhuriyet Halk Partisinin ne yaptığını belirsiz bulduğumu ve bununla ilgili
farklı görüşler aktardığımı ifade etti, sataşmada bulundu.
BAŞKAN
– Hayır, şöyle dedi Sayın Baluken, özellikle dinledim, sizin gibi düşünmek
durumunda olmadığını ifade etti. Bunu bir sataşma olarak nasıl
değerlendiriyorsunuz? 
İDRİS
BALUKEN (Diyarbakır) – Hayır, hayır yani “Baluken diyor ki: ‘CHP’nin ne yaptığı
belli değil.’” Bu konuda 2 kez zikretti ve bizim… 
BAŞKAN
– Sayın Baluken, bakın…
İDRİS
BALUKEN (Diyarbakır) – Açık sataşmada bulundu Başkan. Yani bunun nesini
tartışıyoruz?
BAŞKAN
– Hayır, açık sataşma yok. Ben şunu gördüm, ben de dinledim, yani doğal olarak
bir siyasi parti grubu temsilcisinin bir başka siyasi parti grubu temsilcisi
gibi aynı düşünmek durumunda olmadığını ifade etti. Yani bunun dışında sizin
partinize ya da şahsınıza söylediği herhangi bir şeyi ben…
İDRİS
BALUKEN (Diyarbakır) – İşte, sataşmada bulundu yani CHP’nin siyasi tavrıyla
ilgili benim kafa karışıklığı yarattığımı söyledi. Ona…
BAŞKAN
– Sayın Baluken, böyle demedi, lütfen… Yani ben…
İDRİS
BALUKEN (Diyarbakır) – Hayır, açık bir şekilde öyle söyledi Sayın Başkan.
BAŞKAN
– Ben bakayım, tutanaklara bakayım, varsa söz veririm, tamam.
İDRİS
BALUKEN (Diyarbakır) – Sayın Başkan, tutanaklara bakmanızı gerektiren bir şey
yok ki. “Baluken, CHP’nin ne yaptığı belirsiz” diye defalarca söyledi.
BAŞKAN
– Sizin gibi düşünmek durumunda olmadığını ifade etti. Bundan doğal olarak…
İDRİS
BALUKEN (Diyarbakır) – Tamam, ben de ona itiraz etmiyorum zaten.
BAŞKAN
– Tamam.
İDRİS
BALUKEN (Diyarbakır) – Tabii ki aynı düşünsek aynı siyasi parti sıralarında
olurduk.
BAŞKAN
– Tamam. Peki, nerede, sataşma ne oluyor?
İDRİS
BALUKEN (Diyarbakır) – Ama benim CHP’nin politikalarıyla ilgili belirsizlik
yarattığımı ve Genel Kurulu yanlış bilgilendirdiğimi ima ediyor.
BAŞKAN
– Tamam, ben tutanakları isteyip bakacağım, varsa böyle bir şey vereceğim Sayın
Baluken.
İDRİS
BALUKEN (Diyarbakır) – Açık değil mi Sayın Başkan sataşma?
BAŞKAN
– Tamam, varsa vereceğim bu şekilde.
İDRİS
BALUKEN (Diyarbakır) – Tamam.
BAŞKAN
– Halkların Demokratik Partisi Grubu önerisi aleyhinde ikinci ve son söz Adana
Milletvekili Meral Danış Beştaş’a aittir.
Buyurun
Sayın Beştaş. (HDP sıralarından alkışlar)
MERAL
DANIŞ BEŞTAŞ (Adana) – Sayın Başkan, değerli milletvekilleri; ben de hepinizi
saygıyla selamlıyorum. 
Doğrusu
bize yönelik eleştirilerde genellikle bölgede, Kürt illerinde, kürdistan
illerinde meydana gelen olayları…
ZEKİ
AYGÜN (Kocaeli) – Bırak “kürdistan”ı ya, Türkiye Cumhuriyeti.
MERAL
DANIŞ BEŞTAŞ (Devamla) – …gündeme getirdiğimizi ve bu konuda farklı bir
yaklaşımı sergilemeye çalışıyorlar ama şunu ifade etmek isteriz ki: Bazı
meseleler o kadar önceliklidir ki, o varken başka hiçbir şey konuşulamaz. Şu
anda biz, yaşam hakkının yerle bir edildiği, yaralıların tedavi edilmediği,
çocukların öldürüldüğü, cenazelerle yaralıların bir bodrumda tutulduğu zaman
diliminde başka bir meseleyi konuşamayız. 
Dört
gündür Şırnak Milletvekilimiz Faysal Sarıyıldız -diğer milletvekillerimiz de
sık sık yazıyorlar- Cizre’de bodrumda 28 yaralının olduğunu ve acilen tedavi
edilmezlerse tek tek yaşamlarını yitireceklerini yazıyor. 4’ü hakkında Avrupa
İnsan Hakları Mahkemesi tedbir kararı verdi, bir saat içinde. Cihan Karaman
için üç gün boyunca tedbir kararına rağmen maalesef ambulans gitmedi ve Cihan
Karaman yaşamını yitirdi. Ondan sonra 3 tane yaralı daha o bodrumda yaşamlarını
yitirdiler ve Avrupa İnsan Hakları Mahkemesi kararlarına rağmen Türkiye
Cumhuriyeti devleti, bu Parlamento ve Hükûmet olaya müdahil olmadı. Gerçekten
ortada insanlığa karşı suç işleniyor. Bu yaralıların ölüme terk edilmesi,
ambulans gönderilmemesi, cenazelerin sokakta bırakılması, Avrupa İnsan Hakları
Sözleşmesi’nin gereklerinin yerine getirilmemesi, OHAL ilan edilmeden
sıkıyönetimin ve darbenin en daha üsteki koşullarının bu ülkede yaşatılmasının
bir adı var: Bu gerçekten hukuksuzluk, bu gerçekten kanunsuzluk, bu gerçekten
keyfiyet. Bu rejimin adı nedir? Bunu hep birlikte Parlamentoda koyalım. Bu
olaya Parlamentonun müdahil olması lazım. 
Şu
anda 24 insan, birisi bugün daha da ağırlaştı, can çekişiyor ve on dakikalık
mesafede, Şırnak Valisini İçişleri Bakanı aşamıyor. Bugün Başbakana da aktardık.
İster sivil olsun -hepsinin sivil olduğunu da söyleyeyim, hepsinin- isterse
örgüt mensubu olsun, isterse başka bir kimlikte, inançta, dilde olsun o
yaralıları tedavi etmek devletin temel görevlerindendir. Kasten, taammüden planlayarak
insanlar ölüme terk edilemez. Şu anda savaşta bile -savaş olduğu kabul
edilmiyor ama- savaşın en korkunç dönemlerinde bile, Birinci ve İkinci Dünya
savaşlarında bile alenen dünyanın gözünün içine baka baka yaralılar ölüme terk
edilmemiştir. O ölenler de yaralılarla birlikte aynı zeminde kalıyor ve bodrum
katındalar, üst katları iki gündür bombalarla bombalanıyor. Bu gerçekten tarif
etmekte zorlandığımız bir mesele. Bu mesele dururken ne konuşabiliriz, insanlar
orada can çekişirken biz neyi tartışabiliriz? Bu Parlamentonun gündemi… Bu
ölümler, bu katliam, bu cinayet silsilesi dururken başka ne konuşulabilir? Halk
bizlere yetki verdi, “Türkiye’nin problemlerini çözün, Kürt sorununu çözün,
Türkiye’de eşit ve özgür yurttaşlık meselesini çözün, Türkiye’de hukukun
üstünlüğü problemini çözün, insanların gerçekten barış içinde kardeşçe
yaşayacağı bir ortamı yaratın." dediler ama şu anda yapılan tümüyle her
sesi kısma, her isyanı bastırma ve her zulmü örtme ve farklı bir şekilde
gösterme çabasıdır. Gerçekten vicdanlarınıza seslenmek istiyorum. Ben kendi
adıma dört gündür gece uyumadım. Sabahlara kadar medyanın yanında bakıyorum,
vekillerimizle görüşüyoruz, oradaki halk arıyor, “Her an ölebiliriz.” diyor ve
yanı başlarında hastane var. Ve bu sadece milletvekili olmayı gerektirmiyor, insanız
biz ve insanlar orada can çekişiyor. Mehmet Yavuzel’in ayağı kangren, sosyal
medyada annesinin çığlıklarını duyduk. Terlik bile bulamadan hızla çıkmış
çocuğunu kurtarmaya çalışıyor. Bu feryatları bu Parlamentonun dinlemesini,
duymasını ve bunun gereğini yerine getirmesini istiyoruz. Bizim tek talebimiz
var, hukuka davet ediyoruz. “Türkiye’nin imza attığı uluslararası sözleşmelerin
gereğini yerine getirin.” diyoruz. 112’yi aramak yerine Avrupa İnsan Hakları
Mahkemesine Strazburg’tan karar almaya zorlayan bir yaklaşımın Türkiye
açısından büyük bir utanç ve ayıp olduğunun altını çizmek istiyoruz. 
Şu
anda telefon hattımızda Şırnak Milletvekilimiz Sayın Faysal Sarıyıldız var ve
kendisi orada, sokağa çıkma yasağının olduğu bölgede ilk günden beri orada ve kendisi
size hitap edecek. 
Buyurun
Faysal Bey. 
(Hatip
tarafından cep telefonundan bir ses kaydı dinletilmeye başlandı) (AK PARTİ
sıralarından sıra kapaklarına vurmalar, gürültüler)
İLKNUR
İNCEÖZ (Aksaray) – Sayın Başkanım, böyle bir usul var mı!
BAŞKAN
– Sayın Beştaş, böyle bir usul yok. Hayır, kürsüden siz hitap edeceksiniz, size
konuşma sözü verdim. 
ABDULLAH
BAŞCI (İstanbul) – Orada ne işi var onun?
MERAL
DANIŞ BEŞTAŞ (Devamla) – Sayın Başkan…
BAŞKAN
– Böyle bir usul yok efendim, bunu kabul edemeyiz. 
MERAL
DANIŞ BEŞTAŞ (Devamla) – Sayın Başkan…
ABDULLAH
BAŞCI (İstanbul) – Ne işi var onun orada?
İDRİS
BALUKEN (Diyarbakır) – Faysal Bey milletvekilidir, yapamazsınız öyle!
MERAL
DANIŞ BEŞTAŞ (Devamla) – Sayın Başkan, bir müsaade eder misiniz?
BAŞKAN
– Kürsüden siz hitap edersiniz. 
ABDULLAH
BAŞCI (İstanbul) – Yeter be, yeter!
MERAL
DANIŞ BEŞTAŞ (Devamla) – Şu anda Faysal Bey bu Parlamentonun milletvekili,
buranın üyesidir. 
ABDULLAH
BAŞCI (İstanbul) – Yeter be! 
BAŞKAN
– Sayın milletvekilleri…
ABDULLAH
BAŞCI (İstanbul) – Allah Allah ya!
BAŞKAN
- Sayın Beştaş…
MERAL
DANIŞ BEŞTAŞ (Devamla) – Buranın üyesidir. 
ABDULLAH
BAŞCI (İstanbul) – Defolsun, gitsin dağa!
MERAL
DANIŞ BEŞTAŞ (Devamla) – Faysal Bey bu Parlamentonun üyesidir, üyesi!
BAŞKAN
– Sayın Beştaş, kürsüye hitap etmek üzere siz geldiniz. 
MERAL
DANIŞ BEŞTAŞ (Devamla) – O da sizin gibi hakka sahiptir, tamam mı? 
ABDULLAH
BAŞCI (İstanbul) – Hayır.
BAŞKAN
– Kürsüden ancak siz hitap edebilirsiniz. 
MERAL
DANIŞ BEŞTAŞ (Devamla) – Onu da halk seçti. (Gürültüler)
BAŞKAN
– Sayın milletvekilleri…
İDRİS
BALUKEN (Diyarbakır) – Sayın Başkan, Faysal Bey milletvekilidir,
milletvekilinin sözünü kesemezsiniz!
BAŞKAN
- Sayın Beştaş…
MERAL
DANIŞ BEŞTAŞ (Devamla) – Benim sözümü kesemezsiniz!
BAŞKAN
– Sizin sözünüzü kesemem.
MERAL
DANIŞ BEŞTAŞ (Devamla) – Ben şu anda bir milletvekili...
BAŞKAN
– Telefondaki sözü kesebiliriz, telefondaki sözü kesebiliriz. 
İDRİS
BALUKEN (Diyarbakır) – Hayır, Faysal Bey milletvekili olduğu için…
BAŞKAN
- Sayın Beştaş, kürsüye siz çıktınız, kürsü hatibindir, lütfen!
MERAL
DANIŞ BEŞTAŞ (Devamla) – Ya, bu yaptığınız gerçekten utanç verici! (AK PARTİ
sıralarından sıra kapaklarına vurmalar, gürültüler)
İDRİS
BALUKEN (Diyarbakır) – Ya, milletvekilinin sesinden niye korkuyorsunuz, niye
korkuyorsunuz milletvekilinden? (Gürültüler)
BAŞKAN
– Sayın milletvekilleri, sayın milletvekilleri…
İDRİS
BALUKEN (Diyarbakır) – Faysal Bey’in sesinden mi korkuyorsunuz? Ayıp ya,
milletvekilidir! (Gürültüler)
MERAL
DANIŞ BEŞTAŞ (Devamla) – Bu yaptığınız…
BAŞKAN
– Sayın milletvekilleri, hatip konuşuyor. (AK PARTİ sıralarından gürültüler) 
İDRİS BALUKEN (Diyarbakır) – Sayın Başkan…
BAŞKAN – Sayın milletvekilleri, hatip konuşuyor. 
Buyurun Sayın Beştaş. 
MERAL DANIŞ BEŞTAŞ (Devamla) – Benim üç dakikam gitti.
BAŞKAN
– Hayır, siz kendiniz açtınız. 
MERAL
DANIŞ BEŞTAŞ (Devamla) – Bir kere, bu Parlamentoda bu şekilde protesto etmekle
ölümlerin arkasında duruyorsunuz, bu cinayetleri destekliyorsunuz. (AK PARTİ
sıralarından gürültüler) Şu anda Şırnak Milletvekilimiz, o da sizin gibi halkın
oyuyla seçildi, o da bu Parlamentonun bir üyesi. Şu anda buraya gelmiyor çünkü
halk orada büyük bir katliam tehdidi altında. (AK PARTİ sıralarından
gürültüler) Sizler bir Parlamento üyesinin buraya hitap etmesini
engelliyorsunuz. 
BAŞKAN
– Sayın milletvekilleri, lütfen… 
MERAL
DANIŞ BEŞTAŞ (Devamla) – Bu sizin suçluluğunuzu gösterir, bu panik sizin suçlu
olduğunuzu gösteriyor. 
İDRİS
BALUKEN (Diyarbakır) – Faysal Bey’in söylemlerini siz söyleyin. 
MERAL
DANIŞ BEŞTAŞ (Devamla) – Faysal Sarıyıldız bir milletvekilidir, bunu asla
unutmayın, bunu asla unutmayın. 
GÖKCEN
ÖZDOĞAN ENÇ (Antalya) –Milletvekiliyse gelsin konuşsun burada. 
MERAL
DANIŞ BEŞTAŞ (Devamla) – Tabii ki buraya gelecek ve sizin yaptığınız zulmün…
(AK PARTİ sıralarından gürültüler) 
Bir
kere, dinlemesini öğrenememişsiniz. Bir kere asgari koşullardan uzaksınız,
gerçekten. (AK PARTİ sıralarından gürültüler) 
BAŞKAN
– Sayın milletvekilleri, sayın hatibi dinleyelim. 
MERAL
DANIŞ BEŞTAŞ (Devamla) – Lütfen müdahale eder misiniz!
BAŞKAN
– Sayın Hatip, siz de şahsiyetle uğraşmayın, Genel Kurula hitap edin. 
Buyurun.

İDRİS
BALUKEN (Diyarbakır) – Sayın Başkan, uğultudan dolayı dinleyemiyorum. 
MUHAMMET
BALTA (Trabzon) – Kendisi gelsin, telefonu değil. 
GÖKCEN
ÖZDOĞAN ENÇ (Antalya) – Nerede…
MERAL
DANIŞ BEŞTAŞ (Devamla) – Ya bir bağırmayı kes ya!
GÖKCEN
ÖZDOĞAN ENÇ (Antalya) – Bağırırım, sen bağıramazsın.
MERAL
DANIŞ BEŞTAŞ (Devamla) – O cırtlak sesinle bağırmayı kes, kes sesini!
GÖKCEN
ÖZDOĞAN ENÇ (Antalya) – Oradan bağıramazsın buraya!
MERAL
DANIŞ BEŞTAŞ (Devamla) – Kes sesini!
BAŞKAN
– Buyurun Sayın Beştaş. 
Sayın
Enç… Sayın Enç…
İDRİS
BALUKEN (Diyarbakır) – Meral Hanım, siz görüşlerinizi belirtin, dikkate
almayın. 
MERAL
DANIŞ BEŞTAŞ (Devamla) – Sayın Başkan, siz müdahale etmemekle tarafsızlığınıza
gölge düşürüyorsunuz.
GÖKCEN
ÖZDOĞAN ENÇ (Antalya) – Tarafsızlıktan bahsediyor ya. Gelsin burada kendisi
konuşsun. 
İDRİS
BALUKEN (Diyarbakır) – Meral Hanım, Cizre’de yaşanan durumu anlatın. 
MERAL
DANIŞ BEŞTAŞ (Devamla) – Gerçekten, deminden beri, dört dakikadır, bu
protestoya bilerek ve isteyerek izin verdiniz. 
GÖKCEN
ÖZDOĞAN ENÇ (Antalya) – Ne protestosu?
MERAL
DANIŞ BEŞTAŞ (Devamla) – Bizim konuşmamızı engellediğiniz gibi Şırnak
Milletvekilimizin de konuşmasını engellemiş oldunuz. 
GÖKCEN
ÖZDOĞAN ENÇ (Antalya) – Gelsin konuşsun burada, gelsin buraya. 
BAŞKAN
– Sayın milletvekilleri, lütfen…
MERAL
DANIŞ BEŞTAŞ (Devamla) – Şu anda bizim tek gündemimiz var…
BAŞKAN
– Lütfen sayın milletvekilleri…
MERAL
DANIŞ BEŞTAŞ (Devamla) – Tek gündemimiz var, 24 yaralı bilerek ve istenerek,
taammüden öldürülüyor ve bunun katili şu anda karar mercisinde olan
insanlardır. 
GÖKCEN
ÖZDOĞAN ENÇ (Antalya) – Şehit annelerine söyle onu, şehit annelerine söyle.
MERAL
DANIŞ BEŞTAŞ (Devamla) – Şu anda bu kararı verenlerin hepsi bu cinayetin
ortağıdırlar. Dünyanın gözü önünde insanları ölüme terk etmek cinayettir ve
katliamdır. Burada bağırarak burada kendinizce haklı göstereceğinizi
sanıyorsanız yanılıyorsunuz. (AK PARTİ sıralarından gürültüler)
BAŞKAN
– Sayın milletvekilleri, sayın hatibi dinleyelim. 
Buyurun.

MERAL
DANIŞ BEŞTAŞ (Devamla) – Sayın Başkanın da bugünkü tutumunun kesinlikle doğru
olmadığını son olarak bir kez daha ifade edeyim. 
GÖKCEN
ÖZDOĞAN ENÇ (Antalya) – Sizin yaptığınız her şey doğru, her şeyi mükemmel
yapıyorsunuz!
MERAL
DANIŞ BEŞTAŞ (Devamla) – Yani, burada sizler konuşurken büyük bir metanetle
dinlemeye çalışıyoruz. Birbirimizi anlamaya ihtiyacımız var, gerçekten
birbirimizi dinlemeye ihtiyacımız var. Bütün problemleri ancak konuşarak
çözebiliriz. Konuşmadan çözülebilecek, savaşla, şiddetle, ölümle çözülebilecek
bir problem yoktur ve biz bunun için buradayız, demokratik siyaset için
buradayız ve siyaset bu problemi çözemediği için, demokratik siyaset bu
probleme el atamadığı için şu anda insanlarımız yaşamını yitiriyor. (AK PARTİ
ve HDP sıralarından karşılıklı laf atmalar, gürültüler)
BAŞKAN
– Sayın milletvekilleri, lütfen.
MERAL
DANIŞ BEŞTAŞ (Devamla) – Sizler kendi tutumunuzu ve haksızlığınızı bu şekilde
göstermiş oldunuz. Gerçekten ne kadar haksız olduğunuzu bir kere daha görmüş
olduk.
Teşekkür
ediyorum, saygılar sunuyorum. (HDP sıralarından alkışlar) 
EKONOMİ
BAKANI MUSTAFA ELİTAŞ (Kayseri) – Sayın Başkan…
BAŞKAN
– Buyurun Sayın Elitaş.
EKONOMİ
BAKANI MUSTAFA ELİTAŞ (Kayseri) – Konuşmacı, güneydoğuda ortaya çıkan olaylarla
ilgili bu konuda güvenlik güçlerinin terör örgütüyle yaptığı mücadelede terör
örgütünün başını ezmek için yaptığı gayretler için “Karar vericiler
katillerdir.” diye ithamda bulunmuştur. Karar vericilerden biri olarak bu
ithama cevap vermek istiyorum.
BAŞKAN
– Buyurun Sayın Elitaş. (AK PARTİ sıralarından alkışlar)
İki
dakika süre veriyorum sataşmadan dolayı. 
X.-
SATAŞMALARA İLİŞKİN KONUŞMALAR (Devam)
3.- Ekonomi Bakanı Mustafa Elitaş’ın, Adana
Milletvekili Meral Danış Beştaş’ın HDP grup önerisi üzerinde yaptığı konuşması
sırasında Hükûmete sataşması nedeniyle konuşması
EKONOMİ
BAKANI MUSTAFA ELİTAŞ (Kayseri) – Sayın Başkan, değerli milletvekilleri; bu
kürsü milletin kürsüsüdür, katillerin sözcülerinin kürsüsü değildir. (AK PARTİ
sıralarından alkışlar) 
MERAL
DANIŞ BEŞTAŞ (Devamla) – Sizsiniz katil!
İDRİS
BALUKEN (Diyarbakır) – Sen bütün o katliamların altında imzası olan birisin,
tüm katliamların altında imzan var senin!
EKONOMİ
BAKANI MUSTAFA ELİTAŞ (Devamla) – Türk Silahlı Kuvvetleri ve güvenlik güçleri
gidecek, bu milletin geleceğini, bekasını engellemeye çalışanlarla mücadele
edecek, siz burada katilleri savunacaksınız. (HDP sıralarından sıra kapaklarına
vurmalar)
BAŞKAN
– Sayın milletvekilleri, size yapılmasını istemediğinizi siz de başkasına
yapmayın.
İDRİS
BALUKEN (Diyarbakır) – 24 yaralının hesabını ver sen!
EKONOMİ
BAKANI MUSTAFA ELİTAŞ (Devamla) – Karne almak için gitmiş çocukların
okullarına, bahçelerine bomba koyacak, siz onları alkışlayacaksınız. 
ÇAĞLAR
DEMİREL (Diyarbakır) – Gelin onu araştıralım, haydi araştıralım! Haydi var
mısınız araştıralım.
İDRİS
BALUKEN (Diyarbakır) – Kim koymuşsa alçaktır! Kim koymuşsa şerefsizdir! Kim o
bombayı koymuşsa alçaktır! Senin devletin iyi bilir kimin koyduğunu!
EKONOMİ
BAKANI MUSTAFA ELİTAŞ (Devamla) – Teröristler ölecek, ailelerinin almasına izin
vermeyeceksiniz, belediyeleriniz getirecek ve onları, o teröristlerin
cenazelerini siz mezbahada bekleteceksiniz, istismar edeceksiniz. 
ÇAĞLAR
DEMİREL (Diyarbakır) – Siz bu halka, kadınlara, çocuklara nasıl o ithamda
bulunursunuz?
EKONOMİ
BAKANI MUSTAFA ELİTAŞ (Devamla) – Kürt halkına zulmedeceksiniz, “Kürt adına
konuşuyorum.” diyeceksiniz. 
İDRİS
BALUKEN (Diyarbakır) – 70 yaşındaki anadan bahsediyorsun, ayıp, ayıp!
EKONOMİ
BAKANI MUSTAFA ELİTAŞ (Devamla) – Hendekler kazacak, çukurlar ortaya
koyacaksınız ve siz “Kürt milletini savunuyorum.” diyeceksiniz. Kürtler sizden
illallah diyor. (AK PARTİ sıralarından “Bravo” sesleri, alkışlar)
İDRİS
BALUKEN (Diyarbakır) – Bir sen kaldın Kürtler adına konuşan!
SİBEL
YİĞİTALP (Diyarbakır) – Cinayet işliyorsunuz cinayet!
EKONOMİ
BAKANI MUSTAFA ELİTAŞ (Devamla) – Siz Kürtler adına değil, taşeron olduğunuz
ülkeler adına konuşuyorsunuz. 
SİBEL
YİĞİTALP (Diyarbakır) – Cinayet işliyorsunuz!
EKONOMİ
BAKANI MUSTAFA ELİTAŞ (Devamla) – Siz Kürtleri savunmuyorsunuz, siz taşeron
olduğunuz ülkelerin ateşlediği fitilini elinize verdiği bombalarla ortaya
çıkmaya çalışıyorsunuz. (AK PARTİ sıralarından “Bravo” sesleri, alkışlar)
SİBEL
YİĞİTALP (Diyarbakır) – Şu anda bir cinayet işliyorsunuz!
EKONOMİ
BAKANI MUSTAFA ELİTAŞ (Devamla) – Bir kere burada geliyorsanız, o milletvekili
gelip burada konuşacak. Teröristlerle beraber, bir olarak değil, gelip burada
bir milletin kürsüsünde konuşacak, başkası vasıtasıyla değil. İç Tüzük’te
yazar…
SİBEL
YİĞİTALP (Diyarbakır) – Bodrumda olan insanların ölümünden siz sorumlusunuz. 
EKONOMİ
BAKANI MUSTAFA ELİTAŞ (Devamla) – Otur yerine…
SİBEL
YİĞİTALP (Diyarbakır) – Hepsinden siz sorumlusunuz.
BAŞKAN
– Sayın milletvekilleri…
EKONOMİ
BAKANI MUSTAFA ELİTAŞ (Devamla) – İç Tüzük’te der ki: “Milletvekili eğer imkânı
yoksa yazılı beyanatını verir.” ama burada olduğu sürece. Siz burada
kalkıyorsunuz telefondan konuşturmaya çalışıyorsunuz. 
SİBEL
YİĞİTALP (Diyarbakır) – Hepsinden siz sorumlusunuz.
GÖKCEN
ÖZDOĞAN ENÇ (Antalya) – Şehit ailelerine anlat onu.
SİBEL
YİĞİTALP (Diyarbakır) – Annesin, kadınsın, böyle konuşma, yakışmaz sana! Barış
dilini kullan barış dilini. 
EKONOMİ
BAKANI MUSTAFA ELİTAŞ (Devamla) – Tekrar söylüyorum, bu milletin kürsüsü, bu
milletvekilleri millet adına konuşurlar, teröristler adına değil. 
Yüce
heyetinizi saygıyla selamlıyorum. (AK PARTİ sıralarından “Bravo” sesleri,
alkışlar) 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Yani bütün konuşma sataşmaydı zaten.
BAŞKAN
– Buyurun, iki dakika süre vereceğim. Ama sayın milletvekilleri, bakın,
konuşmanın hangi usulde, ne şekilde yapılacağını ve kim tarafından yapılacağını
İç Tüzük tayin etmiş. Lütfen, Anayasa’yı, İç Tüzük'ü hep birlikte olduğu şekliyle
uygulayalım, her birimiz kendi kafamıza göre bunu yorumlayarak farklı şekilde
yeni bir usul icat etmeyelim, ki Meclis Başkanlık Divanı olarak da bizler buna
müsaade etmeyeceğiz, bunu da bilmenizi istiyorum. 
Sayın
Baluken, iki dakika süre veriyorum sataşmadan.
Yeni
bir sataşmaya meydan vermeyelim.
4.- Diyarbakır Milletvekili İdris
Baluken’in, Ekonomi Bakanı Mustafa Elitaş’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; belli ki Sayın Elitaş henüz bakan olmanın
ağırlığını içselleştirememiş. (HDP sıralarından alkışlar, AK PARTİ sıralarından
gürültüler)
78
milyonun bakanı olarak burada konuşması gereken, hesap vermesi gereken, bilgi
vermesi gereken bir konumdayken burada çıkıp tamamen hamasi söylemle tribünlere
şov yapmanın derdinde. 
OKTAY
ÇANAK (Ordu) – Zoruna mı gitti!
İDRİS
BALUKEN (Devamla) – Sayın Elitaş, sizin Hükûmetiniz üç gün boyunca bir bodrumda
bekleyen 28 kişinin can güvenliğinden, yaşam hakkından sorumludur. 
EKONOMİ
BAKANI MUSTAFA ELİTAŞ (Kayseri) – Teröristler müsaade etmiyorlar!
İDRİS
BALUKEN (Devamla) – Orada bulunan bir terörist yok. Orada 28 tane sivil var.
4’ü yaşamını yitirdi ve 4’üyle ilgili sizin bakanlarınızın bugüne kadar bize
ifade ettiğine göre devreye girmelerine rağmen ortaya çıkmış bir yaşam hakkı
gasbı var. Siz buraya çıkıp onların yaşam hakkını gasbedenleri, orada onları
katleden bir zihniyeti savundunuz. Dolayısıyla, sizin bulunduğunuz konum son
derece kötü bir konum. 
Biz
burada hiç kimsenin sözcülüğünü yapmıyoruz. Sizin terörist cenazesi dediğiniz,
örnek verdiğiniz 70 yaşındaki Taybet ananın cenazesiydi. Siz 3 aylık bebek, 70
yaşındaki anayı terörist olarak Türkiye halklarına yutturmanın paniği
içerisindesiniz. Ama daha fazla panik yaşayabilirsiniz. Avrupa İnsan Hakları
Mahkemesinin vermiş olduğu tedbir kararlarına rağmen yaralı insanları ölüme
göndermenin insanlık karşısında nasıl yargılanacağını hep birlikte göreceğiz. 
Terörle
iş birliği vesaire gibi şeyleri merak ediyorsanız IŞİD’le El Nusra’yla, Ahrar
El Şam’la geliştirdiğiniz ilişkilere bakın. 
Ayrıca,
Diyarbakır’daki o okulda patlayan bombayı da devletin derinliğine sor, sana
söylerler. (HDP sıralarından alkışlar, AK PARTİ sıralarından gürültüler)
İLKNUR
İNCEÖZ (Aksaray) – Sayın Başkanım…
BAŞKAN
– Sayın İnceöz…
İLKNUR
İNCEÖZ (Aksaray) – Sayın Başkanım, hem biraz evvel grubumuza, partimize,
Hükûmetimize, hepsine sataşma vardır. 
Sataşmadan
söz istiyorum.
BAŞKAN
– Sayın İnceöz, lütfen yeni bir sataşmaya meydan vermeyelim.
Buyurun
iki dakika.
5.- Aksaray Milletvekili İlknur İnceöz’ün,
Meral Danış Beştaş’ın HDP grup önerisi üzerinde, Diyarbakır Milletvekili İdris
Baluken’in sataşma nedeniyle yaptıkları konuşmaları sırasında AK PARTİ Grubuna
ve Adalet ve Kalkınma Partisine sataşması nedeniyle konuşması
İLKNUR
İNCEÖZ (Aksaray) – Yani Sayın Başkan, en sonunda bunu söylediniz ya, pes
doğrusu diyorum.
Bugün
biraz evvelki konuşmamda özellikle söyledim. Yani doğu ve güneydoğuda durup dururken
bir mücadele başlamadı. Hendekler kazıldı. Bir tarafı kapatıyoruz, bazı
gerçekleri görmezden geliyoruz. Ama siz ne kadar görmezden gelirseniz gelin bu
gerçekler değişmeyecektir. Orada hendekler kazıldı, sivil vatandaş orada PKK
terör örgütü tarafından tehdit edildi ve bunun üzerine burada ciddi bir
şekilde… 
Bakın,
başlamış bir süreç vardı. Bu sürecin sonlanması… Elbette ki hep kardeş dili
kullandık, kardeş dili kullanmaya da devam edeceğiz ama terör örgütü orada
sivil vatandaşımızı tehdit ederken onları, vatandaşımızı terör örgütünün
inisiyatifine bırakamazdık, devlet olmanın gereği olarak terörle mücadelemizi,
haklı mücadelemizi başlattık. (AK PARTİ sıralarından “Bravo” sesleri, alkışlar)

Bunun
yanında, evet, burası milletin kürsüsü ve millet iradesiyle seçilmiş olan
milletvekilleri gelir, burada meşru zemin içerisinde bu tartışmalarını yapar.
Ve bir milletvekilini ben buralarda, başka yerlerde görmek istemezdim; gidip
terör örgütünün, ellerinde silah olan, sözde orada devrimci halk savaşlarını
başlattıklarını iddia eden, halka zulmedenlerin yanında olmaması gerekiyordu,
gelip burada bu mücadeleyi vermesi gerekiyordu. Onun için size pes diyorum. (AK
PARTİ sıralarından “Bravo” sesleri, alkışlar) 
Hastanelere,
ambulanslara, orada yaralılara, acil ihtiyaçlarını karşılamak için gidenlerin
ihbarları görmezden gelinecek, 2-3 kere “git gel”ler yapılacak, sonra da gelip
bu kürsüde bütün gerçeklerin üstünü örterek âdeta tersinden çarpıtmayla
milletimizi kandırmaya çalışacaksınız. Açıkça söylüyorum, Kürt’ü, Türk’ü,
Laz’ı, Çerkez’i, Abaza’sı; işte bizim dilimiz bu, biz biriz ve beraberiz. Bizi
bölmeye hiçbir gücün kudreti yetmeyecektir. (AK PARTİ sıralarından alkışlar)
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – Siz bölüyorsunuz siz, kimse bölmüyor!
İLKNUR
İNCEÖZ (Devamla) - Devletin de Hükûmetin de bugün yaptığı tek şey orada kamu
düzenini sağlamak, oradaki her bir vatandaşın yaşam hakkını, hak ve özgürlüğünü
tesis etmektir.
BAŞKAN
– Birleşime beş dakika ara veriyorum.
Kapanma Saati: 18.56
DÖRDÜNCÜ OTURUM
Açılma Saati: 19.08
BAŞKAN: Başkan Vekili Ahmet AYDIN
KÂTİP ÜYELER: Sema KIRCI
(Balıkesir), Ali Haydar HAKVERDİ (Ankara)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 32’nci Birleşiminin
Dördüncü Oturumunu açıyorum.
IX.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 5/1/2016 tarihinde
Diyarbakır Milletvekili Nursel Aydoğan ve arkadaşları tarafından, 7 Haziran
seçim sonuçlarından sonra sokağa çıkma yasağı ilan edilen bölgelerde işbu
önergenin yazım tarihi itibarıyla 61 çocuğun yaşam haklarının ihlal edildiği
iddialarından hareketle yaşanan çocuk ölümlerinin ve bu yaşam hakkı
ihlallerinin önlenmesi amacıyla verilmiş olan Meclis araştırması önergesinin,
Genel Kurulun bilgisine sunulmak üzere bekleyen diğer önergelerin önüne
alınarak 26 Ocak 2016 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
- Halkların Demokratik Partisi Grubu önerisi üzerindeki görüşmeler bir önceki
oturumda tamamlanmıştı.
Şimdi
öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir.
İç
Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım.
VII.- BAŞKANLIĞIN GENEL KURULA SUNUŞLARI
(Devam)
B) Önergeler
1.- İstanbul Milletvekili Mahmut Tanal’ın,
(2/26) esas numaralı 6100 Sayılı Hukuk Muhakemeleri Kanununda Değişiklik
Yapılmasına Dair Kanun Teklifi’nin doğrudan gündeme alınmasına ilişkin önergesi
(4/9)
Türkiye Büyük Millet Meclisi Başkanlığına
(2/26)
esas numaralı 6100 sayılı Hukuk Muhakemeleri Kanunu’nda Değişiklik Yapılmasına
Dair Kanun Teklifi’min, Türkiye Büyük Millet Meclisi İçtüzüğü’nün 37’nci
maddesi uyarınca doğrudan Genel Kurul gündemine alınmasını arz ve talep ederim.
 Mahmut
Tanal
 İstanbul
BAŞKAN
– Önerge üzerine teklif sahibi, İstanbul Milletvekili Sayın Mahmut Tanal.
Buyurun
Sayın Tanal. (CHP sıralarından alkışlar)
Süreniz
beş dakikadır. 
MAHMUT
TANAL (İstanbul) – Sayın Başkan, değerli milletvekilleri; hepinizi saygıyla
selamlıyorum. 
Tabii
-bu teklifimiz- Hukuk Muhakemeleri Kanunu’nun 263’üncü maddesinin birinci
fıkrası “Tanık Türkçe bilmezse tercümanla dinlenir.” şeklinde. Bu ibarenin,
“tercümanla dinlenir” ibaresinin mevcut olan Ceza Muhakemesi Kanunu’nun 202’nci
maddesindeki benzer düzenlemenin Hukuk Usulü Muhakemeleri Kanunu’na da
aynısının aktarılmasını talep ediyoruz. Nedir? Kanun koyucu boş işlerle
uğraşmamalı. Yani Ceza Muhakemesi Kanunu’nda getirilen bir hakkın, Hukuk Usulü
Muhakemeleri Kanunu’nda getirilmemesi doğru bir işlem değil. Nedir bu Ceza
Muhakemesi Kanunu’nun 202’nci maddesinin birinci fıkrası? Orada ne yazıyor?
Aynen şu şekilde: “Sanık veya mağdur, meramını anlatabilecek ölçüde Türkçe bilmiyorsa,
mahkeme tarafından atanan tercüman aracılığıyla duruşmadaki iddia ve savunmaya
ilişkin esaslı noktalar tercüme edilir.” diyor. Burada biz diyoruz ki... 6100
sayılı Hukuk Muhakemeleri Kanunu’nun 263’üncü maddesinin 1’inci fıkrasında da
şu şekilde yazılı: “Tanık Türkçe bilmezse tercümanla dinlenir.” Görüleceği
üzere, burada, Türkçe bilmeyene Ceza Muhakemesi Kanunu’na göre gerekli tercüman
mahkeme tarafından atanmaktayken, Hukuk Usulü Muhakemeleri Kanunu’nda böyle bir
ibare yok. Netice itibarıyla, bu ibarenin eklenmesini biz teklif ediyoruz. Ve
bu konuda gerçekten Hukuk Usulü Muhakemeleri Kanunu’nda açıklık olmadığı için
uygulamada sıkıntılar yaşanmakta. Bu sıkıntının giderilmesi amacıyla tüm
milletvekillerinden bu yanlışlığın, bu eksikliğin giderilmesini ve teklifimize
destek vermelerini istirham ediyorum.
Sayın
Hükûmetten yetkililer, daha doğrusu Bakan buradayken, Bingöl ilimizin Kiğı
ilçesinden hafta sonu bize gelen şikâyetler var. Sayın Bakanım, Kiğı ilçesinde
diyaliz merkezi yok. Diyaliz merkezi olmadığı için, hasta olan vatandaşlarımız
Kiğı ilçesinden diyaliz merkezinin bulunduğu Bingöl iline ancak cuma ve
pazartesi günleri götürülmekte. Takdir edersiniz, hasta diyalizden çıktıktan
sonra gerçekten uzun bir süre seyahat da edememekte, sıkıntılar yaşanmakta.
Bingöl ilimizin Kiğı ilçesinin nüfusu gerçekten büyük. O açıdan, o ilçede de
bir diyaliz merkezinin açılmasında yarar var. Bunu, eğer bu olmuyorsa
-bilemiyorum, ben hekim değilim ama -yani seyyar anlamında seyyar hastane mi
deriz artık, vatandaşların bu mağduriyetinin giderilmesini sizden istirham
ediyorum.
Tabii,
bir dakikalık sorular içerisinde ben Tuzla ilçemizle ilgili arıtma tesisiyle
ilgili sorunları söylerken, Tuzla ilçemizde aynı zamanda yaşanan bir başka
sorun, Kurtköy ile Tuzla arasında otobüs çalışmıyor, halk otobüsleri
çalışmıyor, minibüsler çalışmıyor. Vatandaşımız bu anlamda mağdur çünkü ulaşım
olmazsa vatandaşımız işine de gidip gelemiyor, o anlamda büyük sıkıntılar var.
Aynı şekilde, Organize ile Tuzla tersaneleri arasında -vatandaş asgari ücretle
çalışmakta ve tersaneye gidebilmek için Tuzla’dan 2-3 tane vasıta
değiştirmekte- ulaşım giderleri de çok yüksek olduğu için bu anlamda
mağduriyetler söz konusu oluyor. 
Aynı
zamanda, Tuzla ilçemizin çoğu otobüs durakları, Sayın Bakanım, kapalı değil.
Kapalı olmadığı için, bu soğuk havalarda yağmur yağıyor, ıslanıyorlar ve
yaşlılarımızın, hastalarımızın, hamile kadınlarımızın oturabilecekleri bank
alanları da yok, vatandaşımız bu anlamda mağdur. 
Dilerim,
umarım ki bu bahsettiğimiz Tuzla ilçesindeki eksiklikler bir an önce giderilir.
Tüm milletvekili arkadaşlarımın da kanun teklifimize destek vermelerini
istirham eder, hepinize saygı ve hürmetlerimi sunarken…
Sayın
Burhan Kuzu Hocam televizyon televizyon dolaşıyor, “Ben Cumhurbaşkanının
başdanışmanı değilim.” diyor. Hâlen, “tweet”ine bakarsanız “Cumhurbaşkanı
başdanışmanı” yazıyor. Sayın Burhan Kuzu Hocama sesleniyorum, buradaysa
bilemiyorum ama madem başdanışmanı değilsiniz, “tweet”teki o “başdanışmanı”
ibaresini çıkarın yani bir öğretim üyesi olarak yakışmıyor gerçekleri bu
şekilde izah etmek. 
Hepinize
teşekkür ediyorum, saygılarımı sunuyorum. (CHP sıralarından alkışlar) 
MEHMET
METİNER (İstanbul) – Bravo! Doğru söylüyorsun Mahmut. 
BAŞKAN
– Teşekkürler Sayın Tanal.
Önerge
üzerinde bir milletvekili olarak Artvin Milletvekili Uğur Bayraktutan söz
istemiştir.
Buyurun
Sayın Bayraktutan. (CHP sıralarından alkışlar) 
Sizin
de süreniz beş dakikadır. 
UĞUR
BAYRAKTUTAN (Artvin) – Sayın Başkan, çok değerli milletvekilleri; aslında
önerge üzerinde konuşacaktım ama Sayın Bakanı burada görünce Cerattepe’yi,
ormanı konuşmadan olmaz. 
Sayın
Bakan eğer dinlerse, milletvekilleri sonra arz ederse… Sayın Bakanım, Artvin’de
Orman Bölge Müdürlüğünü kapatalım, içtenlikle söylüyorum, yarın çıkın, Orman
Bölge Müdürlüğünü kapatın. “Neden?” diye derseniz değerli arkadaşlarım, değerli
milletvekilleri; Artvin’de Artvinliler ormanı Orman Bölge Müdürlüğünden
koruyorlar altı aydır. Yirmi dört saat, bakın değerli arkadaşlar, yirmi dört
saat Cerattepe’de Artvinliler ormanı Orman Bölge Müdürlüğünden koruyorlar.
Sayın Bakana o nedenle diyorum: “Kapatalım Orman Bölge Müdürlüğünü.” Orman
Bölge Müdürü, yetkililer bir an evvel ağaçları kesmeye çalışıyorlar, yirmi dört
saat boyunca Artvinliler de diyorlar ki: “Hayır, biz bu ormanı kestirmeyeceğiz.”
Şimdi, Cerattepe’de bir katliam var. Sayın Bakan, çok zor durumda olduğunuzu
biliyorum, inanın, çok zor durumda olduğunuzu biliyorum; Orman Bölge Müdürüne
nasıl talimat verdiğinizi de biliyorum, onu da biliyorum yani. Diyorsunuz ki:
“Hayır, lütfen, ormanı kestirelim.” 
Değerli
arkadaşlarım, haziran ayında Türkiye’nin en büyük çevre davası açıldı
Artvin’de. 751 kişi tarafından Cerattepe’yle alakalı Rize İdare Mahkemesinde
insanlar en büyük çevre davasını açtılar. Cerattepe’de bir katliam yapılmaya
çalışılıyor. Bakın, ihale süreciyle alakalı olayları burada anlattım, yeni
gelen milletvekilleri var, onlara ayrıca anlatacağım, ihaleye nasıl yolsuzluk
karıştırıldığını da ayrıca anlatacağım. Ama ben orada değilim, oraya
girmeyeceğim. İhaleyle alakalı, bir paket ihalenin nasıl olduğunu önümüzdeki
günlerde bir Meclis araştırması önergesiyle Türkiye Büyük Millet Meclisi
gündemine getireceğim. 
Değerli
arkadaşlarım, Artvinliler 1.750 rakımda -sayın milletvekilleri, empati yapın,
bakın- altı aydır yirmi dört saat yöntemiyle “orman kesilmesin” diye nöbet
bekliyorlar. Geçen hafta içerisinde Orman Bölge Müdürlüğüne talimat verildi,
arka taraftan dolandılar, başka bir yerden; vatandaşlar yakaladılar, suçüstü
yaptılar, aldı, geri götürdüler. 
Sayın
Bakanım, niye buna müdahale etmiyorsunuz, merak ediyorum. Siz Orman
Bakanısınız. Size sordum: Artvin’de orman katliamı var mıdır? Şirket “50 bin
ağacı keseceğim.” diyor. Sayın Bakanın bana verdiği cevap ironi: “Artvin’de
orman katliamı yoktur.” 
Değerli
arkadaşlarım, Sayın Bakan; 50 bin ağaç kesilince orman katliamı olmuyor mu?
Benim avukatlık yaptığım yıllarda ben kimlerin avukatlığını yapardım, biliyor
musunuz? Ormanı kesenler vardı, 6831’e muhalefetten orman suçları vardı, biz
onların avukatlığını yapardık. Artık devir değişti sizin zamanınızda. 
MAHMUT
TANAL (İstanbul) – Tek ağaç kesince katliam oluyordu. 
UĞUR
BAYRAKTUTAN (Devamla) – Şimdi devir değişti, şimdi Orman Bölge Müdürlüğü ağaç
kesmeye çalışıyor, Artvinliler gidiyor orada kale gibi duruyorlar, böyle bir
şey olamaz yani. Bunu bana biri anlatsa inanmazdım. Böyle bir şey olamaz Sayın
Bakan, lütfen. 
Ben
Enerji Bakanını anlıyorum, bakın, Enerji Bakanını anlıyorum. Taner Yıldız’a
birçok kereler dedim istediğin televizyon kanalında şunun bir ihale
şartnamesini, ihaleyi bir tartışalım diye. Bir tek firmayı tarif eden ihale
olur mu değerli arkadaşlar, bir tek firmayı tarif eden ihale olur mu? Hangi
firmanın nasıl paketlendiğini, kime adres teslim yapıldığını biliyoruz ama
gelinen noktada… 
Rize
İdare Mahkemesinde dava açıldı. Sevgili Mahmut Tanal bundan önce yaptığı bir
konuşmada söylemişti, idare mahkemesindeki keşif ücretleri afaki. 18 bin lira
keşif ücreti var Sayın Bakanım. 18 bin lira keşif ücretini bütün Artvinliler
imece usulüyle cebimizden para vererek yatırdık. Sayın Rize İdare Mahkemesi
altı aydır yürütmeyi durdurma kararını vermiyor Sayın Bakan. Niye vermediğini
biliyorum, ben hukukçuyum, bakın. Rize İdare Mahkemesinin niye yürütmeyi
durdurma kararı vermediğini biliyorum. 
MAHMUT
TANAL (İstanbul) – Hâkimlerini değiştirdiler, hâkimlerini.
BÜLENT
YENER BEKTAŞOĞLU (Giresun) – Ben de oradaydım, ben de oradaydım. 
UĞUR
BAYRAKTUTAN (Devamla) – Niye biliyorum biliyor musun, onu da söyleyeyim: Bu
kadar yolsuzluk olan bir ihalenin arkasında siyasi irade olmazsa bu ihale
yapılamaz. Bir ağabey var, onu da biliyorum. Bu kadar yolsuzluğun yapıldığı bir
ihalenin arkasında bir siyasi irade var. Sayın Bakan, çağırın beni tartışayım.
Size ben belgeleri getireyim. Bakın, beni makamınıza çağırın Sayın Bakan yarın.
Deyin ki gelin bana anlatın.
ORMAN
VE SU İŞLERİ BAKANI VEYSEL EROĞLU (Afyonkarahisar) – İhaleyi biz yapmadık.
UĞUR
BAYRAKTUTAN (Devamla) – Biliyorum, siz yapmadınız, hayır size demiyorum,
biliyorum.
ORMAN
VE SU İŞLERİ BAKANI VEYSEL EROĞLU (Afyonkarahisar) – Bize sanki diyorsunuz ki…
UĞUR
BAYRAKTUTAN (Devamla) - Hayır, hayır size demiyorum, bakın, olanı diyorum,
size, haksızlık olanları diyorum.
Enerji
Bakanlığı beni çağırsın, bu ihalenin nasıl paket olarak kime teslim edildiğini
anlatayım Sayın Bakan. O 17-25 Aralıktaki o değerli müteahhitler vardı ya,
halkla böyle iç içe girenlere nasıl paket ihale yapıldığını anlatayım. 
O
nedenle, sizden istirhamımız şu: Enerji Bakanlığının ağaç kesmesini anlarım, o
konudaki mücadelesini, paket ihaleyle alakalı kendisine verilen görevi ifa
konusundaki sorumluluğunu anlarım ama bir Orman Bakanı olarak, şirket bile “Bir
50 bin ağacı kesiyorum.” diyorsa -ki on binlerce ağaç kesecekler- bana vermiş
olduğunuz yanıtta “Hayır, Artvin’de orman katliamı yoktur.” demenizi şiddetle
reddediyorum, böyle bir şey olamaz.
Orman
Bölge Müdürünüz emekli olacak bugün yarın, ona talimat vermişsiniz “Bir an
evvel gidin, katliam yapın.” diye. Artvinliler buna müsaade etmeyecek Sayın
Bakan, bunu bilin, bedeli ne olursa olsun. Bakın, altı aydır sabah akşam, yirmi
dört saat, Artvinliler orman kesilmesin diye nöbet tutuyorlar değerli
arkadaşlar. Böyle bir şey olabilir mi? 1800 rakımda 2 metre karda nöbet
tutuyorlar. 
Beni
anlayın, bakın siyaseti bir kenara koyuyorum, ben Artvin’in milletvekiliyim. Bu
memleket bize doğru olmayı, onurlu olmayı, şerefli ve haysiyetli olmayı öğretti
değerli arkadaşlarım.
O
nedenle, bu küçük kent direniyor, bu mücadeleye karşı direniyor, “Bu katliama
hayır.” diyor değerli arkadaşlarım. Sayın Bakan, bunu söyleyin, Başbakana da
söyleyin, Cumhurbaşkanına da: Cerattepe geçilmez, Artvin halkı yenilmez! Bunu
lütfen söyleyin, bunu unutmasın. 
Hepinizi
saygıyla selamlıyorum. (CHP sıralarından alkışlar)
ORMAN
VE SU İŞLERİ BAKANI VEYSEL EROĞLU (Afyonkarahisar) – Sayın Başkan, benim adımı
zikrederek bazı ithamlarda bulundu.
BAŞKAN
– Buyurun Sayın Bakan.
İki
dakika süre veriyorum sataşmadan.
X.- SATAŞMALARA İLİŞKİN KONUŞMALAR (Devam)
6.- Orman ve Su İşleri Bakanı Veysel
Eroğlu’nun, Artvin Milletvekili Uğur Bayraktutan’ın doğrudan gündeme alınma
önergesi üzerinde yaptığı konuşması sırasında şahsına sataşması nedeniyle
konuşması
ORMAN
VE SU İŞLERİ BAKANI VEYSEL EROĞLU (Afyonkarahisar) – Sayın Başkanım, değerli
milletvekilleri; hepinizi saygıyla selamlıyorum.
Özellikle
tabii, Orman Genel Müdürlüğü kanuna, mevzuata uygun olarak hareket ediyor. Biz
Orman ve Su İşleri Bakanlığı olarak tamamen Maden Kanunu’na ve Orman Kanunu’na,
hangi usul ve esaslarla verileceğine dair yönetmeliğe göre izin veriyoruz. 
Bir
maden, yol geçiyor ormandan veya enerji nakil hattı, isale hattı veya
belediyenin herhangi bir tesisi gerekiyor, bunlar da tamamen Orman Kanunu’nda,
16’ncı, 17’nci maddelerde tadat edilmiş, biz bunun dışında izin vermiyoruz,
mevzuata uygun… 
Peki,
kesilen ağaçlar ne kadar? Bütün madenlerde, ki topladığın zaman madenler için
verilen izinler binde 1 bile değildir, kesilen ağaçların miktarı da çok
cüzidir, onu söylüyorum ama biz şu anda Türkiye’de son on iki-on üç yılda 3
milyar 250 milyon fidanı toprakla buluşturduk. Ayrıca verdiğimiz alanların çok
daha büyük kısmını artırıyoruz. Dünyada pek çok ülkede orman varlığı azalırken
Türkiye’de orman varlığı artıyor. Bakın, son on üç yılda 1,5 milyon hektar
alanda bir artış sağladık. Yani, bütün bu yaptığımız çalışmalar bütün dünya
tarafından takdir ediliyor. Hatta o kadar çok takdir ediliyor ki mesela, Dünya
Ormancılık Forumu ve Zirvesi Amerika dışında ilk defa Türkiye’de yapıldı, daha
geçen sene ekim ayında Çölleşmeyle Mücadele 12’nci Taraflar Konferansı
Türkiye’de yapıldı. 
Kaldı
ki biliyorsunuz, ihaleleri yapan da biz değiliz, ruhsatı veren kurum başka bir
kurum; kanuna göre hareket ediyoruz, mevzuata göre hareket ediyoruz. 
MAHMUT
TANAL (İstanbul) – Ama siz Hükûmetsiniz Sayın Bakan, siz Hükûmetsiniz ama.
ORMAN
VE SU İŞLERİ BAKANI VEYSEL EROĞLU (Devamla) - Bunun dışında hiçbir şekilde ağaç
kesimine müsaade etmiyoruz. Kesilen ağaçların 5 katı kadar da fidan
diktiriyoruz. 
Bunu
dikkatlerinize arz etmek istiyorum.
Saygılarımı
sunarım. (AK PARTİ sıralarından alkışlar)
BAŞKAN
– Sayın Özel…
ÖZGÜR
ÖZEL (Manisa) – Efendim, böyle bir konu görüşülürken Sayın Bakanın burada
olması ve bu iddialara cevap vermesi bizim açımızdan son derece olumlu. Ancak,
Sayın Bakanın bazı iddialara cevap verirken kullandığı bazı ifadeler, bazı
rakamlar ve konuyla ilgili ortaya koyduğu yaklaşım fevkalade yanıltıcı
olmuştur. Konunun tarafımızdan düzeltilmeye muhtaç tarafları vardır, söz
istiyoruz.
BAŞKAN
– Bir dakika Sayın Özel, şimdi size sataşarak herhangi bir şey söyledi mi ya da
grubunuza? Şimdi, siz ifadelerde… Bayraktutan söyledi, Sayın Bakan konuştu,
sataşmadan konuştu ve…
ÖZGÜR
ÖZEL (Manisa) – Hayır, hayır, efendim, şöyle: Sataşmadan söz istemedim. Biz, İç
Tüzük’ün 68’inci maddesinin ikinci fıkrasına göre kullandığımız bir ifadenin
tarafımıza atfedilerek gerçek bağlamından saptırılmasından dolayı açıklama
ihtiyacı duyuyoruz. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Ben kimseyi itham etmedim.
BAŞKAN
– Kimi itham etti ki?
ÖZGÜR
ÖZEL (Manisa) – Grubumuzu itham etti.
BAŞKAN
– Hayır, hiçbir şekilde grubu itham etmedi, yaptıklarını söyledi Sayın Özel.
ÖZGÜR
ÖZEL (Manisa) – Bakın, Sayın Bakan, Uğur Bayraktutan’ın konuşması üzerine…
MAHMUT
TANAL (İstanbul) – Sayın Başkan, zaten bitmişti şimdi iki dakika verseydin.
ÖZGÜR
ÖZEL (Manisa) – 69…
COŞKUN
ÇAKIR (Tokat) – 68 mi 69 mu?
ÖZGÜR
ÖZEL (Manisa) – 69.
BAŞKAN
– 68’de böyle bir şey zaten yok.
ÖZGÜR
ÖZEL (Manisa) – 69 efendim, 69.
Bizim
tarafımızdan kullanılmayan bir ifadeyi kullanılmış gibi grubumuza, daha doğrusu
sayın milletvekilimizin kullandığı ifadelere atfetmek suretiyle gerek salonda
bulunan değerli milletvekillerini gerekse -maalesef televizyon yayını bitti
ama- İnternet’ten takip eden yurttaşlarımızın hatalı bir kanaat edinmesine
sebebiyet verir. Bu yüzden açıklamaya muhtaçtır, bu hakkımızı kullanmak
istiyoruz.
BAŞKAN
– Tamam, eyvallah, varsa vereyim ama sizin hangi ifadenizi çarpıtarak söyledi
ki sizin ifadenize değinerek? Sayın Özel, zorlamayalım, lütfen ya,
zorlamayalım.
MAHMUT
TANAL (İstanbul) – Orman katliamının olmadığını çarpıtarak söyledi.
UĞUR
BAYRAKTUTAN (Artvin) – “Orman katliamı yok.” dedi.
ÖZGÜR
ÖZEL (Manisa) – Şimdi, Sayın Uğur Bayraktutan kendi bölgesinin bir milletvekili
olarak 50 bin tane ağaç kesildiğini, bu konuda Orman Bakanlığının gerekli
sorumluluğu yerine getirmediğini söyledi.
BAŞKAN
– Tamam, söyledi.
ÖZGÜR
ÖZEL (Manisa) – Sayın Bakan çıktı, dedi ki: “Bir, orada bir ağaç katliamı yok;
iki, ilgili fıkralara göre izin veriyoruz. Rakamlar da öyle çok falan değil,
cüzi rakamlar.” Şimdi, bunu dinleyen bir vatandaş Uğur Bayraktutan’ı rakamları
abartmakla suçlayıp 50 bin falan değil 3-5 bin tane kesilmiş gibi anlar. Durum
doğru değil. 
Ayrıca,
söz hakkını Sayın Bayraktutan kullanacak ancak Sayın Bakan Çal Dağı’ndaki
mevzuyu gayet yakından biliyor. Çal Dağı’nda şu ana kadar 150 bin ağaç kesildi.
Yeni alınan ÇED raporuna göre üretim tamamlandığında ve bizim açtığımız,
Manisalıların açtığı durdurma davaları sonuç alamazsa 2 milyon ağaç kesilecek.
Sayın Bakan 50 bin rakamını çok görüyor ve “Çok daha cüzi şeyler.” diyor, ben
Çal Dağı için 2 milyon ağaçtan bahsediyorum. Fiiliyatta 125 bin ağaç.
RAMAZAN
CAN (Kırıkkale) – Tutanaklara geçti.
BAŞKAN
– Sayın Özel, zaten tutanaklara geçti söyledikleriniz, kesinlikle tutanaklara
geçti. Sataşma yok, sizi dinledik, tutanaklara da kayıtlar geçti. Lütfen Sayın
Özel…
ÖZGÜR
ÖZEL (Manisa) – Hayır, Cerattepe’yle ilgili Sayın Bayraktutan’ın bu cevap
hakkını kullanması son derece önemli. 
BAŞKAN
– Eğer varsa zaten kullandırtırım.
ÖZGÜR
ÖZEL (Manisa) – O zaman, Sayın Bakana söz vermeseydiniz efendim.
BAŞKAN
– Ama Sayın Bakana direkt, açıktan sataşarak, ismini de anarak söyledi, itham
etti. Sayın Bakanın Sayın Bayraktutan’ı itham eden ya da grubunuzu ilzam
eden herhangi bir şeyi olmadı.
MAHMUT
TANAL (İstanbul) – Oldu, oldu; ağaç katliamı yapılmadığını söyledi.
ÖZGÜR
ÖZEL (Manisa) – Sayın Bakan rakamların abartıldığını, ağaç katliamı
yapılmadığını, 50 binin çok altında olduğunu söyleyerek Uğur Bayraktutan’ı
gerçekleri saptırmakla suçladı efendim. Daha fazla izaha muhtaç bir durum yok.
BAŞKAN
- Sayın Özel, zorlamayalım, lütfen.
ÖZGÜR
ÖZEL (Manisa) – Sayın Başkan, “Zorlamayalım.” derseniz, “tutanaklara geçmesi
açısından” deyip dakikalarca anlatırım bunu. Sayın Bayraktutan’ı…
YUSUF
BAŞER (Yozgat) – Ya, yeter be!
UĞUR
BAYRAKTUTAN (Artvin) – Nasıl yeter ya? Ne demek yani? Ayıp bir şey ama.
ÖZGÜR
ÖZEL (Manisa) – Sayın Başkan, bu ne demek ya? Bu ne demek ya? Sayın Başkan,
işte böyle yapınca başka tartışmalara sebebiyet veriyorsunuz.
BAŞKAN
– Ama Sayın Özel, bakın, iyi niyet…
ÖZGÜR
ÖZEL (Manisa) – İki dakika süre istiyoruz…
BAŞKAN
– Ya, iki dakika problem değil, zaten beş dakika konuştun ayakta Sayın Özel.
Maksat, biz bunu doğru bir şekilde, doğru bir zeminde tartışalım. 
Yerinde
açıklama istiyorsa veririm, eyvallah, madem böyle… Ama sataşma…
ÖZGÜR
ÖZEL (Manisa) – İki dakika verin, yerinde de olur.
BAŞKAN
– Bir dakika yerinde açıklasın.
Sayın
Bayraktutan, buyurun.
VI.- AÇIKLAMALAR (Devam)
21.- Artvin Milletvekili Uğur
Bayraktutan’ın, Orman ve Su İşleri Bakanı Veysel Eroğlu’nun sataşma nedeniyle
yaptığı konuşmasındaki bazı ifadelerine ilişkin açıklaması
UĞUR
BAYRAKTUTAN (Artvin) - Değerli Başkan, çok teşekkür ediyorum. 
Sayın
Bakan, verdiğiniz bilgiler yanlış. Size sorduğum soruda diyorsunuz ki:
“Artvin’de orman katliamı yoktur.” Şirket diyor ki: “50 bin tane ağaç
keseceğim.” Sayın Bakan, yazı bende, ÇED raporu, Rize İdare Mahkemesi diyor ki:
“Artvin’de belirtilen bölgede bir çivi bile çakılamaz.” Sayın Bakan, bakın,
mahkeme kararlarını getireyim, siz akademisyensiniz, diyor ki: “Burada değil
-orman- maden çalışması, bir çivi bile çakılamaz.” Maddi anlamda kesin
hüküm teşkil eden kaziyeyimuhakeme var ama siz ne yaptınız, söyleyeyim:
Rize İdare Mahkemesinin hâkimlerini değiştirttiniz Sayın Bakan, bu ihalenin
arkasında siyasi irade olmazsa bu işler olmaz Sayın Bakan, her şeyi biliyorum.
Bakın, çok ayrıntıları Parlamentoda daha sonra anlatacağım.
Şimdi,
Enerji Bakanlığının bunu savunmasını anlayışla karşılarım ama 50 bin ağaç
kesiliyorken kalkıp bana, altına imza attığınız bir belgede “Artvin’de orman
katliamı yoktur.” demenin hukukta bir tek şeyi vardır, onu demek istemiyorum
ben saygımdan dolayı, böyle bir şeyi şiddetle reddediyorum Sayın Bakan. 
(Mikrofon
otomatik cihaz tarafından kapatıldı) 
UĞUR
BAYRAKTUTAN (Artvin) – Bunları keşke burada değil de gelip Artvin’de anlatsanız
Artvinlilere de, bir Artvinliler sizi dinleseler.
ORMAN
VE SU İŞLERİ BAKANI VEYSEL EROĞLU (Afyonkarahisar) – Sayın Başkan, sataşma var,
rakamları yanlış ifade ediyor.
BAŞKAN
- Evet, Sayın Bakanım, buyurun iki dakika…
ÖZGÜR
ÖZEL (Manisa) – Sayın Başkan, bu nasıl oluyor? 
BAŞKAN
– Bakın, Sayın Özel…
ÖZGÜR
ÖZEL (Manisa) – Hayır, o zaman Sayın Bakana…
BAŞKAN
– …direkt Sayın Bakanı itham ederek, Hükûmeti itham ederek, ilzam ederek
suçlamalarda bulundu, sataşma değil mi bu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Ya niye rahatsız
oluyorsunuz?
ÖZGÜR
ÖZEL (Manisa) – Sayın Bakana açıklama hakkı yerindendir bir kere, kürsüden
değildir, ayrıca yerinden konuştu.
BAŞKAN
– Hayır, şimdi sataşma oldu, az önce açıklama, bu sataşmadan, Sayın Bayraktutan
sataştı.
BAŞKAN
– Buyurun Sayın Bakan…
ÖZGÜR
ÖZEL (Manisa) – Hayır böyle bir şey olmaz, yapamazsınız böyle bir şeyi, doğru
değil? Doğru değil ya, yapmayın şunu.
UĞUR
BAYRAKTUTAN (Artvin) – Sayın Başkan, ben bir gerçeği ortaya koydum.
BAŞKAN
– Ya Sayın Özel, lütfen, bunu biliyoruz biz.
Buyurun.
X.- SATAŞMALARA İLİŞKİN KONUŞMALAR (Devam)
7.- Orman ve Su İşleri Bakanı Veysel
Eroğlu’nun, Artvin Milletvekili Uğur Bayraktutan’ın yaptığı açıklaması
sırasında şahsına sataşması nedeniyle konuşması
ORMAN
VE SU İŞLERİ BAKANI VEYSEL EROĞLU (Afyonkarahisar) – Sayın Başkanım…
ÖZGÜR
ÖZEL (Manisa) – Sayın Başkan, Sayın Bakana saygımdan susacağım ama tutumunuz
hakkında usul tartışması açacağım şimdi. Böyle bir şey olmaz.
BAŞKAN
– Sayın Başkan, siz bilirsiniz yani bütün iyi niyetimizi suistimal ediyorsunuz,
lütfen ama.
ÖZGÜR
ÖZEL (Manisa) – Böyle bir şey olur mu ya?
BAŞKAN
– Lütfen ama.
ORMAN
VE SU İŞLERİ BAKANI VEYSEL EROĞLU (Devamla) – Sayın Başkan, değerli
milletvekilleri; benim verdiğim rakamlar dosdoğru rakamlardır. Ben zaten
Türkiye’de ne kadar ağaç dikildiğini söyledim.
TUFAN
KÖSE (Çorum) – Sayın Bayraktutan yalan mı söyledi o zaman? Sayın Bakan, o ÇED
raporu yalan mı söylüyor?
ORMAN
VE SU İŞLERİ BAKANI VEYSEL EROĞLU (Devamla) – Kaldı ki bakın, Artvin’i ben de
çok iyi biliyorum. Biz orada büyük yatırımlar yapıyoruz şu anda, Artvin’de
yapılan yatırımları anlatmayacağım, sürem kısıtlı.
BAKİ
ŞİMŞEK (Mersin) – Sayın Bakan, niye 3 milyar 249 değil de 3 milyar 250, nasıl
toplu rakam bunlar?
ORMAN
VE SU İŞLERİ BAKANI VEYSEL EROĞLU (Devamla) – Ama biz Artvin’de açık maden
işletmesine müsaade etmedik, tamamen kapalı sistem.
UĞUR
BAYRAKTUTAN (Artvin) – Adam onu yapacağım diyor Sayın Bakan.
ORMAN
VE SU İŞLERİ BAKANI VEYSEL EROĞLU (Devamla) –Müsaade edin. 
Bunu,
hatta şirketi zorladık biz yetkimiz olmadığı hâlde…
UĞUR
BAYRAKTUTAN (Artvin) – Sayın Bakan, “Açık maden işletmesi yapacağım.” diyor.
ORMAN
VE SU İŞLERİ BAKANI VEYSEL EROĞLU (Devamla) –…tamamen başka bir yere taşıyacak,
işleyecek. Oradaki madeni alıp başka yerde…
UĞUR
BAYRAKTUTAN (Artvin) – Sayın Bakan, yanlış biliyorsunuz, yanlış biliyorsunuz.
ORMAN
VE SU İŞLERİ BAKANI VEYSEL EROĞLU (Devamla) – Yanlış biliyorsam sonradan
belgeleri verin.
UĞUR
BAYRAKTUTAN (Artvin) – Tamam, peki, ben konuşmayayım o zaman, yanlış bilgi
veriyorum. 
ÖZGÜR
ÖZEL (Manisa) – Tabii, tabii.
ORMAN
VE SU İŞLERİ BAKANI VEYSEL EROĞLU (Devamla) – Bir de kesilecek ağaç sayısı 50
bin falan değil, 5 bin civarında çünkü biz daralttık.
UĞUR
BAYRAKTUTAN (Artvin) – Öyle mi?
ORMAN
VE SU İŞLERİ BAKANI VEYSEL EROĞLU (Devamla) – Evet, yani bu rakamlar resmî.
Bunların sayısı bellidir, sizlere rahatlıkla bu konuda tam rakamları, kesin ne
kadar ağaç dikileceğini söyleriz Sayın Vekilim. 
TUFAN
KÖSE (Çorum) – Yapmasanız olmuyor mu orada?
ORMAN
VE SU İŞLERİ BAKANI VEYSEL EROĞLU (Devamla) – Yani sonra ben de özellikle
Artvin’in sevdalısı olarak biz orayı her zaman koruyoruz. Hatta biliyorsunuz
Artvin’de hemen Çoruh Park Projesi’ni de yaptık, muhteşem bir ağaçlandırma.
Orman Bölge Müdürlüğü orada gerçekten çok çalışıyor, bunu da takdir etmeniz
gerekirken hakikaten beni tenkit etmenizi de anlayamadım doğrusunu isterseniz.
Artvin’de bütün yol kenarları, açık alanlar ağaçlandırılıyor, ormanların bakımı
yapılıyor. Yani, Artvin’de özellikle bal ormanını kuruyoruz. Çiftçilerimize,
oradaki orman köylüsüne gelir getirici çok büyük imkânlar sağlıyoruz.
Artvinliler memnun zaten. Memnun olduğu için orada belediyeyi de biliyorsunuz
AK PARTİ kazandı. Vatandaş memnun. Orada hakikaten Artvin için ne gerekiyorsa
yapacağız. (AK PARTİ sıralarından alkışlar) Vatandaşın memnuniyeti önemli. Onu
özellikle vurgulamak istiyorum.
Teşekkür
ediyorum.
ÖZGÜR
ÖZEL (Manisa) – Sayın Başkan...
BAŞKAN
– Buyurun Sayın Özel.
ÖZGÜR
ÖZEL (Manisa) – Sayın Başkan, şimdi, siz bize diyorsunuz ki: “İyi niyeti
suistimal etmeyin.” İyi niyet gösterildiğinde suistimal etmiyoruz. Elbette ki
muhalefet partilerinin, belli konularda, özellikle ilgili bakanların burada
olduğu ve doğrudan konunun kendisiyle ilgili olduğu bir durumda onlara bir şey
sorması normaldir. Sayın Bakanın cevap vermesini de normal hatta yerinde
bulduğumuzu söyledim... 
BAŞKAN
– Evet.
ÖZGÜR
ÖZEL (Manisa) – ...ama Sayın Bakan üslubu dairesinde ancak doğrudan
milletvekilimizin verdiği rakamları, tırnak içinde söylüyorum “yalanlamak
suretiyle” kendisini seçmeninin önünde küçük düşürebilecek bir konuşma yaptı.
Bunun düzeltmeye muhtaç bir tarafı var. 
BAŞKAN
– Tamam, düzeltti.
ÖZGÜR
ÖZEL (Manisa) – Söz verseydiniz mesele bitecekti. Vermediniz, “yerinden”
dediniz, eyvallah. 
BAŞKAN
– Evet.
ÖZGÜR
ÖZEL (Manisa) – Hadi, bugünün şartları içinde ona da “Tamam.” dedik. Peki,
yerinden yapılan tut ki bir sataşma olsa Sayın Bakana da yerinden söz vermeniz,
kürsüden sataşılırsa kürsüden vermeniz lazım. Bu doğru değil.
BAŞKAN
– Şimdi, Sayın Özel...
ÖZGÜR
ÖZEL (Manisa) – Bakın, Sayın Başkan, usul tartışması açmayacağım ama hem biraz
önceki hakkımıza hem bu ifadelere karşılık kürsüden cevap hakkı istiyoruz.
BAŞKAN
– Şimdi, Sayın Özel, usul tartışması açabilirsiniz, eyvallah, problem değil ama
şunu söylüyorum; bakın sayın milletvekilleri, bütün gruplar, tüm milletvekilleri
için geçerli söylediklerim: Burada biz daha şu gündeme henüz geçemedik; bir
senden bir ondan, o söyledi, bu söyledi. Meclisi, millet bizi takip ediyor.
Burada ben bir taraftan milletvekillerinin söz hakkını gasbetmemek için azami
iyi niyet kullanıyorum ama öbür taraftan da Anayasa’ya ve İç Tüzük’e uygun
olarak Meclisin belirlenmiş gündemini icra etmekle mükellefim; sadece ben
değil, hepimiz aynı şekilde.
ÖZGÜR
ÖZEL (Manisa) – Tamam.
BAŞKAN
– Sayın Özel, istirham ediyorum. Bugüne kadar da bunu muhafaza etmeye çalıştım.
Olmadığı hâlde ısrarlarınız oldu, şu oldu, bu oldu, verdim sözler. Bunu vermeye
eğer gerek görürsem, hakikaten sataşma varsa zaten verdim, kesmedim ama sataşma
olmadığı hâllerde de bazen istisnai birtakım durumlarda da birbirimizi anlayışla
karşıladık, karşılamamız da gerekiyor. 
Ne
olursunuz, bu hakikaten Meclisin mehabetine uymuyor. Türk Dil Kurumu sözlüğünü
açın, bakın sataşmanın kelime karşılığı ne oluyor. Direkt ilzam ederseniz,
direkt itham ederseniz hatta sarkıntılık da dâhil olmak üzere, pek çok noktada
eğer bunları yerine getirip ve bir şekilde karşı tarafı ilzam ediyorsanız,
sataşma olur. Ama o öyle dedi, ben onu düzelteceğim… Ben de böyle diyorum.
Şimdi, vatandaş onu da izliyor, bunu da izliyor, herkesi izliyor, kararı vatandaş…
Birbirimizi düzeltmek mükellefiyetinde değiliz. Yeter ki hakaret olmasın, yeter
ki birbirimizi ilzam etmeyelim. 
Lütfen,
ne olursunuz Sayın Özel, bu işi hakikaten uzatmayalım.
ÖZGÜR
ÖZEL (Manisa) – Sayın Başkan…
BAŞKAN
– Yoksa problem değil.
ÖZGÜR
ÖZEL (Manisa) – Sayın Başkan, işi uzatma niyetinde değilim ancak İç Tüzük 69…
BAŞKAN
– Ben çok rahat söz verebilirim iki dakika. Yani beş dakika ayakta konuştunuz.
ÖZGÜR
ÖZEL (Manisa) – …açıklama hakkını düzenler ve çok net olarak şunu söylüyor:
“Şahsına sataşılan veya…”, “ve” demiyor.
BAŞKAN
– Biliyorum.
ÖZGÜR
ÖZEL (Manisa) – “…ileri sürmüş olduğu görüşten farklı bir görüş kendisine
atfolunan…”
BAŞKAN
– Doğru.
ÖZGÜR
ÖZEL (Manisa) – Bakan ya da milletvekili ya da Hükûmet temsilcisi…
BAŞKAN
– Doğru.
ÖZGÜR
ÖZEL (Manisa) – Bu kapsamda istediğimizi baştan beri söyledim. Burada bizi
yerinden konuşturup Sayın Bakana cevap haklarını kürsüden vermeniz eşitlik
ilkesine de aykırı.
BAŞKAN
– Ama demedi ki Sayın Bayraktutan, 50 bin ağaç değil de 25 bin ağaç dedi falan
deseydi, onun söylediği ifadelerin aksine bir şey demedi ki.
ÖZGÜR
ÖZEL (Manisa) – “Rakam onun çok altında” dedi. Ayrıca, “Ağaç katliamı yoktur.”
dedi.
BAŞKAN
– Sayın Özel, lütfen…
ÖZGÜR
ÖZEL (Manisa) – İki dakika kürsüden vermezseniz ben bunu kabul edemem, bu vakitten
sonra kabul edemem. Böyle bir şey olur mu Sayın Başkan?
BAŞKAN
– Sayın Özel, ne yapacaksınız? Bu nasıl bir usul?
ÖZGÜR
ÖZEL (Manisa) – Bu grubun bu konudaki haklarını koruma yükümlülüğü şu anda
benim üzerimde nöbetçi grup başkan vekili olarak. Siz muhalefet milletvekili
öksürse bakana kürsüden söz veriyorsunuz.
BAŞKAN
– Estağfurullah, hiç, hiç, kesinlikle…
ÖZGÜR
ÖZEL (Manisa) – O kadar ifadeye karşı bunu kabul etmem.
BAŞKAN
– Haksızlık yaparsınız Sayın Özel.
ÖZGÜR
ÖZEL (Manisa) – Peki, efendim, açıklama hakkı verin, iki dakika çıkıp
açıklayalım. Yoksa aksi takdirde buna boyun eğmemiz kabul edilemez. Böyle bir
şey yok Sayın Başkan, hayır.
BAŞKAN
– Sayın Özel, benim de bu tehdide boyun eğmem kabul edilemez. Böyle şey olmaz.
(AK PARTİ sıralarından alkışlar)
ÖZGÜR
ÖZEL (Manisa) – Hayır, ben sizi tehdit filan etmiyorum.
BAŞKAN
– Hayır, efendim usul neyse onu uygulayacağım, tamam.
Sataşmadan
ben şu anda söz hakkı vermiyorum, görmüyorum. İsterseniz usul tartışması açın.
ÖZGÜR
ÖZEL (Manisa) – Usul tartışması açıyorum.
BAŞKAN
– Tamam buyurun, iki dakika, lehte…
Böyle
şey mi olur ya!
ÖZGÜR
ÖZEL (Manisa) – Çocuk azarlamıyorsunuz Sayın Başkan.
BAŞKAN
– Yani, Sayın Özel, kusura bakmayın, bana bu kadar böyle tehditvari bir şekilde
nasıl konuşursunuz?
ÖZGÜR
ÖZEL (Manisa) – Kim tehdit ediyor?
BAŞKAN
– Siz.
ÖZGÜR
ÖZEL (Manisa) – Ne tehdidi ya!
BAŞKAN
– Bırakın Allah aşkına!
ERKAN
AKÇAY (Manisa) – Aleyhte… 
ÖZGÜR
ÖZEL (Manisa) – Aleyhte…
İLKNUR
İNCEÖZ (Aksaray) – Lehte…
UĞUR
BAYRAKTUTAN (Artvin) – Aleyhte…
RAMAZAN
CAN (Kırıkkale) – Lehte…
BAŞKAN
– Sayın Akçay, söz istediniz mi siz?
ERKAN
AKÇAY (Manisa) – Evet, aleyhte istedim. 
BAŞKAN
– Evet, tutumumun lehinde Sayın İnceöz, buyurun.
Usul
tartışmasından dolayı üç dakika söz veriyorum. (AK PARTİ sıralarından alkışlar)

VIII.- USUL HAKKINDA GÖRÜŞMELER (Devam)
2.- Oturum Başkanı TBMM Başkan Vekili Ahmet
Aydın’ın İç Tüzük’ün 69’uncu maddesini uygulamasıyla ilgili tutumunun İç Tüzük
hükümlerine uygun olup olmadığı hakkında
İLKNUR
İNCEÖZ (Aksaray) – Sayın Başkanım, değerli milletvekili arkadaşlarım; biraz
evvel başlamış olan usul tartışmasında Sayın Başkanımızın tutumunun lehinde söz
almış bulunuyorum, heyeti de saygıyla selamlıyorum.
Bugün
saat yanlış görüyorsam siz düzeltiniz, ben neredeyse dokuz diyeceğim, sekize
yirmi var ve üçten beri Meclis görüşmelerine başladık ama ne yazık ki her gün
-salı, çarşamba, perşembe hiç fark etmiyor- Meclisin esas gündemine geçmesi
gerçekten saatler alıyor. Ben, öncelikle, usulle ilgili görüşlerimi söylemeden
önce, şu konuya özellikle vurgu yapmak istiyorum: Geçtiğimiz dönem içerisinde
İç Tüzük’le ilgili bir değişiklik önermiştik ve burada, hakikaten, İç Tüzük
değişikliğine fırsat vermeyecek şekilde bir görüşme ortamı olmuşmuştu,
görüşememe ortamı oluşmuştu. Mevcut sistem göstermektedir ki artık, İç Tüzük’ü
açık, aleni bir şekilde tartışmamız gerekiyor. Şunun için diyorum: Hakikaten,
burada gruplar üzerinden sistem oluşmuş bir İç Tüzük anlayışı var. Bakıyoruz,
burada halkın yüzde 50 çoğunluğunu almış iktidar partisi, diğer tarafta diğer
grupları… Elbette ki demokrasi, çok seslilik… Bunlara katılıyorum ama
milletimizin de bizden beklediği icraatlar var. Meclisin, esas gündemine dönük
bu çalışmalarını hızlı bir şekilde gerçekleştirmesi gerekmektedir. Öncelikle,
yeni bir İç Tüzük’e Meclisin, parlamenter sistemin, demokrasimizin ne kadar
ihtiyacı olduğunu vurgulamak istiyorum. (AK PARTİ sıralarından alkışlar) 
Bununla
beraber 69’a göre evet söz istediniz, aslında izah ederken rakamları
düzelteceğim diye. Sayın Bakanımızın buradaki konuşmasında, açıkça, şahsını
itham edici şekilde bir sataşma olmamasına rağmen “rakamlar ve bilgiler
üzerinden” denildi ve yerinden söz verildi. Zaten, mevcut sisteme göre de
oradan söz alarak hakikaten saatlerce sürebilecek şekilde konuşabilirsiniz.
Yani, mevcut sistemde, İç Tüzük’te “Meclisi istediğimiz gibi tıkayabiliriz;
iktidarın, milletimizin beklediği yasaları istediğimiz gibi geciktirebiliriz.”
denilmekte.
Sayın
Başkanımızın 69’a göre takdir ettiği -usul hakkında- tartışma açılan konu
hakkındaki tutumunu doğru ve yerinde buluyorum; acilen, ivedilikli bir şekilde
Meclisin milletimizin bizden beklediği işleri yapması için de esas gündemine…
ENGİN
ÖZKOÇ (Sakarya) – Niye, torba yasaları çıkartmak için mi? 
İLKNUR
İNCEÖZ (Devamla) - Torba kanunu görüşmek üzere gündeme geçmemiz gerektiği
kanaatiyle hepinizi saygıyla selamlıyorum. (AK PARTİ sıralarından alkışlar) 
BAŞKAN
– Aleyhte ilk söz, Özgür Özel, Manisa Milletvekili. 
Buyurun
Sayın Özel. (CHP sıralarından alkışlar)
ÖZGÜR
ÖZEL (Manisa) – Sayın Başkan, değerli arkadaşlar; öncelikle hepinizi saygıyla
selamlarım.
Öncelikle
şunu söylemeliyim Sayın Başkan. Biraz önce sarf ettiğiniz cümleler: “Özellikle
bu tehdide boyun eğmeyeceğim.” Orada size en ufak bir tehdit yok. Türk Dil
Kurumu Sözlüğü’ne başvuruyorsunuz ya zaman zaman, bir açın bakalım Türk Dil
Kurumunda tehdidin karşılığı neymiş.
HAKAN
ÇAVUŞOĞLU (Bursa) – Ne, sen söyle? 
ÖZGÜR
ÖZEL (Devamla) - Benim bir görevim var, grubumun hakkını hukukunu korumak
dışında bir görevim yok. Değerli arkadaşımız çıktı burada bir açıklama yaptı,
yaptığı açıklamada Sayın Bakanla konuşurken son derece doğru bir üslup
belirledi. Eleştirilerini içerik açısından zengin, üslup açısından yumuşak bir
şekilde Sayın Bakana ifade etti. Sayın Bakan buna karşılık söz hakkı talep
ettiğinde siz kendisine yerinden bir açıklama hakkı verebilirdiniz, o sizin
takdiriniz. Siz doğrudan kürsüye davet ettiniz. Geçtiğimiz sefer de bir kez,
biliyorsunuz, buradan tesadüfen geçmekte olan bir bakana söz vermiştiniz. Biz
buna tepki gösterdik ve daha sonra Sayın Bakanın -verdiği rakamlardaki, daha
doğrusu, o kadar büyük rakamlar olmadığını- kullandığı ifadeden sayın
milletvekilimizin bölgesindeki seçmenleri önünde mahcup bir duruma düşmemesi
için açıklama yapmak istedik. Sayın Bakan kürsüden söyledi bunları ve yerleşik
uygulamamız buna kürsüden cevap verilmesini gerektirirdi, oysa siz vekilimize
yerinden bir dakika söz verdiniz. Daha sonra, o içeriğe karşı cevap için yine
iki dakika Sayın Bakanı buraya çağırdınız. Ben dedim ki: “Bu haksızlığa boyun
eğmemiz, bu haksızlığa katlanmamız mümkün değil, bunu telafi edin, etmezseniz
usul tartışması açacağım.” Bu, benim İç Tüzük’ten gelen hakkımdır, kimseyi
tehdit falan değildir. Cumhuriyet Halk Partisinin herhangi bir temsilcisinin
-şahsınızı bir yana bırakıyorum, orada da bir sorunum olmaz şahsen- o yüce
makamı tehdit etmek gibi bir davranışı olmaz. 
Gelelim
Sayın İncesöz’ün açıklamalarına. 
İLKNUR
İNCEÖZ (Aksaray) – İnceöz. 
ÖZGÜR
ÖZEL (Devamla) – İnceöz’ün, özür dilerim. 
Sayın
İnceöz, daha dün -bir telefon teyidiyle- geçen perşembe hava koşullarının
kötülüğünden dolayı, uzlaşmayla Meclisin tatil edilmesinden dolayı bu hafta
içinde Cumhuriyet Halk Partisinin geçen haftaki grup başkan vekilimizin
ifadesine uygun olarak bizim grup önerileri vermeyeceğimizi telefonla
teyitleştik. Kendisine de söyledim, burada da tekrar ediyorum: Cumhuriyet Halk
Partisinin bir uzlaşma sonucunda vermiş olduğu söz, namus sözüdür, o sözden
dışarı çıkmamız söz konusu olamaz. Çok sayıda milletvekili arkadaşımızın
araştırma komisyonu kurulması teklifleri geçen haftadan, grubumuz tarafından
uygun görülmüş, kendilerine söz verilmiş olmasına rağmen, böyle bir uzlaşıdan
ve çıkmakta olan kanunu geciktirme gibi bir niyetimiz olmadığından dolayı bugün
vermedik ama bugün bizi buraya getiren HDP Grubu ile grubunuz arasında sonu
gelmeyen, geçen dönemki mutabakatlara, geçen dönemki göz yummalara, geçen
dönemki gizli anlaşmalara karşın burada sürdürmekte olduğunuz ve artık herkesin
bir kayıkçı kavgası olarak nitelendirdiği yaklaşımınızdandır. Cumhuriyet Halk
Partisini bu konuda itham etmeniz anlaşılabilir, kabul edilebilir değildir. 
Saygılar
sunuyorum. (CHP
sıralarından alkışlar)
BAŞKAN – Tutumum
lehinde ikinci söz, Ramazan Can, Kırıkkale Milletvekili.
Buyurun
Sayın Can. (AK PARTİ sıralarından alkışlar) 
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum.
Bu
tartışmaya nereden geldik? İç Tüzük 37’ye göre bir milletvekilimiz kanun
teklifi vermiş ve bu kanun teklifini gündeme aldırmak için bir önerge veriyor.
Biz buna İç Tüzük’te 37’nci madde uygulaması diyoruz. İlk defa uygulanıyor bu
dönem de yanlış hatırlamıyorsam. 
ÖZGÜR
ÖZEL (Manisa) – Kırk beş gün yeni doldu.
RAMAZAN
CAN (Devamla) – Peki, bu kanun teklifi neyi içeriyor? Hukuk Usulü Muhakemeleri
Kanunu’ndaki bir değişikliği içeriyor. Buraya çıkan hatip ise hukuk usulü
muhakemelerindeki muhtevi teklifinden ziyade, Artvin ilindeki bir problemi
ortaya çıkarıyor ve bununla ilgili de Sayın Bakanımıza bir sataşma oluyor, bu
sataşmaya da Sayın Bakanımız İç Tüzük’ün vermiş olduğu yetkiye dayanarak Meclis
başkan vekilimizden söz talep ediyor. Sayın Bakanımızın talebi, sataşmaya
karşılık gelen İç Tüzük maddesine tekabül ediyor. Onun üzerine Sayın Bakanımız
kürsüden cevap verdikten sonra ilgili milletvekilimiz aynı şekilde söz talep
ediyor grup başkan vekilinin ısrarı üzerine. Tabii ki grup başkan vekilleri İç
Tüzük’te milletvekillerinden ayrı bir yere konmuyor fakat uygulamadır,
arkasında büyük bir grup vardır, tabii ki milletvekillerinden ayrı bir yere
teamül gereği konulmuştur. Fakat, grup başkan vekili söz isterken de İç
Tüzük’ten kaynaklanan yetkilerini kullanmak durumundadır. Burada ilgili
milletvekiline grup başkan vekili ısrarla söz talep ederken İç Tüzük’ten
kaynaklanan yetkiye dayanması lazım. İç Tüzük de sataşmaya dayandığından dolayı,
sataşma olmadığından dolayı da Meclis başkan vekilimiz haklı olarak sataşma
değil…
ÖZGÜR
ÖZEL (Manisa) – Ya bir oku Allah aşkına Ramazan Can, oku, oku!
RAMAZAN
CAN (Devamla) – Ama, açıklama anlamında pek kıymetli, pek önemli bir konuyla
ilgili kısa bir söz hakkı talep etti ve Meclis başkan vekilimiz de haklı olarak
yerinden açıklama… Orada sataşma olduğundan bahisle tekrar Sayın Bakanımız
çıktı, sataşmadan kaynaklanan bir yetkisini kullandı. Burada bunları
karıştırmamamız lazım, biri sataşma, biri açıklama. Dolayısıyla, sataşma ayrı
bir yerde İç Tüzük’te düzenlenmiştir, açıklama ayrı bir yerde düzenlenmiştir. 
ÖZGÜR
ÖZEL (Manisa) – Hiç ilgisi yok, aç oku. Tamamen atıyorsun ha, tamamen
atıyorsun!
RAMAZAN
CAN (Devamla) – Bu nedenle, Meclis başkan vekilimizin tutumu yerindedir.
Özellikle şunu söylemek istiyorum: İç Tüzük'ü de az çok yalamış yutmuş biri
olarak söylüyorum ki sizin söyleminiz doğru değildir.
Teşekkür
ediyorum. (AK PARTİ sıralarından “Bravo” sesleri, alkışlar) 
BAŞKAN
– Tutumum aleyhinde ikinci ve son söz, Manisa Milletvekili Erkan Akçay,
buyurun.
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum. 
Tabii,
Genel Kurul artık bu saatlerde, Genel Kurul ve Sayın Başkan da zamanın ve
saatin baskısı altına girmiş durumda. Tabii, hepimizin Genel Kurul
çalışmalarının uhuletle yürümesi için Sayın Başkana yardımcı olmak gibi bir
görevimiz var, gruplar olarak ve milletvekilleri olarak. Ve şimdi, sadece
milletvekillerinin değil, tabii, bunu en fazla gözetmesi gereken de Sayın
Başkandır yani Genel Kurul çalışmalarının kendi mecrasında ilerleyerek gitmesi
için ve biz de Milliyetçi Hareket Partisi olarak geçen hafta da sayın grup
başkan vekilleri arkadaşlarımızla birlikte mutabık kaldığımız gibi ve Sayın
Özgür Özel’in de ifade ettiği gibi biz Milliyetçi Hareket Partisi olarak da
grup önerisi getirmedik. Bunun en önemli nedeni bu 68 sıra sayılı Kanun
Tasarısı’nın görüşmelerinin bir an evvel tamamlanması gayretinden
kaynaklanıyor. Fakat, tabii, Sayın Başkanın ben özellikle son birkaç saattir
sinirlerinin bir hayli zorlandığını gözlüyorum. Kendilerini gayet iyi
tanıyoruz, nezih bir şahsiyete sahip ve şahsını da tenzih ederiz fakat bu
görüşme süreçleri içerisinde maalesef bunlar yaşanabiliyor. Şimdi, benzetmek
gibi olmasın ama yine Sayın Başkanın şahsını da tenzih ederek ifade ediyorum ve
genel, eğer bir futbol maçı şirazesinden çıkmışsa dikkat edersek hakem
kendisini çok belli ederse o maç çok kötü oynanır. En güzel ve zevkli futbol
maçları da hakemin kendini göstermediği maçlardır. Bundan eğer örnek alacak
olursak bütün sayın Meclis başkan vekillerinin de kendisini çok belli etmeden
uhuletle yönetme gayreti içerisinde olmalarında büyük fayda görüyoruz. 
Bir
kararda ve yönetimde pek çok ilkeler vardır değerli arkadaşlar. Bunların
birincisi tutarlı olmak, ikincisi de uygulama birliğini sağlayabilmek. Maalesef
bugünkü Genel Kurul görüşmelerinde biz iki konuda, bir şimdiki, bir de sabahki
o grup önerisiyle ilgili itirazlarımızı dile getirirken… Daha evvel Milliyetçi
Hareket Partisinin grup önerisi iki saat içerisinde hemen reddedilirken
birtakım yolsuzluk olayları gündeme geldiğinde ama bugün de görüyoruz ki 5
Ocakta verilen, askerin, polisin her türlü saldırıya ve ithama maruz kaldığı
hususta hiç böyle bir geri gönderme ihtiyacı duyulmamış. Bu çifte standarttır,
bu bir tutarsızlıktır Meclis yönetimi açısından.
Biraz
evvel Sayın Bayraktutan’ı da dikkatle dinledim, Sayın Bakanı da dinledim.
(Mikrofon
otomatik cihaz tarafından kapatıldı)
ERKAN
AKÇAY (Devamla) – Sayın Başkan, hakikaten kürsüden Sayın Bayraktutan’a da
mutlaka cevap hakkı vermeniz gerekirdi. Sayın Bakana da doğru bir şekilde
Meclis kürsüsünden konuşma hakkı verdiniz. 
Bunları
dile getirerek hepinize saygılar sunuyorum. (MHP sıralarından alkışlar) 
BAŞKAN
– Teşekkürler Sayın Akçay.
Sayın
milletvekilleri, aleyhte…
ÖZGÜR
ÖZEL (Manisa) – Yoklama istiyoruz.
BAŞKAN
– Bir dakika, daha tutum…
ÖZGÜR
ÖZEL (Manisa) – Var mı?
BAŞKAN
– Daha var.
MİHRİMAH
BELMA SATIR (İstanbul) – Öğrenecek Başkan daha, biraz İç Tüzük’ü yalayıp
yutsun!
ÖZGÜR
ÖZEL (Manisa) – “Son söz” dediniz.
BAŞKAN
– Sayın milletvekilleri, kürsüde konuşan milletvekilleri, adına konuşma
yaptıkları parti grubunun ve kendilerinin görüşlerini dile getirmektedirler.
Konuşmacıların bir konuya yaklaşımı, değerlendirmeleriyle saptama ve
önerilerinin diğer grupların görüşleriyle farklı olması gayet doğaldır ve
siyasetin özü bu anlamda ortaya çıkmaktadır. Yoksa kendi görüşümüzün ve
benimseyişimizin dışında her konuşmayı sataşma olarak kabul edecek olursak
burada herkesin aynı düşünceleri dile getirmesi beklenir ki kürsü hürriyetine
de aykırı olabileceği gibi, farklı siyasi partilerin temsilinde de anlamsızlık
gibi demokrasi idealiyle örtüşmeyen bir sonuçla karşılaşabilirdik. Dolayısıyla
ben, Sayın Bayraktutan’ın konuşmasını hakikaten dikkatlice dinledim ve bir
sataşma görmediğim için aslında… Yani Sayın Bakan konuşurken, Sayın
Bayraktutan’a ciddi bir sataşma görmediğimden dolayı -yoksa zaten benim bugüne
kadarki uygulamalarım da ortada- kendisine dolayısıyla İç Tüzük 69’a göre söz
vermedim. Bu sebeple, sizin ısrarınız üzerine ben bir açıklama hakkı verdim
60’a göre, pek kısa bir söz yerinden verdim. 
Yine,
Sayın Bakana sarf edilen sözleri Sayın Bayraktutan tarafından, onu da
dikkatlice dinledim ama orada gerçekten itham edici, ilzam edici birtakım
beyanlar olduğu için, 69 bağlamında değerlendirerek söz verdim, yoksa, bizim bu
kadar, işte belki on-on beş dakikadır bu tartışmayı yapmamızın da gereği yoktu.

Ama
benim yapmaya çalıştığım Sayın Özel, şu İç Tüzük’ü gerçekten doğru bir şekilde uygulamak.
Bu bağlamda elimden geleni yapmaya çalışıyorum. Bu konuda hepimizin birbirimize
azami derecede yardımcı olması lazım diyorum. Dolayısıyla, bu noktada tutumumda
da bir değişiklik olmadığını bir kez daha ifade etmek istiyorum ve bu tutum,
hepimizin belirleyeceği tutum aslında. Birbirimizi anlayışla karşılayarak,
inşallah, bundan sonraki süreci yürütelim diye temenni ediyorum.
Buyurun
Sayın Özel.
ÖZGÜR
ÖZEL (Manisa) – Sayın Başkan, tutanağa geçmesi açısından… 
Bir
grup başkan vekili 69’a göre bir talepte bulunuyorsa, siz, o talebi kabul
edebilirsiniz, reddebilirsiniz ayrı bir şey, ama ben 69’a göre söyleyip siz
60’a göre söz veremezsiniz. O yüzden, Sayın Ramazan Can’ın yaptığı da sizin
biraz önceki açıklamanız da bu açıdan eleştiriye muhtaç ve biz 60’a göre söz
istesek o sözü ne şartlarda isteyip nasıl kullanacağımızı biliyoruz. 
BAŞKAN
– O şekilde konuştuk ama. Bağladık bunu.
ÖZGÜR
ÖZEL (Manisa) - Benim tutanağa geçmesi açısından… 
ZEYİD
ASLAN (Tokat) – Ya tamam artık!
ÖZGÜR
ÖZEL (Manisa) - Son sözü yine siz söyleyeceksiniz, itirazım yok. Siz 69’u
sataşmaya indirgemeye çalışıyorsunuz. Oysa 69 “Şahsına sataşılan veya ileri
sürmüş olduğu görüşten farklı bir görüş kendine atfolunan.” diyor. 
BAŞKAN
– Açıklandı bunlar Sayın Özel.
ÖZGÜR
ÖZEL (Manisa) - Biz bu kapsamda istedik ve bu kapsamda açıklama yapmak İç
Tüzük’e göre hakkımız.
ZEYİD
ASLAN (Tokat) – Sayın Başkan, yeter ya!
ÖZGÜR
ÖZEL (Manisa) - Siz, buna, öyle olmadı, pazarlığa tabidir, madde 60’a göre bir
dakika vereyim diyemezsiniz. Ben bir hata yaptıysam, iyi niyetimden, o bir
dakika yerinden sözü kabul etmekle yaptım. Ardından yaptığınız işlemlerin
tamamı İç Tüzük’e aykırıdır.
Teşekkür
ediyorum.
BAŞKAN
– Konu kapanmıştır Sayın Özel.
Sayın
Kuzu, sizin var mıydı bir şey?
BURHAN
KUZU (İstanbul) – Evet efendim.
BAŞKAN
– Bir saniye… 
Buyurun
Sayın Kuzu, niçin söz istediniz?
BURHAN
KUZU (İstanbul) – Sayın Mahmut Tanal açık sataştı bana. Milletin gözünün önünde
en açık sataşma bana yapıldı.
BAŞKAN
– Buyurun, iki dakika.
X.- SATAŞMALARA İLİŞKİN KONUŞMALAR (Devam)
8.- İstanbul Milletvekili Burhan Kuzu’nun,
İstanbul Milletvekili Mahmut Tanal’ın doğrudan gündeme alınma önergesi üzerinde
yaptığı konuşması sırasında şahsına sataşması nedeniyle konuşması
BURHAN
KUZU (İstanbul) – Saygıdeğer Başkanım, hürmetle, muhabbetle selamlıyorum.
Sayın
Mahmut Tanal benim hukuk fakültesinden öğrencim. Tüm anlattıklarımı…
MAHMUT
TANAL (İstanbul) – Ben sizin öğrenciniz değildim, Selçuk Hocanın öğrencisiydim,
siz araştırma görevlisiydiniz.
BURHAN
KUZU (Devamla) – Müsaade buyur, müsaade buyur bak.
Anlattıklarımı
tersinden öğrenmiş, bütün. Efendim, Meclis Başkanlığına bir dilekçe vermiş, ben
başdanışmanlık yapıyormuşum, maaş alıyormuşum orada, bir de burada alıyormuşum.
Evet, ben Cumhurbaşkanına başdanışmanlık yapıyorum, geçen dönemde başladım,
maaş filan da almıyorum, fahri yapıyorum. Şimdi anladın mı? Vatan, millet adına
yapıyorum, gurur duyuyorum, bununla da gurur duyuyorum. (AK PARTİ sıralarından
alkışlar) 
O,
Twitter demesiyle bir “F” koyarsın, fahri olur, onu da düzeltiriz, mesele değil
ama…
CEYHUN
İRGİL (Bursa) – Fahri de yapamazsınız. Anayasa’nın 82’nci maddesine göre,
ücretli ya da ücretsiz, yapamazsınız.
BURHAN
KUZU (Devamla) – Yapar, yapar, bal gibi yapar.
CEYHUN
İRGİL (Bursa) – Yapamazsınız, Anayasa’da öyle yazıyor.
BURHAN
KUZU (Devamla) – Mahkemeye verilsin. Meclis Başkanlığına dilekçe vermiş…
CEYHUN
İRGİL (Bursa) – Anayasa’da öyle yazıyor. Siz anayasa profesörüsünüz, öğrenciniz
sizi geçmiş.
BURHAN
KUZU (Devamla) – Meclis Başkanlığında dilekçe var, Başkanlık cevap da verecek ona.
Yapıp yapmayacağımıza Anayasa karar vermiş; burada Anayasa var, kanun var, ne
ise o. Yani biz bunu yapıyoruz.
CEYHUN
İRGİL (Bursa) – “Ücretli ya da ücretsiz, yapamazsınız.” diyor Beyefendi.
BURHAN
KUZU (Devamla) – Para da almıyoruz, pul da almıyoruz; vatan, millet, Allah
rızası için yapıyoruz. 
Teşekkür
ediyorum, sağ olun. (AK PARTİ sıralarından alkışlar) 
VII.- BAŞKANLIĞIN GENEL KURULA SUNUŞLARI
(Devam)
B) Önergeler (Devam)
1.- İstanbul Milletvekili Mahmut Tanal’ın,
(2/26) esas numaralı 6100 Sayılı Hukuk Muhakemeleri Kanununda Değişiklik
Yapılmasına Dair Kanun Teklifi’nin doğrudan gündeme alınmasına ilişkin önergesi
(4/9) (Devam)
BAŞKAN
– Doğrudan gündeme alınma önergesini oylarınıza sunuyorum…
MAHMUT
TANAL (İstanbul) – Sayın Başkan… Sayın Başkan…
BAŞKAN
– Kabul edenler…
ÖZGÜR
ÖZEL (Manisa) – Hayır, bir dakika, bir dakika Sayın Başkan…
MAHMUT
TANAL (İstanbul) – Sayın hatip…
BAŞKAN
– Şimdi, oylamayı yapalım, ondan sonra, tamam…
ÖZGÜR
ÖZEL (Manisa) – Hayır, hayır…
MAHMUT
TANAL (İstanbul) – Sayın Başkan… Sayın Başkan…
BAŞKAN
– Oylamayı yapalım. 
RAMAZAN
CAN (Kırıkkale) – Başkanım, oylamadan sonra…
ÖZGÜR
ÖZEL (Manisa) – Hayır, hayır…
MAHMUT
TANAL (İstanbul) – Sayın Başkan…
BAŞKAN
– Bir dakika, Sayın Tanal, işleme başladım, işlemi bitireyim, dinleyeceğim
sizi.
MAHMUT
TANAL (İstanbul) – Sayın Başkan…
BAŞKAN
– Sayın Tanal, işlemi bitireyim, oylamaya geçtim.
ÖZGÜR
ÖZEL (Manisa) – Yoklama istiyoruz o zaman.
BAŞKAN
– Tamam, 20 kişi aynı anda kalkın bakalım.
RAMAZAN
CAN (Kırıkkale) – Oylamaya geçildi, geçti artık, geçti.
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz.
BAŞKAN
– Sayın milletvekilleri, yoklama talebi var oylamadan önce, asgari 20 kişiyi
arayacağım. 
Sayın
Özel, Sayın Bayraktutan, Sayın Tanal, Sayın Aydın, Sayın Akaydın, Sayın Yıldız,
Sayın Tüzün, Sayın Sarıhan, Sayın İrgil, Sayın Kara, Sayın Özkoç, Sayın
Bektaşoğlu, Sayın Çamak, Sayın Akyıldız, Sayın Zeybek, Sayın Arslan, Sayın
Gaytancıoğlu, Sayın Gürer, Sayın Bircan, Sayın Arık…
Evet,
şimdi yoklama için üç dakika süre veriyorum. 
(Elektronik
cihazla yoklama yapıldı) 
BAŞKAN
– Yoklama pusulası veren sayın milletvekilleri çıkmasınlar, şimdi kontrolünü
yapıyoruz.
Burada
olduğunu yoklama pusulasıyla belirten sayın milletvekillerinin isimlerini okuyorum:
Sayın
Belma Satır? Burada.
Sayın
Volkan Bozkır? Burada.
Sayın
Necip Kalkan? Burada.
Sayın
Ekrem Erdem? Burada.
Sayın
Serkan Bayram? Burada.
Sayın
Nevzat Ceylan? Burada.
Sayın
Muhammet Emin Akbaşoğlu? Burada.
Sayın
Sema Ramazanoğlu? Burada.
Toplantı
yeter sayısı vardır.
VII.- BAŞKANLIĞIN GENEL KURULA SUNUŞLARI
(Devam)
B) Önergeler (Devam)
1.- İstanbul Milletvekili Mahmut Tanal’ın,
(2/26) esas numaralı 6100 Sayılı Hukuk Muhakemeleri Kanununda Değişiklik
Yapılmasına Dair Kanun Teklifi’nin doğrudan gündeme alınmasına ilişkin önergesi
(4/9) (Devam)
BAŞKAN
- Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
MAHMUT
TANAL (İstanbul) – Sayın Başkanım…
BAŞKAN
– Sayın Tanal…
MAHMUT
TANAL (İstanbul) – Şimdi, oylamadan önce Sayın Burhan Kuzu konuşurken “Ben
öğretememişim.” dedi, “Öğrencimdir.” dedi. Bana…
BAŞKAN
– Sayın Tanal buyurun, iki dakika. 
Yeni
bir sataşmaya meydan vermeyin. (CHP sıralarından alkışlar)
BURHAN
KUZU (İstanbul) – Öğrencim değil misin Mahmut Tanal?
X.- SATAŞMALARA İLİŞKİN KONUŞMALAR (Devam)
9.- İstanbul Milletvekili Mahmut Tanal’ın,
İstanbul Milletvekili Burhan Kuzu’nun sataşma nedeniyle yaptığı konuşması
sırasında şahsına sataşması nedeniyle konuşması
MAHMUT
TANAL (İstanbul) – Değerli arkadaşlar, Değerli Başkanım, değerli
milletvekilleri; hepinizi saygıyla, hürmetle selamlıyorum.
Şimdi,
Sayın Burhan Kuzu Bey benim hocam değildi, Selçuk Hocamızın çantasını
taşıyordu, araştırma görevlisiydi o dönemde. 
MİHRİMAH
BELMA SATIR (İstanbul) – Çok ayıp ya, yaptığınız çok ayıp. 
MAHMUT
TANAL (Devamla) – Yani ben o dönemde… (AK PARTİ sıralarından gürültüler)
BAŞKAN
– Sayın Tanal, şahsiyetle uğraşmayalım, yeni bir sataşmaya meydan vermeyelim
lütfen Sayın Tanal.
MAHMUT
TANAL (Devamla) – Bakın, araştırma görevlisiydi ve netice itibarıyla orada
anayasa hukukuna pratik olarak Selçuk Hocamızın çantasını taşıyordu. (AK PARTİ
sıralarından gürültüler)
BURHAN
KUZU (İstanbul) – Yazıklar olsun sana! 
MİHRİMAH
BELMA SATIR (İstanbul) – Ne saygısız adamsın sen!
MAHMUT
TANAL (Devamla) – Yani netice itibarıyla biz onun almış olduğu eğitime saygı
göstermek amacıyla eğer hoca diyorsak…
MİHRİMAH
BELMA SATIR (İstanbul) – Eğitime böyle mi saygı göstereceksin! 
MAHMUT
TANAL (Devamla) – …efendim öğrencimmiş, kanal kanal dolaşıyor… Ben sizin
öğrenciniz değildim. (AK PARTİ sıralarından gürültüler)
MİHRİMAH
BELMA SATIR (İstanbul) – Olamazsın zaten, sen de o kadar kalite yok ki.
Saygısız!
MAHMUT
TANAL (Devamla) – Eğer sizden anayasayı okumuş olsaydım durum apayrı bir olay
olurdu. (CHP sıralarından alkışlar) 
MİHRİMAH
BELMA SATIR (İstanbul) – Sen hocanın öğrencisi olamazsın!
MAHMUT
TANAL (Devamla) – Yani bakın, anayasa hukuku hocası olarak şunu söylüyordu:
“Ben rüşvet almıyorum.”
BURHAN
KUZU (İstanbul) – Senin kâğıdını ben okudum ben! Senin notunu ben verdim!
MAHMUT
TANAL (Devamla) – Şu Anayasa’da ücretli veya ücretsiz danışmanlığı
yasaklamıyor, öğrenmen gerekiyor.
BURHAN
KUZU (İstanbul) – Yok öyle bir şey!
MAHMUT
TANAL (Devamla) – Anayasa hukuku hocası olarak Anayasa’yı öğrenmen gerekiyor.
Burada ücretli mi diyor, ücretsiz mi diyor, öyle bir ayrım yapmıyor. Diyor ki:
“Danışmanlık yapamazsın.” 
BURHAN
KUZU (İstanbul) – “Hükûmette” diyor, hükûmette. “Hükûmette” diyor, beni
kandıramazsın.
MAHMUT
TANAL (Devamla) – Bakın, ayrıca ne yapıyorsunuz? Bir öğretim üyesi, bir
profesör hâlen “Cumhurbaşkanı Başdanışmanı” yazar mı? 
BURHAN
KUZU (İstanbul) – Yazıklar olsun sana!
MAHMUT
TANAL (Devamla) – Ayıp değil mi bu? Yani ilk önce sizin öğrencilere örnek
olmanız lazım. Evet burada “Eski Anayasa Komisyonu Başkanı” yazıyor ama hâlen
“Cumhurbaşkanı Başdanışmanı” yazıyor.
BURHAN
KUZU (İstanbul) – Ne oldu, sana battı mı, ne var? Battı mı sana, ne var? İşine
bak git!
MAHMUT
TANAL (Devamla) – Bu nedir? Unvan gasbıdır, unvan gasbı. Sana ceza hukukunu da
öğreteyim yani burada baro başkanı arkadaşlarımız var, onlardan özür dilerim
yani öğretin Burhan Kuzu Hocaya bunu.
MİHRİMAH
BELMA SATIR (İstanbul) – Yazıklar olsun Mahmut Bey sana! Yazıklar olsun! 
MAHMUT
TANAL (Devamla) – Teşekkür ediyorum, saygı ve hürmetlerimi sunarım. (CHP
sıralarından alkışlar)
MİHRİMAH
BELMA SATIR (İstanbul) – Mahmut Bey, yazıklar olsun sana! Yazıklar olsun!
BURHAN
KUZU (İstanbul) – Sayın Başkan...
BAŞKAN
– Buyurun Sayın Kuzu.
İki
dakika...
10.- İstanbul Milletvekili Burhan Kuzu’nun,
İstanbul Milletvekili Mahmut Tanal’ın sataşma nedeniyle yaptığı konuşması
sırasında şahsına sataşması nedeniyle konuşması
BURHAN
KUZU (İstanbul) – Efendim, bu Sayın Tanal’a cevap vermeye değmez. (AK PARTİ
sıralarından alkışlar)
MİHRİMAH
BELMA SATIR (İstanbul) – Vermeyin.
BURHAN
KUZU (Devamla) – Hakikaten değmez çünkü dediklerinin tamamı bir defa yalan. Bir
defa, Mahmut Tanal senin kâğıdını ben okudum, ben; sana notu ben verdim, ben.
Benim notumla geçtin. “Hocam filan değil.” Ayıp ayıp bunlar, çok ayıp bunlar.
Yani, insanda bir saygı olur, saygı. Tamam, dediklerin doğru ama saygı olur
insanda. Senin söylediğin oradan... “Milletvekili Bakanlar Kurulunda görev
alamaz.” diyor, Cumhurbaşkanını kastetmiyor, evvela doğru oku. Anayasa'yı
bilmiyorsun be!
Teşekkür
ederim Sayın Başkan.
BAŞKAN
– Birleşime kırk beş dakika ara veriyorum.
Kapanma Saati: 20.06
BEŞİNCİ OTURUM
Açılma Saati: 20.53
BAŞKAN: Başkan Vekili Ahmet AYDIN
KÂTİP ÜYELER: Sema KIRCI
(Balıkesir), Ali Haydar HAKVERDİ (Ankara)
-----0-----
BAŞKAN
– Sayın milletvekilleri, Türkiye Büyük Millet Meclisinin 32’nci Birleşiminin
Beşinci Oturumunu açıyorum.
Alınan
karar gereğince, sözlü soru önergeleri ile diğer denetim konularını görüşmüyor
ve gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz. 
1’inci
sırada yer alan, Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı ve Adalet ve Kalkınma Partisi Grup Başkanvekili
Çanakkale Milletvekili Bülent Turan ve Çanakkale Milletvekili Ayhan Gider,
Kırıkkale Milletvekili Ramazan Can ile 23 Milletvekilinin; Bazı Kanunlarda
Değişiklik Yapılmasına Dair Kanun Teklifi ile Plan ve Bütçe Komisyonu
Raporu’nun görüşmelerine kaldığımız yerden devam edeceğiz.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet ve Kalkınma
Partisi Grup Başkanvekili Çanakkale Milletvekili Bülent Turan ve Çanakkale
Milletvekili Ayhan Gider, Kırıkkale Milletvekili Ramazan Can ile 23
Milletvekilinin; Bazı Kanunlarda Değişiklik Yapılmasına Dair Kanun Teklifi ile
Plan ve Bütçe Komisyonu Raporu (1/517, 2/434) (S. Sayısı: 68) (x)
BAŞKAN
– Komisyon? Yerinde.
Hükûmet?
Yerinde.
Sayın
milletvekilleri, 21 Ocak 2016 tarihli 31’inci Birleşimde tasarının 11’inci
maddesi kabul edilmişti.
Şimdi,
12’nci maddesi üzerinde üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 12’nci maddesinde tasarı metninde geçen
“yer alan” ibaresinin “bulunan” olarak değiştirilmesini arz ve teklif ederiz.
 İdris
Baluken Çağlar Demirel Ayşe Acar
Başaran
 Diyarbakır Diyarbakır Batman
 Feleknas
Uca Hişyar Özsoy Erol
Dora
 Diyarbakır Bingöl Mardin
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkanvekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi’nin (2/434) 12'nci
maddesinin aşağıdaki şekilde değiştirilmesini arz ve teklif ederiz.

 Bülent
Kuşoğlu Mahmut Tanal Seyit
Torun
 Ankara İstanbul Ordu
 Musa
Çam Ömer Fethi Gürer 
 İzmir Niğde 
MADDE
12- 29/8/1977 tarihli ve 2108 sayılı Muhtar Ödenek ve Sosyal Güvenlik Yasasının
1 inci maddesinin birinci fıkrasında yer alan “5.700” ibaresi “17.000” şeklinde
değiştirilmiş ve aynı fıkranın ikinci cümlesi yürürlükten kaldırılmıştır. 
BAŞKAN
– Şimdi maddeye en aykırı önergeyi okutup işleme alacağım. 
Buyurun.

Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik Yapılmasına
Dair Kanun Tasarısı’nın 12’nci maddesinin aşağıdaki şekilde değiştirilmesini
arz ve teklif ederiz. 
 Mehmet
Günal  Erhan Usta  Arzu
Erdem
 Antalya
 Samsun  İstanbul
 Erkan
Haberal  Baki Şimşek  Mustafa
Kalaycı
 Ankara Mersin
 Konya
 Mehmet
Parsak  Mehmet Erdoğan
 Afyonkarahisar Muğla
MADDE
12 – 29/8/1977 tarihli ve 2108 sayılı Muhtar Ödenek ve Sosyal Güvenlik
Yasasının 1 inci maddesinin birinci fıkrasında yer alan “5.700” ibaresi
“14.750” şeklinde ve aynı fıkranın ikinci cümlesi aşağıdaki şekilde değiştirilmiştir.

“İhtiyar
heyeti üyelerine de her ay 1.700 gösterge rakamının memur aylık katsayısı ile
çarpımı sonucu bulunacak miktarda huzur hakkı ödeneği verilir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan. 
BAŞKAN
– Hükûmet önergeye katılıyor mu?
AVRUPA
BİRLİĞİ BAKANI VOLKAN BOZKIR (İstanbul) – Katılmıyoruz. 
BAŞKAN
– Önerge üzerinde söz isteyen Konya Milletvekili Mustafa Kalaycı. 
Buyurun
Sayın Kalaycı. 
Süreniz
beş dakikadır. 
MUSTAFA
KALAYCI (Konya) – Sayın Başkan, değerli milletvekilleri; hepinizi saygılarımla
selamlıyorum. 
Muhtarların
aldığı ödeneğin masraflarını karşılamadığını, sigorta primini ödeyemediğinden
birçok muhtarımızın sosyal güvenceden yoksun kaldığını Milliyetçi Hareket
Partisi olarak yıllarca dile getirdik. AKP’yi sürekli uyararak hep insafa davet
ettik. AKP insafa gelmekle birlikte işleri yarım yamalak yapmaktadır. Zira 2014
yılında muhtar ödenekleri artırılmış ama yetersiz kalmıştır. Bundan dolayıdır
ki şimdi muhtar aylığı 1.300 liraya yükseltilmekte ancak sigorta priminin
devletçe karşılanması konusu göz ardı edilmektedir. 
Muhtarlardan
sigortalılığı olmayan ve emekli aylığı almayanlar sigorta primlerini kendileri
ödemektedir. Muhtarlar BAĞ-KUR sigortalıları gibi bu yıl en az 1.647 lira
üzerinden prim ödeyeceklerdir. 1.300 lira aylık verip 1.647 lira üzerinden prim
istemek büyük bir çelişki değil midir? Olmayan gelirin primini almak haksızlık
değil midir?
Mahalle
muhtarlarının en düşük sigorta primi yüzde 29 oranında artarak 568 liraya
yükselmiştir. Farklı hükümlere tabi köy muhtarlarının ise en düşük sigorta
primi yüzde 35 oranında artarak 435 liraya çıkmıştır; dolayısıyla, alacakları
aylığın önemli bir kısmı prime gidecektir. 
O
nedenle, sosyal güvencesi olmayan muhtarlarımızın sigorta primleri mutlaka
devlet tarafından karşılanmalı ya da muhtar maaşları en az brüt asgari ücret
düzeyine yükseltilmelidir.
Diğer
taraftan, mahalle ihtiyar heyeti ve köy ihtiyar meclisi üyelerimiz yaptıkları
görevin karşılığı hiçbir hakka sahip bulunmamaktadır. Milliyetçi Hareket
Partisi olarak önerimiz, mahalle ihtiyar heyeti ve köy ihtiyar meclisi
üyelerine her ay için net 150 lira huzur hakkı ödenmesidir. Anayasa’mıza göre
angarya yasak olup, muhtar azalarımıza huzur hakkı verilmesi için tüm
partilerimizin desteğini bekliyoruz.
Değerli
milletvekilleri, muhtarların, görevleriyle ilgili de birçok sorunu
bulunmaktadır. Köy ve mahallenin sorunlarının giderilmesi ve hizmetlerin
getirilmesinde muhtarlar kale alınmamaktadır. Muhtarlar, köy ve mahalledeki
önemli sorunları başta belediyeler olmak üzere kamu kurumlarına taşıdığında
yeterli ilgiyi görmemekte, destek alamamaktadır, halkın seçmiş olduğu muhtarlar
maalesef önemsenmemektedir. 
Muhtarların
sorumluluğu olduğu kadar yasal yetkileri artırılmalıdır. Muhtarların, özellikle
mahallesini ilgilendiren imar düzenlemeleri ile yatırım ve hizmetlere yönelik
kararlara etkin katılımı sağlanmalı, il genel ve belediye meclisleri ile
ihtisas komisyonlarında temsil edilmeleri için gerekli yasal düzenleme
yapılmalıdır.
Muhtarlıkların
kira, tefriş, İnternet, kırtasiye, elektrik gibi giderleri önemli bir mali yük
oluşturmaktadır. Belediye Kanunu’nda “Belediye, mahallenin ve muhtarlığın
ihtiyaçlarının karşılanması ve sorunlarının çözümü için bütçe imkânları
ölçüsünde gerekli ayni yardım ve desteği sağlar.” hükmü bulunmaktadır. Ancak
bütçe imkânları ölçüsü objektif olmadığından bu ayni yardım birçok belediye
tarafından yapılmamaktadır. Bu maddeden “bütçe imkânları ölçüsünde” ibaresi
çıkarılmalı, “nakdî yardım” eklenmeli; hatta net ifadelerle, muhtarlık hizmet
bürolarının yapımı ve tefrişi ile İnternet, elektrik, su, telefon, kırtasiye,
temsil, ağırlama ve diğer zaruri giderlerinin ilgili il özel idareleri ve
belediyeler tarafından karşılanmasını öngören yasal düzenleme yapılmalıdır.
Muhtarların belediye toplu taşıma araçlarından ücretsiz yararlanmaları
sağlanmalıdır. Yine, muhtarların görev sonrası silah ruhsatlarından alınan
harçlar kaldırılmalıdır. Muhtarlarımıza yasal izin düzenlemesi yapılmalı,
görevden uzaklaştırılan muhtara idari dava açma hakkı tanınmalıdır. Doksan iki
yıllık 442 sayılı Köy Kanunu ile yetmiş iki yıllık 4541 sayılı Şehir ve
Kasabalarda Mahalle Muhtar ve İhtiyar Heyetleri Teşkiline Dair Kanun günün
şartlarına uygun bir şekilde yeniden düzenlenmelidir. Ayrıca, köy ve mahalle
muhtarlarının tek çatı altında toplanmasının sağlanması amacıyla Türkiye
muhtarlar birliği kurulması için gereken yasal düzenleme yapılmalıdır. 
Milliyetçi
Hareket Partisi olarak bu konularda yapılacak düzenlemelere katkı ve destek
vereceğimizi ve her zaman muhtarlarımızın yanında olduğumuzu ifade ediyor,
saygılar sunuyorum. (MHP sıralarından alkışlar)
BAŞKAN
– Teşekkürler Sayın Kalaycı.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup Başkanvekili
Çanakkale Milletvekili Bülent Turan ve Çanakkale Milletvekili Ayhan Gider,
Kırıkkale Milletvekili Ramazan Can ile 23 Milletvekilinin; Bazı Kanunlarda
Değişiklik Yapılmasına Dair Kanun Teklifi’nin (2/434) 12'nci maddesinin
aşağıdaki şekilde değiştirilmesini arz ve teklif ederiz.
Ömer Fethi Gürer (Niğde) ve arkadaşları
MADDE
12- 29/8/1977 tarihli ve 2108 sayılı Muhtar Ödenek ve Sosyal Güvenlik Yasasının
1 inci maddesinin birinci fıkrasında yer alan “5.700” ibaresi “17.000” şeklinde
değiştirilmiş ve aynı fıkranın ikinci cümlesi yürürlükten kaldırılmıştır. 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan.
BAŞKAN
– Hükûmet katılıyor mu?
AVRUPA
BİRLİĞİ BAKANI VOLKAN BOZKIR (İstanbul) – Katılmıyoruz Sayın Başkan.
BAŞKAN
– Önerge üstünde söz isteyen Niğde Milletvekili Ömer Fethi Gürer.
Buyurun
Sayın Gürer. (CHP sıralarından alkışlar) 
Süreniz
beş dakikadır.
ÖMER
FETHİ GÜRER (Niğde) – Sayın Başkan, değerli milletvekilleri; görüşülmekte olan
68 sıra sayılı Yasa Tasarısı’nın 12’nci maddesindeki muhtar ödeneklerine artış
ile ilgili söz aldım. Meclisi saygıyla selamlarım.
53
bin köy ve mahalle muhtarımız görev yapmaktadır. Ödeneklerinin 940 liradan
1.300 liraya çıkarılması yetersizdir. Çünkü, elektrikten ekmeğe kadar gelen
zamlarla ödenek daha alınmadan erimiştir. Muhtar ödeneklerindeki artış en az
Cumhuriyet Halk Partisinin önerdiği 1.500 lira olmalı idi; önerimiz ne yazık ki
kabul görmemiştir. 
Değerli
milletvekilleri, muhtarların sorunlarını yalnız ödeneklerine indirgemek
yanlıştır. Köy ve mahalle muhtarıyla ilgili Köy Kanunu’nu da kapsayan geniş bir
yasal düzenleme ihtiyaçtır. Muhtarların görev yerlerine göre de sorunları
değişmektedir. Köy muhtarlarının ayrı, mahalle muhtarlarının ayrı sorunları
bulunmaktadır. Ortak sayılabilecek en önemli sorunları, muhtarların sosyal
güvenceleri yoktur. Muhtarların sosyal güvenlik kapsamına alınmaları gerekir.
Muhtarların yanı sıra muhtar azaları da sosyal güvenlik kapsamında olmalıdır. 
Muhtarların
birlik yasası da çok önemlidir. Bu yasal düzenleme mutlaka yapılmalı ve
muhtarlarla ilgili birlik yasası bir an önce çıkarılmalıdır. Muhtarlıktan sonra
muhtarlardan silah ruhsat harçları alınmaktadır. Bu uygulama da yanlıştır.
Muhtarlardan muhtarlıkları sona erdikten sonra silah ruhsat harçları
alınmamalıdır. 
Muhtarların
daha iyi koşullarda hizmet verebilmeleri için muhtarlar için muhtarlık binaları
yapılması gerekir. Bazı belediyelerimiz bu yönde uygulama yapmakta ise de çoğu
muhtarımızın doğru dürüst çalışacağı muhtarlık binaları yoktur. Kimi
belediyelerin bu konuda yaptığının örnek teşkil edip, muhtarlarımız için
muhtarlık binalarının yapılması şarttır.
Muhtarlar
doğal gaz, kira, elektrik, sekreter, kırtasiye, telefon gibi giderleri
kendileri karşılamak zorundadır, yasal düzenleme oluncaya kadar bunların
kaymakamlıklar tarafından karşılanması gerekir. Köy muhtarı köy sorunu için
merkeze geldiğinde yol parasını dahi cebinden vermek durumundadır. İkametgâh,
nüfus kayıt gibi verebildikleri evraklar geçtiğimiz dönemlerde muhtarlardan
yetki olarak alınmıştır, geçmişte olduğu gibi, muhtarlıkta tutulan kayıtların
yeniden muhtarlara devredilmesi gerekir. Muhtarlıklara gittiğiniz zaman mutlaka
PTT memurunu orada görmeniz olağandır çünkü uygulama gereği, muhtarlara ek bir
yük olarak, Tebligat Kanunu’nun verdiği yetki doğrultusunda tebligatlar
bırakılmaktadır. Bu da muhtarların bırakılan evrakı yerine götürmemesi
durumunda, doğal ki 50 bin kişinin yaşadığı bir mahallede muhtar bunu yerine
getiremiyor, o zaman da vatandaşın, örneğin trafik cezasından geç haberi
oluyor, eğer tatile falan gittiyse; doğal olarak da ceza katlanmaktadır.
Muhtarlarla
ilgili örnek alınabilecek uygulamalar da vardır. Örneğin Kartal Belediyesi
Cumhuriyet Halk Partili bir Belediyedir ve bu Belediyede her ay ilk cumartesi
muhtarlarla ilgili düzenli toplantı yapılır. Muhtarların yasal talepleri
Belediye tarafından karşılanır. Ramazanda cami ve türbe gezmeleri için
vatandaşlara tahsis edilen otobüsler muhtarlıkların önüne gönderilir, kültür gezilerinde
muhtarlarla dayanışma içindedir. Kentin yönetiminde Belediye muhtarlarla iş
birliği içinde çalışır. 
Bu
anlamda, önemli olan bir ayrıntı: Seçim dönemlerinde muhtarlar mülki amirler
tarafından çağrılmakta ve Hükûmet yanlısı oy verilmesi yönünde baskı
uygulanmaktadır ama seçim bittikten sonra, muhtarların bize anlattığı, mülki
amirlerle diyalog kurmada zorlandıklarıdır. Bu anlamda, düzenli olarak
muhtarlarla toplantıları mülki amirler yapmalı, köyün, kasabanın, mahallenin
sorunlarını dinlemelidir, yalnızca baskı unsuru olarak onları muhatap almamalı,
hizmet açısından da yapılacak çalışmalarda muhtarları önemsemeli, değer
vermelidir çünkü demokrasilerde muhtarlar doğrudan oyla seçilen en önemli
müesseselerdir. Bu anlamda, muhtarların sorunlarının çözümünü Cumhuriyet Halk
Partisi olarak önemsiyoruz ve önümüzdeki süreçte muhtarların talepleri
doğrultusunda yasal düzenlemelerin yapılmasını diliyor ve bekliyoruz.
Saygılar
sunarım. (CHP sıralarından alkışlar)
BAŞKAN
– Teşekkürler Sayın Gürer.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 12’nci maddesinde tasarı metninde geçen
“yer alan” ibaresinin “bulunan” olarak değiştirilmesini arz ve teklif ederiz.
İdris Baluken (Diyarbakır) ve arkadaşları
BAŞKAN
– Komisyon katılıyor mu önergeye?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan. 
BAŞKAN
– Hükûmet katılıyor mu?
AVRUPA
BİRLİĞİ BAKANI VOLKAN BOZKIR (İstanbul) – Katılmıyoruz Sayın Başkan. 
BAŞKAN
– Önerge üzerinde söz yok.
Gerekçeyi
okutuyorum:
Gerekçe:

Bu
değişiklik ile ifadenin daha anlaşılır olması amaçlanmıştır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Şimdi,
13’üncü madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkan Vekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi’nin (2/434) 13’üncü
maddesinin aşağıdaki şekilde değiştirilmesini arz ve teklif ederiz.
 Bülent
Kuşoğlu Mahmut Tanal Seyit
Torun
 Ankara İstanbul Ordu
 Musa
Çam Lale Karabıyık Okan
Gaytancıoğlu
 İzmir Bursa Edirne
Madde
13- 25/10/1984 tarihli ve 3065 sayılı Katma Değer Vergisi Kanunu’nun 13’üncü
maddesinin (1)’inci fıkrasına aşağıdaki bent ilave edilmiştir.
“ı)
Gıda, Tarım ve Hayvancılık Bakanlığı tarafından tescil edilen gübreler ve gübre
üreticilerine bu ürünlerin içeriğinde bulunan hammaddelerin teslimi ile küspe
(Türk Gümrük Tarife Cetvelinin 2303.10 tarife pozisyon numarasında
sınıflandırılan nişastacılık artıkları ve benzeri artıklar ile 2303.30.00.00.00
gümrük tarife istatistik pozisyon numarasında sınıflandırılan biracılık ve
damıtık içki sanayinin posa ve artıkları hariç), tam yağlı soya (fullfat),
kepek, razmol, balık unu, et unu, kemik unu, kan unu, tapyoka (manyok), sorgum
ve her türlü fenni karma yemler (kedi-köpek mamaları hariç), saman, yem
şalgamı, hayvan pancarı, kök yemler, kuru ot, yonca, fiğ, korunga, hasıl ve
slajlık mısır, üçgül, yemlik lahana, yem bezelyesi ve benzeri hayvan yemleri
(yeşil ve kuru kaba yemler ve bunların pellet şeklinde veya mevsimsel
ihtiyaçlara göre bir bağlayıcı kullanılarak veya kullanılmadan işlem görmüş
olanları dâhil) teslimi,”
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik Yapılmasına
Dair Kanun Tasarısı’nın 13’üncü maddesinin aşağıdaki şekilde değiştirilmesini
arz ve teklif ederiz.
 Arzu
Erdem Mehmet Günal Erhan
Usta
 İstanbul Antalya Samsun
 Erkan
Haberal İsmail Faruk Aksu Mehmet
Erdoğan
 Ankara İstanbul Muğla
 Mehmet
Parsak Baki Şimşek Mevlüt
Karakaya
 Afyonkarahisar Mersin Adana
MADDE
13- 25/10/1984 tarihli ve 3065 sayılı Katma Değer Vergisi Kanununun 13 üncü
maddesinin birinci fıkrasına aşağıdaki bentler eklenmiştir.
“ı)
Gıda, Tarım ve Hayvancılık Bakanlığı tarafından tescil edilen gübreler ve gübre
üreticilerine bu ürünlerin içeriğinde bulunan hammaddelerin teslimi ile küspe
(Türk Gümrük Tarife Cetvelinin 2303.10 tarife pozisyon numarasında
sınıflandırılan nişastacılık artıkları ve benzeri artıklar ile 2303.30.00.00.00
gümrük tarife istatistik pozisyon numarasında sınıflandırılan biracılık ve
damıtık içki sanayinin posa ve artıkları hariç), tam yağlı soya (fullfat),
kepek, razmol, balık unu, et unu, kemik unu, kan unu, tapyoka (manyok), sorgum
ve her türlü fenni karma yemler (kedi-köpek mamaları hariç), saman, yem
şalgamı, hayvan pancarı, kök yemler, kuru ot, yonca, fiğ, korunga, hasıl ve
slajlık mısır, üçgül, yemlik lahana, yem bezelyesi ve benzeri hayvan yemleri
(yeşil ve kuru kaba yemler ve bunların pellet şeklinde veya mevsimsel
ihtiyaçlara göre bir bağlayıcı kullanılarak veya kullanılmadan işlem görmüş
olanları dâhil) teslimi,
i)Tarımsal
üretimde kullanılan her türlü motorin, ilaç, tohum, fide ve fidanlarla ilgili
teslim ve hizmetleri”
BAŞKAN
– Şimdi, maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 13’üncü maddesinin tasarı metninden
çıkarılmasını arz ve teklif ederiz. 

 İdris
Baluken Çağlar Demirel Osman
Baydemir
 Diyarbakır Diyarbakır Şanlıurfa

 Lezgin
Botan Hüda Kaya Filiz
Kerestecioğlu Demir
 Van İstanbul İstanbul

 Erol
Dora Garo
Paylan
 Mardin İstanbul
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan. 
BAŞKAN
– Hükûmet katılıyor mu? 
AVRUPA
BİRLİĞİ BAKANI VOLKAN BOZKIR (İstanbul) – Katılmıyoruz Sayın Başkan. 
BAŞKAN
– Önerge üzerinde söz isteyen Şanlıurfa Milletvekili Osman Baydemir. 
Buyurun
Sayın Baydemir. (HDP sıralarından alkışlar) 
Süreniz
beş dakikadır. 
OSMAN
BAYDEMİR (Şanlıurfa) – Sayın Başkan, saygıdeğer milletvekilleri; hepinizi bir
kez daha saygıyla sevgiyle selamlıyorum. 
Doğrusunu
ifade etmek gerekirse bugün, biz, burada Parlamento yasama faaliyetini
yürütürken ülkenin bir diğer parçasında insanlar hayat memat mücadelesi
veriyor. Bugün üzerinde tartışacağımız yasa maddelerinin en nihayetinde, bu
ülkede yaşayan insanların hayat felsefesine, refah seviyesine katkı sunma
amacıyla en azından Genel Kurula indirildiği konusunda sanırım her birimiz
hemfikiriz. Ama, bırakın insanların hayatına katkı sunmayı bugün insanlar, bir
kez daha zalimane bir ortam içerisinde hayatlarını yitiriyor. Dolayısıyla, bu
Parlamentonun başından beri, ilk günden bugüne değin ısrarla, bıkmadan, usanmadan
biçmiş olduğumuz misyon esas görevini yerine getirsin, Parlamento barışı inşa
etsin, Parlamento bu coğrafyada tek bir insanımızın hayatını yitirmeyeceği,
toprağa düşmeyeceği bir zemini inşa etsin çabasıdır HDP Grubunun birkaç aydan
bu yana bütün ötekileştirmelere rağmen ortaya koymuş olduğu çaba. Bir kez daha
ifade ediyorum: Bütün bu yasalar maalesef palyatif çözümlerdir. Biz barışı inşa
etmediğimiz müddetçe bu coğrafyada bu tür palyatif çözümlerle bu coğrafya
insanını geleceğe taşımanın imkânı olmayacaktır. 
Gelmiş
olduğum şehir, kadim şehir Urfa şehri, Rabb’in bereketinin olduğu bir şehir. Elektrik
üretiminde 1’inci sırada ama elektrik tüketiminde 59’uncu sırada ve şu anda
Siverek, şu anda Hilvan, şu anda kent merkezinin kimi mahalleleri karanlıkta
bırakılmaktadır. 
Yine,
bu coğrafya, tarımın coğrafyası, 12 milyon dönümlük bir alanın ekilip
biçilebildiği bir coğrafya, -pamuğun coğrafyası, buğdayın coğrafyası- ama Urfa,
400 bin insan, Türkiye'nin 48 vilayetine mevsimlik işçi olarak gidiyor ve
traktör römorklarında, kamyon kasalarında hayatını yitiriyor yani bir nevi on
üç yıldır, on dört yıldır Urfa coğrafyası âdeta sömürülüyor. 
Bir
diğer husus, özelleştirme politikalarıyla âdeta Urfa’nın neredeyse satılmadık
tek bir karış yeri kalmamış durumda. Tam da bu noktada bir kez daha dikkatinizi
bir gerçeğe çekmek istiyorum: Artık, parçacı bir yaklaşımla sorunları çözmekten
vazgeçmelidir bu Hükûmet. On dört yıllık zaman dilimi içerisinde Urfa’ya
uygulanan ayrımcı politikalardan kaynaklı, Türkiye’de tarımda uygulanan
politikalardan kaynaklı, bu ülke, tarımın, hayvancılığın ülkesi âdeta dışa
bağımlı bir hâle geldi ve bu dışa bağımlılığı ifade ettiğimizde “Biz Urfa’da
uluslararası havaalanı inşa ettik.” diyebiliyor Hükûmet yetkilileri. Ben
sorarım, şu anda burada Parlamentoda bulunan ve Urfa’yı bilen kardeşlerimiz de
var. GAP Havaalanı şu anda sinek avlıyor çünkü dış politikada öyle bir noktaya
getirdi ki Hükûmet, sıfır komşu ilişkisi şu anda Türkiye'nin kaderi olmuş
durumda. Dolayısıyla, gelin bu politikadan vazgeçelim. Bir kez daha, Parlamento
sorunların esas çözümünün mercisi, esas çözümünün yeri olsun. Siz ne yaparsanız
yapın HDP grubu bu kürsüde, bu Parlamentoda diyalog çabasından asla ve kata
vazgeçmeyecektir; ortak paydalarda buluşma çabasından asla ve kata vazgeçmeyecektir;
barışın inşası çabasından asla ve kata vazgeçmeyecektir. 
Ben
bugün burada konuşuyorum ama Cizre’de şu anda hayatını yitirmekle yüz yüze olan
sivil insanlar ateş hattında. Grup Başkan Vekilimiz İdris Baluken’le birlikte
şu anda İçişleri Bakanlığına gideceğiz. 
Benim
de sizden bir insan olarak bir çağrım var: Lütfen, siz de çaba sarf edin, çaba
sarf edin ki en azından o insanlar hayatlarını yitirmeden hastaneye
ulaştırılabilsinler. 
(Mikrofon
otomatik cihaz tarafından kapatıldı) 
OSMAN
BAYDEMİR (Devamla) - Çaba sarf edin ki bundan on yıl sonra, yirmi yıl sonra bu
Meclisin kayıtları incelendiğinde “Bu Mecliste insanlar için çaba sarf eden
vicdan sahibi insanlar vardı.” diye torunlarımız, çocuklarımız görebilsinler. 
Saygılar
sunuyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 13’üncü maddesinin aşağıdaki şekilde
değiştirilmesini arz ve teklif ederiz.
Arzu Erdem (İstanbul) ve arkadaşları
MADDE
13- 25/10/1984 tarihli ve 3065 sayılı Katma Değer Vergisi Kanununun 13 üncü
maddesinin birinci fıkrasına aşağıdaki bentler eklenmiştir.
“ı)
Gıda, Tarım ve Hayvancılık Bakanlığı tarafından tescil edilen gübreler ve gübre
üreticilerine bu ürünlerin içeriğinde bulunan hammaddelerin teslimi ile küspe
(Türk Gümrük Tarife Cetvelinin 2303.10 tarife pozisyon numarasında
sınıflandırılan nişastacılık artıkları ve benzeri artıklar ile 2303.30.00.00.00
gümrük tarife istatistik pozisyon numarasında sınıflandırılan biracılık ve
damıtık içki sanayinin posa ve artıkları hariç), tam yağlı soya (fullfat),
kepek, razmol, balık unu, et unu, kemik unu, kan unu, tapyoka (manyok), sorgum
ve her türlü fenni karma yemler (kedi-köpek mamaları hariç), saman, yem
şalgamı, hayvan pancarı, kök yemler, kuru ot, yonca, fiğ, korunga, hasıl ve
slajlık mısır, üçgül, yemlik lahana, yem bezelyesi ve benzeri hayvan yemleri
(yeşil ve kuru kaba yemler ve bunların pellet şeklinde veya mevsimsel
ihtiyaçlara göre bir bağlayıcı kullanılarak veya kullanılmadan işlem görmüş
olanları dâhil) teslimi,
i)
Tarımsal üretimde kullanılan her türlü motorin, ilaç, tohum, fide ve fidanlarla
ilgili teslim ve hizmetleri.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) - Katılmıyoruz
Sayın Başkan.
BAŞKAN
– Hükûmet katılıyor mu?
AVRUPA
BİRLİĞİ BAKANI VOLKAN BOZKIR (İstanbul) – Katılmıyoruz Sayın Başkan.
BAŞKAN
– Önerge üzerinde söz isteyen, Adana Milletvekili Mevlüt Karakaya.
Buyurun
Sayın Karakaya. (MHP sıralarından alkışlar)
Beş
dakikalık sürenizi başlatıyorum.
MEVLÜT
KARAKAYA (Adana) – Sayın Başkan, değerli milletvekilleri; hepinizi saygıyla
selamlıyorum.
3065
sayılı Katma Değer Vergisi Kanunu’nun 13’üncü maddesine (ı) bendi tasarıyla
getiriliyor, Milliyetçi Hareket Partisi olarak bir de (i) bendinin eklenmesini
talep ediyoruz yüce Meclisten. 
Biliyorsunuz,
üretim son yıllarda Türkiye’de sıkıntılar yaşamakta. Bu sıkıntıların başında
gelen en önemlisi de girdi maliyetlerinin yüksekliği. Bu tasarıyla birlikte
özellikle gübre ve yemde ve bunların hammaddelerinde, bunların teslimlerinde
katma değer vergisini kaldıran bir önerge. Milliyetçi Hareket Partisi olarak
girdi maliyetlerini düşürmeye yönelik bu tarz girişimleri destekliyoruz ancak
konunun bir bütünlük içerisinde ele alınmasını da istiyoruz. Özellikle Türk
tarımına baktığımızda tarımsal ürünlerin üreten açısından ucuz, tüketen
açısından da son derece pahalı olduğunu görüyoruz. Böyle bir yapının
oluşmasının özünde ve temelinde olan ise vergilerdir. Vergiler, son yıllarda
üreten kesimin en önemli maliyet kalemi hâline gelmiştir. Girdi maliyetlerini
düşürmeye yönelik tüm girişimleri Milliyetçi Hareket Partisi olarak
desteleyeceğimizi özellikle tarımın temel girdileri olan mazotta, ilaçta,
gübrede, fidede, fidandaki katma değer vergilerinin kaldırılacağını, mazottaki
özel tüketim vergisinin kaldırılacağını, biz, milletimize söz verdik. Ve bu
önergeyle birlikte de mazottaki katma değer vergisiyle özel tüketim vergisinin,
diğer girdilerdeki katma değer vergisinin kaldırılmasını da talep ediyoruz.
Değerli
milletvekilleri, aslında, bu girdi maliyetlerine baktığımızda, girdi
maliyetlerinin tarımsal alanda desteklemelerle bir şekilde ucuzlatıldığı ifade
ediliyor. Önümüze getirilen paritelere baktığımızda bu paritelerin aşağı yukarı
tamamına yakınının doğru bir biçimde hesaplanmadığını görüyoruz. 
Sadece
buğdayla ilgili olarak bir konuyu dile getirmek istiyorum. 2002 yılında 1 litre
mazot alabilmek için 2,5 kilogram buğday satmak zorunda kalan Türk köylüsü
bugün 6,5 kilogram buğday satarak ancak 1 litre mazotu alabiliyor. Tarım
Bakanlığının İnternet sitesinde gösterdiği o pariteler, hesaplanma biçimleri
kesinlikle doğruyu yansıtmıyor. Örneğin Toprak Mahsulleri Ofisinin açıklamış
olduğu fiyatlar üzerinden parite hesaplanıyor, oysa buğdayı örnek alacak
olursak, buğdayda 20 milyon tona yakın yapılan üretimin 12 milyon tonu pazara
çıkıyor, Toprak Mahsulleri Ofisinin aldığı miktar ise ortalama olarak 2 milyonu
geçmiyor yani 8-10 milyon ton piyasada satılırken, piyasada realize olan
fiyatları dikkate almadan hesaplanan pariteler hiçbir zaman gerçeği
yansıtmıyor. Bunu bilmemiz lazım.
Yine,
sayın milletvekilleri, bir başka husus, özellikle…
ABDULLAH
ÖZTÜRK (Kırıkkale) – 3 kiloyla alınıyor ya -buğday- mazot düştü.
MEVLÜT
KARAKAYA (Devamla) – Hayır, hayır, öyle bir şey yok. Biraz önce söyledim, onun
neden öyle olduğunu biraz önce söyledim. 
BAŞKAN
– Sayın milletvekilleri, müdahale etmeyin lütfen.
MEVLÜT
KARAKAYA (Devamla) – Bir başka husus da, bugünkü yapılan bu katma değer vergisi
indirimlerinin tüketiciye, üreticiye faydası olmayacağını ifade etmek istiyorum
çünkü bu yemi üretecek, gübreyi üretecek işletmelerin katma değer vergisi
iadesini zamanında alamadığını biliyoruz, bunların bir finansman maliyeti
olduğunu da biliyoruz. Bu finansman maliyetleri doğal olarak ürün fiyatlarına
yansıyacak ve bunlar da üreticiye ilave bir katkı olarak dönmeyecek. Maalesef,
bu yapılan düzenlemelerin de üreticiye bir katkısı olmayacağını ifade etmek
istiyorum. O pariteler yanlıştır. Toprak Mahsulleri Ofisi Genel Müdürlüğü
yaptım dört yıl boyunca ve o hesaplamaların yanlış olduğunu da bir kez daha
ifade etmek istiyorum.
Yüce
Meclisinizi saygıyla selamlıyorum. (MHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkan Vekili Çanakkale Milletvekili Bülent Turan ve Çanakkale Milletvekili Ayhan
Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi’nin (2/434) 13’üncü
maddesinin aşağıdaki şekilde değiştirilmesini arz ve teklif ederiz.
Okan Gaytancıoğlu (Edirne) ve arkadaşları
Madde
13- 25/10/1984 tarihli ve 3065 sayılı Katma Değer Vergisi Kanunu’nun 13’üncü
maddesinin (1)’inci fıkrasına aşağıdaki bent ilave edilmiştir.
“ı)
Gıda, Tarım ve Hayvancılık Bakanlığı tarafından tescil edilen gübreler ve gübre
üreticilerine bu ürünlerin içeriğinde bulunan hammaddelerin teslimi ile küspe
(Türk Gümrük Tarife Cetvelinin 2303.10 tarife pozisyon numarasında
sınıflandırılan nişastacılık artıkları ve benzeri artıklar ile 2303.30.00.00.00
gümrük tarife istatistik pozisyon numarasında sınıflandırılan biracılık ve
damıtık içki sanayinin posa ve artıkları hariç), tam yağlı soya (fullfat),
kepek, razmol, balık unu, et unu, kemik unu, kan unu, tapyoka (manyok), sorgum
ve her türlü fenni karma yemler (kedi-köpek mamaları hariç), saman, yem şalgamı,
hayvan pancarı, kök yemler, kuru ot, yonca, fiğ, korunga, hasıl ve slajlık
mısır, üçgül, yemlik lahana, yem bezelyesi ve benzeri hayvan yemleri (yeşil ve
kuru kaba yemler ve bunların pellet şeklinde veya mevsimsel ihtiyaçlara göre
bir bağlayıcı kullanılarak veya kullanılmadan işlem görmüş olanları dâhil)
teslimi,”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkanım.
BAŞKAN
– Hükûmet katılıyor mu?
AVRUPA
BİRLİĞİ BAKANI VOLKAN BOZKIR (İstanbul) – Katılmıyoruz Sayın Başkanım.
BAŞKAN
– Önerge üzerinde söz isteyen, Edirne Milletvekili Okan Gaytancıoğlu.
Buyurun
Sayın Gaytancıoğlu. (CHP sıralarından alkışlar)
Beş
dakikadır süreniz. 
OKAN
GAYTANCIOĞLU (Edirne) – Sayın Başkan, değerli milletvekilleri; görüşülmekte
olan kanun tasarısının 13’üncü maddesi üzerine verdiğimiz önergeyle ilgili söz
almış bulunmaktayım. 
Maddeyle
tarım ve hayvancılığın desteklenmesi amacıyla yemde ve gübrede katma değer
vergisinin kaldırılması öngörülmüştür. Bu maddeyle gübre ve yemde KDV’nin
sıfırlandırılması ile tarım ve hayvancılık sektöründe faaliyette bulunan
üreticilerin üzerindeki vergi yükünün ve üretim maliyetlerinin düşürülmesi,
üreticilerin bu şekilde teşvik edilerek tarımsal ve hayvansal ürün ihracatı
artırılarak ithalatın azaltılması amaçlanmaktadır. Amaç çok güzel. Neden? Çünkü
Cumhuriyet Halk Partisinin görüşlerini içeriyor. Kanunun bu maddesi Cumhuriyet
Halk Partisinin seçim bildirgesinde vatandaşa sunduğu seçim vaatlerinden kopya
çekilmiştir. Kopya çekilmesine bir şey demiyoruz ancak, uygulama yine bir AKP
komedisine dönüşmüştür. Komediden ziyade yine AKP birilerini zengin etmiştir.
Hâlbuki buradaki amaç çok basittir. Gübrenin yüzde 18, yemin de yüzde 8 ucuza
satılması yani vergi alınmadan üreticinin bu girdileri kullanması
amaçlanmıştır. Sadece gübreden alınmayacak KDV miktarının 2 milyar lira olduğu
söylenmektedir. Şimdi, devlet 2 milyar lirayı almaktan vazgeçiyor ama çiftçi
yine ucuz gübre ve yem alamıyor. Neden? Çünkü fırsatçılar anında gübreye…
ABDULLAH
ÖZTÜRK (Kırıkkale) – Doğru bilgilendirin.
OKAN
GAYTANCIOĞLU (Devamla) – Şimdi rakamları vereceğim.
…ve
yeme zam yapıyor. AKP, yine çiftçileri düşünmüyor, fırsatçıların piyasada kâr
yapmasına göz yumuyor. Hâlbuki buradaki amaç üretim maliyetlerini düşürmek ise
neden ayrılan bu kaynak çiftçiye direkt olarak ödenmez?
Bakın,
bazı fiyatları söyleyeceğim: Yemde şu anda bir ay önceki fiyatları söylüyorum.
Kepek, tonu 475 lirayken, şu anda sıfıra düştüğü hâlde bu akşam -birkaç gün
içerisinde bu Resmî Gazete’de yayımlanacak- fiyat birdenbire 520 liraya
çıkıyor. Ayçiçeği küspesinde yüzde 8 KDV dâhil varken 635 lira bir ay önce, şu
anda 675 lira. Mısır, 650 liradan 700 liraya yükseliyor. Fırsatçılar yine para
kazanıyor, AKP yine birilerine para kazandırıyor. Melastaki KDV’nin yüzde 18’de
kalması yemin fiyatlarını ucuzlatmıyor. Tasarıda bunun da sıfırlanması gerek. 
Bu
para neden çiftçimizin eline geçmez de bunun ticaretini yapanların eline geçer?
Tabii sizin gözünüzde çiftçiler “efendi” değil, siz çiftçilere “Ananı da al
git!” demekten anlarsınız. Yasa, KDV’nin sıfırlandırılarak üretimin artması ve
ithalatın azaltılmasını amaçlamaktadır. AKP döneminde, üreten Türkiye gitmiş,
ithalatçı Türkiye gelmiştir. Türkiye buğday ithalatçısı olmuş, hatta bağımlısı
hâline gelmiştir. Lafa gelince “Biz buğday ithal ediyoruz, işleyip un ihraç
ediyoruz.” diyorlar. Soruyorum: 2,5 milyar dolarlık buğday ithal edip 1 milyar
dolarlık un ihraç etmek kârlı bir iş midir? AKP, Türkiye tarımını net ithalatçı
bir hâle getirmiştir. Tarımda büyük ölçüde kendine yeten Türkiye, bu konumunu
yitirerek pek çok ürünü ithal etmek zorunda kalmıştır. Türkiye tarımı 2002
yılında 1,8 milyar dolar ihracat yaparken 1,7 milyar dolar ithalat yapıyordu.
Yani artı 100 milyon dolar kârlıydık. Ama 2014 yılında 6,4 milyar dolar
ihracat, 8,7 milyar dolar ithalat yaparak 2,3 milyar dolar dış ticaret açığı
vermiştir. Yani başka bir deyişle net ithalatçı bir konuma gelmiştir. 
Demek
ki Türkiye’de bir de üretim potansiyeli var. AKP’nin tutarsız, üretim
planlamasına dayalı olmayan tarım politikaları sonucunda Türkiye un ihraç
ediyor, buğdayı Amerika’dan, Rusya’dan alıyor. 
Merak
etme sevgili çiftçi kardeşim, seni her zaman düşünen ve düşünecek bir
Cumhuriyet Halk Partisi var. Cumhuriyet Halk Partisi iktidarında ithalatçı
Türkiye gidecek, üreten Türkiye gelecek. 
Saygıyla
selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
13’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
14’üncü
madde üzerinde ikisi aynı mahiyette olmak üzere toplam üç önerge vardır.
Okutuyorum:

Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 14’üncü maddesinin aşağıdaki gibi
değiştirilmesini arz ve teklif ederiz. 20/01/2016

 Bülent
Kuşoğlu  Gülay Yedekci  Mehmet
Bekaroğlu 
 Ankara
 İstanbul  İstanbul
 Bihlun
Tamaylıgil  Lale Karabıyık  Musa
Çam
 İstanbul
 Bursa  İzmir
 Ömer
Fethi Gürer  Erdin Bircan
 Niğde
 Edirne
MADDE
14-18/3/1986 tarihli ve 3269 sayılı Uzman Erbaş Kanununun 5 inci maddesinden
"emekli aylığına hak kazandıkları tarihe kadar" ifadesi çıkarılmış ve
aynı maddeye aşağıdaki fıkra eklenmiştir.
"Uzman
erbaşların 14/7/1965 tarihli ve 657 sayılı Devlet Memurları Kanunun 92 nci
hükmünden yararlanabilmeleri için en az yedi hizmet yılını tamamlanmış olması
gerekir. Bu fıkra hükmü kazanılmış haklar mahfuz kalmak suretiyle
uygulanır."
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim
veya gerekçelerini okutacağım.
Şimdi
aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 14’üncü maddesinin tasarı metninden
çıkarılmasını arz ve teklif ederiz.

 İsmail
Faruk Aksu  Mehmet Günal  Erhan
Usta
 İstanbul
 Antalya  Samsun
 Erkan
Haberal  Arzu Erdem  Mehmet
Parsak 
 Ankara
 İstanbul  Afyonkarahisar
 Baki
Şimşek  Mehmet Erdoğan 
 Mersin
 Muğla
Aynı
mahiyetteki diğer önergenin imza sahipleri:

 İdris
Baluken  Çağlar Demirel  Hişyar
Özsoy
 Diyarbakır
 Diyarbakır  Bingöl
 Osman
Baydemir  Müslüm Doğan  Lezgin
Botan
 Şanlıurfa
 İzmir  Van
 Erol
Dora Mehmet Emin Adıyaman
 Mardin
 Iğdır 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan.
BAŞKAN
– Hükûmet katılıyor mu?
AVRUPA
BİRLİĞİ BAKANI VOLKAN BOZKIR (İstanbul) – Katılmıyoruz Sayın Başkan.
BAŞKAN
– Önerge üzerinde söz isteyen Mehmet Emin Adıyaman.
Buyurun
Sayın Adıyaman, süreniz beş dakikadır.
MEHMET
EMİN ADIYAMAN (Iğdır) – Sayın Başkan, değerli milletvekilleri; hepinizi
saygıyla selamlıyorum.
Sayın
Başkan, önümüze gelen madde, uzman er ve erbaşların haklarının güvenceye
alınmasına ilişkin bir madde. Doğrusu, Türkiye’de er ve erbaşların ve tüm
yurttaşlarımızın ekonomik durumlarının düzeltilmesinden önce, öncelikle yaşam
haklarının güvence altında olması gerekiyor. Dolayısıyla, gerek polis gerek er
ve erbaşlar, asker gerekse gerilla gerekse sivil halkımızın ekonomik
problemlerinden önce bu ülkede huzur içinde, özgürce, barış içinde yaşamanın
koşullarını yaratmamız gerekiyor. Bu koşullar olmadan, insanların kendi
geleceklerine güvenle, umutla bakmasının koşullarının olmadığı zeminde ekonomik
durumlarını ne kadar düzeltirsek düzeltelim çok büyük bir anlam ifade
etmeyecektir. 
Dolayısıyla,
bölgede yaşanan savaşın ve çatışmanın yoğun acılarını her seferinde grubumuzdan
hatip arkadaşlarımız dile getirmektedir. Bu konuda, özellikle, hâlâ bir
bodrumda yaralı vaziyette bulunan 24 yurttaşımızın durumlarını bir kez daha
dile getirdikten sonra aslında başka bir hususa değinmek istiyorum. 
Bugün
Sayın Cumhurbaşkanı kaymakamlarla bir toplantı yaptı. Bildiğiniz üzere, merkezî
otoritenin dışında, merkezî otoriteyi yerelde temsil eden valilik, kaymakamlık
ve muhtarlık birimleri söz konusu. AKP iktidarı ve Sayın Cumhurbaşkanı 7
Haziran tarihine kadar olan on üç yıllık iktidarı döneminde muhtarları hiçbir
dönemde hatırlamaz iken 7 Haziran sonrası muhtarları bir anda keşfetmiş oldu ve
hâlâ periyodik olarak muhtarlarla toplantı düzenlemekte ve muhtarların 940 lira
olan maaşları bir anda 1.300 liraya çıktı. Bunun sebeplerini biliyoruz,
valilerin konumunu da biliyoruz. Valilerin atanmaları tamamen siyasal iktidarın
tercihiyle olan atamalar ama kaymakamlar mülkiyeden mezun olan, belli bir
eğitim düzeyine ulaşmış ve bilgi birikimiyle hak ederek atanan bürokratlar veya
kamu idarecileri. 
Şimdi
Sayın Cumhurbaşkanı muhtarlar ve valilerden sonra belli ki kaymakamları da
kontrol altına almak istemektedir. Bugün ne diyor kaymakamlara? Bakın, aynen
cümleyi okuyorum: “Mevzuat şöyledir böyledir. Mevzuatı koyun şöyle bir kenara.
Yeri geldiğinde zihinsel inkılabınızı ortaya koyun. ‘Ben bunu bu şekilde
yaparım.’ deyin ve yapın. İşte bu iradeyi ortaya koymaktır. Hiç çekinmeyin,
kullanın.” Bu, açık bir şekilde Sayın Cumhurbaşkanının bugün kaymakamlara
verdiği talimat “Anayasa başta olmak üzere tüm mevzuatı bir kenara bırakın,
subjektif zihniyetinizin gerektirdiği kararları alın ve uygulayın. Yani AK
PARTİ iktidarının siyasal tercihleri yönünde kararlar alın ve bunu pratiğe
geçirin.” 
Valiler
elde, muhtarlar da ele geçirildi, son kaymakamlar vardı, onlar da elde edildi.
Dolayısıyla adım adım bu ülkede nasıl bir iktidarın inşa edildiğinin pratiğini
görüyoruz. Bu, hep dile getirdiğimiz tekçi, iktidarcı ve sultan iktidarına
dayalı bir sistemin inşasıdır ve Sayın Cumhurbaşkanı daha evvelleri bunu dile
getirmişti. “Sistem değişmiştir. Anayasa’yı ve mevzuatı başkanlık sistemine
göre uyarlayın.” şeklinde beyanı netti ve bu pratiğe geçiriliyor. Artık, bundan
sonra kaymakamlar da AKP’nin iktidarları doğrultusunda mevzuatı bir tarafa
bırakacak ve subjektif yargılarıyla istediğini yapacak, tabii, iktidarın
isteklerini yerine getirecektir.
(Mikrofon
otomatik cihaz tarafından kapatıldı)
MEHMET
EMİN ADIYAMAN (Devamla) – Yüce Meclisi saygıyla selamlıyorum. (HDP sıralarından
alkışlar) 
BAŞKAN
– Aynı mahiyetteki diğer önerge üzerinde söz isteyen İstanbul Milletvekili
İsmail Faruk Aksu.
Buyurun
Sayın Aksu. (MHP sıralarından alkışlar)
Süreniz
beş dakikadır.
İSMAİL
FARUK AKSU (İstanbul) – Sayın Başkan, sayın milletvekilleri; 68 sıra sayılı
Kanun Tasarısı’nın 14’üncü maddesi hakkında grubum adına söz aldım. Hepinizi
saygıyla selamlıyorum.
14’üncü
madde uzman erbaşların yedi yıl görev yapmadan başka kurumlara geçişini
engellemeye dönük bir düzenlemedir. 
Uzman
erbaşlar Türk Silahlı Kuvvetleri içinde görev yapan subay ve astsubaylar gibi
oldukça zor şartlarda görev yapmakta, terörle mücadelede etkin rol
üstlenmektedir. Kadrolu ve sözleşmeli olmak üzere 3269 sayılı Uzman Erbaş
Kanunu ve 6191 sayılı Sözleşmeli Erbaş ve Er Kanunu’na tabi olarak istihdam
edilmektedir. Bunlara bir de 3466 sayılı Kanun’a tabi çalışan uzman
jandarmaları dâhil etmek gerekir. 
Tasarının
bütününe bakıldığında, bir yanda uzman erbaşların mali haklarına ilişkin bir
iyileştirme yapılmakta, diğer yanda ise uzman erbaşların kazanılmış haklarını
da ortadan kaldıran bir mağduriyet yaratılmaktadır. 
Milliyetçi
Hareket Partisi olarak seçim beyannamemizde uzman erbaşların ek gösterge ve
tazminat oranlarının artırılmasını, çalışma şartlarının iyileştirilmesini
öngördük ve buna uygun kanun tekliflerini Türkiye Büyük Millet Meclisine
sunduk.
Değerli
milletvekilleri, görüşmekte olduğumuz tasarıyla, 3269 sayılı Kanun’un 5’inci
maddesine eklenen fıkrayla uzman erbaşların yedi yıl hizmet yapmadan Türk
Silahlı Kuvvetlerinden ayrılmaları önlenmekte, diğer kamu kurumlarına
geçişlerinin önü kapatılmaktadır. 657 sayılı Kanun’un 92’nci maddesinin ikinci
fıkrasında “657 sayılı Kanuna tabi olmayan personelden kendi istekleri ile
görevinden çekilmiş olanlar, boş kadro bulunmak ve gireceği sınıfın
niteliklerini taşımak kaydı ile bu Kanuna tabi kurumlardaki memuriyetlere
atanabilirler.” denilmektedir. Bu hükme göre 657 sayılı Kanun’a tabi olmayan
kamu personelinden kendi isteğiyle görevinden ayrılanlar, durumlarına uygun
kadro bulunmak şartıyla memur kadrolarına atanmaktadır. Uzman erbaşlar da bu
kapsamda aynı şekilde iki yıl görev süresini doldurmak kaydıyla ihtiyaç ve
kadro durumuna göre diğer kurumlardaki memur kadrolarına atanabilmektedir.
Mevcut durumda uzman erbaşlar gerek çalışma şartlarının ağır olması gerekse
emeklilik hakkı elde edemeden 45 yaşını doldurmaları, hastalık ve benzeri
sebeplerle görevinden kendi isteğiyle ayrıldığında kamu kurumlarına geçmek için
talepte bulunmakta, kurumlar da ihtiyaç varsa ve ilgililerin durumlarına uygun
boş kadro bulunuyorsa atama yapmakta, yoksa yapmamaktadır yani kurumlar için
takdiri bir durum söz konusudur. Çeşitli kamu görevinden ayrılıp memuriyete
girmek isteyen diğer kamu görevlileri için de aynı durum söz konusudur. Ancak
düzenlemeyle diğer kamu çalışanlarına nazaran eşitsizlik yaratacak şekilde
sadece uzman erbaşlar bu genel hükmün dışına çıkartılarak mağdur edilmektedir.
Üstelik hastalık ve benzeri zorunlu sebepler de dikkate alınmadan, hiçbir
istisna getirilmeden uzman erbaşların başka kurumlara geçişi engellenmektedir. 
Yine,
düzenlemeyle mevcut çalışanlar açısından bakıldığında işe girerken tabi
oldukları hukuk korunmamakta, kazanılmış hakları ihlal edilmektedir. Böyle bir
düzenleme yapılsa bile sadece yeni atanacak olanları kapsaması kazanılmış
hakların korunması açısından zorunlu bulunmaktaydı. Hatırlanacağı gibi, yakın
zamanda sözleşmeli erbaşların ücretlerini de asgari ücrete bağlayan yasa
hükmünü de yine erbaşların aleyhine olacak şekilde burada değiştirmiştiniz. 
Sonuç
olarak, getirdiğiniz bu düzenleme hukukun en temel prensiplerine; eşitlik,
genellik ve kazanılmış hak ilkelerine aykırıdır. 
Değerli
milletvekilleri, bu sebeplerle tasarının 14’üncü maddesiyle 3269 sayılı
Kanun’un 5’inci maddesine eklenmesi öngörülen söz konusu hükmün tasarı
metninden çıkartılması gerekmektedir. Uzman erbaşlara yönelik bir eşitsizliğin
ve adaletsizliğin giderilmesi için verdiğimiz önergemizi destekleyeceğinizi
umuyor, yüce Meclisi saygıyla selamlıyorum. (MHP sıralarından alkışlar)
BAŞKAN
- Aynı mahiyetteki iki önergeyi oylarınıza sunuyorum: Kabul edenler… Kabul
etmeyenler… Aynı mahiyetteki önergeler kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 14’üncü maddesinin aşağıdaki gibi
değiştirilmesini arz ve teklif ederiz. 20/01/2016
Mehmet Bekaroğlu (İstanbul) ve arkadaşları
MADDE
14-18/3/1986 tarihli ve 3269 sayılı Uzman Erbaş Kanununun 5 inci maddesinden
"emekli aylığına hak kazandıkları tarihe kadar" ifadesi çıkarılmış ve
aynı maddeye aşağıdaki fıkra eklenmiştir.
"Uzman
erbaşların 14/7/1965 tarihli ve 657 sayılı Devlet Memurları Kanunun 92 nci
hükmünden yararlanabilmeleri için en az yedi hizmet yılını tamamlanmış olması
gerekir. Bu fıkra hükmü kazanılmış haklar mahfuz kalmak suretiyle
uygulanır."
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan. 
BAŞKAN
– Hükûmet katılıyor mu? 
AVRUPA
BİRLİĞİ BAKANI VOLKAN BOZKIR (İstanbul) – Katılmıyoruz Sayın Başkan. 
BAŞKAN
– Önerge üzerinde söz isteyen, Edirne Milletvekili Erdin Bircan. 
Buyurun
Sayın Bircan. (CHP sıralarından alkışlar)
Süreniz
beş dakikadır. 
ERDİN
BİRCAN (Edirne) – Sayın Başkan, değerli milletvekilleri; görüşülmekte olan 68
sıra sayılı Kanun Tasarısı’nın 14’üncü maddesi üzerinde Cumhuriyet Halk Partisi
Grubunun görüşlerini açıklamak üzere söz almış bulunuyorum. Yüce heyetinizi
saygıyla selamlıyorum. 
Mevcut
düzenlemede, uzman erbaş olarak Türk Silahlı Kuvvetlerinde görev yapan ve iki
hizmet yılını tamamladıktan sonra kendi istekleriyle görevden ayrılanlar boş
kadro bulmak kaydıyla kamu kurum ve kuruluşlarına memur olarak
atanabiliyorlardı. Bu maddeyle bu iki yıllık süre yedi yıla çıkarılmak
istenmektedir. Bu madde değişikliği hâlen görevde olan uzman erbaşları da
kapsadığı için onların kazanılmış haklarını ortadan kaldırmaktadır. Kazanılmış
hakların korunması hukukun genel ilkesidir. Bu nedenle, Cumhuriyet Halk Partisi
Grubu olarak biz bu maddenin tasarı metninden çıkarılmasını talep ediyoruz.
AKP
iktidarı kazanılmış hakları gasbetme konusunda zaten uzman. Yalnızca hak
gasbında mı? Tabii ki hayır. AKP iktidarının 7 Haziran seçimleri öncesi “Kaynak
nerede?” diye bize sorduğu, 1 Kasımda birdenbire bizim seçim beyannamemizden
aşırdığı konuları da unutmadık. Hukuki olarak hazırlanmış hakları gasbetmenin
yanında, bizim seçim beyannamemizdeki konuları çalma, aşırma konusunda AKP
uzman.
AKP’nin
en maharetli olduğu husus çalmaktır. Partimizin beyannamesinden yapılan
çalmalar halkımızın yararınadır, diğerleri halkımızın cebindendir. Oradan
buradan çalarak yararlanacağınız bir şeyler bulmak istiyorsanız eğer, ustanıza
sorun ustanıza! Size kalmış bir mirastır. (AK PARTİ sıralarından “Terbiyesiz!”
sesleri)
Evet,
bir gün Stalin’den, bir gün Necip Fazıl’dan alıntı yapmaktan hiç kaçınmaz. Erdal
Eren’e ağlar ama 12 Eylül cuntacılarının da yanından ayrılmaz. “Dün dündür,
bugün de bugündür.” diyerek Demirel’in pabucunu bile ters çevirir. AKP’li
milletvekilleri halkımızın dertlerini dinlemek, onlara çare bulmak yerine,
yandaş basın gibi, Anayasa'ya ve içtiği yemine aykırı hareket eden
Cumhurbaşkanını savunmaktadır. 
AHMET
UZER (Gaziantep) – Önerge ne diyordu acaba? 
ERDİN
BİRCAN (Devamla) - Evet, evet aynen, aynen.
MURAT
BAYBATUR (Manisa) – Kim verdi oyu? Siz yüzde kaç aldınız?
ERDİN
BİRCAN (Devamla) – Madem başladınız, Cumhuriyet Halk Partisi beyannamesinde
olan diğer hususları da alın, Meclisin gündemine getirin ve yasalaştıralım da
milletimiz de huzura varsın. Mazotu 1 lira 80 kuruştan verin de çiftçimiz rahat
bir nefes alsın. 
MURAT
BAYBATUR (Manisa) – Önerge nerede, önerge?
ERDİN
BİRCAN (Devamla) – Var, var. 
Söz
veriyoruz, beyannamemizdekileri çaldığınız için de sizi dava etmeyeceğiz. 
MURAT
BAYBATUR (Manisa) – Et, et, Allah aşkına et!
ERDİN
BİRCAN (Devamla) – Sizin hesap makineleriniz yandaşlarınıza çalışır; Cumhuriyet
Halk Partisinin hesap makinesiyse sadece ve sadece milletimize çalışır. (AK
PARTİ sıralarından gürültüler) Göreceksiniz, maliyeti sadece yandaş medyanıza
aktardığınız para kadar yok, yandaş medyaya aktardığınız para kadar değil bu
vereceğiniz arkadaşlar. 
Dış
politikada da beyannamemize bir bakın ve bakın da bulaşmış olduğunuz Orta Doğu
bataklığından ülkemizi kurtarmanın yolunu bulursunuz, kan akmasına sebep olmaz,
akan kana çare olursunuz. 
MURAT
BAYBATUR (Manisa) – Önerge nerede?
ERDİN
BİRCAN (Devamla) – AKP iktidarında esnafımız siftahsız dükkân kapatmakta. 
MURAT
BAYBATUR (Manisa) – Ya, ya!
ERDİN
BİRCAN (Devamla) – Evet, evet, Edirne’de öyle, evine ekmek götüremeyecek duruma
düşmüştür. Çiftçimiz bugün hiç olmadığı kadar zor günler geçirmektedir. Seçim
bölgem olan Edirne’de binlerce çiftçi tarlalarını satmakta ve haciz korkusu
yaşamaktadır, emeğinin, alın terinin karşılığını alamamaktadır. Hükûmetiniz bu
durumu seyretmekte, hatta desteklemektedir. Ayrımcılık kayrımcılıkta zirve,
adalette dip yapan devriiktidarınızda seçim bölgesi Edirne’m
cezalandırılmaktadır arkadaşlar, seçim bölgem Edirne’mi cezalandırıyorsunuz. 
Tarım
ve hayvancılık bölgesi olan Edirne’m Avrupa Birliğinin kırsal kalkınma
desteklerinden yararlandırılmamaktadır. 42 ile verilen destek, Edirne,
Kırklareli ve Tekirdağ’a verilmemektedir. Çeltik üreticisi, ayçiçeği üreticisi,
buğday üreticisi mağdur edilmiştir. Bu konuyla ilgili vermiş olduğumuz soru
önergesi AKP’nin Edirne’ye bakışının tam da itirafıdır. Bakanlık Edirne için
çalışma yapılmadığını itiraf etmiştir arkadaşlar. 
(Mikrofon
otomatik cihaz tarafından kapatıldı)
ERDİN
BİRCAN (Devamla) – Benim önergeme karşı bakanlık “Bizler Edirne için hiçbir
çalışma yapmadık.” diyor. 
RAMAZAN
CAN (Kırıkkale) – Önergeye oy vereceğiz de ne olduğunu bilmiyoruz. 
ERDİN
BİRCAN (Devamla) – AKP’nin Edirne köylüsüne, çiftçisine bakışı maalesef budur.
AKP’nin bütün siyaseti ustasından miras kalmıştır. 
BAŞKAN
– Süreniz dolmuştur. 
ERDİN
BİRCAN (Devamla) – “Taraf olmazsan bertaraf olursun, taraf olursan bendensin.”
diyen bir…
RAMAZAN
CAN (Kırıkkale) – Önerin ne getiriyor, nasıl oy vereceğiz biz şimdi? 
ERDİN
BİRCAN (Devamla) – Evet, “Taraf olmazsan cezalandırırım.” diyor ama biz
Edirneliyiz, bizler hiçbir şeyden korkmayız, bizler Mustafa Kemal Atatürk’ün
torunlarıyız. 
RAMAZAN
CAN (Kırıkkale) – Askerlerisiniz.
ERDİN
BİRCAN (Devamla) – Korkmayacağız, yılmayacağız ve sizden hesabını soracağız.
[CHP sıralarından alkışlar, AK PARTİ sıralarından “Bravo(!)” sesleri ve
alkışlar(!)]
Teşekkür
ederim alkışlarınız için. 
BAŞKAN
– Süreniz dolmuştur. 
İLKNUR
İNCEÖZ (Aksaray) – Sayın Başkan…
BAŞKAN
– Sayın İnceöz…
İLKNUR
İNCEÖZ (Aksaray) – Sayın Başkanım, söylemiyorum yani baştan sona cevap
verilmesi gereken bir konuşmaydı. Sataşmadan söz almak istiyorum. İtham ve
ilzamlarına cevap vermek istiyorum. 
BAŞKAN
– Buyurun Sayın İnceöz. 
İki
dakika sataşmadan söz veriyorum. 
X.- SATAŞMALARA İLİŞKİN KONUŞMALAR (Devam)
11.- Aksaray Milletvekili İlknur İnceöz’ün,
Edirne Milletvekili Erdin Bircan’ın 68 sıra sayılı Kanun Tasarısı’nın 14’üncü
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
İLKNUR
İNCEÖZ (Aksaray) – Sayın Başkanım, değerli milletvekili arkadaşlarım; biraz
evvelki hatibin tüm sözlerini kendisine aynen iade ediyorum. (AK PARTİ
sıralarından alkışlar) Baştan sona sözde teşbih yapmak suretiyle -ama inanılmaz
bir hataydı bu- “çalmak” vesaire “AK PARTİ…” Bunların hepsini topyekûn
reddediyoruz. Neden reddettiğimi söyleyeceğim. 
Eğer
seçim beyannamenize 7 Haziranda koyduğunuz bütün o sözler, vaatler geçerli
olsaydı 7 Haziranda vatandaş sizi iktidar ederdi. Eğer bu konuda örnek
olduysanız bundan da övünmelisiniz. 
ERDİN
BİRCAN (Edirne) – 7 Haziranda siz düştünüz, bizim beyannamemizle düştünüz.
İLKNUR
İNCEÖZ (Devamla) – Biz 7 Haziran sonrası dedik ki: Dersimize çalıştık,
milletimizden gelen talepleri değerlendirdik ve buna yönelik de bir seçim
beyannamesi hazırladık. Kötü mü ettik değerli milletvekili arkadaşlarım? (AK
PARTİ sıralarından alkışlar) Seçim beyannamesine bunu milletimizden gelen
talepler doğrultusunda koyduk. 
ERDİN
BİRCAN (Edirne) – Cama koyacağız, kapıya koyacağız; çalmanıza gerek yok,
veririz, halk için olsun yeter ki. 
İLKNUR
İNCEÖZ (Devamla) – Dinle, dinle. 
Senin
baştan sona hatalarla dolu, teşbihlerle dolu, yanlış benzetmelerle dolu
konuşmanı buradaki grup sabırla dinledi, grubuma da teşekkür ediyorum ayrıca. 
Yine,
bütün bunu “ustadan” diye Sayın Cumhurbaşkanımızı ağzınıza almayın bu konuda.
Sayın Cumhurbaşkanımız, kurucu genel başkanımız on üç yılda Türkiye’de
adaletten emniyete, sağlıktan ulaşıma her alanda milletimizin gönlünü kazanmış
-Başbakanlığı döneminde de- ve birçok konuda hakikaten yapılan hizmetlerin
mimarı olan bir zattır. Anayasa’daki… 
Anayasa’yı
okumanızı tavsiye ediyorum. Sayın Cumhurbaşkanımız bugün Anayasa’daki konumu
gereğince milletimizin oyuyla seçilmiş yüzde 52’yi temsil etmektedir ve yüzde
52’nin gereği de neyse… “Bundan öncekiler gibi ben oraya kapanıp bir
Cumhurbaşkanlığı yapmayacağım.” diye zaten sahada, seçim beyannamesinde
söylemişti. Çıktığında şunu söyledi: “Ben bundan önceki gibi Cumhurbaşkanlığı
görevini…” 
BAKİ
ŞİMŞEK (Mersin) – Süre bitti Sayın Başkanım. 
İLKNUR
İNCEÖZ (Devamla) – Evet, bugün valileri toplayacak, kaymakamları toplayacak,
muhtarları toplayacak ve ak sarayın, Külliyenin… 
(Mikrofon
otomatik cihaz tarafından kapatıldı) 
İLKNUR
İNCEÖZ (Devamla) – …milletimize kapıları sonuna kadar açılmıştır. 
İşte,
bizim ustadan aldığımız miras milletimizin hizmetkârı olmaktır, bundan sonra da
böyle olmaya devam edeceğiz. (AK PARTİ sıralarından alkışlar, CHP sıralarından
gürültüler)
BAŞKAN
– Teşekkürler.
ÖZGÜR
ÖZEL (Manisa) – Sayın Başkan…
BAŞKAN
- Sayın Özel…
ÖZGÜR
ÖZEL (Manisa) – Sayın grup başkan vekili grubuna sataşıldığı gerekçesiyle söz
aldı. Kendisini dikkatle dinledik ancak konuşmasının son kısmında, şu anki
Cumhurbaşkanının görev yapış biçimini ifade ederken “kendisinden öncekiler gibi
kapanıp” demek suretiyle Türkiye Cumhuriyeti’nin bundan önceki tüm
Cumhurbaşkanlarına ve kendi partisinin kurucu başkanını savunayım derken
Cumhuriyet Halk Partisinin kurucu genel başkanına ağır bir sataşmada
bulunmuştur, cevap vermek isteriz.
İLKNUR
İNCEÖZ (Aksaray) – Sayın Başkanım…
ÖZGÜR
ÖZEL (Manisa) – “Kendisinden öncekiler gibi” dediniz.
İLKNUR
İNCEÖZ (Aksaray) – Bir dakika…
Sayın
Başkanım, özellikle şu da tutanağa geçsin diye söylüyorum, özellikle üstüne
basa basa söylüyorum; bunu şunun için söyledim: İlk kez bir sistem değişikliği.
Nedir? Cumhurbaşkanı ilk kez Parlamento dışında, milletin iradesiyle seçiliyor
ve doğal olarak da milletin iradesiyle seçilen bir Cumhurbaşkanımız sahada şunu
söylemiştir; evet, bu sözlerin de arkasındayız: “Biz, bulunduğumuz alanları
halkımıza açacağız çünkü milletin oyuyla seçiliyoruz yani aracısız,
milletvekilleriyle değil, milletin oyuyla doğrudan seçiliyorum.” demiş ve
bundan sonraki Cumhurbaşkanlığı sürecinin çok farklı olacağını söylemiştir, o
sözümün de arkasındayım.
BAŞKAN
– Sayın Özel, sataşmadan söz vereceğim ama tabii ki grubunuza yönelik olarak da
özellikle o beyannameden alınan şeylerle ilgili de ifadeler olduğu için, ondan
dolayı, ben sataşmadan iki dakika size söz veriyorum.
Buyurun
Sayın Özel.
Lütfen,
yeni bir sataşmaya meydan vermeyelim.
Buyurun.
12.- Manisa Milletvekili Özgür Özel’in,
Aksaray Milletvekili İlknur İnceöz’ün sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Teşekkür ederim.
Sayın
Başkan, değerli milletvekilleri; biraz önce grubumuzun değerli bir milletvekili
önergemiz üzerinde söz aldı, görüşlerini bildirdi. Elbette iktidar partisine
yönelik eleştiriler olacak. Zaten sayın grup başkan vekili de 7 Hazirandaki
Cumhuriyet Halk Partisinin seçim bildirgesinin taklit edilmesinin,
kopyalanmasının ve benimsenmesinin yanlış bir şey olmadığını kendi grubuna da
tasdik ettirmiştir. 
Biz
Cumhuriyet Halk Partisinin her türlü olumlu, halk lehine, vatandaş lehine
yapmış olduğu önerinin, önermenin, kanun teklifinin dikkatle incelenmesi ve
hızla kanunlaştırılması gerektiğini savunuyoruz. Burada bir sıkıntı yok. Ama
sayın grup başkan vekili mevcut Cumhurbaşkanının uygulamalarını aklayayım
derken “kendisinden önceki gibiler gibi kapanmamış” diyerek, partisinin kurucu
genel başkanını savunayım derken Cumhuriyet Halk Partisinin Kurucu Genel Başkanı
ve ülkemizin kurucusu Gazi Mustafa Kemal Atatürk’e de bir hakarette
bulunmuştur. Bu hakareti doğru bulmuyoruz, kınıyoruz. 
İLKNUR
İNCEÖZ (Aksaray) – Pes doğrusu! 
BAŞKAN
– Böyle bir şey yok, böyle bir şey zaten kullanılamaz.
MEHMET
ERDOĞAN (Gaziantep) – Atatürk’ün resmini kim çöpe attı?
HAKAN
ÇAVUŞOĞLU (Bursa) – Siz Atatürk’ün posterini odasından indiren sayın
milletvekiline konuşun! 
ÖZGÜR
ÖZEL (Devamla) – Bu noktada, bu makamda Cumhuriyet Halk Partisinin Kurucu Genel
Başkanı Mustafa Kemal Atatürk…
HAKAN
ÇAVUŞOĞLU (Bursa) – En büyük saygısızlığı yapan sizsiniz! Siz posterini
odasından indiren milletvekiline konuşun Sayın Özel!
ÖZGÜR
ÖZEL (Devamla) - …ülkenin o günkü imkânlarında ülkenin tüm illerini, tüm
ilçelerini teker teker gezerek cumhuriyeti, cumhuriyetin kurtuluşunu ve
ardından kuruluş felsefesini ülkedeki vatandaşlarla bire bir paylaşarak,
etkileşerek bu cumhuriyeti kurmuştur. 
HAKAN
ÇAVUŞOĞLU (Bursa) – Siz sadece hamaset yapıyorsunuz! Siz, Cumhurbaşkanının
posterini indireni genel başkan yardımcısı yapıyorsunuz! Siz, Atatürk’ü
ağzınıza almayın! 
ÖZGÜR
ÖZEL (Devamla) - Ama sizin savunmak için çıktığınız Cumhurbaşkanı ettiği
yeminde tarafsızlık üzerine namusunu ve şerefini ortaya koyduğu hâlde her hafta
tarafsızlığını ihlal etmekte ve bir parti genel başkanı gibi, partili bir
Cumhurbaşkanı gibi davranmaktadır. 
HAKAN
ÇAVUŞOĞLU (Bursa) - Almayın ağzınıza Atatürk’ü!
MEHMET
ERDOĞAN (Gaziantep) – Başkan, Atatürk’ün resmini siz kaldırdınız!
HAKAN
ÇAVUŞOĞLU (Bursa) - Posterini indiren milletvekilini genel başkan yardımcısı
yapıyorsunuz, Atatürk’ün adını ağzınıza almayın! Almayın!
ÖZGÜR
ÖZEL (Devamla) - Sizin kurucu genel başkanınızın…
(Mikrofon otomatik cihaz tarafından kapatıldı)
ÖZGÜR
ÖZEL (Devamla) – …namus ve şeref üzerine ettiği yemini size hatırlatmaya devam
edeceğiz. (CHP
sıralarından alkışlar)
MEHMET
ERDOĞAN (Gaziantep) – Atatürk’ün resmini kaldırıp çöpe attınız!
HAKAN
ÇAVUŞOĞLU (Bursa) – Edeceksiniz de milletvekiliniz posterini odasından indirdi,
ona bir şey diyemiyorsunuz! Atatürk’ü sadece kullanıyorsunuz siz! 
MEHMET
ERDOĞAN (Gaziantep) – Atatürk’ün resmini çöpe attınız siz!
İLKNUR
İNCEÖZ (Aksaray) – Sayın Başkanım… 
BAŞKAN
– Sayın İnceöz…
İLKNUR
İNCEÖZ (Aksaray) – Yani, bunu tutanağa geçsin diye söyleyeceğim.
BAŞKAN
– Sayın İnceöz, duyamadım.
HAKAN
ÇAVUŞOĞLU (Bursa) – Bir daha konuşmayın Atatürk’ü! Önce onun cezasını verin!
MEHMET
ERDOĞAN (Gaziantep) – Hangi vekiliniz attı çöpe?
HAKAN
ÇAVUŞOĞLU (Bursa) – Sadece hamaset yapıyorsunuz siz! İndirmedi mi posteri?
İndirdi. Genel başkan yardımcısı şu anda. Yazıklar olsun size!
BAŞKAN
– Sayın Çavuşoğlu…
Sayın
İnceöz, buyurun.
İLKNUR
İNCEÖZ (Aksaray) – Bunu tutanağa geçsin diye söylüyorum, yeniden sataşmadan söz
almayacağım. Şunun için, biraz evvel söyledi, dedi ki “Sayın Cumhurbaşkanımızı
aklamaya…” Bizim, çok şükür, Sayın Cumhurbaşkanımızı aklamamıza ihtiyaç yoktur,
kendisinin tüm işleri şeffaftır. “Aklamak” denilince burada başka bir mana
çıkmaktadır. Asıl kendisinin çıkıp burada bu düzeltmeyi yapması lazım, temiz
bir dille konuşması lazım burada, bu kürsüde. Sayın Cumhurbaşkanımızı aklamak
vesaire yani bunlar hakikaten bu milletin kürsüsünde konuşulacak şeyler değil.
Bununla beraber, benim kastımın bu olmadığını çok iyi biliyorsunuz ama meseleyi
ta alıp Gazi Mustafa Kemal Atatürk’e kadar götürdünüz. Pes doğrusu! Bu da ayrı
bir kabiliyet diyorum.
Teşekkür
ederim.
BAŞKAN
– Teşekkürler İnceöz.
Sayın
milletvekilleri, lütfen, üslubumuza hepimizin dikkat etmesi lazım, hepimizin
ortak değerlere aynı şekilde sahip çıkması ve hepimizin, herkesin temiz bir
dille bir şekilde konuşması gerekir.
HAKAN
ÇAVUŞOĞLU (Bursa) – Sayın Başkan, Cumhuriyet Halk Partili bir milletvekili
posterini odasından indirmiştir ve o milletvekili genel başkan yardımcısı
olmuştur. Yazıklar olsun diyorum.
BAŞKAN
- Sayın Çavuşoğlu…
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet ve Kalkınma
Partisi Grup Başkanvekili Çanakkale Milletvekili Bülent Turan ve Çanakkale
Milletvekili Ayhan Gider, Kırıkkale Milletvekili Ramazan Can ile 23
Milletvekilinin; Bazı Kanunlarda Değişiklik Yapılmasına Dair Kanun Teklifi ile
Plan ve Bütçe Komisyonu Raporu (1/517, 2/434) (S. Sayısı: 68) (Devam)
BAŞKAN
- Evet, önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
14’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
15’inci
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 15’inci maddesinde yer alan “şeklinde”
ibarelerinin “olarak” olarak değiştirilmesini arz ve teklif ederiz.
 Mehmet
Günal Erhan Usta Arzu
Erdem
 Antalya Samsun İstanbul
 İsmail
Faruk Aksu Deniz Depboylu Kamil
Aydın
 İstanbul Aydın Erzurum
 Erkan
Haberal Erkan Akçay
 Ankara Manisa
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkan Vekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin Bazı
Kanunlarda Değişiklik Yapılmasına Dair Kanun Teklifi’nin 15’inci maddesinin
aşağıdaki şekilde değiştirilmesini arz ve teklif ederiz.
 Bülent
Kuşoğlu Mahmut Tanal Seyit
Torun
 Ankara İstanbul
 Ordu
 Musa
Çam Yaşar Tüzün
 İzmir Bilecik
MADDE
15- 3269 sayılı Kanunun 16 ncı maddesinin birinci fıkrasının ikinci cümlesinde
bulunan “2/3’ü” ibaresi “5/6’sı” şeklinde ve üçüncü cümlesinde yer alan
“2200’ü” ibaresi “3.000’i” şeklinde değiştirilmiştir.
BAŞKAN
– Şimdi maddeye en aykırı önergeyi okutup işleme alacağım:
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 15’inci maddesinin tasarı metninden
çıkarılmasını arz ve teklif ederiz.
 İdris
Baluken Çağlar Demirel Ahmet
Yıldırım
 Diyarbakır Diyarbakır Muş
 Mehmet
Emin Adıyaman Mahmut Toğrul Erol
Dora
 Iğdır Gaziantep Mardin
 Behçet
Yıldırım
 Adıyaman
BAŞKAN
– Komisyon 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan. 
BAŞKAN
– Hükûmet katılıyor mu?
AVRUPA
BİRLİĞİ BAKANI VOLKAN BOZKIR (İstanbul) – Katılmıyoruz Sayın Başkan.
BAŞKAN
– Önerge üzerinde söz isteyen Adıyaman Milletvekili Behçet Yıldırım.
Buyurun
Sayın Yıldırım. (HDP sıralarından alkışlar) 
Süreniz
beş dakikadır.
BEHÇET
YILDIRIM (Adıyaman) – Sayın Başkan, değerli milletvekilleri; hepinizi saygıyla
selamlıyorum.
Görüşülmekte
olan yasanın “Uzman jandarmaların ek göstergeleri yükseltilmektedir.” diyen
maddesiyle ilgili HDP Grubu adına söz almış bulunmaktayım.
Biz
burada bunları konuşurken Cizre’de her an ölümle karşı karşıya kalan sivil
vatandaşlarımız bir evin bodrum katında bizden yardım beklemektedir, 14 kişi
yaralı, içlerinde ağır yaralılar da vardır, acilen hastaneye ulaştırılmayı
bekliyor, ambulans bekliyor, aç susuz bizden yardım beklemektedirler. Üç
gündür, Sağlık Bakanlığından, İçişleri Bakanlığından, hatta Başbakandan olaya
dâhil olmalarını, sorunu çözmeleri konusunda yardımcı olmalarını istedik,
bilgilendirmeler yaptık ama şu ana kadar bir sonuç alamadık. Görüşmelerimizin
de yine devam etmekte olduğunu da buradan belirtmek istiyorum. 
Bu
maddede “Uzman jandarmaların ek göstergeleri yükseltilmektedir.” deniliyor.
Öncelikle, Allah kimseyi uzman jandarma olmaya zorlayacak kadar aç, fakir,
biçare bırakmasın diyorum. Siz hiç “Büyüyünce uzman jandarma olacağım.” diyen
bir çocuk gördünüz mü, duydunuz mu?
ZİHNİ
AÇBA (Sakarya) – Gördüm.
KAMİL
AYDIN (Erzurum) – Çok gördük.
BEHÇET
YILDIRIM (Devamla) – Tövbe, ben duymadım, ben çocuk hekimiyim, her gün
çocuklarla şey yapıyorum, bir gün “Ben büyüyünce uzman jandarma olacağım.”
diyen bir çocuk görmedim ve ben bunları ezbere konuşmuyorum, çevremde en fazla
er ve erbaşların tezkere bıraktığı memleketten geliyorum, fakir bir
memleketten, en fazla uzatmalı er ve erbaş Adıyaman’dan çıkmaktadır. Bunların
nedeni fakirliktir. [AK PARTİ sıralarından alkışlar(!)] 
NURETTİN
YAŞAR (Malatya) – Bravo(!)
MAHMUT
TOĞRUL (Gaziantep) – Sayın Başkan, bu nedir?
ÇAĞLAR
DEMİREL (Diyarbakır) – Başkan, usule aykırı bir durum bu yani.
BEHÇET
YILDIRIM (Devamla) – İçten alkışladığını biliyorum.
BAŞKAN
– Sayın milletvekilleri, müdahale etmeyelim.
Buyurun
Sayın Yıldırım. 
BEHÇET
YILDIRIM (Devamla) – Bunu ezbere söylemiyorum çünkü çevremde yüzlerce bunun
gibi aile var. Bir araştırma yapalım, en fazla güvenlik görevlisi, polis, uzman
er ve erbaşın Adıyaman’dan çıktığını göreceksiniz çünkü Adıyaman maalesef
işsizlikte ülkede ilk sıralardadır, âdeta bir ırgat şehridir. Bu işsizlik ve
çaresizlik içinde gençlerimiz istemeye istemeye bu meslekleri âdeta yapmaya zorlanmaktadır.
Çevremde gördüğüm bu gençlerin ortak yanı hepsinin fakir aile çocuğu
olmalarıdır. “Aç kalmaktansa en iyisi askere gidelim…” Tezkere bırakmak
suretiyle er veya erbaş olmayı tercih etmektedirler. 
Bu
gençlerimizin ortak bir emeli var -az önce benden önce konuşan hatip arkadaşlar
da söyledi- uygun bir kadro olursa bir an önce devlet memuru olmayı tercih
etmektedir hatta belediyelere geçiş yapmayı tercih etmektedir. Bu konuda her er
ve erbaşın gelip bizlerden de yardım istediğini yakından göreceksiniz.
Aynı
şekilde, buna paralel son günlerde koruculuk sistemi dayanmıştır. Bugün sosyal
medyada Adıyaman’da koruculuk üzerine ailelerin birbirine girdiği haberlerini
duydum, buna çok üzüldüm. Bir korucu… Belki benim açımdan dünyanın en adi
mesleklerinden olan koruculuk için birbiriyle kavga eden aileler duyuyorum, ben
bundan da hicap duyuyorum. 
Ben
bu duygularla…
RUHİ
ERSOY (Osmaniye) – Adi ne?
ZİHNİ
AÇBA (Sakarya) – Sayın Başkan, daha ne diyecek ya!
AHMET
HAMDİ ÇAMLI (İstanbul) – Korucular millet için savaşıyor, millet. Adi olanlar
teröristler.
BAŞKAN
– Sayın Yıldırım, hiçbir meslek adi değildir ve o mesleği yapanlar da…
BEHÇET
YILDIRIM (Devamla) – Başka çare bulun, bu işsizliği başka şeylerde kullanın…
ZİHNİ
AÇBA (Sakarya) – Aynaya bak, aynaya.
BAKİ
ŞİMŞEK (Mersin) – Teröristlikten iyidir, teröristlikten.
BAŞKAN
– Lütfen düzeltin, kesinlikle…
BEHÇET
YILDIRIM (Devamla) – Kardeşi kardeşe vurdurmayı ben dünyanın en kötü mesleği
olarak kabul ediyorum. Kardeş kardeşi vuruyor orada, siz içlerinde olmadığınız
için, sıcak evlerinizde ahkâm kesmeyin.
AHMET
HAMDİ ÇAMLI (İstanbul) – Adi olanlar teröristler, adi olanlar teröristler.
BEHÇET
YILDIRIM (Devamla) – Adi olanlar, senin gibi meseleyi bilmeyenler, adi olan
senin gibi adamlardır. (AK PARTİ sıralarından gürültüler) 
İLKNUR
İNCEÖZ (Aksaray) – Aa! Lütfen hatibi temiz bir dille konuşmaya davet edin.
BAŞKAN
– Sayın Yıldırım, lütfen temiz bir dille konuşun.
Sayın
milletvekilleri, siz de kürsüdeki hatibe müdahale etmeyin ama lafımızı
kullanırken de nereye gittiğini çok iyi düşünmek durumundayız.
İLKNUR
İNCEÖZ (Aksaray) – Yani kürsü bu zamana kadar bu şekilde muameleye maruz
kalmadı.
RUHİ
ERSOY (Osmaniye) – Koruculara adi diyemez. Koruculara bu kürsüde adi denilemez.
ÇAĞLAR
DEMİREL (Diyarbakır) - Siz konuşun, konuşun, bakmayın.
BEHÇET
YILDIRIM (Devamla) – Ben adi bir meslek olarak… Onlar benim yakınım. Korucu
senin yakının değil, benim yakınım, ben koruculara demiyorum.
ERKAN
AKÇAY (Manisa) – Ne demek bu ya?
BEHÇET
YILDIRIM (Devamla) – Koruculuk müessesesi adi bir müessesedir. Bunun üzerine
halkın, ailelerin birbirine girmesini de kabul edemiyorum.
RUHİ
ERSOY (Osmaniye) – Bunun hükmünü siz veremezsiniz.
BAŞKAN
– Sayın Yıldırım, lütfen temiz bir dille konuşalım. Hiçbir mesleği bu şekilde
zan altında bırakmaya hiçbirimizin hakkı yoktur.
RUHİ
ERSOY (Osmaniye) – Korucular sahipsiz değildir. Benim de akrabalarım var orada.
BEHÇET
YILDIRIM (Devamla) – Benim söylediğim şahıslara yönelik değildir. O müessese
kardeşi kardeşe kırdırmaktadır. Kardeşi kardeşe kırdıran bütün meslekleri ben
kınıyorum.
Bu
duygularla hepinizi saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
ERKAN
AKÇAY (Manisa) – Sayın Başkan...
BAŞKAN
– Buyurun Sayın Akçay.
ERKAN
AKÇAY (Manisa) – Sayın Başkan, tutanaklara girmesi bakımından ifade ediyorum.
Koruculuk da diğer güvenlik görevlileri gibi, kadrolu, yasal bir kurumsal
yapıdır. Ne acizliktir ne diğer olumsuz birtakım sıfatlar atfedilemez. Şerefli
bir meslektir ve vatan müdafaası için canla başla görev yapıp gerektiğinde gazi
ve şehit olmaktadırlar. Dolayısıyla, olumsuz sıfatları reddederiz Milliyetçi
Hareket Partisi olarak. 
ÇAĞLAR
DEMİREL (Diyarbakır) – Başkan… Başkan…
BAŞKAN
– Kesinlikle, kesinlikle kabul etmiyoruz, biz de. Tüm meslekler gibi koruculuk
mesleği de vardır ve sistemimizde geçerli olan bir meslektir. Dolayısıyla, o
mesleği de yerine getiren herkes onurlu bir şekilde vazifesini icra ediyordur.
Hiçbir mesleği şu ya da bu şekilde töhmet altında bırakmak doğru değildir,
kabul edemeyiz.
ÇAĞLAR
DEMİREL (Diyarbakır) – Başkanım, şimdi, bir eleştiri yapılırsa bir sisteme ve
zihniyete eleştiri yapılabilir. 
BAŞKAN
– Eleştiri yapılabilir ama eleştirimizi yaparken dikkatli bir dil kullanmak
durumundayız.
ÇAĞLAR
DEMİREL (Diyarbakır) – Bir sisteme ve zihniyete yapılacak eleştiriye niye bu
kadar tepki gösterildiğini anlamış değiliz. Burada bunu ifade etmek istiyorum.
(AK PARTİ ve MHP sıralarından gürültüler)
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkan Vekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin Bazı
Kanunlarda Değişiklik Yapılmasına Dair Kanun Teklifi’nin 15’inci maddesinin
aşağıdaki şekilde değiştirilmesini arz ve teklif ederiz.
Yaşar Tüzün (Bilecik) ve arkadaşları
MADDE
15- 3269 sayılı Kanunun 16’ncı maddesinin birinci fıkrasının ikinci cümlesinde
bulunan “2/3’ü” ibaresi “5/6’sı” şeklinde ve üçüncü cümlesinde yer alan
“2200’ü” ibaresi “3.000’i” şeklinde değiştirilmiştir.
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan. 
BAŞKAN
– Hükûmet katılıyor mu? 
AVRUPA
BİRLİĞİ BAKANI VOLKAN BOZKIR (İstanbul) – Katılmıyoruz Sayın Başkan. 
BAŞKAN
– Önerge üzerinde söz isteyen Bilecik Milletvekili Yaşar Tüzün. 
Buyurun
Sayın Tüzün. (CHP sıralarından alkışlar) 
Süreniz
beş dakikadır. 
YAŞAR
TÜZÜN (Bilecik) – Sayın Başkan, değerli milletvekili arkadaşlarım; görüşülmekte
olan 68 sıra sayılı Tasarı’nın 15’inci maddesinde verdiğimiz önerge üzerinde
söz almış bulunuyorum. Genel Kurulu saygıyla selamlıyorum. 
Evet,
sevgili arkadaşlar, ben aynı zamanda Millî Savunma Komisyonu üyesiyim, ne yazık
ki Komisyonumuzun görev alanına giren çok sayıda maddeyi barındıran bu tasarı
Komisyonumuzda görüşülmedi. Hâlbuki Komisyonumuzda uzmanlarımızla birlikte bu
tasarıyı tartışmış ve görüşmüş olsaydık, çok daha sağlıklı bir kanun ortaya
çıkarmış olurduk. 
Sayın
Başkan, değerli arkadaşlar; özellikle Meclis Başkanlık Divanının,
partilerimizin grup başkan vekillerinin bu tür kanunların çıkması noktasında
komisyonları, alt komisyonları, ihtisas komisyonlarını yok sayarak direkt Plan
ve Bütçe Komisyonundan Genel Kurula getirilmesi hem komisyona hem de Genel
Kurula, Meclise yapılacak en büyük saygısızlıktır. Bu kanunda 40’ın üzerinde madde
var, bir torba kanun olarak gündeme geliyor. Torba kanunu yetmiyor, 40 ayrı
farklı konuda bir de temel kanun olarak koyuyorsunuz. Maddeler hakkında konuşma
şansımız yok, grupların konuşma şansı yok, milletvekilleri olarak şahsi konuşma
şansımız yok. Buraya gelen, sağ olsun, Hükûmet adına gelen bakanlarımız verilen
her önergeye sabit bir şekilde komisyonla birlikte ret oyunu kullanıyorlar ama
önergenin içeriğinde ne var ne yok doğrusu onlar da bilmiyorlar. Yasama olarak
yürütmeye yani Bakanlar Kuruluna bu kadar yetkiyi verdiğimiz müddetçe bu Genel
Kurulun ve Türkiye Büyük Millet Meclisinin yetkilerini her zaman olduğu gibi bu
Hükûmet ve bu bakanlar da gasbedecektir. Bu, doğru bir gidiş değildir, bu Genel
Kurulu, yüce Meclisi yok sayarak oldubittiye getireceğimiz kanunların torba
kanun olarak ve en önemlisi temel kanun olarak yüce Meclise gelmesi bütün
milletvekillerine yapılan en büyük saygısızlıktır. (CHP sıralarından alkışlar) 
Değerli
arkadaşlarım, evet bu tasarıda ne var? Uzman erbaşlarımız iki yıl süreyle görev
yaptıklarında görevlerinden ayrılıyor kamu kurum, kuruluşlarına ve belediyelere
geçiş hakkı vardı. Ne yaptınız şimdi? Bu iki yıllık hakkı yedi yıla
çıkarıyorsunuz. Bu doğru mu arkadaşlar, bu doğru mu? Yani, iki yıl, üç yıl,
dört yıl süreyle görev yapan arkadaşların haklarını gasbediyorsunuz. Bu doğru
mu? Bu vatan uğruna, bayrağımız uğruna doğu ve güneydoğuda bu görevi yapan
arkadaşlarımızın, sıkılmışlıklarından, ekonomik sorunlarından, özlük
haklarından mahrum bırakılarak iki yıl, üç yıl görev yaptıkları süreyi yedi
yıla çıkarmanın doğru olmadığını düşünüyoruz. Bu konuda, Millî Savunma
Komisyonu üyesi olarak çok sayıda uzman er ve erbaşımızdan mail geldi, mektup
geldi. Bir tanesini kısaca paylaşmak istiyorum. Az önce konuşan milletvekili
hatip arkadaşa örnek olsun. Bunları yok sayarak, görmezlikten gelerek, orada
görev yapan arkadaşlarımıza bu şekilde üslup kullananlara… Bu uzman erbaşımızın
yazdığı maili sizlerle paylaşmak istiyorum: “Ben kırk yaşında uzman erbaşım.
Altı sene Şırnak Cizre’de görev yaptım ama çoğu zaman üs bölgelerinde yani sınırda,
Hakkâri’nin karakollarında görevlerde bulundum. O kadar çok göreve gidip
evimden uzak kalmışım ki, izinde evime geldiğimde yeni yeni konuşmaya başlayan
çocuğum beni tanımadı ve annesine sarılıp beni göstererek ‘Bu adam kim?’ dedi
ve ben oturup ağladım, benim durumumda binlerce uzman çavuş erbaş var.” diyor.
Değerli
arkadaşlarım, bu ülkede vatanımız ve bayrağımız uğruna bu kutsal görevi yapan
arkadaşlara büyük haksızlık ediyoruz. Bunların özlük haklarının iyileştirilmesi
noktasında gerekli yetkiyi ve desteği vermemiz gerekir. Aynı şekilde
astsubaylarımıza bu haksızlığı yapıyoruz. Astsubaylarımızın özlük haklarında
bir iyileştirme yaptık ama polis memurlarımız 9’un 2’sinden dereceye
başlatılırken astsubaylarımız hâlâ 9’un 1’inden göreve başlatılıyor. 
Dolayısıyla
bu haksızlıkların giderilmesi noktasındaki Cumhuriyet Halk Partisi olarak
verdiğimiz önergelerin kabulü yönünde oy kullanmanızı talep ediyor, Genel
Kurulu saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 15’inci maddesinde yer alan “şeklinde”
ibarelerinin “olarak” olarak değiştirilmesini arz ve teklif ederiz.
Erkan Haberal (Ankara) ve arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan. 
BAŞKAN
– Hükûmet katılıyor mu? 
AVRUPA
BİRLİĞİ BAKANI VOLKAN BOZKIR (İstanbul) – Katılmıyoruz Sayın Başkan. 
BAŞKAN
– Önerge üzerinde söz isteyen Ankara Milletvekili Erkan Haberal. 
Buyurun
Sayın Haberal. (MHP sıralarından alkışlar) 
ERKAN
HABERAL (Ankara) – Büyük Türk milleti, milliyetçi ülkücü hareket, Türk
milletine sevdasından başka hiçbir karşılık beklemeden yaşayan dürüst, idealist
ve yüksek ahlaklı Türk’ün yoludur. Milliyetçi ülkücü hareket, büyük ve güçlü
Turan ülküsünün, karşılığı olmayan sonsuz bir vatan ve millet sevgisinin
adıdır. Milliyetçi hareketin şerefli mücadele tarihi canla ve kanla ödenmiş
bedellerle doludur. 
Fatih
İlçe Başkan Yardımcımız İbrahim Küçük Türkmen Dağı’nda şehit olarak bugün
millet sevdasının bedelini canıyla ödemiştir. Yüceler yücesi Allah’ım gani gani
rahmet eylesin. 
Yine
26 Ocak 2014 günü hain PKK’lılarca şehit edilen Yusufiyeli, Yusufiye’nin bütün
acısını, kahrını çekmiş Cengiz Akyıldız ağabeyimizin de tekrar ruhu şad olsun
diyorum, mekânı cennet olsun diyorum.
Sayın
Başkan, sayın milletvekilleri; sene başında bu kürsüye çıkarak 2015 yılı
şehitlerimizi isimleriyle zikretmiş, aziz hatıraları önünde saygıyla
eğilmiştim, Türk milletinin yüz binlerce şehidinin kanıyla kurduğu Gazi
Meclisin kendilerine minnettar olduğunu ifade etmiştim. Amacım sayın
milletvekillerinin dikkatini özellikle bu konuya bir kez daha çekmekti.
Yaklaşık bir ay süre geçmesine rağmen ikazlarımızın hiç dikkate alınmadığını,
hâlen bir tarafın “çözüm” bir tarafın “barış” diyerek ortalığı karıştırdığını
gözlemliyorum. 
Sayın
milletvekilleri, biz bu oyunu daha evvel gördük. Devletimizle, milletimizle,
hükûmetimizle, bütün kurumlarımızla nasıl oyun oynandığını, nasıl dalga
geçildiğini, nasıl istismar edildiğini hep beraber yaşadık. Sayın Başbakan
Yardımcısı ve bir önceki eski Sayın Başbakan Yardımcımız yeni görüşmelerden
bahsedildiğini söylediler; buna müsaade etmeyin, Adalet ve Kalkınma Partisi
milletvekilleri olarak siz buna müsaade etmeyin. Bir çözüm denildi, bir açılım
denildi, Habur’da teröristler memlekete sokuldu, açılım başlatıldı, Barzani’yle
“…”(x)
denildi, açılıma devam edildi, Dolmabahçe’de açılımın zirvesi yapıldı, al bayrağa
sarılı yüzlerce şehidimizle açılım neticelendirildi. Buyurun size çözüm, alın
size açılım, alın size barış. 
Geçen
hafta bir sayın, çok sayın milletvekili çıktı, bu kürsüde, hepimizin gözlerinin
içine bakarak “Çocuklarımız soracak, torunlarımız soracak ‘Baba, dede siz o
Mecliste ne yaptınız?’ diyecekler.” dedi buradan hepimize. Çok doğru söylüyor.
Cevap veremeyeceğiz. Katilleri serbest bıraktık diyemeyeceğiz, teröristlere
özel mahkemeler kurdurduk diyemeyeceğiz, hainleri besledik diyemeyeceğiz,
şehirlerimizi eşkıyaya teslim ettik hiç diyemeyeceğiz, bebek katiliyle
pazarlıklar yaptığımızı söyleyemeyeceğiz ama bugün ayın 26’sı. Yirmi altı günde
kaç şehidimiz var? 32. 24 kadın -bacımız- dul kaldı, 32 çocuk yetim kaldı.
Adıyamanlı Abdülkadir Öner Şırnak’ta şehit oldu, 5 aylık bebek bıraktı. Özel
Harekâtçı Erol Aktürk Şırnak’ta şehit oldu. Özel Harekâtçı Kenan Ardıç kardeşim
Sivas’ta şehit oldu, dört aylık evliydi daha. Özel Harekâtçı kardeşim Musa
Yüce, Kayserili, 2 tane yetim bıraktı bize. Ne diyeceğiz bunlara? Daha dün
şehit olan üsteğmenimiz yeni evli. Ne diyeceğiz, ne cevap vereceğiz, hep
beraber biz ne söyleyeceğiz? 
Aynı
ismi taşıyan Uğur Şahin, birisi Kırşehirli, birisi Adanalı 2 yiğit uzman
çavuşumuz, ikisi de Diyarbakır Sur’da şehit oldu. İkisi de evli; birinin tek,
birinin 3 çocuğu vardı. Ne diyeceğiz? Bu çocukların yüzüne bakıp ne
söyleyeceğiz? “Sizi şehit edenlerle, size mermi atanlarla, bu vatanı bölmek,
parçalamak isteyen hainlerle pazarlık yaptık, barış konuştuk.” mu diyeceğiz? 
Terörün
tek çözümü vardır, onların anladığı dilden konuşmak. 
İSRAFİL
KIŞLA (Artvin) – Anladığı dilden devam ediyoruz, anladığı dilden.
RUHİ
ERSOY (Osmaniye) – Sataşma!
ERKAN
HABERAL (Devamla) – Bunu da en iyi bilen Özel Harekât polislerimiz ve
askerimizdir, Genelkurmayımızdır. (MHP sıralarından alkışlar) 
(Mikrofon
otomatik cihaz tarafından kapatıldı) 
ERKAN
HABERAL (Devamla) – Gereğini hep beraber yapacağız.
Buyurun
ağabey.
İSRAFİL
KIŞLA (Artvin) – Anladığı dilden cevaplarını alıyorlar.
ERKAN
HABERAL (Devamla) – Evet, aynen öyle.
BAŞKAN
– Sayın Haberal, süreniz doldu. 
ERKAN
HABERAL (Devamla) – Teşekkür ederim.
RUHİ
ERSOY (Osmaniye) – Buyurun, ne diyorsunuz arkadaşım? 
GÖKCEN
ÖZDOĞAN ENÇ (Antalya) – İyi bir şey söylüyor. 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
15’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
16’ncı
madde üzerinde üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 16’ncı maddesinde yer alan “sıralar”
ibaresinin “iki sıra” olarak değiştirilmesini arz ve teklif ederiz. 
 Mehmet
Günal Erhan Usta Arzu
Erdem
 Antalya Samsun İstanbul
 İsmail
Faruk Aksu Deniz Depboylu Kamil
Aydın
 İstanbul Aydın Erzurum
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkanvekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi’nin (2/434) 16'ncı
maddesinin aşağıdaki şekilde değiştirilmesini arz ve teklif ederiz. 
Saygılarımızla.


 Erkan
Aydın Kadim Durmaz Bülent
Kuşoğlu
 Bursa Tokat Ankara

 Bihlun
Tamaylıgil Zekeriya Temizel Musa
Çam
 İstanbul İzmir İzmir

MADDE
16- 3269 sayılı Kanun’a ekli (1) sayılı Cetvelin başına aşağıdaki sıralar ilave
edilmiştir. 



“1


1320


1380


1440


1500



















2


1155


1210


1265


1320


1380


1440








“



BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 16’ncı maddesinin tasarı metninden
çıkarılmasını arz ve teklif ederiz. 

 İdris
Baluken Çağlar Demirel Osman
Baydemir
 Diyarbakır Diyarbakır Şanlıurfa

 Alican
Önlü Feleknas Uca Hişyar
Özsoy
 Tunceli Diyarbakır Bingöl

 Sibel
Yiğitalp Erol Dora
 Diyarbakır Mardin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan. 
BAŞKAN
– Hükûmet katılıyor mu?
AVRUPA
BİRLİĞİ BAKANI VOLKAN BOZKIR (İstanbul) – Katılmıyoruz Sayın Başkan.
BAŞKAN
– Önerge üzerinde söz isteyen Diyarbakır Milletvekili Sibel Yiğitalp.
Buyurun
Sayın Yiğitalp. (HDP sıralarından alkışlar)
SİBEL
YİĞİTALP (Diyarbakır) – Sayın Başkan, değerli milletvekilleri; öncelikle, savaş
politikaları üzerinden gerçekleştirilen bu torba kanunları biz ilkesel olarak
reddediyoruz. 
Gerçekten
bugün konuşmalara baktığımızda ölen askerler, ölen polisler, ölen gençler… 
MUHAMMET
BALTA (Trabzon) – Şehit olan, “ölen” değil!
SİBEL
YİĞİTALP (Devamla) – Ölen bütün insanlar… Ölümler arasında ayrım yapmaksızın
konuşmayı becerebilirsek bu Meclis görevini yerine getirir. 
MEHMET
DEMİR (Kırıkkale) – Şehitler ve teröristler.
SİBEL
YİĞİTALP (Devamla) – Eğer bugün bu Meclis ölümler arasına ayrım koyuyorsa bu
Meclis görevini yerine getiremiyor ve o yüzden bugün ölümler ha bire devam
ediyor ve bu olan ölümlerden hepimiz sorumluyuz. 
TAHİR
ÖZTÜRK (Elâzığ) – Siz sorumlusunuz, PKK sorumlu!
SİBEL
YİĞİTALP (Devamla) – Hepimiz sorumluyuz. 
BAŞKAN
– Sayın milletvekilleri, müdahale etmeyelim lütfen. 
SİBEL
YİĞİTALP (Devamla) – Sizin güvenlik politikalarınız ve ısrarla şehir
merkezlerini tanklarla dövmeniz, 24 tane insanı ölüme mahkûm etmeniz ve bunun
karşısında hâlen ve hâlen gençleri ölümlere gönderip, onun arkasından öldükten
sonra güzellemeler yapmanız sizin savaş seviciliğinizden başka hiçbir şey
değildir.
AHMET
HAMDİ ÇAMLI (İstanbul) – Hadi oradan terör sevici seni!
SİBEL
YİĞİTALP (Devamla) – Eğer siz bu halkı, Türkiye halklarını ve devleti sevmiş
olsaydınız bugün bu gençlerin hiçbirini ölüme göndermezdiniz. Bugün ölümler oluyorsa
sizin savaş politikalarınız yüzünden oluyor ve bugün bu ölümlerden bire bir siz
sorumlusunuz. 
MUHAMMET
BALTA (Trabzon) – Savaş yok, terörle mücadele var.
SİBEL
YİĞİTALP (Devamla) – Şimdi olmazsa bir ay sonra, bir ay olmazsa bir yıl sonra
hepsinin hesabını vereceksiniz. 
NURETTİN
YAŞAR (Malatya) – Savaşı kim seviyor? Kim seviyor?
SİBEL
YİĞİTALP (Devamla) – Savaşı siz seviyorsunuz. Siz sevdiğiniz için bugün 24
insan, tanklarla, toplarla dövülen bir binanın altında, bodrum katında olmasına
rağmen hiçbirinizde insani bir refleks göremiyoruz. Şuranızın gözü kör olmuş,
kalp gözünüz kör.
NURETTİN
YAŞAR (Malatya) – Doğru konuşmuyorsun. Doğru konuşmuyorsun. Savaştan siyaset
çıkaranlar utansın. Savaştan, ölümden siyaset çıkaranlar utansın.
SİBEL
YİĞİTALP (Devamla) – Bakın, 550 vekiliz, hepimiz birer evladız, hepimiz birer
kardeşiz, hepimiz birer insanız, hepimiz birer anneyiz, babayız.
NURETTİN
YAŞAR (Malatya) – Savaş biterse yok olursunuz, yok. 
SİBEL
YİĞİTALP (Devamla) – Eğer gerçekten bu değerleri taşımış olsaydık, bakın,
5’inci gündür orada 24 insan yaralı olarak beklemezdi.
NURETTİN
YAŞAR (Malatya) – Ölüm ve savaş biterse yok olursunuz. Varlığınızı savaşa
borçlusunuz.
BAŞKAN
– Sayın milletvekilleri, lütfen müdahale etmeyelim, lütfen…
SİBEL
YİĞİTALP (Devamla) – O kadar rahatsanız, o kadar gazel okuyorsanız gelin Sur’a,
gidin Cizre’ye, gidin Silopi’ye. Niye gitmiyorsunuz? Niye gidip orada…
NURETTİN
YAŞAR (Malatya) – Biz hayatımız boyunca hiç savaş istemedik, hiçbir çatışmanın
tarafı olmadık, hiç sokağa çıkmadık.
SİBEL
YİĞİTALP (Devamla) – Niye gidip sahada görmüyorsunuz? Burada oturup konuşmayın,
burada oturup da ona buna ahkâm kesmeyin. Buradan gidip Türk gençlerini Kürt
gençlerine karşı kırdırmayın o zaman. 
NURETTİN
YAŞAR (Malatya) – Biz kırk yıldır hiçbir çatışmanın tarafı olmadık.
SİBEL
YİĞİTALP (Devamla) – Gelin, beraber gidelim, sahaya gidelim. Gelin Sur’a
götüreyim ben sizi. Gelin, oradaki halkla bir konuşun. Gidin Cizre’ye, gidin
Silopi’ye. İki gün Van’a gidip gelip burada kahramanlık edebiyatı yapmayın.
NURETTİN
YAŞAR (Malatya) – Çatışmanın tarafları hep oyuncak oldu, oyuncak. Biz hiçbir
çatışmaya taraf olmadık, tam kırk yıldır.
BAŞKAN
– Sayın milletvekilleri, lütfen müdahale etmeyelim.
SİBEL
YİĞİTALP (Devamla) – Sizin buna hakkınız yok çünkü önce ölümleri durdurma gibi
bir sorumluluğunuz var. 
NURETTİN
YAŞAR (Malatya) – Hiçbir ölümden yana olmadık, hiçbir çatışmaya taraf olmadık.
SİBEL
YİĞİTALP (Devamla) – Bu Meclisin ölümleri durdurmak gibi sorumluluğu var. Eğer
gerçekten ölümleri durdurmak gibi bir çabanız olsa, bir insani refleksiniz
olsaydı, bakın, beş gün boyunca o insanlar bodrum katında kalmazdı, 14
yaşındaki çocuğun orada ağır yaralı durmasını beklemezdik. Hiçbir insan bunu
kabul edemez. 21’inci yüzyılda, 2016 Türkiyesi’nden bahsediyoruz.
NURETTİN
YAŞAR (Malatya) – O çocuklar ölmezse ne yapacaksınız?
SİBEL
YİĞİTALP (Devamla) – Biraz kendi iradenizle, biraz kendi vicdanınızla düşünün.
Bu gece evinize gittiğinizde, kafanızı yastığınıza koyduğunuzda “O insanlar
ölürse ben bu Allah katında nasıl hesap vereceğim?” diye bir düşünün. Ben o
çocuğumu nasıl seveceğim diye düşünün. O çocukların sivil olduğunu unutmayın ve
bugün eğer bu sorun bugüne kadar çözülmemişse buradaki Meclisin iradesini
saraya teslim ettiğindendir. 
NURETTİN
YAŞAR (Malatya) – Siz o barikatlardaki çocukların hesabını nasıl vereceksiniz?
SİBEL
YİĞİTALP (Devamla) - Siz saraya iradenizi teslim ettiğiniz için bugün biriniz
muhakeme edemiyorsunuz. 
NURETTİN
YAŞAR (Malatya) – Onlar da bu ülkenin çocukları.
SİBEL
YİĞİTALP (Devamla) - Hiçbiriniz vicdanınızın sesini konuşamıyorsunuz.
NURETTİN
YAŞAR (Malatya) – Onlar da bu ülkenin çocukları, onlar da bizim çocuklarımız.
BAŞKAN
– Sayın Yiğitalp, her milletvekili özgür iradesiyle hareket eder, lütfen.
ÇAĞLAR
DEMİREL (Diyarbakır) – Siz konuşun. 
SİBEL
YİĞİTALP (Devamla) – Konuşmama müdahale etmeyin lütfen Sayın Başkanım.
Ben
burada bir ölümün olmasını istemiyorum.
NURETTİN
YAŞAR (Malatya) – İstiyorsunuz, istiyorsunuz.
SİBEL
YİĞİTALP (Devamla) - Hayır.
Ama
siz ne diyorsunuz? Siz şunu diyorsunuz: Kürtler ölsün, gençler ölsün, ona şehit
diyelim. 
NURETTİN
YAŞAR (Malatya) – Kürtlerin ölümünden zevk alıyorsunuz.
SİBEL
YİĞİTALP (Devamla) - O şehitleri de düşünmüyorsunuz siz. 
NURETTİN
YAŞAR (Malatya) – Kürtlerin ölümünden menfaat devşiriyorsunuz.
SİBEL
YİĞİTALP (Devamla) - O polisleri de düşünmüyorsunuz. 
NURETTİN
YAŞAR (Malatya) – Kürtleri sevmiyorsunuz.
SİBEL
YİĞİTALP (Devamla) - Ben Sur’daki polisleri gördüm, bana şunu söylüyorlar:
“Gidin, o Meclisteki vekillere söyleyin ki biz artık bu savaşı istemiyoruz.”
NURETTİN
YAŞAR (Malatya) – Kürtlere merhamet etmiyorsunuz.
SİBEL
YİĞİTALP (Devamla) – “Bununla çözülmeyeceğini biliyoruz. Biz günlerdir
uyumuyoruz.”
NURETTİN
YAŞAR (Malatya) – Kürtlere acımıyorsunuz.
SİBEL
YİĞİTALP (Devamla) – “Ben burada durmaktan rahatsızım ama işsizim, çocuklarım
var, beni buna mahkûm ediyorlar.” diyor. 
NURETTİN
YAŞAR (Malatya) – Kürtleri sevmiyorsunuz.
SİBEL
YİĞİTALP (Devamla) - Siz gidip o Sur’daki, Cizre’deki polislerle görüştünüz mü?

NURETTİN
YAŞAR (Malatya) – Kürtler de sizi sevmiyor.
SİBEL
YİĞİTALP (Devamla) - Asla görüşmediniz, sadece ucuz kahramanlık yapıyorsunuz. 
NURETTİN
YAŞAR (Malatya) – Kürtler sizi sevmeyecek.
SİBEL
YİĞİTALP (Devamla) - Bu halkın da sizin ucuz kahramanlığınıza karnı toktur. Hiç
de öyle konuşmayın. Hariçten gazel okumayın. Günlerdir orada konuşuyorsunuz,
gelin Diyarbakır’a.
NURETTİN
YAŞAR (Malatya) – Gelelim, gelelim. Geldim, geldim. 
İLKNUR
İNCEÖZ (Aksaray) – Geliyoruz zaten.
SİBEL
YİĞİTALP (Devamla) – Gelin Diyarbakır’a, gelin sizi götüreyim Sur’a. 
NURETTİN
YAŞAR (Malatya) – Geldim, geldim. 
SİBEL
YİĞİTALP (Devamla) – Hayır, gelip gitmek yok. Gelip iki zırhlı araçla tur atıp
gitmeyin, gidin o halkın içinde halkın derdini dinleyin.
NURETTİN
YAŞAR (Malatya) – Halkın her zaman içindeyim. Sizin halkla ilişkiniz yok ki.
SİBEL
YİĞİTALP (Devamla) - Vicdanınızla dinleyin, muhakemenizle dinleyin; şurayla,
şurayla dinleyin.
NURETTİN
YAŞAR (Malatya) – Siz Cihangir’e gidin. 
SİBEL
YİĞİTALP (Devamla) - Başka da bir şey demiyorum. (HDP sıralarından alkışlar)
NURETTİN
YAŞAR (Malatya) – Kürtler sizi sevmiyor. Cihangir’e gidin.
İLKNUR
İNCEÖZ (Aksaray) – Sayın Başkan…
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
NURETTİN
YAŞAR (Malatya) – Kürtlerin yakasından elinizi çekin.
BAŞKAN
– Sayın İnceöz…
İLKNUR
İNCEÖZ (Aksaray) – Sayın Başkanım, az evvel ki hatip bizim güvenlik
politikalarımızla ilgili savaş seviciliği gibi vesaire birçok suçlamalarda
bulunmuştur, bunları kabul etmiyoruz. Sataşmadan söz almak istiyorum.
BAŞKAN
– Buyurun Sayın İnceöz. (AK PARTİ sıralarından alkışlar)
Lütfen
yeni bir sataşmaya meydan vermeyelim, iki dakika. (AK PARTİ sıralarından “Cevap
vermeye değmez ya.” sesi)
X.- SATAŞMALARA İLİŞKİN KONUŞMALAR (Devam)
13.- Aksaray Milletvekili İlknur İnceöz’ün,
Diyarbakır Milletvekili Sibel Yiğitalp’in 68 sıra sayılı Kanun Tasarısı’nın
16’ncı maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
İLKNUR
İNCEÖZ (Aksaray) – Evet, çok haklısınız yani günlerdir konuşulan bu konularda cevap
vermeye belki gerek yok ama onlar bu kürsüde çıkıp aynı şeyleri söylemeye devam
ettiği süre içerisinde biz de yeniden tekrar da olsa bunları konuşmaktan
kaçınmayacağız. Çünkü bir kere, savaş seviciliği, savaş politikaları, o
ölümlerden siz sorumlusunuz diyor. Bunları topyekûn reddettiğimizi, siz ısrar
edip söyledikçe biz de bu kürsüye çıkıp ısrarla bunu tekrar tekrar söyleyeceğiz
çünkü orada herhangi bir savaş yok. Tekrar söylüyorum, savaş iki devlet
arasında olur ve bunu reddediyoruz. Orada, gerçekten, bu ülkenin 780 bin
kilometrekaresinde yaşayan, Kürt, Türk, Laz, Çerkez demeden, bu ülkeye aidiyeti
olan, geçmişte bin yıllık kader birliği yapmış kardeşlerimizin, Türkiye
Cumhuriyeti vatandaşlarının kamu güvenliğini, can güvenliğini korumak söz
konusudur ve illegal örgüt aracılığıyla vatandaşımızın tehditle yaşam hakkının
elinden alınmasına karşı kamu güvenliğinin sağlanmasının adı da tekrar tekrar
söylüyorum, terörle mücadeledir. (AK PARTİ sıralarından alkışlar) Bu, Türkiye
Cumhuriyeti devletinin, Hükûmetinin herhangi bir beklenti olmaksızın bu ülkenin
toprak bütünlüğünü, kardeşliğini korumak adına yaptığı bir mücadeledir ve biz
bu kardeşliğe kim gelip dem vurmaya kalkarsa ona karşı -haklı mücadele- teröre
karşı, yaşam hakkına karşı, özgürlüklere karşı, kazanımlara karşı yapılan terör
saldırılarına durmaya devam edeceğiz diyorum, hepinizi saygıyla selamlıyorum.
Halkların savaşına asla müsaade etmeyeceğiz. Kürt-Türk kardeşliği, inşallah,
geçmişte olduğu gibi bundan sonra da devam edecektir diyorum. (AK PARTİ
sıralarından alkışlar)
SİBEL
YİĞİTALP (Diyarbakır) – Şehir merkezinde tanklar yürüyor.
BAŞKAN
– Diğer önergeyi okutuyorum.
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – Sayın Başkan, sayın konuşmacı konuşmasına başlarken
bizim söylemlerimizin cevap vermeye değmez olduğunu ama söylemlerden dolayı da
kürsüde bazı şeyleri dile getirmek durumunda kaldıklarını ifade ederek
grubumuza ağır sataşmada bulunmuştur. Müsaade ederseniz cevap vereceğim.
BAŞKAN
– Şimdi, Sayın Baluken, sayın konuşmacı aslında bu tür ifadelere karşı söyledi.

İDRİS
BALUKEN (Diyarbakır) – Hayır, “Onların söylediklerine cevap vermeye değmez…”
BAŞKAN
– Yani, sizin grubunuzdan da ziyade ve bunun bir terörle mücadele olduğunu
söyledi çok net bir şekilde.
İLKNUR
İNCEÖZ (Aksaray) – Sayın Başkanım…
İDRİS
BALUKEN (Diyarbakır) – Değil, değil Sayın Başkan. Onların söylediklerine…
İLKNUR
İNCEÖZ (Aksaray) – Sayın Başkan, bu ithamlardan daha ağır olmadığını konuşmamın
özellikle belirtmek istiyorum. En ağır ithamlar bunlar, en ağır sataşmalar
bunlar ve en ağır sataşmalara karşı da cevap verdim.
İDRİS
BALUKEN (Diyarbakır) – Sayın hatibi dinledik biz Sayın Başkan.
BAŞKAN
– Buyurun Sayın Baluken, iki dakika…
Yeni
bir sataşmaya meydan vermeyelim.
14.- Diyarbakır Milletvekili İdris
Baluken’in, Aksaray Milletvekili İlknur İnceöz’ün sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Süreyi yeniden başlatırsanız Sayın Başkan, zor söz
alıyoruz. (AK PARTİ sıralarından gülüşmeler)
BAŞKAN
– Yani siz zor söz alıyorsunuz, maşallah!
İDRİS
BALUKEN (Diyarbakır) – Evet.
Hepinizi
saygıyla selamlıyorum.
Değerli
milletvekilleri, burada her bir milletvekilinin söylediği düşünceleri her
birimiz dikkate değer bulmak zorundayız ve dikkate almak zorundayız. En
hoşumuza gitmeyen konuşmaları yapan hatibin sözlerini bile, her birimizin
burada dikkate alması gibi bir sorumluluğu var çünkü burada bulunan her bir
milletvekili on binlerce, yüz binlerce insanın iradesini temsil ediyor. Hele
hele bir parti grubunun söylemlerini, bir grup başkan vekilinin “Biz dikkate
alıyoruz, değer biçiyoruz” ya da “biçmiyoruz” şeklindeki söylemi son derece
talihsiz bir söylemdir. Burada arkadaşlarımızın ifade ettiği bu savaş
politikaları sürekli olarak dile getirdiğimiz hususlardır. Bu ülkenin
Genelkurmay başkanları da bu ülkenin en üst düzey yetkilileri de o bölgede
düşük yoğunluklu bir savaşın yaşandığını yıllarca ifade ettiler. Kaldı ki şu
anda o düşük yoğunluklu savaştan son derece yoğun olan bir savaşa maalesef
evrilmiş durumdayız ve burada biz birtakım hususları dile getirirken böyle
kürsü üzerinden polemik yaratalım niyetiyle değil, hep beraber bir çözüm
bulalım, hep beraber bunun uğraşısı içerisinde olalım üzerinden dile
getiriyoruz. Yani burada, ben sanmıyorum ki hiçbir milletvekili arkadaşımız,
bir bodrum katında üç gün boyunca yaralı olarak yatan 28 insanın -ki hepsi
sivildir, velev ki sivil olmasa bile- yardım talebiyle ilgili bir duyarsızlık
içerisinde olamaz. Olabilir, yerelden farklı bilgiler gelebilir, güvenlik
kaynaklarından orada yaşadıkları psikolojiyle buraya farklı birtakım bilgiler
akabilir ama insani olarak, Avrupa İnsan Hakları Mahkemesinin tedbir kararı
alıp içlerinden 4’ünün hastaneye kavuşulmadığı için, hastaneye gitmediği için
yaşamını yitirdiği bir durumda hiçbir milletvekilinin kayıtsız kalamayacağını
düşünüyoruz.
(Mikrofon
otomatik cihaz tarafından kapatıldı)
İDRİS
BALUKEN (Devamla) – En azından öyle inanmak istiyoruz. Eğer burada, Mecliste
birbirimizin kullanmış olduğu cümlelere, buradan yükseltmiş olduğu sese kulak
tıkarsak korkarım ki daha kötü günler hepimizi bekler. Bu yanlışa düşmeyelim
diyorum. 
Hepinizi
saygıyla selamlıyorum. (HDP sıralarından alkışlar)
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet ve Kalkınma
Partisi Grup Başkanvekili Çanakkale Milletvekili Bülent Turan ve Çanakkale
Milletvekili Ayhan Gider, Kırıkkale Milletvekili Ramazan Can ile 23
Milletvekilinin; Bazı Kanunlarda Değişiklik Yapılmasına Dair Kanun Teklifi ile
Plan ve Bütçe Komisyonu Raporu (1/517, 2/434) (S. Sayısı: 68) (Devam)
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkan Vekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 milletvekilinin; Bazı
Kanunlarda Değişiklik Yapılmasına Dair Kanun Teklifi’nin (2/434) 16'ncı
maddesinin aşağıdaki şekilde değiştirilmesini arz ve teklif ederiz.
Erkan Aydın (Bursa) ve arkadaşları
MADDE
16 - 3269 sayılı Kanuna ekli (1) sayılı Cetvelin başına aşağıdaki sıralar ilave
edilmiştir.




“1


1320


1380


1440


1500



















2


1155


1210


1265


1320


1380


1440








“




BAŞKAN
– Komisyon katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan. 
BAŞKAN
– Hükûmet katılıyor mu?
AVRUPA
BİRLİĞİ BAKANI VOLKAN BOZKIR (İstanbul) – Katılmıyoruz Sayın Başkan.
BAŞKAN
– Önerge üzerinde söz isteyen Bursa Milletvekili Erkan Aydın.
Buyurun
Sayın Aydın. (CHP sıralarından alkışlar)
ERKAN
AYDIN (Bursa) – Sayın Başkan, değerli milletvekilleri; bütün gün terör
tartışmalarının ardından bugün büyük kayıplar veren uzman er ve erbaşlara
yönelik yasal düzenlemeye ilişkin söz almış bulunmaktayım.
Sözlerime
başlarken şehit olan bütün asker ve polislerimize ve sivil vatandaşlarımıza
Allah’tan rahmet, yakınlarına da başsağlığı ve sabır diliyorum. 
Şimdi,
baktığımız zaman, özlük hakları açısından kendilerini ne ordunun içinde hissedebilen
ne de dışında hissedebilen uzman er ve erbaşlarla ilgili konuşmaktayız. Sanırım
bu yasayla ilgili daha komisyona geldiği günden itibaren hepimizin maillerine,
telefonlarına birçok konuyla ilgili şikâyet, istek ve arzular geldi. Biraz önce
kabul edilen 14’üncü maddede, daha önce iki yılda memuriyete geçme hakkı olan
uzman er ve erbaşlar, bu haklarını-yedi yıla çıkarak- kaybetmiş
bulunmaktadırlar. Bu hak kaybıdır ve büyük bir haksızlıktır. Konfüçyüs değer
ki: “Devletin hazinesi adalettir.” 
Bakın,
cumartesi günü, Diyarbakır Sur’da, Bursa Büyükorhan Mazlumlar köyünden bir
hemşehrimizi, gazi olan bir hemşehrimizi ziyarete gittim. Kendisi, bombalı bir
saldırıda sağ gözünü kaybetmiş, bacağından yaralanmış, hayati tehlikesi yok ama
şu anda birkaç ay tedavi altında kalacak. Gözünü açar açmaz ilk sorduğu şey
“Arkadaşlarım ne durumda?” olmuş. Şimdi, biz bu geçirdiğimiz maddeyle ne
yapıyoruz? Kazanılmış olan hakkını, kendi canını hiç düşünmeden feda etmeye
hazır olan uzman erimizin, erbaşımızın hakkını iki yıldan yedi yıla çıkararak
bir anlamda gasbetmiş bulunuyoruz. Onlar hiç düşünmeden arkadaşlarını sorarken
biz burada Mecliste iki yılı çok gördük ve bunu yedi yıla çıkardık. Bunun
tekrardan gözden geçirilerek mutlaka Komisyona iade edilip bu kazanılmış hakkın
geri verilmesini talep ediyoruz. 
Diğer
bir konu da biliyorsunuz, uzman er ve erbaşların maaş zammı asgari ücrete
endekslenmişti ama Cumhuriyet Halk Partisinin 7 Haziran seçim vaatlerinde olan
asgari ücretin en az 1.500 lira olması vaadini 1 Kasımdan sonra Adalet ve
Kalkınma Partisi Komisyona getirerek 1.300 liraya yükseltmesiyle bu oran gene
uzman er ve erbaşlarımıza çok görüldü ve memur maaşına endeksli olarak
Komisyona gelerek yasal bir düzenleme hâline geldi. Bakın, burada bu
düzenlemeyle sadece uzman er ve erbaşlarımızın maaşlarında 1 Ocak 2016’dan
geçerli olmak üzere yüzde 21, emekli olduklarında emekli ikramiyelerinde de
gene aynı oranda yüzde 21 bir hak kaybı olmaktadır. Neresinden bakarsak
bakalım, kendi hayatlarını bir saniye bile düşünmeyen askerlerimize, zor
koşullarda oralara gidip burada hepimizin rahat rahat, evlerimizde
çocuklarımızın rahat rahat uyuyabilmesi için canlarını veren askerlerimize
yapılmış bir hak kaybı daha önümüze çıkmaktadır. Bunun mutlaka gözden
geçirilmesi ve tekrardan asgari ücrete endekslenmesi konusunda da Komisyona
geri gönderilerek düzenlenmesini talep etmekteyiz. Bu bir negatif
ayrımcılıktır. Ulu Önder Atatürk Türk ordusuna hitap ederken “Sizin gibi
komutanları, subayları, er ve erbaşları olan bir milletin, yabancı eller
altında köle olması mümkün değildir.” der. Şimdi, Hükûmet, Türk ordusunun en
önemli organı olan uzmanların maaşlarına göz dikiyor. Biz burada maaşlarla
ilgili, daha önceki dönemlerde yapılan zamlarla ilgili… Bütün Türk halkının,
bütün ülkenin gözü önünde hiç düşünmeden zamlar yapılırken; uzman er ve
erbaşların da en azından bu hakka sahip olmaları gerektiğini ve bu konuda da
düzenlemenin yapılması gerektiğini düşünüyorum ve bu yapılan önergeyle de bu
düzenlemenin düzeltilmesi gerektiğini talep ediyor, yüce Meclisimizi de
saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 16’ncı maddesinde yer alan “sıralar”
ibaresinin “iki sıra” olarak değiştirilmesini arz ve teklif ederiz. 
Kamil Aydın (Erzurum) ve arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan. 
BAŞKAN
– Hükûmet katılıyor mu? 
AVRUPA
BİRLİĞİ BAKANI VOLKAN BOZKIR (İstanbul) – Katılmıyoruz Sayın Başkan. 
BAŞKAN
– Önerge üzerinde söz isteyen, Erzurum Milletvekili Kamil Aydın.
Buyurun
Sayın Aydın. (MHP sıralarından alkışlar)
KAMİL
AYDIN (Erzurum) – Sayın Başkan, saygıdeğer Meclis, milletvekili arkadaşlar; 68
sıra sayılı kanunun 16’ncı maddesi üzerine Milliyetçi Hareket Partisi adına söz
almış bulunmaktayım. Yüce Meclisi saygıyla selamlıyorum.
Efendim,
aslında teknik içerikli bir konuşma hazırlamıştık ama bugün yaşadıklarımız
ışığında, bir de bunlara karşı geliştirilen söylemler ışığında bir iki şeye
değinmek istiyorum, çok kısa bir sürem var. Arkadaşların birçoğu malum yasayla
ilgili bir şeyler söylediler.
Şimdi,
gerçekten bu yüce Mecliste elbette ki demokrasiyi hepimiz biliyoruz. En basit,
en kısa tabiriyle insanların, halkın kendi kendini idare etme yoludur. Bunların
da teknik olarak tanımları farklı olabilir: Başkanlık, yarı başkanlık,
güçlendirilmiş parlamenter sistem ya da İngiltere Parlamentosunda olduğu gibi
bir monarşi yani anayasal bir monarşi de olabilir ama bugüne kadar özellikle
muhalefet bir şey söylediği zaman sürekli... Ve hepimiz Anayasa'dan gücümüzü
alırız. Burada yasama yetkisi bizde. Yasama da, yürütme de, yargı da
Anayasa'daki kanunlardan gücünü alarak faaliyette bulunur. Biz bunu göz ardı
ederek, özellikle Sayın Cumhurbaşkanıyla ilgili bir iki eleştiri olduğu zaman
“O halk tarafından seçilmiş bir Cumhurbaşkanı, dokunulmaz, söylenmez,
eleştirilmez...” 
Arkadaşlar,
bir yerde hata yapıyoruz sanki. Bakın, birbirimize haksızlık etmeyelim. 11’inci
Cumhurbaşkanını da halk seçti biliyor musunuz, farkında mısınız? Siz seçtiniz,
sizin oylarınızla seçildi. Dolaylı bir halk seçimiydi o. Halk sizi seçti, bizi
seçti, biz de Parlamentoda Cumhurbaşkanını seçtik. Dolayısıyla, haksızlık
etmeyin. Yani, 12’yi kurtaralım derken 11’e de hakaret etmeyelim lütfen.
Geçmişte rahmetli Özal’ı da halk seçmişti, Demirel’i de halk seçmişti ama
yöntemi biraz farklıydı. Şimdi yöntem biraz değişti, bu da demokratik bir
sistemdir. 
Böyle
çok ısrarla üzerinde durduğumuz bir başka sıkıntı da, özellikle grup başkan
vekillerimiz, saygıdeğer grup başkan vekillerimiz en ufak bir eleştiride “Bizim
dediğimiz yanlış olsaydı, haksız olsaydık, uygulamamızda hata olsaydı biz yüzde
49,5 oy almazdık. Halk bizi seçti...” Efendim, çokluğa vurgu yapmayın lütfen.
Çokluk demek hak demek değildir, doğruluk demek değildir, haklılık demek
değildir. O zaman, tarihe döner bakarsanız, çok olup da haksız olan bir sürü
olay vardır. Azdır ama haklıdır, çok olay vardır. Onun için tarih Muaviye’yi,
Yezid’i, Ebu Cehil’i konuşmaz, değil mi? Tarih Hazreti Ali’yi konuşur, İmam-ı Azam’ı
konuşur, Resulullah’ı konuşur, değil mi? O zaman Malazgirt olmazdı, Hendek
olmazdı eğer çokluk her zaman haklılık anlamına gelseydi. Bunu da birazcık
böyle, lütfen yani böyle bir ego patlaması gibi “Biz çoğuz, biz fazlayız, biz
çok oy aldık...” E, nasıl aldığımızı hepimiz o seçim sürecinde yaşadık. Yani,
Anayasa'daki yetkileri bağımsız olmasını gerektiren Sayın Cumhurbaşkanımızın
-forsunun olduğu- muharrem ayında, ben, aşure dağıtılırken Cumhurbaşkanlığı
bütçesinde kepçeleri AKP milletvekili arkadaşların tuttuğunu biliyorum,
dağıttıklarını biliyorum. Şimdi, bunları yaşadık. Dolayısıyla, bu tür
saplantılara fazla girmeyelim. 
Şimdi
malum kanunla ilgili bir iki şey de söylemek istiyorum. Gerçekten, bugün
askerimizi, polisimizi, mücadele eden kolluk kuvvetimizi biraz incittik,
yapmayalım bunu. Onlarla ilgili, sanki bölgede bunlar bir soykırım
yapıyorlarmış gibi bir araştırma önergesi teklifinin okunması bile bizi incitti
ziyadesiyle çünkü o insanlar orada çok zor şartlarda savaşıyorlar. Ve bugün
aklıma gerçekten bir endişe düştü. Acaba geçmişte de büyük mücadeleler verip
terörü sıfır noktasına getiren güvenlik kuvvetlerini, daha sonra uydurma
şahitlerle, teröristleri gizli tanık yaparak, bunları birer birer, o
kahramanları birer birer içeri mi attırdılar? Acaba bundan sonra da Özel
Harekât başta olmak üzere, asker ve kolluk kuvvetlerimiz için ileride böyle bir
şeyin mi emaresi gösteriliyor? Onu da büyük bir endişeyle karşılıyorum. 
Değerli
milletvekilleri, orada mücadele eden arkadaşların çok sorunları var, astsubaylarımızın
temsil tazminat sıkıntıları var, uzman arkadaşlarımızın, kardeşlerimizin
gerçekten şartları ağır. Bakın, görevlerini hafife dahi alabiliyoruz. Evet,
yokluk içindeler, kıtlık içindeler, kerpiç evlerde oturuyorlar ama inanın, para
için değil, bu memlekete sevdalarından dolayı orada görev alıyorlar, bile bile
canlarını feda ediyorlar diyorum. 
Hepinizi
saygıyla selamlıyorum. (MHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
16’ncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
17’nci
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 17’nci maddesinin üçüncü fıkrasının
aşağıdaki şekilde değiştirilmesini arz ve teklif ederiz. 
 Mehmet
Günal  Erhan Usta  Arzu
Erdem
 Antalya
 Samsun  İstanbul
 İsmail
Faruk Aksu Deniz Depboylu  Kamil
Aydın
 İstanbul Aydın Erzurum
 Erkan
Haberal
 Ankara
“Bu
intibaklar, personelin mezuniyetine dair resmî belgeyi ibraz edip müracaatını
yaptığı tarihten geçerli olarak yapılır. İntibakları yapılan personele geçmişe
yönelik maaş ve maaş farkı ödenmez.” 
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkanvekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi’nin (2/434) 17’nci
maddesinin aşağıdaki şekilde değiştirilmesini arz ve teklif ederiz.
Saygılarımızla,
 Bülent
Kuşoğlu  Engin Altay  Mahmut
Tanal
 Ankara İstanbul İstanbul
 Seyit
Torun Musa Çam Murat
Bakan
 Ordu
 İzmir  İzmir
 Yaşar
Tüzün Ömer Fethi Gürer
 Bilecik Niğde
MADDE
17 – 3269 sayılı Uzman Erbaş Kanuna aşağıdaki ek madde ilave edilmiştir.
"EK
MADDE 4- Uzman erbaşlardan görevde bulundukları süre içerisinde iki yıl süreli
yükseköğrenimi tamamlayanlara bir kademe, üç yıl süreli yükseköğrenimi
tamamlayanlara iki kademe, dört veya daha uzun süreli yükseköğrenimi
tamamlayanlara ise bir derece verilir. İki veya üç yıl süreli yükseköğrenimini
tamamlayarak intibakları yapılmış olanların, görevde bulundukları süre
içerisinde dört veya daha uzun süreli yükseköğrenimi tamamlamaları halinde
intibak işlemleri bir defaya mahsus olmak üzere tekrar yapılır. Yükseköğrenimden
dolayı bir defadan fazla yapılan intibak işlemlerinin toplamı bir dereceden
fazla olamaz.
İki
veya daha uzun süreli yükseköğrenimi tamamladıktan sonra uzman erbaşlığa
girenler hakkında da birinci fıkra hükümleri uygulanır.
Bu
intibaklar, personelin mezuniyetine dair resmi belgeyi ibraz edip müracaatını
yaptığı tarihten geçerli olarak yapılır. Ancak, bunlara geçmişe
yönelik
maaş ve maaş farkı ödenmez.
İntibak
yoluyla yapılacak derece ve kademe ilerlemelerinin nasıl yapılacağı ve onay
makamları Uzman Erbaş Yönetmeliğinde gösterilir.
Yükseköğrenim
mezunu olmayan uzman erbaşlar, ikinci derecenin altıncı kademesine kadar
ilerleyebilirler. Lise ve dengi okul öğrenim düzeyine sahip olanlardan ikinci
derece için öngörülen üçüncü veya daha sonraki kademeleri kazanılmış hak aylığı
olarak almış olup; üçüncü kademede en az bir yılını tamamlayan, sicil
belgelerinin son altı yıllık sicil notu ortalaması sicil tam notunun yüzde
doksanı ve daha yukarısı olan ve kademe ilerlemesi yapma şartlarını taşıyanlar,
ekli (1) sayılı Cetvelin birinci derecesine yükseltilirler.
Uzman
erbaş olarak görev yapmış olanlardan, bu görevleri üzerinden
emekli,
adi malullük, vazife malullüğü aylığı bağlanmış olanların veya uzman erbaşlık
görevi esas alınarak dul ve yetim aylığı bağlanmış olanların aylıkları, uzman
erbaşlık görevinin sona erdiği tarihteki en son öğrenim durumları ve bu madde
esas alınarak ekli (1) sayılı Cetvele göre yeniden belirlenir. Aylıkların bu
şekilde yeniden belirlenmesinden dolayı geçmişe yönelik aylık ve ikramiye farkı
ödenmez. Bu maddenin uygulanması ile ilgili tereddütler Maliye ve Millî Savunma
Bakanlığı tarafınca müştereken oluşturulan komisyon marifetiyle
giderilir."
BAŞKAN
– Şimdi, maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 17’nci maddesinin tasarı metninden
çıkarılmasını arz ve teklif ederiz.
 İdris
Baluken Çağlar Demirel Mehmet Emin
Adıyaman
 Diyarbakır Diyarbakır Iğdır
 Mahmut
Toğrul Lezgin Botan Osman
Baydemir
 Gaziantep Van Şanlıurfa
 Erol
Dora
 Mardin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan.
BAŞKAN
– Hükûmet önergeye katılıyor mu?
EKONOMİ
BAKANI MUSTAFA ELİTAŞ (Kayseri) – Katılmıyoruz Sayın Başkan.
BAŞKAN
– Önerge üzerinde söz isteyen Iğdır Milletvekili Mehmet Emin Adıyaman.
Buyurun
Sayın Adıyaman. (HDP sıralarından alkışlar)
MEHMET
EMİN ADIYAMAN (Iğdır) – Sayın Başkan, değerli milletvekilleri; hepinizi saygıyla
selamlıyorum.
Değerli
milletvekilleri, az önceki konuşmamda idari sistem içerisinde iktidarın
yukarıdan aşağıya doğru nasıl tekçi bir sistemi inşa ettiğini izah etmiştim,
aynı durum şu anda yargı sisteminde de söz konusu. Maalesef HSYK’nın mevcut durumu
ve HSYK’dan başlayarak en ücra köşedeki savcılara kadar, siyasal iktidar
yargıyı tam bir vesayet altına almış durumdadır. 
Bakın,
emniyet müdürlüğü ya da terörle mücadele şube müdürlüğü, cumhuriyet savcılığı
ve sulh ceza hâkimliği arasında oluşturulan üçgende iktidara muhalif her kişi,
grup ve topluluklara karşı istenildiği şekilde suç vasfı tayin edilir ve
iktidara aykırı her söylemi her muhalif hareket içerisinde bulunan kişiler bir
şekilde oluşturulan suç kalıbı içerisinde tutuklanır, mahkemelere, cezaevlerine
sevk edilir. Bu kişiler gazeteci olabilir, partimizin seçilmişleri olabilir,
2911 sayılı Kanun kapsamında bir yürüyüşte yer alan bir birey olabilir veya bir
basın açıklaması yapan, düşüncesini ifade eden ama iktidara muhalif bir ses söz
konusuysa bu uygulama bu üçgen içerisinde suç tayin edilerek muhalif sesler
susturulur. 
Sadece
bu mu? Değil. Maalesef, Ceza Muhakemesi Kanunu’nda ucube olan bir kurum var,
gizli tanıklık müessesesi. Şimdi, bu gizli tanık müessesesi paralel devlet
iddiası olmadan önceki süreçte oldukça keyfî olarak kullanıldı, iktidarın işine
geldi ve bu gizli tanık kurumu bugün de yine bir şekilde iktidar tarafından
kullanılıyor muhalefete karşı. Kim olduğu, neci olduğu, hukuk aleniyeti
bakımından hiçbir belirginliği olmayan, belki de hayalî olan birtakım gizli
tanıklarla keza muhalif kişiler, şahsiyetler susturulur. 
Bu
ülke 1980’den beri sıkıyönetim mahkemelerini gördü, devlet güvenlik
mahkemelerini, özel yetkili mahkemeleri ve en son bölge mahkemelerini gördü.
Ama bugün gelinen noktada her ağır ceza mahkemesi siyasal iktidar için birer
sıkıyönetim mahkemesidir, birer devlet güvenlik mahkemesi ya da özel yetkili
mahkemedir. 17-25 Aralık hadisesinden sonra her ne kadar özel yetkili
mahkemelerin olağanüstü mahkemeler olduğunu siyasal iktidar iddia edip
feshetmiş olsa da aslında uygulamada şu anda vesayet kurmuş olan iktidar her
bir ağır ceza mahkemesini kendisi için çalışan bir özel yetkili mahkeme veya
olağanüstü bir mahkeme durumuna dönüştürmüş bulunmaktadır. Burada sıklıkla dile
getirildi. Bütün hatip arkadaşlarımız ve Cumhuriyet Halk Partisinden
milletvekili arkadaşlar bölgede yaşanan savaşın yaşam hakkını nasıl ayaklar
altına aldığını, insan hakları ihlallerini dile getirdiler. Ama bu siyasal
iktidarın bugün Türkiye’de uyguladığı, savaş bölgesinde uyguladığı politikalar.
Ama onun dışındaki alanlarda da siyasal iktidar -söylediğim gibi- yargı eliyle
terörle mücadele birimleri, cumhuriyet savcılıkları ve sulh ceza hâkimlikleri
üçgeninde âdeta siyasal soykırım politikaları uygulamaktadır. Bu gerçeği
hepinizin huzurunda bir kez daha ifade ettim. 
Hepinize
saygılarımı sunuyorum. (HDP sıralarından alkışlar) 
BAŞKAN
– Önergeyi oylarınıza sunuyorum… 
İDRİS
BALUKEN (Diyarbakır) – Karar yeter sayısı.
BAŞKAN
– Karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur, on dakika ara veriyorum.
Kapanma Saati: 22.56
ALTINCI OTURUM
Açılma Saati: 23.09
BAŞKAN: Başkan Vekili Ahmet AYDIN
KÂTİP ÜYELER: Sema KIRCI
(Balıkesir), Ali Haydar HAKVERDİ (Ankara)
-----0-----
BAŞKAN
– Sayın milletvekilleri, Türkiye Büyük Millet Meclisinin 32’nci Birleşiminin
Altıncı Oturumunu açıyorum.
68
sıra sayılı Kanun Tasarısı’nın 17’nci maddesi üzerindeki Iğdır Milletvekili
Mehmet Emin Adıyaman ve arkadaşlarının önergesinin oylanmasında karar yeter
sayısı bulunamamıştı. Şimdi önergeyi tekrar oylarınıza sunacağım ve karar yeter
sayısı arayacağım. 
Önergeyi
oylarınıza sunuyorum: Kabul edenler… Kabul etmeyenler… Karar yeter sayısı
vardır, önerge kabul edilmemiştir.
Tasarının
görüşmelerine devam edeceğiz.
Komisyon
burada.
Hükûmet
burada.
Şimdi,
diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkan Vekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi’nin (2/434) 17’nci maddesinin
aşağıdaki şekilde değiştirilmesini arz ve teklif ederiz.
Saygılarımızla,
Murat Bakan (İzmir) ve arkadaşları
MADDE
17 – 3269 sayılı Uzman Erbaş Kanunu’na aşağıdaki ek madde ilave edilmiştir.
“EK
MADDE 4- Uzman erbaşlardan görevde bulundukları süre içerisinde iki yıl süreli
yükseköğrenimi tamamlayanlara bir kademe, üç yıl süreli yükseköğrenimi
tamamlayanlara iki kademe, dört veya daha uzun süreli yükseköğrenimi
tamamlayanlara ise bir derece verilir. İki veya üç yıl süreli yükseköğrenimini
tamamlayarak intibakları yapılmış olanların, görevde bulundukları süre
içerisinde dört veya daha uzun süreli yükseköğrenimi tamamlamaları halinde
intibak işlemleri bir defaya mahsus olmak üzere tekrar yapılır.
Yükseköğrenimden dolayı bir defadan fazla yapılan intibak işlemlerinin toplamı
bir dereceden fazla olamaz.
İki
veya daha uzun süreli yükseköğrenimi tamamladıktan sonra uzman erbaşlığa
girenler hakkında da birinci fıkra hükümleri uygulanır.
Bu
intibaklar, personelin mezuniyetine dair resmi belgeyi ibraz edip müracaatını
yaptığı tarihten geçerli olarak yapılır. Ancak, bunlara geçmişe yönelik maaş ve
maaş farkı ödenmez.
İntibak
yoluyla yapılacak derece ve kademe ilerlemelerinin nasıl yapılacağı ve onay
makamları Uzman Erbaş Yönetmeliğinde gösterilir.
Yükseköğrenim
mezunu olmayan uzman erbaşlar, ikinci derecenin altıncı kademesine kadar
ilerleyebilirler. Lise ve dengi okul öğrenim düzeyine sahip olanlardan ikinci
derece için öngörülen üçüncü veya daha sonraki kademeleri kazanılmış hak aylığı
olarak almış olup; üçüncü kademede en az bir yılını tamamlayan, sicil
belgelerinin son altı yıllık sicil notu ortalaması sicil tam notunun yüzde
doksanı ve daha yukarısı olan ve kademe ilerlemesi yapma şartlarını taşıyanlar,
ekli (1) sayılı Cetvelin birinci derecesine yükseltilirler.
Uzman
erbaş olarak görev yapmış olanlardan, bu görevleri üzerinden emekli, adi
malullük, vazife malullüğü aylığı bağlanmış olanların veya uzman erbaşlık
görevi esas alınarak dul ve yetim aylığı bağlanmış olanların aylıkları, uzman
erbaşlık görevinin sona erdiği tarihteki en son öğrenim durumları ve bu madde
esas alınarak ekli (1) sayılı Cetvele göre yeniden belirlenir. Aylıkların bu
şekilde yeniden belirlenmesinden dolayı geçmişe yönelik aylık ve ikramiye farkı
ödenmez. Bu maddenin uygulanması ile ilgili tereddütler Maliye ve Millî Savunma
Bakanlığı tarafınca müştereken oluşturulan komisyon marifetiyle
giderilir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan.
BAŞKAN
– Hükûmet önergeye katılıyor mu?
EKONOMİ
BAKANI MUSTAFA ELİTAŞ (Kayseri) – Katılmıyoruz Sayın Başkan.
BAŞKAN
– Önerge üzerinde söz isteyen, İzmir Milletvekili Murat Bakan.
Buyurun
Sayın Bakan. (CHP sıralarından alkışlar) 
MURAT
BAKAN (İzmir) – Sayın Başkan, milletvekili arkadaşlarım; Genel Kurulu saygıyla
selamlıyorum.
Sevgili
arkadaşlar, burada kanun maddelerini konuşurken hep savaş, barış ekseninde
konuşuyoruz. Ülkemizde yakıcı sorunlar var. Doğumuzda, güneydoğumuzda ciddi bir
çatışmalı durum var. Asker, polis şehitlerimiz var, sivil ölümlerimiz var ama
bir taraftan da “yoksul halk çocukları” dediğimiz uzman erbaşların, uzman
jandarmaların da yakıcı sorunları var. Herkes kendi paradigmasını yaşıyor.
Bugün biz burada bu Meclis Genel Kurulunda bu konuyu konuşurken yüz binlerce
insan eşiyle, çocuğuyla, ailesiyle beraber bizim alacağımız kararları bekliyor.
Dolayısıyla, onların özlük haklarıyla ilgili net mesajlar verilmesi gerekir ve
bu sorunların çözülmesi gerekir. Fakat daha önce mükerrer defalar tekrar
ettiğimiz gibi, yasa tekniğine uygun olmayan şekilde, torba yasa içinde ve
ihtisas komisyonları çalışmadan buraya gelen konularla ne astsubayların ne
uzman erbaşların ne de uzman jandarmaların sorunları çözülebilir; çözülemez
çünkü ihtisas komisyonlarında bu tip konular olgunlaşmadan Meclis gündemine
geliyor. 
Sevgili
arkadaşlar, uzman jandarmaların konusuna ben değinmek istiyorum çünkü daha önce
konuşan arkadaşlarım uzman erbaşlarla ilgili konulara değindi. Uzman
jandarmalar, 1988 yılında dönemin ihtiyaçlarına göre alelacele 635 sayılı
Kanun’dan kopyala yapıştır yöntemiyle hazırlanan 3466 sayılı Uzman Jandarma
Kanunu’na tabi şu an Türk Silahlı Kuvvetlerindeki 3 muvazzaf rütbeliden biridir
ve toplamda 26.500 tane uzman jandarma bulunmaktadır. Bunların yüzde 80’i de yüksekokul,
fakülte mezunudur. 
Sevgili
arkadaşlar, uzman jandarmalar kendilerini bulundukları birimde, Jandarma Genel
Komutanlığında astsubaylarla kıyaslamaktadır. Neden astsubaylarla
kıyaslamaktadır? Çünkü Jandarma Genel Komutanlığı okullarında okutulan temel 19
dersi bu arkadaşlarımızla, uzman jandarmalarımızla aynı şekilde görmüş, aynı
eğitimi almıştır. 2012 yılında okullara alımları durdurulan, kadroları astsubay
kadrosuna çevrilen ve neredeyse tamamı astsubay görevlerinde görevlendirilen bu
insanlar jandarma astsubaylarıyla aynı eğitimlere sahip ve benzer görevleri
yaparken neden aynı özlük haklarına sahip değillerdir?
Sevgili
arkadaşlar, uzman jandarmalar kimseden sadaka, fitre istememektedir. Tamamı
yoksul halk çocukları olan ve kefeni üniforması olan bu insanların suçu da
rütbesi olmasın. Uzman jandarmalar sadece eşit işe eşit ücret istemektedirler. 
Uzman
jandarmaların başlıca sorunlarını ben Meclis Genel Kurulunda dile getirmek
istiyorum. Bir: Türk Silahlı Kuvvetlerindeki tüm okullardaki süreler hizmetten
sayılırken ne yazık ki uzman jandarmaların okullarda geçen süreleri hizmetten
sayılmamaktadır. Kendileri “Borçlanalım.” dedikleri hâlde bu borçlanmalarını
yapamamaktadırlar. İki: Emeklilerin intibakı, bu Mecliste eksiğiyle gediğiyle
36 bin astsubayımızı ilgilendiren intibak sorununu bir şekliyle çözdük, o
eksikleri de umarım önümüzdeki süreçte gidereceğiz. Fakat, 2012 yılından önce
emekli olan ve 6318 sayılı Yasayla bir günden başlayıp altı aya varan eksiği
nedeniyle 1’inci dereceye düşemeyen sayıları sadece 300 olan uzman jandarma
emeklimizin intibakını yapamadık. Uzman jandarmalar 3600 ek gösterge talep
etmektedir. Bu talep edildiğinde çalıştığı kurumda aynı işi yaptıkları
astsubaylarla, jandarma astsubaylarıyla eşit konuma geleceklerdir. 
Yine,
uzman jandarmalarımız orduevlerine alınmıyorlar, adı üstünde orduevi. Uzman
jandarmalar acaba hangi ordunun personeli? Beraber omuz omuza görev yaptığı,
operasyona birlikte gittiği, birlikte şehit olduğu astsubaylarla aynı yerde
istirahat etmek bu uzman jandarmalarımızın hakkı değil mi? Bu insanlar
ailelerinin yanında orduevlerinin kapılarından kovuluyor. Maaş adaletsizliği
var, 2, 3 hatta 4 görevli bir üst rütbenin görevini yapar, dağda, bayırda,
köyde, KOM’da, arazide yaya gezer ancak maaşı bir başka memura endeksli olarak
ödenir. Burada adalet var mıdır? 
Eğitim
hakkı: Türk Silahlı Kuvvetlerinde bulunan subay, astsubayın kendi nam ve
hesabına okuduğu okullar değerlendirilirken, uzman jandarma 10 tane okul
bitirse, yüksek lisans, tez yapsa yok hükmündedir sevgili arkadaşlar. 
Sonuç
olarak, aynı kurumda, aynı eğitimi alıp, aynı tahsile sahip benzer görevleri
yapan, okulları kapatılıp kadroları astsubay kadrosuna dönüştürülen ve aynı
işlerde görevlendirilen uzman jandarmaların, daha önce uzatmalı çavuşlarda olduğu
gibi, emniyette bekçilere yapıldığı gibi, Türk Silahlı Kuvvetlerinde kavram
kargaşasını ortadan kaldırmak adına bir üst statü olan astsubaylığa bir plan
dâhilinde geçirilmeleri tüm sorunların kökten çözümü olacaktır. Bu yasa, uzman
jandarmaların sorunlarını çözmemekte, sadece ötelemektedir.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Sonraki
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 17’nci maddesinin üçüncü fıkrasının
aşağıdaki şekilde değiştirilmesini arz ve teklif ederiz. 
Mehmet Günal (Antalya) ve arkadaşları
“Bu
intibaklar, personelin mezuniyetine dair resmî belgeyi ibraz edip müracaatını
yaptığı tarihten geçerli olarak yapılır. İntibakları yapılan personele geçmişe
yönelik maaş ve maaş farkı ödenmez.” 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan.
BAŞKAN
– Hükûmet katılıyor mu?
EKONOMİ
BAKANI MUSTAFA ELİTAŞ (Kayseri) – Katılmıyoruz Sayın Başkan.
BAŞKAN
– Önerge üzerinde söz isteyen, Ankara Milletvekili Erkan Haberal. 
Buyurun
Sayın Haberal. 
ERKAN
HABERAL (Ankara) – Sayın Başkan, değerli milletvekilleri; görüşülmekte olan 68
sıra sayılı Gelir Vergisi Kanunu ve Bazı Kanunlarda Değişiklik Yapılmasına Dair
Kanun Tasarısı’nın 17’nci maddesi üzerine vermiş olduğumuz değişiklik önergesi
üzerinde Milliyetçi Hareket Partisi Grubu adına söz aldım. Bu vesileyle
hepinizi saygıyla selamlıyorum.
Değerli
milletvekilleri, Türk Silahlı Kuvvetlerinin en ücra yurt köşelerinde canı
pahasına görev yapan, aile fertlerinin de aynı kaderi kendileriyle paylaştığı
cefakâr ve fedakâr mensuplarının ciddi ve birikmiş sorunları acil çözümler
beklemektedir. 
Çoğu
kanayan yara hâline dönüşen sorunlara bu tasarı da maalesef kalıcı bir çözüm
getirmemektedir. Genelkurmay Başkanlığı, kuvvet komutanlıkları, ilgili birimler
ve Millî Savunma Bakanlığının görüşleri doğrultusunda Türk Silahlı
Kuvvetlerinin bütününü ilgilendiren bir kanunun yapılması, tüm birim ve
birliklerin bir bütün olarak ele alınması, buna göre düzenleme yapılması
gerekmektedir. Aksi hâlde, daha önce de ifade ettiğimiz gibi, ihtisas
komisyonlarına gelmeden sadece maddi boyutuyla ele alındığı torba kanunlarla
yapılan düzenlemeler çözüm üretmekten uzak, sadece günü kurtaran, pansuman
olmaktan öteye gitmeyen düzenlemeler olacaktır. 
Değerli
milletvekilleri, vatanı korumak ve kollamak, vatana hizmet etmek her insana
nasip olmayacak kadar kutsaldır. Uzman erbaşlarımız da sadece maaş hesabıyla
değil, bu anlayışla görev yapan fedakâr vatan evlatlarıdır. Her geçen yıl artan
sorunlarına çözüm bulamayan ve çaresiz kalan uzman erbaşlar, Emekli Uzmanlar
Derneği, hâlen çalışan personel ve emeklileri medyada ve sosyal paylaşım
sitelerinde sorunlarını dile getirmektedirler. Bu sese mutlaka kulak
verilmelidir. 
Değerli
milletvekilleri, seçim kampanyası sırasında “Taşeron çalışanlara kadro
vereceğiz.” diyenlerin sözlerini tutmalarını bekliyoruz. Kamuda taşeron çalışan
kardeşlerimize kadro vermek şöyle dursun, sözleşmeli personel uygulamasıyla
Türk Silahlı Kuvvetlerini âdeta taşeron sistemine çevirmiştir. Vatan
savunmasının, vatana hizmetin sözleşmelisi olmaz. 
Sayın
milletvekilleri, aslında sorunların temelinde uzman erbaşların tanımının tam
yapılmaması vardır. Bu statünün kendi içerisindeki hiyerarşisi dahi tarif
edilmemiştir. Örneğin “astsubay” dendiği zaman bütün rütbeler yasalarında tarif
edilmiştir. Ayrıca derece, kademe tablolarında rütbeleri yazılmıştır. Ancak
burada görüşülecek olan uzman erbaş kanunu 1 sayılı cetvelde yazan 5’inci
maddede de görev tanımı ve rütbe sıralaması yine yapılmadığı için ek gösterge
(3000) olsa dahi yeterli maddi katkıyı sağlayamayacaktır. Uzman erbaşlar
sistemde yapılacak köklü değişikliklerle askerlik çağının hemen öncesi temin
yapılmalı, en az bir yıl süreli bir eğitim sistemi olmalıdır, ayrıca belirli
yıllar dâhilinde tecrübe sahibi olan uzman erbaşlar astsubay okullarının insan
kaynağı olarak değerlendirilmelidir. 
Sayın
milletvekilleri, uzman erbaşların bir yıl içerisinde üç aydan fazla
hastalanmaları hâlinde ilişkilerinin kesileceği hükmü getirilmiştir. Uzman erbaşlarla
aynı koşullarda görev yapan Türk Silahlı Kuvvetleri personeli subay ve
astsubaylar için öngörülmeyen böyle bir kısıtlama eşitlik ilkesi ve daha da
önemlisi insan haklarına aykırıdır. Uzman erbaşlar aleyhine bu ayrımcılığın
hafifletilmesi için 90 gün sınırının 180 güne çıkarılması yerinde olacaktır. 
Millî
Savunma Komisyonu üyesi ve Milliyetçi Hareket Partisi Ankara Milletvekili
olarak (2/323) esas numarasıyla Türkiye Büyük Millet Meclisi Başkanlığına
verdiğimiz Kanun Teklifi’yle uzman erbaşların eğitim durumlarına göre kademe ve
derece almalarını önermemize rağmen konunun Millî Savunma Komisyonunda gündeme
gelmemesini ve Milliyetçi Hareket Partisinin bu teklifin hiçbir yerinde
anılmamasını uzman erbaşlarımızın ve yüce Türk milletinin takdirine sunuyorum.
Değerli
milletvekilleri, bu duygu ve düşüncelerle yüce heyetinizi saygıyla
selamlıyorum. 
Teşekkür
ediyorum. (MHP sıralarından alkışlar)
Sayın
Başkan, teşekkür ederim.
BAŞKAN
– Teşekkür ediyoruz Sayın Haberal.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
17’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
18’inci
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 18’inci maddesinde yer alan “şeklinde”
ibarelerinin “olarak” olarak değiştirilmesini arz ve teklif ederiz.
 Mehmet
Günal Erhan Usta Arzu
Erdem
 Antalya Samsun İstanbul
 İsmail
Faruk Aksu Deniz Depboylu Kamil
Aydın
 İstanbul Aydın Erzurum
 Nuri
Okutan
 Isparta
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkanvekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi’nin (2/434) 18’inci
maddesinin aşağıdaki şekilde değiştirilmesini arz ve teklif ederiz.
 Bülent
Kuşoğlu Kazım Arslan Mahmut
Tanal
 Ankara Denizli İstanbul
 Seyit
Torun Musa Çam
 Ordu İzmir
MADDE
18- 28/5/1988 tarihli ve 3466 sayılı Uzman Jandarma Kanununun 21 inci
maddesinin ikinci fıkrasının birinci cümlesinde bulunan “2/3’ü” ibaresi
“5/6’sı” şeklinde ve ikinci cümlesinde yer alan “2200’ü” ibaresi “3.000’i”
şeklinde değiştirilmiştir.
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 18’inci maddesinin tasarı metninden
çıkarılmasını arz ve teklif ederiz.
 İdris
Baluken Çağlar Demirel Erdal
Ataş
 Diyarbakır Diyarbakır İstanbul
 Ahmet
Yıldırım Ayşe Acar Başaran Erol
Dora
 Muş Batman
 Mardin
Mahmut
Toğrul
 Gaziantep
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Kimin bu?
EKONOMİ
BAKANI MUSTAFA ELİTAŞ (Kayseri) – Kimin önergesi bu? 
BAŞKAN
– HDP’nin önergesi.
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan. 
BAŞKAN
– Hükûmet katılıyor mu? 
EKONOMİ
BAKANI MUSTAFA ELİTAŞ (Kayseri) – Katılmıyoruz.
BAŞKAN
– Önerge üzerinde söz isteyen Gaziantep Milletvekili Mahmut Toğrul.
Buyurun
Sayın Toğrul. (HDP sıralarından alkışlar)
MAHMUT
TOĞRUL (Gaziantep) – Sayın Başkan, değerli milletvekilleri ve Genel Kurulun
sevgili emekçileri; hepinizi saygıyla selamlıyorum.
Değerli
arkadaşlar, gerçekten öyle alakasız maddeleri olan bir torba yasayla -torba
değil, çuval yasayla- uğraşıyoruz ki ne üzerine konuştuğunu ya da neye “evet”
veya “hayır” dediğini bile Sayın Hükûmet ve Komisyon bilmiyor.
Değerli
arkadaşlar, 68 sıra sayılı Yasa Tasarısı’nın içine baktığımızda AKP Hükûmetinin
Jandarma Özel Harekâta, Polis Özel Harekâta, uzman erbaşlara, uzman
jandarmalara ek imkânlar sağladığını görüyoruz. 
Aslında
baktığımızda bu AKP’nin bölgede yürüttüğü savaş politikasıyla, yine Suriye’de
IŞİD’le el ele yürüttüğü dış politikasıyla oldukça uyumlu olduğunu görüyoruz. 
AHMET
GÜNDOĞDU (Ankara) – Yapma ya!
MAHMUT
TOĞRUL (Devamla) – Değerli arkadaşlar, aslında onların haklarında da bir
iyileştirme yapılmıyor ama bir savaş psikolojisine onları adapte etmeye
çalışıyor. Bu savaş psikolojisi onların bölgede Kürt çocuklarını, Kürt
kadınlarını, Kürt gençlerini vurması için motivasyon aracı olarak kullanılıyor
bu yasa. 
AHMET
GÜNDOĞDU (Ankara) – Kürt gençleri değil, PKK’lıları; hatları karıştırma! 
MAHMUT
TOĞRUL (Devamla) – Bakın, kaç zamandır dile getiriyoruz. Şu anda Cizre’de o
bodrumda kalan 24 insanın her an ölümle yüz yüze olduğunu defaatle dile
getirdik; 4 tanesi öldü şimdiye kadar.
Değerli
arkadaşlar, biz bunları “sivil” olarak söylediğimizde AKP sıraları hop oturup
hop kalkıyor. Ben size şimdi AKP’nin deyimiyle “ölen teröristler”den birkaç
tanesinin yaşlarını ve isimlerini vermek istiyorum: Miray İnce, 3 aylık bebek;
Hüseyin Selçuk, 5 yaşında; Bişenk Goran, 12 yaşında; Yusuf Akalın, 12 yaşında;
Büşra Akalın, 10 yaşında; Hayrettin Şınık, 10 yaşında; Mehmet Mete, 11 yaşında.
Değerli
arkadaşlar, bir grup daha var onları da söylemem lazım. Bunların hepsini dile
getiremiyoruz ama burada kayıtlara geçmesi açısından yaşlarının ne olduğunun
görülmesi gerekiyor: Selahattin Bozkurt 70 yaşında, Amine Duman 70 yaşında,
Ramazan İnce 80 yaşında, Kumru Işık 85 yaşında, Besna Zırığ 55 yaşında, Hediye
Eren 50 yaşında, Kazım Tong 51 yaşında, Osman Tekin 50 yaşında, Emame Şahin ve
Mehmet Şahin 77 yaşında. Emame Şahin’in cenazesi Şırnak Devlet Hastanesine geldiğinde
ben oradaydım. Mehmet Şahin, gözleri görmeyen yaşlı bir amcaydı. Eşiyle aynı
yerde iken maalesef tank ateşiyle öldürülmüşlerdi. Yine, devam ediyorum;
Hüseyin Güzel 70 yaşında, Yusuf Abi 81 yaşında, Süleyman Çoban 70 yaşında,
Salih Erener 75 yaşında, Hasan Sanır 73 yaşında, Ömer Masul 65 yaşında, İsmail
Yevşan 55 yaşında. Evet, hepiniz biliyorsunuz, yedi gün cenazesini sokakta
bıraktığınız, 11 çocuk annesi Taybet İnan 55 yaşında. 
Değerli
arkadaşlar, biz kimse ölsün istemiyoruz. 
YILMAZ
TUNÇ (Bartın) – İrem’i de say, İrem’i. İrem 4 yaşındaydı.
MAHMUT
TOĞRUL (Devamla) – Bu öldürdükleriniz eğer teröristse bu memleketin tamamı
teröristtir. Eğer bu memlekette…
MUHAMMET
BALTA (Trabzon) – Biz öldürmedik, öldürmedik; yanlış konuşma. Asker, polis
onları öldürmedi.
MAHMUT
TOĞRUL (Devamla) – Asker, polis de ölmesin; asker, polis de ölmesin. 
MUHAMMET
BALTA (Trabzon) – Evet, yanlış konuşma, düzelt. Asker, polis teröristleri
öldürdü.
MAHMUT
TOĞRUL (Devamla) – Bugün Diyarbakır’ın sokaklarında, Sur’da tarihî katliam
yapıyorsunuz. Yine, Cizre’de -bakın, günlerdir dile getiriyoruz- 24 insanı
ölüme terk etmişsiniz. 
YILMAZ
TUNÇ (Bartın) – Bin tane çocuğu katlettiniz be! Hâlâ konuşuyorsun. 
MAHMUT
TOĞRUL (Devamla) – Hiçbir kanal yok ve o insanlar orada. 
YILMAZ
TUNÇ (Bartın) – Bebek katillerini savunuyorsun ya.
MAHMUT
TOĞRUL (Devamla) – Siz hâlâ bunların sivil olmadığını söyleyebiliyorsanız,
evet, bu eserinizle övünün, bu eser sizin eseriniz. Kürt gençlerini, Kürt
çocuklarını, Kürt yaşlı kadınlarını öldürmek, evet, sizin eseriniz.
Öldürüyorsunuz, cenazelerini de sokakta bırakıyorsunuz…
MUHAMMET
BALTA (Trabzon) – Terör örgütünün eseri, PKK’nın eseri, öldürmek PKK’lıların.
YILMAZ
TUNÇ (Bartın) – PKK bebek katilidir, savunma. 
AHMET
GÜNDOĞDU (Ankara) – Gençlerimizi avlıyorsunuz. 
MAHMUT
TOĞRUL (Devamla) – …cenazeler üzerinde de işkence yapıyorsunuz ve cenazelerinin
bir mezarlığa bile kaldırılmasına izin vermiyorsunuz. Cenazeleri taşıyorsunuz,
kaçırıyorsunuz. Bu sizin eseriniz, bununla övünebilirsiniz.
Yüce
Meclisi saygıyla selamlıyorum. (HDP sıralarından alkışlar)
YILMAZ
TUNÇ (Bartın) – PKK bebek katilidir, sözcülüğünü yapma.
BAŞKAN
– Önergeyi oylarınıza sunuyorum: Kabul edenler… Kabul etmeyenler…
İDRİS
BALUKEN (Diyarbakır) – Karar yeter sayısı…
BAŞKAN
– İşleme geçtikten sonra şey oldu.
Önerge
kabul edilmemiştir.
Bir
sonraki önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkanvekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi’nin (2/434) 18’inci
maddesinin aşağıdaki şekilde değiştirilmesini arz ve teklif ederiz.
Kazım Arslan (Denizli) ve arkadaşları
MADDE
18- 28/5/1988 tarihli ve 3466 sayılı Uzman Jandarma Kanunu’nun 21’inci
maddesinin (2)’nci fıkrasının birinci cümlesinde bulunan “2/3’ü” ibaresi
“5/6’sı” şeklinde ve ikinci cümlesinde yer alan “2200’ü” ibaresi “3.000’i”
şeklinde değiştirilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Takdire
bırakıyoruz Sayın Başkan.
BAŞKAN
– Hükûmet katılıyor mu?
EKONOMİ
BAKANI MUSTAFA ELİTAŞ (Kayseri) – Katılıyoruz Sayın Başkanım.
BAŞKAN
– Önerge üzerinde Denizli Milletvekili Kazım Arslan konuşacaktır.
Buyurun
Sayın Arslan. (CHP sıralarından alkışlar) 
KAZIM
ARSLAN (Denizli) – Sayın Başkan, değerli milletvekilleri; Gelir Vergisi
Kanunuyla Bazı Kanunlarda Değişiklik Yapılmasına İlişkin Kanun Tasarısı’nın
18’inci maddesinde yapılacak değişiklikle ilgili söz almış bulunmaktayım.
Hepinizi öncelikle sevgiyle saygıyla selamlıyorum.
Değerli
milletvekilleri, gerçekten, bu torba yasasının içinde birbiriyle ilgisi olmayan
o kadar çok kanun maddesi var ki aynı kefeye konularak, birbirinden farklı,
kanun yapmak tekniğine aykırı ve birçok terslikleri içinde barındıran bir
çalışmayı burada yürütmeye çalışıyoruz. Böylece Meclisin yasama yetkisini hiçe
sayarak farklı farklı konuları birlikte karara bağlamaya çalışıyoruz. 
Bilim,
Sanayi ve Teknoloji Bakanlığının yaptırdığı bir araştırmaya göre Meclis
gerçekten devlet kurumları içinde en verimsiz çalışan ve en etkisiz şekilde
yasa yapma noktasına gelen bir kurum hâline gelmiş durumda. Bir kere,
Meclisimizi bu yapıdan, bu konumdan kurtarmak zorunda olduğumuzu düşünüyorum.
Bunu bir öz eleştiri olarak, bir vekil olarak sizlerin huzurunda yapmak
durumundayım. Burada saat 15.00’ten beri her gün yaptığımız görüşmelerde,
birçok konularda da şahit olduğumuz üzere, barışla, savaşla, değişik konularla,
sürekli gündeme getirilen ve Meclisin de gündemini gerçek anlamda çözüme
götürmeyen konularla meşgul ettiğimizi de belirtmek istiyorum. 
Bir
yandan barış isteniyor ama bir yandan da PKK’nın silah bırakmasıyla ilgili
herhangi bir ifade kullanılmıyor. Bir yandan barış isteniyor, bir taraftan
hendekler kazılıyor, orada sivillerin ölümüne sebebiyet veriliyor, devletin
oraya hâkimiyetini kurmasına engel olunan bir yapıya doğru gidiliyor. Bir
yandan siyasi iktidar terörle mücadele edeceğim derken sivillerin ölümüne
sebebiyet veren bir uygulama içinde bulunuyor. 
Değerli
arkadaşlarım, değerli dostlar, değerli milletvekilleri; gerçekten, Türkiye’yi
bir barışa sürüklemek, bir barış ortamına getirmek istiyorsak herkesin, her
kesimin burada samimi ve dürüst olarak düşüncelerini ifade etmesi, ona göre
tavır belirlemesi ve ona göre de konuşmalarını söylemesi, ifadelerini de ona
göre kullanması gerekir çünkü bir bakıyorum, arkadaşların bir kısmı
kürdistandan bahsediyor. Arkadaşlar, burası Türkiye Büyük Millet Meclisi, bu
Mecliste kürdistandan bahsedilemez. 
SİBEL
YİĞİTALP (Diyarbakır) – Niye?
KAZIM
ARSLAN (Devamla) – Bu Meclisin çatısı altında bulunan arkadaşlar bu milletten,
bu devletten eğer maaş alıyorsa, bu milletin vekiliyse burada kürdistandan
değil, Türkiye Cumhuriyeti’nden de bahsetmek gerektiğini düşünüyorum. Bu tür
sözcükler Mecliste gerginliği artırıyor. Bırakın barışı, bırakın huzuru,
bırakın beraberliği gerçekten her gün birbirimize yan bakar, birbirimizi
bırakın barış ortamına sürüklemeyi kavgaya götüren, zaman zaman sert
tartışmalara götüren bir noktaya götürdüğüne de hepimiz şahit oluyoruz. Lütfen
Meclisimizi bu atmosferden kurtaralım istiyorum.
Jandarmalar
gerçekten bu ülkenin güvenliğini sağlayan kurumlardır, er ve erbaşlardır,
onların durumlarının iyileştirilmesi için de bir teklifimiz vardır. Biz onların
göstergelerinin 3600 olması gerektiğini söylerken bugün 3000 göstergenin teklif
edilmiş olması da bana göre gerçekten gülünçtür. Getirilecek fark 45 liradır
ama eğer bizim söylediğimiz farkı getirmiş olsalardı, getirmiş olsaydık, bugün
450 Türk lirasına yakın bir farkı, bir maaş farkını almış olacaklardı. Onlar
için, mücadele etmek için, görevlerini yapmak için de bir prim olacaktı, bir
teşvik olacaktı diyorum, yüce Meclisi sevgiyle saygıyla tekrar selamlıyorum.
(CHP ve AK PARTİ sıralarından alkışlar) 
BAŞKAN
– Komisyonun takdire bıraktığı, Hükûmetin katıldığı önergeyi oylarınıza
sunuyorum: Kabul edenler… Kabul etmeyenler… Önerge kabul edilmiştir. 
Evet,
az önceki önergenin kabul edilmesiyle birlikte MHP’nin önergesini işlemden
kaldırıyoruz. 
18’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir, değişiklik önergesiyle birlikte kabul edilmiştir. 
Birleşime
iki dakika ara veriyorum. 
Kapanma Saati: 23.39
YEDİNCİ OTURUM
Açılma Saati: 23.41
BAŞKAN: Başkan Vekili Ahmet AYDIN
KÂTİP ÜYELER: Sema KIRCI
(Balıkesir), Ali Haydar HAKVERDİ (Ankara)
-----0-----
BAŞKAN
– Sayın milletvekilleri, Türkiye Büyük Millet Meclisinin 32’nci Birleşiminin
Yedinci Oturumunu açıyorum.
68
sıra sayılı Kanun Tasarısı’nın görüşmelerine devam edeceğiz. 
Komisyon?
Yok. 
Ertelenmiştir.

Gündemin
2’nci sırasında yer alan, Suç Gelirlerinin Aklanması, Araştırılması, El
Konulması, Müsaderesi ve Terörizmin Finansmanına İlişkin Avrupa Konseyi
Sözleşmesinin Onaylanmasının Uygun Bulunduğuna Dair Kanun Tasarısı ile
Dışişleri Komisyonu Raporu’nun görüşmelerine başlayacağız.
2.- Suç Gelirlerinin Aklanması,
Araştırılması, El Konulması, Müsaderesi ve Terörizmin Finansmanına İlişkin
Avrupa Konseyi Sözleşmesinin Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/323) (S. Sayısı: 51)
BAŞKAN
– Komisyon? Yok. 
Ertelenmiştir.

Bundan
sonra da komisyon olmayacağı anlaşıldığından, alınan karar gereğince, kanun
tasarı ve teklifleri ile komisyonlardan gelen işleri sırasıyla görüşmek için,
27 Ocak 2016 Çarşamba günü 14.00’te toplanmak üzere birleşimi kapatıyorum. 
Hayırlı
geceler diliyoruz. 
Kapanma Saati: 23.42 




(x) 68 S. Sayılı Basmayazı 19/1/2016
tarihli 29’uncu Birleşim Tutanağı’na eklidir.


(x) Bu bölümde hatip tarafından Türkçe
olmayan bir dille, birtakım kelimeler ifade edildi.




