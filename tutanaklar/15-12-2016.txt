



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 41’inci
Birleşim
 15
Aralık 2016 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER



I.- GEÇEN TUTANAK ÖZETİ
II.- GELEN KÂĞITLAR
III.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433)
2.- 2015 Yılı Merkezi Yönetim Kesin Hesap Kanunu
Tasarısı (1/733), 2015 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2015 Yılı Genel Uygunluk
Bildiriminin Sunulduğuna İlişkin Sayıştay Başkanlığı Tezkeresi (3/828), Merkezi
Yönetim Kapsamındaki Kamu İdarelerine, Sosyal Güvenlik Kurumlarına ve Diğer
Kamu İdarelerine Ait Toplam 211 Adet Denetim Raporunun Sunulduğuna İlişkin
Sayıştay Başkanlığı Tezkeresi (3/829), 2015 Yılı Dış Denetim Genel
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/830), 2015 Yılı Mali İstatistikleri Değerlendirme Raporunun Sunulduğuna
İlişkin Sayıştay Başkanlığı Tezkeresi (3/831), 2015 Yılı Faaliyet Genel
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/832), 6085 Sayılı Sayıştay Kanunu Uyarınca Hazırlanan 2015 Yılı Kalkınma
Ajansları Genel Denetim Raporunun Sunulduğuna İlişkin Sayıştay Başkanlığı
Tezkeresi (3/834) ile Plan ve Bütçe Komisyonu Raporu (S.Sayısı: 434)

IV.- OTURUM BAŞKANLARININ
KONUŞMALARI
1.- Oturum Başkanı TBMM
Başkan Vekili Ahmet Aydın’ın, Halep’te bir insanlık dramı yaşandığına, orada
uygulanan terörü bir kez daha nefretle kınadığına, masum insanların güvenli bir
şekilde tahliyesi için gayret sarf edilmesi gerektiğine ilişkin açıklaması 
2.- Oturum Başkanı TBMM
Başkan Vekili Ahmet Aydın’ın, HDP il binasına yapılan saldırıyı şiddetle
reddettiğine ve bu bağlamda geçmiş olsun dileğinde bulunduğuna ilişkin
konuşması
V.- AÇIKLAMALAR
1.- Ankara Milletvekili
Levent Gök’ün, masum insanların, sivil yurttaşların hayatlarını kaybettikleri
bir ortam yaratılmasına izin verilmemesi ve bütçe görüşmeleri yapılırken Genel
Kurulda AKP Grubunun sayısal çoğunluğunun bulunması gerektiğine ilişkin
açıklaması
2.- Manisa Milletvekili Erkan
Akçay’ın, Halep’te tahliye edilmek üzere bekleyen sivillerin bulunduğu konvoya
ateş açılmasını kınadıklarına ilişkin açıklaması
3.- İstanbul Milletvekili
Filiz Kerestecioğlu Demir’in, çatışma bölgelerinden insanların güvenli bir
şekilde çıkarılması için herkesin elinden geleni yapması gerektiğine, insan
hakları ihlallerinin uluslararası örgütlerce de tespit edilip kınanmasını talep
ettiklerine ve Türkiye’de işkence iddialarının ciddi biçimde dile getirildiğine
ilişkin açıklaması
4.- İstanbul Milletvekili
Mehmet Muş’un, Halep’te âdeta bir soykırım işlendiğine, dünyanın bu konuya
duyarsız kaldığına ve sivillerin tahliye edilmelerinin yolunun açılmasını ümit
ettiğine ilişkin açıklaması
5.- Ankara Milletvekili
Levent Gök’ün, Cumhuriyet Halk Partisinin, başta Genel Başkan Kemal
Kılıçdaroğlu olmak üzere Kızılayın açmış olduğu Halep’e Yardım Kampanyası’na
tam destek verdiğine ilişkin açıklaması
6.- İstanbul Milletvekili Mehmet
Muş’un, Kars Milletvekili Ayhan Bilgen’in 433 sıra sayılı 2017 Yılı Bütçe
Kanunu Tasarısı’nın 12’nci maddesi üzerinde HDP Grubu adına yaptığı
konuşmasındaki bazı ifadelerine ilişkin açıklaması
7.- Muş Milletvekili Ahmet
Yıldırım’ın, Üsküdar Belediyesinin resmî aracından yapılan anonslara ve sanki
ülkenin bir bölümü İslam’ı istiyor bir bölümü İslam karşıtıymış gibi toplumsal
kamplaşma üzerinden bir algı yönetiminin oldukça tehlikeli olduğuna ilişkin
açıklaması
8.- İstanbul Milletvekili
Mehmet Muş’un, Muş Milletvekili Ahmet Yıldırım’ın yaptığı açıklamasındaki bazı
ifadelerine ilişkin açıklaması
9.- Sağlık Bakanı Recep
Akdağ’ın, Muğla Milletvekili Nurettin Demir’in 433 sıra sayılı 2017 Yılı Bütçe
Kanunu Tasarısı’nın 13’üncü maddesi üzerinde CHP Grubu adına yaptığı
konuşmasındaki bazı ifadelerine ilişkin açıklaması
10.- Ankara Milletvekili
Levent Gök’ün, Muğla Milletvekili Nurettin Demir’in ifadelerinin hakaretamiz
bir anlam ifade etmediğine ilişkin açıklaması
11.- İstanbul Milletvekili
Filiz Kerestecioğlu Demir’in, İnsan Hakları Derneğinin cezaevlerinde bulunan
HDP milletvekillerinin koşullarına ve çok yoğun gündeme gelen işkence
iddialarına yer verdiği raporuna ilişkin açıklaması
12.- İstanbul Milletvekili
Filiz Kerestecioğlu Demir’in, bir saldırganın HDP Genel Merkezine pompalı
tüfekle ateş ettiğine ve bu saldırıların Hükûmet tarafından yapılacak itidal ve
barış çağrılarıyla son bulabileceğine ilişkin açıklaması
13.- İstanbul Milletvekili
Mehmet Muş’un, İstanbul Milletvekili Mehmet Bekaroğlu’nun 434 sıra sayılı 2015
Yılı Kesin Hesap Kanunu Tasarısı’nın 6’ncı maddesi üzerinde CHP Grubu adına
yaptığı konuşmasındaki bazı ifadelerine ilişkin açıklaması
14.- İstanbul Milletvekili
Mehmet Bekaroğlu’nun, İstanbul Milletvekili Mehmet Muş’un yaptığı
açıklamasındaki bazı ifadelerine ilişkin açıklaması
15.- İstanbul Milletvekili
Hüda Kaya’nın, Diyarbakır Milletvekili Nimetullah Erdoğmuş’un gözaltına
alındığına ilişkin açıklaması
16.- Millî Eğitim
Bakanı İsmet Yılmaz’ın, Şırnak’ta aç ve açıkta kimse olmadığına, ihtiyacı olana
nakdî veya ayni yardım yapıldığına ve Cizre ve Silopi’de 16 bin vatandaşa hasar
bedeli ödendiğine ilişkin açıklaması

VI.- SATAŞMALARA İLİŞKİN KONUŞMALAR
1.- İstanbul Milletvekili
Mehmet Muş, Muş Milletvekili Ahmet Yıldırım’ın 433 sıra sayılı 2017 Yılı Bütçe
Kanunu Tasarısı’nın 10’uncu maddesi üzerinde HDP Grubu adına yaptığı konuşması
sırasında Adalet ve Kalkınma Partisine sataşması nedeniyle konuşması
2.- İstanbul
Milletvekili Mehmet Muş’un, Samsun Milletvekili Hayati Tekin’in 433 sıra sayılı
2017 Yılı Bütçe Kanunu Tasarısı’nın 10’uncu maddesi üzerinde şahsı adına
yaptığı konuşması sırasında Adalet ve Kalkınma Partisine sataşması nedeniyle
konuşması
3.- Ankara Milletvekili
Levent Gök’ün, İstanbul Milletvekili Mehmet Muş’un sataşma nedeniyle yaptığı konuşması
sırasında Cumhuriyet Halk Partisi Genel Başkanına sataşması nedeniyle konuşması
4.- İstanbul Milletvekili
Mehmet Muş’un, Adana Milletvekili İbrahim Özdiş’in 433 sıra sayılı 2017 Yılı
Bütçe Kanunu Tasarısı’nın 11’inci maddesi üzerinde CHP Grubu adına yaptığı
konuşması sırasında Adalet ve Kalkınma Partisine sataşması nedeniyle konuşması
5.- Ankara Milletvekili
Levent Gök’ün, İstanbul Milletvekili Mehmet Muş’un sataşma nedeniyle yaptığı
konuşması sırasında Cumhuriyet Halk Partisine sataşması nedeniyle konuşması
6.- İstanbul Milletvekili
Mehmet Muş’un, Iğdır Milletvekili Mehmet Emin Adıyaman’ın 433 sıra sayılı 2017
Yılı Bütçe Kanunu Tasarısı’nın 15’inci maddesi üzerinde HDP Grubu adına yaptığı
konuşması sırasında Adalet ve Kalkınma Partisine sataşması nedeniyle konuşması
7.- Iğdır Milletvekili Mehmet
Emin Adıyaman’ın, İstanbul Milletvekili Mehmet Muş’un sataşma nedeniyle yaptığı
konuşması sırasında şahsına sataşması nedeniyle konuşması
8.- İstanbul Milletvekili
Mehmet Muş’un, Antalya Milletvekili Niyazi Nefi Kara’nın 434 sıra sayılı 2015
Yılı Kesin Hesap Kanunu Tasarısı’nın 2’nci maddesi üzerinde CHP Grubu adına
yaptığı konuşması sırasında Adalet ve Kalkınma Partisine sataşması nedeniyle
konuşması
9.- İstanbul Milletvekili
Mehmet Muş’un, Van Milletvekili Lezgin Botan’ın 434 sıra sayılı 2015 Yılı Kesin
Hesap Kanunu Tasarısı’nın 6’ncı maddesi üzerinde HDP Grubu adına yaptığı
konuşması sırasında Adalet ve Kalkınma Partisine sataşması nedeniyle konuşması
10.- Van Milletvekili Lezgin
Botan’ın, İstanbul Milletvekili Mehmet Muş’un sataşma nedeniyle yaptığı
konuşması sırasında şahsına sataşması nedeniyle konuşması

15 Aralık 2016 Perşembe
BİRİNCİ OTURUM
Açılma Saati: 11.04
BAŞKAN: Başkan Vekili Ahmet AYDIN
KÂTİP ÜYELER: Emre KÖPRÜLÜ (Tekirdağ),
Ömer SERDAR (Elâzığ)
----0----
BAŞKAN
– Türkiye Büyük Millet Meclisinin 41’inci Birleşimini açıyorum.
Toplantı
yeter sayısı vardır, gündeme geçiyoruz.
Sayın
milletvekilleri, 2017 Yılı Merkezi Yönetim Bütçe Kanunu Tasarısı ile 2015 Yılı Merkezi
Yönetim Kesin Hesap Kanunu Tasarısı üzerindeki görüşmelere devam edeceğiz.
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2017 Yılı Merkezi Yönetim Bütçe Kanunu Tasarısı (1/774)
ile Plan ve Bütçe Komisyonu Raporu (S.Sayısı 433) (x)
2.- 2015 Yılı Merkezi Yönetim Kesin Hesap Kanunu Tasarısı
(1/733), 2015 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal Güvenlik
Kurumlarına ve Diğer Kamu İdarelerine Ait Toplam 211 Adet Denetim Raporunun Sunulduğuna
İlişkin Sayıştay Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/832), 6085 Sayılı Sayıştay Kanunu Uyarınca Hazırlanan 2015
Yılı Kalkınma Ajansları Genel Denetim Raporunun Sunulduğuna İlişkin Sayıştay Başkanlığı
Tezkeresi (3/834) ile Plan ve Bütçe Komisyonu Raporu (S.Sayısı: 434) (x)
BAŞKAN
– Komisyon? Yerinde.
Hükûmet?
Yerinde.
Geçen
birleşimde 2017 Yılı Merkezi Yönetim Bütçe Kanunu Tasarısı’nın 8’inci maddesi kabul
edilmişti.
Şimdi
9’uncu maddeyi okutuyorum:
ÜÇÜNCÜ BÖLÜM
Yatırım Harcamaları, Mahalli İdareler ve Fonlara İlişkin
Hükümler
Yatırım harcamaları
MADDE 9- (1) 2017
Yılı Yatırım Programına ek yatırım cetvellerinde yer alan projeler dışında herhangi
bir projeye harcama yapılamaz.
Bu cetvellerde yer alan projeler ile ödeneği toplu olarak verilmiş projeler
kapsamındaki yıllara sari işlere (Ulaştırma, Denizcilik ve Haberleşme Bakanlığınca
gerçekleştirilecek şehir içi raylı ulaşım sistemleri ve metro yapım projeleri ile
diğer demiryolu yapımı ve çeken araç projeleri hariç) 2017 yılında başlanabilmesi
için proje veya işin 2017 yılı yatırım ödeneği, proje maliyetinin yüzde 10’undan
az olamaz. Bu oranın altında kalan proje ve işler için gerektiğinde projeler 2017
Yılı Programının Uygulanması, Koordinasyonu ve İzlenmesine Dair Karar esaslarına
uyulmak ve öncelikle kurumların yatırım ödenekleri içinde kalmak suretiyle revize
edilebilir.
(2) Merkezi yönetim kapsamındaki kamu idarelerinin, yatırım programında ödenekleri
toplu olarak verilmiş yıllık projelerinden makine-teçhizat, büyük onarım, idame-yenileme,
tamamlama ile bilgisayar yazılımı ve donanımı projelerinin detay programları ile
alt projeleri itibarıyla tadat edilen ve edilmeyen toplulaştırılmış projeler ile
ilgili işlemlerde 2017 Yılı Programının Uygulanması, Koordinasyonu ve İzlenmesine
Dair Karar esasları uygulanır.
(3) Merkezi yönetim kapsamındaki kamu idarelerinin bütçelerine yatırım projeleri
ile ilgili olarak yapılacak ödenek ekleme, devir ve aktarma işlemleri 2017 Yılı
Programının Uygulanması, Koordinasyonu ve İzlenmesine Dair Kararda yer alan usul
ve esaslara göre yatırım programı ile ilişkilendirilir.
(4) 2017 Yılı Yatırım Programına ek yatırım cetvellerinde yıl içinde yapılması
zorunlu değişiklikler için 2017 Yılı Programının Uygulanması, Koordinasyonu ve İzlenmesine
Dair Kararda yer alan usullere uyulur.
(5) 14/2/1985 tarihli ve 3152 sayılı İçişleri Bakanlığı Teşkilat ve Görevleri
Hakkında Kanunun 28/A maddesi ve geçici 10 uncu maddesi gereği 2017 yılı bütçesine
devren kaydedilecek ödenekler, Kalkınma Bakanlığına bilgi vermek kaydıyla proje
sahibi ilgili kurum tarafından Yatırım Programında yer alan projelerle ilişkilendirilir.
BAŞKAN
– 9’uncu madde üzerinde gruplar adına ilk söz, Milliyetçi Hareket Partisi Grubu
Ankara Milletvekili Mustafa MİT’e aittir.
Buyurun
Sayın MİT. (AK PARTİ sıralarından alkışlar)
Süreniz
on dakikadır.
MHP
GRUBU ADINA MUSTAFA MİT (Ankara) – Sayın Başkan, değerli milletvekilleri; 2017 Yılı
Merkezi Yönetim Bütçe Kanunu Tasarısı’nın 9’uncu maddesi üzerinde Milliyetçi Hareket
Partisi Grubu adına söz almış bulunuyorum.
Sözlerime
başlamadan önce, ülkemizde meydana gelen terör saldırılarında şehit düşen polislerimize,
vatandaşlarımıza Allah’tan rahmet, yaralananlara acil şifalar diliyorum. Milletimizin
başı sağ olsun. 
Değerli
milletvekilleri, barış, sevgi, kardeşlik, adalet, demokrasi, insan hakları, özgürlük
gibi kimsenin itiraz edemeyeceği kavramların arkasına saklanılarak Türkiye bölünmeye
çalışılmaktadır. Bunu hep beraber engellemek zorundayız. Vatandaşına şefkatle yaklaşan
devlet, hainlere güç ve kudretiyle çelik yumruğunu göstermelidir. Milliyetçi Hareket
Partisi terörle mücadelede sonuna kadar devletin ve milletinin yanındadır.
Değerli
milletvekilleri, bütçe, ekonomide en önemli düzenleyici araçlardan biridir, bir
diğer özelliği ise gelir paylaşımını düzenleyen sosyal bir mukaveledir. Yatırımlardan
maksat, kalkınma, sosyal ve ekonomik gelişmedir. Bu sonuçların alınabilmesi için
uygun iklimin oluşturulması siyaset kurumunun temel görevlerindendir. Siyasi ve
ekonomik istikrarın tesisi hukuk sisteminin bütün kurumlarıyla istikrara kavuşmasına
bağlıdır. Hukuk sisteminin güven vermediği bir ortamda siyasi ve ekonomik istikrardan
söz etmek mümkün değildir.
Ülkemizde
an itibarıyla siyasi ve ekonomik bir kriz yaşanmaktadır. Parlamento çoğunluğuna
rağmen yaşanan siyasi belirsizliğin sebebi, kadroların geleceğe ilişkin öngörülerindeki
yetersizliktir. Öngörülmez bir görüntü veren siyasi hayatımız içte ve dışta güven
veren yapıya kavuşturulmalıdır. On dört yıllık AKP iktidarlarının temel siyasi konularda
farklı siyasi tercihler ve farklı ittifaklar içinde bulunması güven sorunu yaratmıştır.
Birbirine taban tabana zıt görüşleri uygulamaya koyma gayretleri, örtülü koalisyonların
düşmanlık derecesinde dağılmasına yol açmıştır. 15 Temmuz bu örtülü koalisyonun
bir göstergesidir.
Türkiye’nin
temel sorunları olan bölücü terör ortadan kaldırılamamıştır. On dört yıldır, sıfır
terörden bugünlere, kitlesel terör noktasına ulaşmış bulunmaktayız. Sorunların sebepleri
hakkında kafa karışıklığının siyaset kurumuna egemen olması bu sonucu doğurmaktadır.
Terörle müzakere değil, mücadele edilmelidir. FETÖ yapılanmasında devletin bir bölümünün
tamamen teslim edilmesi siyaseten sorunlu bir uygulamadır. Sorumluluk siyaset kurumunda,
ancak yetki cemaatlerdedir. On dört yıldır tek başına iktidar olan AKP’den beklenen,
herhâlde, siyasi istikrarı sağlamaktır. Siyasi istikrarın olduğu bir ülkede darbe
girişimi olmaz, 15 Temmuzlar yaşanmaz. Emanet edilen devlet, kim olursa olsun başkalarıyla
asla paylaşılamaz. 
Temel
siyasi sorunların çözülemediği ortadadır. Birliğimizi, dirliğimizi kaybetme noktasındayız.
İçeride ve dışarıda Türkiye’nin bölünmesi konuşulmaktadır; bölünmenin hukuki ve
fiziki şartları ve şekli tartışılmaktadır. Devletin en yüksek makamlarında beka
problemleri ifade ediliyor. Bu mudur istikrar?
AKP,
siyasi olarak bu millete hiçbir şey vadetmemektedir. Onun için, siyasi kriz diyoruz.
Terör meselesini çözdünüz de biz mi engelledik, birlik ve beraberliğimizi pekiştirdiniz
de biz mi 36 etnik gruba ayırdık? 
Değerli
milletvekilleri, siyasi hayatımız bu durumda. Ekonomi de bundan farklı değildir.
2001 krizi sonrasında büyük siyasi riskler alınarak ortaya konulan ekonomik program
sayesinde bugünlere kadar gelmiş bulunmaktayız. Koalisyon hükûmetinin ekonomi programının
temel ayağı olan üretim uzun yıllar ihmal edilmiştir. 
Ekonomiyi
faiz, kur, borsa ve kupon arsadan ibaret gören bir anlayış son zamanlarda üretim
ekonomisinden bahsetmeye başlamıştır. Yetersiz olan tasarruf oranı, üretime yönelik
yatırımlardan ziyade ranta yönelik gayrimenkul yatırımlarına yönlendirilmiştir.
İnşaat sektörünün lokomotif olduğu gerçeğini inkâr edemeyiz ancak kısıtlı tasarruflardan
oluşan sermaye birikiminin üreten ekonomiye kaynak olarak yönlendirilmesi gerekmektedir.

İki
gün önce yayımlanan 3’üncü çeyrek büyüme verisi de eksi 1,8 olarak açıklanmıştır.
Bir önceki çeyrek büyüme yüzde 4,5 olduğuna göre, gelişmenin istikameti endişeden
de öte bir durumu işaret etmektedir. 
Bu
dönem verisi olarak, hane halkı tüketim harcamaları yüzde 3,2 azalırken devletin
tüketim harcamaları yüzde 23,8 artmıştır. Sayın Maliye Bakanı devlet harcamalarındaki
artışı ekonomiye pozitif katkı olarak değerlendirmektedir. Ekonomi kendi dengeleriyle
değil, taşıma suyla çevrilmeye çalışılmaktadır. Sayın Bakan bu veriler ile kalkınma
planlarına esas stratejik plan ve orta vadeli planlardaki hedefleri de açıklasa
sorunun kaynağını da bulmuş olacağız. 
Görüşmekte
olduğumuz bütçe tasarısında temel alınan beklentilerin daha kanunlaşmadan sapma
vermesi endişe yaratmaktadır. Dolardaki yükselişi dünyadaki gelişmelerle açıklama
gayretleri TL/dolar paritesinin benzer ülke paralarına nazaran nerdeyse 2 misli
negatif ayrıştığını görmemize sebep olmuştur. Sorunu bir yerlere havale ederek ortadan
kaldıramayacağımızı artık kabul edip konuya gereken ciddiyetle yaklaşmalıyız. Küresel
güçleri suçlamak neyi çözecektir? 
Bunları
öngörüp tedbir almak zorunda olan Hükûmet, yakınmaktan başka bir şey yapmamaktadır.
Hükûmet şikayet, yakınma makamı değildir; “Küresel güçler şunu yaptı, bunu yaptı…”
İyi de siz ne yaptınız, onlar bunu yaparken siz ne yapıyordunuz? 
Yolsuzluk
sıralamalarındaki yerimiz, gelir dağılımındaki adaletsizlik ve hukuk sistemindeki
bozukluklar istikrarı ortadan kaldırmaktadır. Sonuç ekonomik krize doğru gitmektedir.
Siyasi eleştirilerimiz, sadece siyasi eleştiri olarak kalsa mesele yok. Ancak, Hükûmetin
yanlış politikaları ve yanlış öngörüleri sadece siyasi eleştirilerden de ötesini
hak etmektedir. Memleket yangın yerine dönmüş, Hükûmetin yeni haberi oluyor, yeni
paketler açıklanıyor. Bir taraftan birikmiş borçları yapılandırıp piyasadan para
çekiyoruz, üç gün geçmeden 2017 yılının ilk üç ayına ait sosyal güvenlik primleri
ödemelerini dokuz ay sonrasına erteliyoruz.
Değerli
milletvekilleri, en kıymetli yatırım insana yapılan yatırımdır. Kalkınmışlık değerlendirmelerinde
eğitim seviyesinin önemli bir gösterge olduğu hepinizin malumudur; bu konuda da
Hükûmetin sicili bozuktur. Burada çokça dile getirildi, Uluslararası Öğrenci Değerlendirme
Programı sonuçları ortadadır. Ekonomiden Sorumlu eski Başbakan Yardımcısı Ali Babacan
“Ortalama yedi senelik eğitimle ekonomik başarı sağlamış bir ülke yoktur.” derken
bizim Hükûmetimiz hâlâ yedi yılda diretmektedir.
Değerli
milletvekilleri, bunları öngörüp tedbir almak zorunda olan Hükûmet yakınmaktan başka
hiçbir şey yapmamaktadır. Ekonomiyi faiz, kur ve kupon arsadan ibaret gören iktidarın
bundan vazgeçerek dünyanın gerçeklerini, etrafımızda dönen gelişmeleri iyi değerlendirip
kendi iç piyasamıza uygun ekonomik bir tedbiri acilen ortaya koymasının gerekli
olduğuna inanıyoruz. 
Değerli
milletvekilleri, 2010 yılında OECD tarafından PISA verisi kullanılarak yapılan ekonomik
modellemede, Türkiye’nin 2010 ile 2030 arasında PISA sonuçlarına göre 25 puanlık
artış sağlamasının yaratacağı artı ekonomik değerin bugünkü karşılığı 3,5 trilyon
dolardır. Bu, Hükûmete duyurulur.
Değerli
milletvekilleri, birçok konuda buna benzer eleştirilerimiz bulunmakla beraber ancak
sınırlı sürede meseleyi anlatmak için bazı konulara temas etmiş bulunuyoruz. Bütün
sorunların temeli esasen adil, anlaşılabilir, öngörülebilir bir hukuk sistemidir.
Bir örnek olarak vermek istersek Sayın Adalet Bakanı geçtiğimiz hafta bir konuşmasında
mealen, Hâkimler ve Savcılar Yüksek Kurulunun mevcut sistemle seçimi hâlinde sonucun
felaket olacağını ifade etmiştir. Bu kaçıncı Hâkimler ve Savcılar Yüksek Kurulu
seçim sistemi? Hukuk sistemi hiçbir komplekse kapılmadan geniş bir katılımla yeniden
ele alınmalı diyor, 2017 yılı bütçesinin hayırlı uğurlu olmasını diliyor, Genel
Kurulu saygıyla selamlıyorum. (MHP sıralarından alkışlar)
BAŞKAN
– Teşekkür ediyorum Sayın Mit.
Şimdi,
söz sırası Cumhuriyet Halk Partisi Grubu adına İzmir Milletvekili Tacettin Bayır’a
aittir. (CHP sıralarından alkışlar)
Buyurun
Sayın Bayır. 
CHP
GRUBU ADINA TACETTİN BAYIR (İzmir) – Yatırım harcamaları başlıklı 9’uncu madde üzerine
Cumhuriyet Halk Partisi Grubu adına söz almış durumdayım. 
Bizleri
televizyonları başında izleyen değerli yurttaşlarımıza ve yüce Meclisimize saygılarımı
ve selamlarımı sunuyorum.
Değerli
arkadaşlar, hatırlayacağınız üzere 9’uncu madde… Daha önce Anayasa Mahkemesinin
iptal gerekçesiyle birlikte, iptal ettiği gerekçeyi sizlerle paylaşmak istiyorum
önemsediğim için.
“Bütçe
hakkı, vergi ve benzeri gelirlerle kamu harcamalarının çeşit ve miktarını belirleme
ve onaylama hakkıdır. Bu hak, halk tarafından seçilen temsilcilerden oluşan yasa
organına aittir. Bütçe, hükûmetin Meclise karşı temel sorumluluk mekanizmasıdır.
Meclis, bütçeyle hükûmete gelir toplama ve gider yapma yetkisi vermekte, uygun kullanılmasını
da kesin hesap kanunuyla denetlemektedir. 
Yasama
organının halk adına kamu gelirlerini toplama ve harcama konusunda sahip olduğu
yetkinin, kısmen ilgili bakanlara ya da kurumlara verilerek hiçbir sınırlamaya bağlı
olmaksızın geniş yetkiler tanınması, Meclisin sahip olduğu bütçe hakkının, bütçe
kanununa bütçe dışı hükümler konularak mevcut kanun hükümlerinin açıkça veya dolaylı
olarak değiştirilmesi veya zımnen kaldırılması, bütçe kanuna bütçeyle ilgili olmayan
hükümler konulamayacağı ilkesinin ihlalidir.” 
Anayasa
Mahkemesinin bütçe hakkına yani halk tarafından seçilen temsilcilerin oluşturduğu
yasama organına ait olan bütçe hakkına aykırı bularak iptal ettiği bir düzenlemede
hâlâ ısrar edilmektedir. Yeni anayasayla da Anayasa Mahkemesinin baypas edilmek
istendiğini hepimiz biliyoruz. 
Bütçeden
kamu yatırımları için ayrılan pay son beş yılda artmadı, aksine azaldı. Örneğin,
2011 bütçesinde yüzde 11,97 olan merkezî yönetim bütçesine “sermaye gideri” ve “sermaye
transferi” adı altında konulan ödeneğin bütçe harcamaları içerisindeki payının 2016
yılında yüzde 11,60’a indiği tahmin edilirken 2017 yılında 11,95 olacağı öngörülmektedir
ancak yatırım tercihlerinde bir yanlışlık söz konusu olmalı ki kamu yatırım harcamalarında
gözlenen reel büyüme ne yazık ki özel sektörde yatırımları tetiklemiyor. 
Kamu
yatırım harcamaları artarken özel sektör yatırımlarının azalması, kamu yatırım projelerinin
tercihinde ya büyük hatalar yapıldığını ya gerçekçi olmayan yüksek fiyatlarla yaptırıldığını
ya da büyük yolsuzluklar yaptırıldığını akla getiriyor. Bu, şuna benziyor: Örneğin,
bir yere liman yapıyorsunuz ancak gemi gelmiyor, köprü yapıyorsunuz ama araba geçmiyor,
konut yapıyorsunuz ama alıcısı yok. 
Ulaştırma
sektöründe gerçekleştirilen projelerde talep kullanım garantisi verilmektedir. Talep
gerçekleşmesi projeksiyondan düşükse aradaki fark sözleşmede belirtilen ücretten
yani devlet tarafından yatırımcıya ödenmektedir, Osman Gazi Köprüsü’nde olduğu gibi.
Bu sözleşmelerde asgari gelir garantisi sağlanmaktadır. 4 ulaştırma projesinde yatırım
tutarı 37,2 milyar euro, verilen gelir garantisi ise 22,5 milyar eurodur. Avrasya
Tüneli, Üçüncü Boğaz Köprüsü ve Gebze-İzmir Otoyolu, Osman Gazi Köprüsü ve otoyol
için verilen borç üstlenim garantisi 8,7 milyar dolardır; Anayasa Mahkemesi bu nedenle
bunu iptal etmiştir. Peki, neden böyle oluyor diye baktığımızda, ne yazık ki çok
patronlu bir şirket gibi yönetildiğini görüyoruz ülkemizin. Bakan ayrı, Başbakan
ayrı, bir de büyük patron var; hepsi ayrı telden çalıyorlar, o zaman sistem doğal
olarak çöküyor çünkü Mecliste grubu bulunan siyasi parti milletvekilleri olarak
bizler komisyonlarda istediğimiz kadar bu gemiyi doğru yüzdürmeye çalışsak da bizi
dikkate almıyorlar. 
Bakın,
geçenlerde, bu güzel ülkenin Cumhurbaşkanı “Hepiniz karşı oy verseniz ne yazar!”
dedi. Bunu kime dedi? Sıkı durun arkadaşlar, toplam ihracatımızın yüzde 45’ini yaptığımız
Avrupa Birliğine. Kime dedi? Ülkemizdeki yabancı yatırımların yüzde 73’ünü yapan
Avrupa Birliğine, âdeta posta koyar gibi, fırça atar gibi, devlet ciddiyetinden
uzak bir üslupla. Hadi ayıklayın şimdi pirincin taşını. Kim ayıklayacak? Ülke ekonomisine
katkı koyan, katma değer yaratan sanayici ve iş adamı, tabii ki üretici. 
İçim
acıyarak söylüyorum: Bir ülkenin idarecisi kendi ülkesinin ekonomisine böyle bomba
koyar mı? En iyi müşterisine böyle kötü davranabilir mi? Nasıl üretimi artıracağız?
Ürettiğimizi kime satacağız? Üretimi artıramazsak milyonlarca işsizimize nasıl iş
bulacağız? Aslında, ekonomiyi yöneten bakanlarımız, bürokratlarımız da bunu çok
iyi biliyorlar ama çareleri yok, ses çıkaramıyorlar çünkü büyük patron ne derse
o olur; kimin vekil, kimin bakan, kimin rektör, kimin vali olacağına o karar verir,
hatta dolar kurunun ne olacağına bile o karar verir. 3,51’ken çıkar konuşur, “Bozdurun
yastıkaltındaki dolarları.” der ama yetmez, dolar bugün 3,54. Seçim öncesinde “İstikrar
için bize oy verin.” diyenler, insanları kandırırlar ama sonra çıkar, “Kandırıldık.”
derler. Bazen Rusya’ya, bazen Avrupa Birliğine, bazen Amerika’ya, bunlar inandırıcı
olmazsa bazen de 15 Temmuz darbesini ısıtıp önümüze koyarak ekonomideki çöküşü buna
bağlarlar, sanki o ülkelerle ilişkileri kendileri bozmamışlar gibi, sanki 15 Temmuz
darbecileriyle eskiden kol kola girmemişler gibi, onları devlet içinde o kadrolara
kendileri yerleştirmemişler gibi. Bırakalım bu bahaneleri arkadaşlar, halk artık
buna inanmıyor, halkı saf yerine koymaktan vazgeçin, halkın aklıyla dalga geçmeyin.

Sahi,
on dört yıldır bu ülkeyi kim yönetiyor? Güzel ülkemi bu hâle kimler getirdi? Hafızalarımızı
tazeleyelim. Soruyorum: Seçim öncesinde “istikrar” dediniz, istikrar nerede; “demokrasi”
dediniz, yargı, demokrasi nerede; “insan hakları” dediniz, özgürlükler nerede; “Terör
bitecek.” dediniz, barış ve çözüm nerede? Soruyorum: “Çağdaş eğitim” dediniz, öğretmenlerimiz
nerede; “emekliye ikramiye” dediniz, emekli maaşı nerede; “özgür medya” dediniz,
gazetecilerimiz nerede; “Yoksulluk bitecek.” dediniz, zenginlik nerede? Dilenen
insanlar ülkesi olduk. Soruyorum: “Dış politikada itibar” dediniz, itibarımız nerede;
“tarımda kalkınma” dediniz, köylü, çiftçi nerede; “emek, asgari ücret” dediniz,
işçimiz ne hâlde; “Türk Silahlı Kuvvetleri” dediniz, askerlerimizin istikbali ne
hâlde, nerede; “fedakâr polisimiz” dediniz, polislerimiz şimdi nerede; “üretim,
sanayicimiz” dediniz, üretimimiz ne hâlde? Sahi, Başbakan nerede? Bakanlar, yürütme
nerede? “Güçlü Hükûmet” dediniz, sahi, Hükûmet nerede? 
On
dört yılda doğru olarak söylediğiniz tek bir şey vardı bütün halkın onayladığı:
“Tulumbanın suyu bitti.” dediniz; sahi, tulumba nerede, su nerede, hatta tulumbacı
nerede? 
Bu
nedenle, biz bu bütçeye ret oyu vereceğiz. Tulumbanın suyunun nerede olduğunu sorana
da söyleyecek kısa bir ifadem var: Biraz araştırırsanız, 17-25 yolsuzluğunda hortumlayanların
orada tulumbanın suyunu bulabilirsiniz, 17-25 Aralıkta bulabilirsiniz tulumbanın
suyunu. (CHP sıralarından alkışlar)
Bu
duygu ve düşüncelerle Cumhuriyet Halk Partisi olarak bu bütçeye ret oyu vereceğimizi
ifade ediyorum. Hepinize saygılar sunuyorum. (CHP sıralarından alkışlar)
BAŞKAN
– Teşekkür ediyorum. 
Şimdi,
gruplar adına üçüncü ve son söz, Halkların Demokratik Partisi Grubu adına Adıyaman
Milletvekili Behçet Yıldırım’a aittir. 
Buyurun
Sayın Yıldırım. 
HDP
GRUBU ADINA BEHÇET YILDIRIM (Adıyaman) – Sayın Başkan, değerli milletvekilleri;
2017 yılı merkezi yönetim bütçesinin 9’uncu maddesi üzerine söz almış bulunmaktayım.
Genel Kurulu saygıyla selamlıyorum. 
Konuşmama
başlamadan önce, sizinle ve ekran başında bizleri izleyen halkımızla bir mesajı
paylaşmak istiyorum. “Bugüne kadar ezilen halklarımızın barış, demokrasi ve özgürlük
taleplerine baskı, zor ve çatışma yöntemleriyle cevap verenler, bir kez daha bizlerin
şahsında tarihi tekerrür ettirdiler.
6 milyon
oy almış, Meclisin en büyük 3’üncü siyasi partisinin eş başkanlarını, grup başkan
vekillerini, milletvekillerini, hukukun en temel ilkelerini tuzla buz edecek şekilde
tutuklamak, hiç şüphe yok ki tarihe kara bir leke olarak şimdiden kazınmıştır.
Elimizdeki
son derece kısıtlı ve eşitsiz olan mücadele araçlarıyla bizimle baş edemeyenler,
tıpkı öncekiler gibi, tutuklama, zindan ve tecrit yöntemlerini devreye koyarak baş
etme yöntemini seçtiler. Şahsımızda barış ve özgürlük iradesini kırmak, demokratik,
özgür yarınlara duyduğumuz umudu ve inancı teslim almak istediler. Kuşkusuz, bu
hukuk garabetlerine, vicdanları kanatan bu zulümlere karşı daha büyük bir umudu
ve inancı geliştirdiğimizi, daha kararlı bir iradeyle onurlu mücadelemizi devam
ettirdiğimizi belirtmek istiyorum.
Bütün
yıldızları yutacak şekilde karanlığı koyulaştırma zulümleri, her gün, toplumsal,
siyasal, sosyal yaşamın her alanında devam ediyor ama unutulmamalı ki karanlık ne
kadar koyulaşırsa koyulaşsın, yıldızlar, eninde sonunda bu karanlığı yırtarak parlamaya
devam ettiler tarih boyunca. Üstelik, zifirî karanlıklar hemen yanı başında duran
aydınlık şafakları haber verdiler. 
Bu
anlamda, tüm halklarımıza bu hakikatleri gösterme ve yürüyen onurlu mücadelemizi
büyütme gibi tarihî bir görev ve sorumlulukla her birimiz karşı karşıyayız. Bu görevi
yerine getirirken tüm toplumumuzu ilgilendiren onurlu barışı tek adam ya da tek
parti iktidarı hesabıyla kendi çıkarına kurban edenleri kapı kapı, ev ev dolaşarak
teşhir etmek son derece önemlidir. Özellikle AKP’ye oy veren milyonlara, bugüne
kadar demokratik çözüm, barış, özgürlükçü sivil bir anayasa konusunda nasıl bir
yanılsamayla karşı karşıya kaldıkları gerçeği, mutlaka gösterilmeye çalışılmalıdır.
Topluma huzur, refah ve istikrar sözü verenler, kaos, çatışma ve istikrarsızlık
dışında hiçbir şey vermediler. Hiç kimse, günün birinde, 6 milyon oy almış bir partinin
eş başkanlarını, milletvekillerini, belediye başkanlarını tutuklayıp, var olan sorunları
derinleştirsin diye AKP’ye oy vermedi. Bu gerçeklik, gidilen her yerde iyice bilince
çıkarılmalıdır. 
Daha
fazla çalışma, daha büyük bir dayanışma, bu karanlık günleri atlatacağımıza olan
inancım tamdır. Şu dörtlük her şeyi özetlemiş, şair şöyle diyor: 
‘Düşlerin
sonsuza koştuğu yerde,
Sabrın
çiçeklerini açtığı yerde,
Asla
kapanmaz yaşanan defter.
Çünkü
tarihin en güzel yerinde,
Son
sözü direnenler söyler.’
Sizi,
tüm arkadaşları, dayanışma içerisinde olan tüm kesimleri, yurtsever ve onurlu halkımızı
en içten sevgilerimle selamlıyorum.
İdris Baluken
2 no.lu F Tipi Kandıra Cezaevi,
Kocaeli”
Ben
de buradan İdris Baluken şahsında tüm tutsakları selamlıyor, saygılarımı sunuyorum.
Sayın
Başkan, değerli milletvekili arkadaşlar; üç gün önce burada çok talihsiz bir olay
yaşandı, sayısal çoğunluktan kaynaklı orantısız bir güç kullanıldı. Bu, ne Meclise
-tırnak içerisinde söylüyorum- ne de millî ve yerli vekillere hiç yakışmadı. Ama
çok büyütülmemesi kanısındayım, o gece biraz fazla abartılı haber yapıldı, revire
falan gitmedim. Yine de gerek sosyal medya üzerinden gerekse beni direkt telefonla
arayan yurt içindeki, yurt dışındaki tüm arkadaşlara teşekkür ediyorum.
Ama
şunu samimi olarak söylüyorum arkadaşlar: Yemin olsun, öldürmeye kalkışsanız da
doğruları söylemeye devam edeceğim. Onurlu bir barış için değil yumruk yemek, canımı
seve seve vermeye hazırım. Yıllarını cezaevinde geçirmiş barış elçisi, koca çınar
Ahmet Türk’ün dediği gibi “Türkiye’ye barış gelecekse beni Taksim’de asmalarına
razıyım.” Biz böyle bir gelenekten geliyoruz. 
O gece
gerginliğin ana nedeni, adı Sağlık Bakanı olan ama resmen savaş bakanı gibi konuşan
Recep Akdağ’ın tutumuydu, söylemleriydi. Eğer biz doktorlar teşhisi doğru koyamazsak
tedaviyi yanlış ve yetersiz yaparız. Sağlık Bakanlığı bütçesi üzerindeki konuşmamda
Türkiye halklarının çok gerildiğini, kutuplaştığını belirtmiştim. O gün çok açık
ve net çağrılar yaptım Sağlık Bakanına: “‘Burada şu hastaneyi yaptık, şu kadar para
harcadık.’ demekle, rakamlarla, istatistiklerle kamuoyu tatmin olmuyor, somut adımlar
atın. Toplum barış istiyor, huzur istiyor, yarınlara güvenle bakmak istiyor.” demiştim.
Ama Sayın Bakan konuşmasının yarısından fazlasını Meclisin üçüncü büyük partisini
karalamalarla, iftiralarla geçirdi. Evet, gergin olabilir, Beşiktaş’taki o elim
saldırıdan dolayı uykusuz da olabilir ama bu, ona bizlere saldırma hakkını vermez
ki o saldırıyı en şiddetli şekilde grubum da, ben de, cezaevindeki arkadaşlarım
da, eş başkanım da şiddetli bir şekilde herkesten önce kınadık, kınıyoruz. Toplumu
daha tahrik edici söylemler haricinde bir tek cümle duyamadım kendisinden. Öncelikle,
10 Temmuzdan beri gerek o gece yaşananlar gerekse 15 Temmuzdan sonra yaşanan OHAL
ve kanun hükmünde kararnamelerden dolayı toplumun çok gerildiğini, kutuplaştığını,
mutsuz ve huzursuz olduğunu belirttim. “Bunu düzeltmek de en başta bizlere, Sağlık
Bakanlığına düşer.” demiştim. Tansiyonu düşürmesi gerekir, çözüm üretmesi gerekir,
inisiyatif alması gerektiğini belirttim. Onun için, rakamlardan önce, bütçeden önce
bu zihniyeti sorgulamamız gerekir. Artık maalesef, bütçeyi tartışacak hâlde değil,
onu çok aşan önceliklerimizin olduğu kanısındayım. Bu nedenle, önce uyguladığımız
politikaların sonuçlarını sağlıklı tahlil etmemiz gerekiyor. İktidarı devraldığınız
bir kriz döneminde dahi insanlar can güvenliğinden, özgürlüğünden, hürriyetinden
ve huzurundan bu kadar kaygılı değildi. Kusura bakmayın, bugün toplumun tümünde
bir güvensizlik ortamından kaynaklı bir güvensizlik duygusu hâkim. Yarının ne olacağına
dair kimsenin bir öngörüsü yok, yarına dair bir garantisi yok. Yine bu, sadece,
iktidarın zulmüne uğramış muhalifler, halklar ve inançlar için değil; bizzat size
oy veren insanlarda da mevcut. Bu savaşın dışında kaldığını düşünenler bile, bu
toplumun her bir bireyi, her bir ferdi artık belirsizliklerle dolu bir hayat yaşamaktadır.
Topyekûn ülke psikolojisi bozulmuş, geleceğini öngörmeyen, kaygılı, sağlıksız bir
toplum hâline getirilmiş durumdayız ama tam tersi, toplumun gazını almak adına içerideki
ve Meclisteki biz vekilleri suçlamaktan başka bir şey yapmadı Sayın Bakanımız. 
4 Kasım
sivil darbesinden sonra Eş Genel Başkanlarımız Selahattin Demirtaş ve Figen Yüksekdağ
dâhil 10 milletvekili arkadaşımız tutuklandı, daha doğru bir deyişle rehin alındılar.
Yetmedi, iki gün önce Grup Başkan Vekilimiz Çağlar Demirel ve milletvekilimiz Besime
Konca tutuklandı; dün de Dersim Milletvekilimiz Alican Önlü arkadaşımızı gözaltına
aldılar ve Diyarbakır’a götürdüler. Dokunulmazlıkların kaldırılması üzerine konuşanlar,
“yargının işi” diyenler, hadi bakalım, binlerce hâkimi görevden aldınız, binlerce
hâkimi cezaevine attınız. Bugün bu koşullarda bile yargıya güvenip kürsü dokunulmazlığı
dışında bütün dokunulmazlıkları kaldırmaya var mısınız?
Bugün
bu koşullarda bile buna cesaretiniz yok çünkü yargıya güvenmiyorsunuz; sanki bütün
bu yaşananlar burada değil başka bir ülkede yaşanmış gibi, tutuklamalar yargının
işiymiş gibi. Ortada bir yargı mı kaldı ki yargının işi olsun.
Halkın
iradesini gasbettiniz, halkın iradesini tutukladınız ama o kadar çaresizsiniz ki
Meclisteki fotoğraflara bile tahammülünüz yok. Bize “Bu fotoğrafları kaldırın.”
diyenler önce bu haksız ve hukuksuz tutuklamalara karşı çıkıp birkaç cümle kursun.
Halkın vergileriyle, halkın bütçesiyle ayakta kalan TRT, Meclisteki vekillerin fotoğrafı
çıkmasın diye neredeyse Meclisin tavanını gösteriyor. Bu ayıp size yeter. Ancak
şunu iyi bilin ki vekillerimizi, partimizi Meclisten çıkarabilirsiniz, fotoğraflarımızı
ekrandan çıkarabilirsiniz, ancak, arkadaşlarımızı ve partimizi halkın gönlünden
çıkaramayacaksınız; bu da size dert olsun. Ne yaparsanız yapın size boyun eğmedik,
eğmeyeceğiz; bu da size sadece dert değil, ders de olsun. 
2017
yılı bütçesi tüm Türkiye’ye, halkımıza hayırlı olsun, barışa vesile olsun diyorum,
Genel Kurulu saygıyla selamlıyorum. 
BAŞKAN
– Teşekkür ediyorum. 
Şimdi,
şahısları adına ilk söz, İzmir Milletvekili Hüseyin Kocabıyık’a aittir. (AK PARTİ
sıralarından alkışlar)
Buyurun
Sayın Kocabıyık, süreniz beş dakikadır. 
HÜSEYİN
KOCABIYIK (İzmir) – Sayın Başkan, değerli milletvekilleri; 2017 Yılı Merkezi Yönetim
Bütçe Kanunu Tasarısı’nın 9’uncu maddesi üzerine şahsım adına söz almış bulunuyorum.
Bu vesileyle yüce heyetinizi saygıyla selamlıyorum. 
Sayın
Başkan, değerli milletvekilleri; 2017 yılı bütçemiz bundan önceki on dört yılda
olduğu gibi vatandaşlarımızın refahını artıran, ihtiyaç duydukları hizmetleri karşılayan,
faize değil, kamu hizmetlerine kaynak ayıran ve yatırımlarla büyümeyi esas alan
bir bütçe olma özelliğini taşımaktadır. 2002 yılında bütçe giderlerimizin yüzde
43’ü faiz harcamalarına giderken 2017 yılında bu oranın yüzde 8,9 olacağını öngörmekteyiz.
Yüzde 43,2’den yüzde 10’un altına inen bir faiz harcaması gerçekten bütçe ve faize
getirdiğimiz disiplinin net göstergesidir. Kabaca bir hesapla, 2002 yılında her
100 lira verginin 86 lirası faize giderken 2017 yılında her 100 lira verginin sadece
11 lirası faize gidecektir. Geriye kalan kısmı ise eğitim, sağlık, tarım, ulaşım
yatırımlarına ve sosyal yardımlara, kısaca, halkımızın ihtiyaçlarına ve refahına
harcanacaktır. 
Sayın
Başkan, değerli milletvekilleri; Hükûmetimiz 2008-2010 ve 2011-2013 dönemlerini
kapsayan Kayıt Dışı Ekonomiyle Mücadele Stratejisi Eylem Planlarını başarıyla tamamlamıştır.
Şu anda 2015-2017 dönemini kapsayan Kayıt Dışı Ekonomiyle Mücadele Stratejisi Eylem
Planı’nı uygulamaktayız. Yapılan hesaplamalara göre, 2002 yılında kayıt dışı ekonominin
millî gelir içindeki payı yüzde 32,4 iken 2015 yılında bu oran yüzde 27’ye düşmüştür.
Kayıt dışı istihdam oranıysa 2002 yılında yüzde 52,1 iken 2015 yılı sonunda 19 puan
azalarak yüzde 33’e kadar düşmüş oldu. Kayıt dışı ekonominin seviyesi yaklaşık 5,5
puan daha azalmış olsa, gerçekten, Türkiye'nin kayıt dışı ekonomideki oranı gelişmiş
ülkeler seviyesinde olacaktır. 
Hükûmetimiz
faize giden harcamaları ve kayıt dışı ekonomide kaybedilen miktarı disipline ederek
yatırımlara aktarmaktadır. Her bütçe döneminde olduğu gibi, artırarak yatırımlara
kaynak ayırma politikamız 2017 yılında da devam edecektir. 
2016
yılında bütçeden yatırıma ayırdığımız kaynak 60 milyar lira düzeyindeydi, 2017 yılında
yatırıma ayıracağımız kaynağı yüzde 30 oranında artırarak 78 milyar liraya çıkarıyoruz.
Köylerin altyapısını güçlendirmeyi hedeflediğimiz KÖYDES projesine bugüne kadar
toplam 10 milyar lira kaynak aktardık. 2017 yılında da KÖYDES için ayırdığımız kaynağı
yüzde 100 artırarak 1 milyar liraya çıkarıyoruz.
Sayın
Başkan, değerli milletvekilleri; çiftçimizi güçlü bir şekilde desteklemeye devam
ediyoruz. 2017 yılında bütçemizden tarıma ayırdığımız kaynağı 31 milyar liraya çıkardık.
Diğer taraftan, yemde ve gübrede KDV’yi kaldırarak çiftçimize buna ilaveten, dolaylı
yoldan 2,7 milyar lira kaynağı ayrıca aktaracağız. 
İktidarlarımız
dönemlerinde bölünmüş yol ağımızı 4 kattan fazla artırarak 6.101 kilometreden yaklaşık
25 bin kilometreye çıkardık. Bu suretle, 6 ilimiz bölünmüş yollarla birbirine bağlıyken
bugün 76 ilimiz birbirine bağlanmış oldu. Bugüne kadar sadece bölünmüş yollar için
112 milyar lira yatırım harcaması yaptık. Toplamda 1.213 kilometrelik Ankara-Eskişehir-İstanbul,
Ankara-Konya, Konya-Eskişehir-İstanbul hatlarında yaklaşık 30 milyon vatandaşımıza
ulaşımda yüksek hızlı tren kullanma imkânı sunduk. 2019 yılına kadar Adana, Afyonkarahisar,
Bursa, İzmir, Karaman, Kırıkkale, Manisa, Mersin, Sivas, Uşak ve Yozgat olmak üzere
toplam 11 ilimizden hızlı tren ve yüksek hızlı tren hattını geçirmeyi planlıyoruz.
Hızlı tren yatırımlarımız 2003 yılından beri 20 milyar doların…
(Mikrofon
otomatik cihaz tarafından kapatıldı)
HÜSEYİN
KOCABIYIK (Devamla) – Sayın milletvekilleri, AK PARTİ’nin 15’inci bütçesi olan 2017
yılı bütçemizin ülkemize ve milletimize hayırlı olmasını temenni eder, hepinize
saygılar sunarım. (AK PARTİ sıralarından alkışlar)
BAŞKAN
– Teşekkür ediyorum Sayın Kocabıyık.
Şahısları
adına ikinci söz Samsun Milletvekili Kemal Zeybek’e aittir.
Buyurun
Sayın Zeybek. (CHP sıralarından alkışlar)
KEMAL
ZEYBEK (Samsun) – Sayın Başkan, değerli milletvekili arkadaşlarım; sizleri saygıyla,
sevgiyle selamlıyorum.
Tabii,
bugün, 2017 bütçesinin tahminî bütçesini yapıyoruz. Ülkemizin bütçesi, devletimizin
yatırımları, işçi, memur, emekli, sanayici, esnaf, çiftçinin tüm yaşam haklarının
2017’de iyileştirilmesi için, yaşam endeksinin iyi olması için yapılmalıdır. Bütçede
gelir gider tahminleri doğru yapılmalıdır; denetlenir, şeffaf olmalıdır. Devletin
bütçesi devlet tarafından denetlenebilir; devletin gelir ve giderlerini çiftliğiniz
gibi kullanmamanız gerekir. 
2016
yılı bütçe açığı 29,7 milyar TL idi. 2017 yılı bütçesi 47 milyar bütçe açığıyla
ortaya konulmuştur. Bu bütçe açığıyla çalışanların ve yaşam endeksiyle gelecekte
beklentisi olan insanların yüzde artırımları da bu şekilde olacak mıdır? 2017’deki
bütçe açığı, bütçe farklılığı yüzde 13 artırılmıştır geçen yılki bütçeye göre. Bu
seneki bütçe açığıyla beraber işçimizin, memurumuzun, dar gelirli insanlarımızın
da yüzde 13 artırımı devlet tarafından desteklenecek midir?
Fındıkta
taban alım fiyatlarını açıklamadınız. Türkiye’deki fındık üreticileri fındık alımlarını
tekelci sermayeye terk etmiştir, onların kucağına atmışsınızdır. AKP yanlısı troller
korunuyor. Devlet Rekabet Kurulu devreye girmemektedir. Çiftçimizi koruyan taban
fiyatları açıklanmalıdır. Tahıl, arpa, buğday, çeltik, ayçiçeği, domates, patates,
soğan, sebze, üzüm, incir, narenciye, elma gibi tüm ürünlerimiz ya yok pahasına
satılmaktadır veya tarlada, bahçede bırakılmaktadır. Çiftçimiz doğal afetlerle,
don veya doluyla kaderleriyle baş başa bırakılmaktadır.
Millî
eğitimde AKP’nin iktidarları, “Dindar, kindar gençlik yetiştireceğiz.” diye yurtları
cemaatlerin insafına bırakmaktadır. Tacizde ve istismarda seyirci kalıyorsunuz.

Suriye’de,
Mısır’da, Irak’ta, Libya’da mezhepçi, ırkçı, kinci düşüncelerinizle ülkemize düşman
yaratıyorsunuz. Dış politikada stratejik derinlikten bahsedenler, memleketimizi
ne hâle getirdiniz.
AKP
ve Cumhurbaşkanı Recep Tayyip Erdoğan dünyada sözüne güvenilmeyen, itibar edilmeyen
duruma gelmiştir. Ülkeyi Orta Doğu bataklığına sapladınız. 
NECİP
KALKAN (İzmir) – Rüya görüyorsun, rüya. 
KEMAL
ZEYBEK (Devamla) – BOP Eş Başkanı olarak emperyalist güçlerle Orta Doğu’yu dizayn
etmeye kalktınız. Ne yazıktır ki karanlık güçler, kötü yönetiminiz sonucunda ülkemizi
dizayn etmeye başladılar. 
Suriye’de,
Irak’ta dinci örgütlere yardım, yataklık yapmaktasınız. IŞİD terör örgütünün kontrolünde
olan yerlerde, sakallı IŞİD militanları sakallarını keserek… Özgür Suriye Ordusu
görünümlü IŞİD’le beraber oldunuz. Suriyeliler ülkemizin her köşesinde rahatlıkla
gezerken bizim insanlarımız ülkemizde rahat değillerdir. 
Sayıştay
tarafından kamu idarelerinin, KİT’lerin gider ve yatırımlarında harcamaların denetiminin
yapılmaması kirliliktir, denetim yaptırmayanlar da kirlidir. Bu ülkenin gelir giderlerinin
denetimini yaptırarak halkın parasının hesabını vermek zorundasınız. 
Barış,
özgürlük, gelecek ülkemiz için olması gerekiyor. Orta Doğu’da, ülkemizde barışın,
geleceğin umutlarını beklerken bu şekilde…
(Mikrofon
otomatik cihaz tarafından kapatıldı) 
KEMAL
ZEYBEK (Devamla) – …yönetimlerin hareket etmesini diliyoruz. 
Saygılarımı
sunuyorum. (CHP sıralarından alkışlar) 
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun.
MEHMET
MUŞ (İstanbul) – İddialarının tamamını reddettiğimizi bir kere burada belirtmek
isterim. Temelsiz ve dayanaksız iddialar ortaya atıldı, bunların hiçbir tanesini
kabul etmiyoruz.
Adalet
ve Kalkınma Partisi hiçbir zaman ırkçı bir parti olmamıştır, böyle bir felsefeye
hiçbir zaman da sahip olmamıştır. Toplumun tamamını kucaklayan, toplumun tamamından
oy alan bir partidir. Irkçı bir parti bu şekilde oy alamaz.
Emperyal
güçlerle işimiz olmaz, biz her zaman mazlumun ve Orta Doğu halklarının yanında olduk.
DAEŞ’le de en kapsamlı mücadeleyi… Bakın, şu an Suriye’de, Türkiye Cumhuriyeti devletinin,
sınırlarımızı güvence altına almak kaydıyla, DAEŞ’e, orada PYD’ye, terör örgütlerine
karşı verdiği mücadele ortadadır. Bu ithamları bir kez daha kesin bir dille reddediyoruz.
BAŞKAN
– Teşekkür ediyorum Sayın Muş.
Sayın
milletvekilleri, böylece konuşmalar tamamlanmıştır. 
Soru-cevap
işlemine geçiyoruz. On dakika süreyle soru-cevap işlemi gerçekleştireceğiz. Sürenin
yarısını soru, yarısını da cevap olarak kullanacağız.
Evet,
sisteme giren sayın milletvekillerine sırayla söz veriyorum beş dakika süreyle.
Sayın
Öz, buyurun.
BÜLENT
ÖZ (Çanakkale) – Sayın Bakan, Eceabat Kilye mevkisinden sapılarak 8 kilometre sonra
Bigalı köyüne ulaşılıyor. Mustafa Kemal Atatürk 19. Tümen Komutanlığına atandıktan
sonra 19. Tümen’i Bigalı köyü civarına yerleştirir. 19. Tümen’in Bigalı köyünde
kaldığı süre zarfında Mustafa Kemal’in misafir olarak kaldığı bu ev daha sonra Gelibolu
Yarımadası Tarihî Millî Parkı’nın kuruluşuyla beraber 1973 yılında müze olarak düzenlenmiş,
Mustafa Kemal’in o dönem kullandığı eşyaların ve üniformaların sergilendiği Bigalı
Köyü Atatürk Karargâh Müzesine dönüştürülmüştür. 2014 Çanakkale depremi sonrası
ziyarete kapatılan müze hâlen kapalıdır. Restorasyon çalışmaları ne zaman tamamlanacaktır?

Ayrıca,
Mustafa Kemal Atatürk’ün Anafartalar Muharebesi’ni yönettiği dönemde Büyük Anafarta
köyünün 700 metre kuzeyinde kurduğu Çamlıtekke Karargâhı bugün yıkık bir durumdadır.

(Mikrofon
otomatik cihaz tarafından kapatıldı)
BÜLENT
ÖZ (Çanakkale) - Çamlıtekke Karargâhı’nın da bir an önce aslına uygun olarak yeniden
yapılması düşünülmekte midir?
BAŞKAN
– Teşekkür ediyorum.
Sayın
Erkek…
MUSA
ÇAM (İzmir) – Yok.
BAŞKAN
- Sayın Şimşek…
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Bakanım, dolardaki artıştan dolayı millî gelirin 7.000-7.500 dolara düşeceği bekleniyordu
Türkiye’de, bütün ekonomistler bu şekilde yorum yapıyordu ama “Yüzde 20’lik bir
revizyon yaptık.” dediniz, millî geliri 11 bin dolara çıkardınız. Ben şimdi buradan
soruyorum: Yüzde 30’luk bir revizyon yapsaydınız millî gelir 12 bin dolara mı çıkacaktı?
Bu revizyonu neye göre yaptınız? Bu hesaplarda bir yanlışlık yok mu? Türk milleti
buna inanıyor mu? Gerçekten Türkiye’de millî gelir kişi başı 11 bin dolar mı şu
anda? 
Bir
de özellikle cep telefonu, elektronik eşya, kaçak sigara, bunlarla nasıl mücadele
ediyorsunuz? Mersin’de Silifke Caddesi’ne şu anda bir ekip gönderin ne kadar kaçak
telefon var, kaçak sigara satılıyor diye. Namuslu insanlar kaçakçılarla başa çıkamıyorlar.
Maliye Bakanlığı olarak devletin olduğu yerde kanunları işletin ve kaçakçılarla
mücadele edin, aksi taktirde haksız rekabet oluşuyor ve namuslu insanlar iş yerlerini
kapatmak zorunda kalıyorlar. 
(Mikrofon
otomatik cihaz tarafından kapatıldı)
BAKİ
ŞİMŞEK (Mersin) - Bu konuda gerekli mücadeleyi göstereceğinizi umuyorum.
Saygılar
sunuyorum.
BAŞKAN
– Sayın Yıldırım…
BEHÇET
YILDIRIM (Adıyaman) – Teşekkürler Başkanım.
Geçen
günkü oturumda Sağlık Bakanına sormuştum ama doğru dürüst bir yanıt alamadım çünkü
Sağlık Bakanı sürekli saldırmakla meşguldü, onun için sorumu Sayın Maliye Bakanına
sorayım. Sağlık çalışanlarının emekli maaşlarının çok düşük, çok komik olduğunu
belirtmiştim. Otuz kırk yıl devlette çalışıp emekli olan doktorlar bile hayatlarını
idame ettirmek için ikinci bir ek iş yapmak zorundalar, tabii, ikinci bir iş bulabilirlerse
ya da sağlıkları el verirse. Sağlık çalışanlarının emekli maaşları için bir çalışmanız
var mı? Bir de yıpranma payından bahsedilmişti, onunla ilgili bir çalışma vardı.
Meslektaşlarımız bu konuda sizden açıklama bekliyor.
Teşekkür
ediyorum.
BAŞKAN
– Sayın Aydın…
ERKAN
AYDIN (Bursa) – Teşekkür ederim Sayın Başkan.
Sayın
Bakan, 2017 yılı bütçesinden Bursa’ya kamu yatırımları olarak ne kadar bütçe ayırdığınızı
merak ediyorum. Bildiğiniz üzere Bursa ödediği vergi bakımından Türkiye’de ilk üç
il içinde olmasına rağmen aldığı payda en son sıralarda geliyor. Buradaki çelişkinin
giderilmesiyle ilgili 2017 yılında bir düzenlemeniz olacak mı? 
Ayrıca,
Bursa’nın güneydoğusu olarak bilinen 4 dağ ilçesi, Orhaneli, Keles, Büyükorhan,
Harmancık ilçelerinin de bu fakirlikten ve göçün durdurulabilmesi için kamu yatırımlarını
artırmada ve bütçeden daha fazla pay ayırmakla ilgili bir düşünceniz var mı? Varsa
bunları da öğrenmek isteriz.
Teşekkür
ederim.
BAŞKAN
– Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan.
Sayın
Bakanın dün akşam öğretmen maaşlarıyla ilgili soruma vermiş olduğu cevaba karşılık
bir açıklama yapmak istiyorum: Sayın Bakan, yoksulluk sınırı ve enflasyon artışı
üzerine maaş artışları, önemli meslek grupları ve özellikle öğretmenlerimizin maaşlarının,
yaşam standartlarının artırılması elbette hepimizin, bizim de en önemli isteği ve
önceliğidir. Hükûmetinizin bu yöndeki politika uygulamalarını eleştirmek, eksiklikleri
dile getirmek, bütçe görüşmelerinde vatandaşlarımızın bu taleplerini gündeme getirmek
bizim en doğal sorumluluğumuz. Hükûmetleriniz dönemlerinde öğretmenlerimizin maaş
artışları yeterli değildir. Ülkemizin ekonomik ve sosyal koşullarında bir refah
artışı olmadığını tekrar belirtmek istedim.
Teşekkür
ederim.
BAŞKAN
– Evet, teşekkür ediyorum.
Sayın
Bakan, soruları cevaplandırmak üzere şimdi söz sırası sizde, buyurun.
TAHSİN
TARHAN (Kocaeli) – Sayın Başkan, yirmi saniye var daha ya.
BURCU
KÖKSAL (Afyonkarahisar) – Yani daha devam edilebilir aslında. 
BAŞKAN
– Süre kalırsa tekrar dönerim arkadaşlar, beş dakika kaldı.
Buyurun.
MALİYE
BAKANI NACİ AĞBAL (Bayburt) – Sayın Başkan, Sayın Öz, Eceabat’taki müzeyle ilgili
bir soru sordular; uygun görürlerse Kültür ve Turizm Bakanlığından bilgiyi aldıktan
sonra kendileriyle bu bilgiyi paylaşacağım, şu anda elimde hazır bilgi yok.
Sayın
Şimşek, millî gelir revizyonu çalışması Türkiye İstatistik Kurumu tarafından, Türkiye
İstatistik Kurumunun da raporlama yaptığı Eurostat standartlarına göre, ESA 2008
standartlarına göre yapılmış bir güncelleme. Türkiye İstatistik Kurumu bu güncellemeyi
yaparken diğer Eurostat üyesi ülkeler hangi standartları kullanmışsa bu standartlara
uygun bir güncelleme yapmıştır ve bu güncelleme sonucunda da millî gelirde bir revizyon
yapmıştır. “Yapılacak revizyonun oranı şu kadar olmalıdır, bu kadar olmalıdır, şu
kadar olursa inanırız, bu kadar olursa inanmayız.” diye bir yaklaşım olamaz. Millî
gelir revizyonları, Türkiye dışındaki diğer ülkelerde de yapıldığında yukarı yönlü
artış her zaman için görülmüştür. Türkiye’de özellikle istatistik kapasitesinin
artırılması noktasında son yıllarda büyük bir çaba sarf edilmiştir. Özellikle millî
gelir hesaplarının oluşturulmasında ilgili kurumlarla daha yakın bir çalışma ortamı
oluşturulmuş, tüm taraflardan toplanan bilgiler bu çalışmalara yansıtılmıştır.
Ayrıca,
edindiğim bilgiye göre, Türkiye İstatistik Kurumu yapmış olduğu revizyonun dayanakları,
metodolojisi ve açıklamaları konusunda da paylaşımlarda bulunmuştur. Tabii ki, yapılan
revizyonun varsayımları, tutarlılığı konusunda herkesin bunu sorma, doğruluğunu
araştırma hakkı vardır. 
BAKİ
ŞİMŞEK (Mersin) – Bu sene mi çıktı bu standartlar Sayın Bakanım? Geçen yıl yok muydu
bu standartlar?
MALİYE
BAKANI NACİ AĞBAL (Bayburt) – Bu anlamda yaklaşımınızı doğru bulurum ama yani “Millî
gelir hesapları şu şekilde oldu, biz bunu beğenmeyiz.” diye bir yaklaşımı da kabul
etmek...
BAKİ
ŞİMŞEK (Mersin) – Hayır, yeni bir para mı girdi? Bu standartlar geçen sene yok muydu,
yeni mi çıktı? Neye göre bu değişiyor?
MALİYE
BAKANI NACİ AĞBAL (Bayburt) – Değerli arkadaşlar, niye heyecanlanıyorsunuz? Uluslararası
standartlara göre Eurostat’a üye bütün ülkelerin yaptığı bir uygulamayı Türkiye'de
Türkiye İstatistik Kurumu yaptı ve bu yapmış olduğu revizyon çalışmasını yayınladı,
varsayımlarını, dayanaklarını yayınladı.
BAKİ
ŞİMŞEK (Mersin) – Siz inanıyor musunuz buna Sayın Bakan?
BAŞKAN
– Sayın Şimşek, sorunuzu sordunuz, Sayın Bakan cevap veriyor. Takdir kamuoyunun.
Lütfen ikili diyaloğa girmeyelim.
MALİYE
BAKANI NACİ AĞBAL (Bayburt) – Burada sorular sorulmasına hak veriyorum, doğru ama
bunları, bu yapılan açıklamaları veya İstatistik Kurumunun ortaya koyduğu revizyonu
sanki arkasında başka bir şey varmış gibi bir töhmet altına koyma çabasının doğru
olmadığını söylemeye çalışıyorum. Her şeyi soralım, ben de sorarım yani yapılan
bir açıklamanın arkasında yeterli veri var mı, metodolojisi doğru mu, varsayımları
doğru mu? Bu işin profesyonelleri de bu konuda açıklamalar yapıyor, Türkiye İstatistik
Kurumu da kendi açıklamalarını yapar fakat “Türkiye İstatistik Kurumu bir revizyon
yapacaksa bu mutlaka aşağı yönlü olmalıdır.” yaklaşımını çok politik bir yaklaşım
olarak görüyorum. 
BAKİ
ŞİMŞEK (Mersin) – Ben öyle bir şey demedim.
AHMET
SELİM YURDAKUL (Antalya) – Öyle bir şey demedi Sayın Bakan.
MALİYE
BAKANI NACİ AĞBAL (Bayburt) – TÜİK’in tamamen profesyonel bir anlayışla istatistik
kurallarını, kaidelerini kullanarak bunu yaptığını da söylemekte yarar var, onu
farklı bir şeye götürmeye gerek yok.
HAYATİ
TEKİN (Samsun) – O dediği gerçekçilik Sayın Bakan.
MALİYE
BAKANI NACİ AĞBAL (Bayburt) – Sigara kaçakçılığı, telefon kaçakçılığı, bu konularda
Bakanlık olarak ilgili kurumlarla beraber yoğun çalışmalar sarf ediyoruz ama ben,
şimdi Mersin’le ilgili, arkadaşlara söyledim yani bu konu da hepimizin duyarlı olması
gereken bir husus. Bakanlık olarak inşallah bu çalışmalara devam edeceğiz. Söylediğiniz
yerle ilgili de gerekli çalışmaları, Bakanlıktaki arkadaşlara talimat verdim, süratle
yapacaklar. Başka illerde de zaman zaman bunlarla karşılaşıyoruz. Gerek Emniyet
birimlerimiz gerekse kaçakçılıkla mücadelede görev alan diğer kurumlar bizimle müştereken
bu çalışmaları yürütüyorlar. Ben, duyarlılığınızdan dolayı sizlere de teşekkür ediyorum.

Sayın
Yıldırım sağlık çalışanlarımızın emekliliklerine ilişkin bir değerlendirmede bulundular.
Öncelikle, tabii ki 2002 yılında bütün kamu çalışanları bakımından emeklilikle ilgili
mevcut bir sistemi AK PARTİ hükûmetleri devraldı ve o günden bu yana da bütün emekliler
bakımından emekli aylıklarındaki artışlar hep enflasyonun üzerinde oldu. Emeklilerin
bu dönemde alım gücü ve refah düzeyi arttı ama sağlık çalışanlarına dönük onların
bir talebi olduğunu biliyoruz. Bu konuda Sağlık Bakanlığımızın çeşitli çalışmaları
da var. Bu, bir taraftan Sosyal Güvenlik Kurumunun dengelerini, diğer taraftan diğer
sosyal kesimlerle olan adalet perspektifini de koruyarak bir şey yapabilir miyiz
diye çalıştığımız konulardan bir tanesi, onu da ifade edeyim. Ama, Sosyal Güvenlik
Kurumundaki genel kaidelere uygun olmak koşuluyla ne yapılabilir, ona Bakanlığımız
çalışıyor, biz de o çalışmalara Çalışma ve Sosyal Güvenlik Bakanlığıyla beraber
teknik destek veriyoruz, bir noktaya geldiğinde de bunlar kamuoyuyla zaten paylaşılacak.

Sayın
Aydın, Bursa’yla ilgili yapılan yatırım rakamları bende yok ama onu temin edelim,
onları da sizlerle paylaşalım. 2017 yılında…
(Mikrofon
otomatik cihaz tarafından kapatıldı)
BAŞKAN
– Teşekkür ediyorum Sayın Bakan. 
Birleşime
on dakika ara veriyorum. 
Kapanma Saati: 11.59
İKİNCİ OTURUM
Açılma Saati: 12.21
BAŞKAN: Başkan Vekili Ahmet AYDIN
KÂTİP ÜYELER: Emre KÖPRÜLÜ (Tekirdağ),
Ömer SERDAR (Elâzığ)
----0----
BAŞKAN
– Sayın milletvekilleri, Türkiye Büyük Millet Meclisinin 41’inci Birleşiminin İkinci
Oturumunu açıyorum.
2017
Yılı Merkezi Yönetim Bütçe Kanunu Tasarısı’nın görüşmelerine devam ediyoruz. 
Komisyon
ve Hükûmet yerinde. 
LEVENT
GÖK (Ankara) – Sayın Başkan, bir söz alabilir miyim efendim?
BAŞKAN
– Söz vereceğim de bir saniyenizi alayım Sayın Gök. Benim de kısa bir açıklamam
olacak. 
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın, Halep’te bir insanlık
dramı yaşandığına, orada uygulanan terörü bir kez daha nefretle kınadığına, masum
insanların güvenli bir şekilde tahliyesi için gayret sarf edilmesi gerektiğine ilişkin
açıklaması 
BAŞKAN
– Sayın milletvekilleri, maalesef son dönemlerde Halep’te insanlar katlediliyor,
masum insanlar can veriyor. İnsanlarla birlikte aslında orada ciddi bir dram yaşanıyor
ve insanlık katlediliyor, bir medeniyet, bir şehir maalesef yok olmakla karşı karşıya.

Uzun
zamandır yaşanan insanlık dramında, son günlerde, sivil ve masum Halep halkının
üzerine uçaklar bombalar yağdırarak kadın, çocuk, yaşlı katlediliyor. Şu an 4 mahallede
3 kilometrelik bir alanda 100 binin üzerinde insan, tarihin en büyük trajedisiyle
karşı karşıya bir durumda. 
Türkiye’nin,
Sayın Cumhurbaşkanımızın, Başbakanımızın, Hükûmetimizin yapmış olduğu yoğun temaslar
neticesinde sivillerin tahliyesi için ateşkes ilan edilmesine rağmen, maalesef çok
kötü haberler de alıyoruz. İnsan haklarından bahseden modern Batı dünyasının tavrı
yine insanlık adına kahredici. 
Değerli
milletvekilleri, caretta kaplumbağalarına gösterdikleri ilgiyi, şefkati, tavrı,
maalesef söz konusu Halep olunca, söz konusu Arakan olunca, söz konusu Lahor olunca,
söz konusu İstanbul olunca sergileyemiyorlar. Paris’te, Brüksel’de bir saldırı olduğunda
bütün dünya o saldırıya karşı, teröre karşı kenetlenerek “Je suis Paris.”, “Je suis
Brüksel.” diye dünyada hep birlikte teröre karşı ortak mücadele adına bir birliktelik
sergilendi ama maalesef, Batı dünyası, söz konusu Müslümanlar olunca, ezilenler,
mağdur edilenler belli bir bölge halkı olunca “Je suis Lahor.” diyemiyorlar, “Je
suis İstanbul.” diyemiyorlar, “Je suis Halep.” demekten kaçınıyorlar. 
İşte,
değerli milletvekilleri, burada bu drama mutlaka Türkiye Büyük Millet Meclisi olarak
hepimizin dikkat çekmesi gereken husus, tüm parlamenterler olarak, sivillerin bir
defa güvenli bir şekilde tahliyesi için en azından… Ki onların üzerine de ateş açıldığı
haberlerini alıyoruz ve yüreğimiz yanıyor. 
Aylan
bebeğin hesabını kim verecek? Oradan gelecek olan insanlara âdeta utanç duvarları
ören Batı’nın, o ölen masumlara sessizliği de, orada ölümlere karşı körleri ve sağırları
oynaması da hakikaten esef vericidir. Dolayısıyla, bu yürek yangınına, hepimizin
en azından duamızla, desteğimizle katkı sunması gerekir diye düşünüyorum. Bir an
önce Halep’teki bu acının, gözyaşının dinmesini arzuluyorum ve orada uygulanan terörü
bir kez daha şiddetle, nefretle kınıyorum. Masum insanların güvenli bir şekilde
tahliyesini, en azından bunun için bir gayret sarf edilmesi gerektiğini bir kez
daha ifade ediyorum.
Hepinize
saygılar sunuyor, teşekkür ediyorum. (AK PARTİ, CHP ve MHP sıralarından alkışlar)
Sayın
Gök, evet, sisteme girmiştiniz.
Buyurun
Sayın Gök.
V.- AÇIKLAMALAR
1.- Ankara Milletvekili Levent Gök’ün, masum insanların, sivil yurttaşların
hayatlarını kaybettikleri bir ortam yaratılmasına izin verilmemesi ve bütçe görüşmeleri
yapılırken Genel Kurulda AKP Grubunun sayısal çoğunluğunun bulunması gerektiğine
ilişkin açıklaması
LEVENT
GÖK (Ankara) – Sayın Başkan, teşekkür ederim.
Dünyadaki
bütün çatışmalarda, savaşlarda olan ne yazık ki her zaman mağdur sivil yurttaşlara
oluyor. Bu, dünyanın her yöresinde yaşanılan çok açı bir gerçeklik. Dolayısıyla,
bütün dünyanın, dünyanın neresinde olursa olsun ve şu anda gündemde olan Halep’te
olmak üzere, masum insanların, sivil yurttaşların, çocukların, kadınların, gençlerin
bir çatışma ortamı içerisinde hiç gereği yokken hayatlarını kaybettikleri bir ortamın
yaratılmasına izin vermemesi gerekir. Bu, acı bir çığlıktır, önemlidir, çok önemli
bir insanlık dramıdır. Dolayısıyla, böyle sivillere yönelik her türlü tehdidin ve
can alıcı uygulamaların bir an önce sona erdirilmesi ve sivillerin, hak ettikleri
ölçüde insana yaraşır bir şekilde yaşam koşullarına kavuşturulması ve savaş ortamından
da tahliyeleri bence bütün dünyanın şu anda üzerinde durması gereken bir konudur.
Biz de bu acı çığlıkları duyuyoruz ve tüm dünyanın bütün gücüyle bu acıları sona
erdirmesini diliyoruz.
Sayın
Başkan, bir cümlem daha olursa izin verirseniz eğer.
Sayın
Başkan, az önce ara verdiniz. Anlaşılıyor ki AKP milletvekili arkadaşlarımız günler
süren bütçe maratonunun yorgunluğunu üzerlerinde taşıyorlar ama bütçeyi savunacak
bir AKP Grubunun burada daha dikkatli olması… 
(Mikrofon
otomatik cihaz tarafından kapatıldı)
LEVENT
GÖK (Ankara) – İzin verirseniz…
BAŞKAN
– Tamamlayın Sayın Gök.
LEVENT
GÖK (Ankara) – Yani bir bütçe hakkının konuşulduğu ortamda, bütçe görüşmelerinin
yapıldığı, eleştirilerin yapıldığı bir ortamda AKP Grubunun burada sayısal çoğunluğunu
bulundurmadan görüşmeleri takip etmesi, bence bütçe hakkına ve yapılan bütün eleştirilere
ve görüşmelere karşı uygun bir tutum değildir. Bunu bir netleştirelim.
Sağ
olun. (CHP sıralarından alkışlar)
BAŞKAN
– Teşekkür ediyorum.
Sayın
Akçay, size de iki dakika süre veriyorum.
Buyurun.
2.- Manisa Milletvekili Erkan Akçay’ın, Halep’te tahliye edilmek üzere bekleyen
sivillerin bulunduğu konvoya ateş açılmasını kınadıklarına ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Suriye’nin
Halep kentinde önceki gece bir ateşkes ilan edilmişti fakat bu ateşkes bozuldu ve
sabaha karşı tekrar ateşkes sağlandığını öğrenmiştik ancak aldığımız haberlere göre,
Halep’te İran’ın yönlendirdiği bir kısım milislerin kuşatma bölgesinden tahliye
edilmek üzere bekleyen sivillerin bulunduğu konvoya ateş açtıklarını, ölen ve yaralananların
olduğunu öğreniyoruz. Bu tahliye edilen yaralılara, masum çocuk, kadın ve yaşlıları
taşıyan konvoya ateş açılmasını şiddetle kınıyoruz. Ayrıca, bu tür iç kargaşalardan
ve iç savaşlardan, maalesef, öncelikle yine masumların ve mazlumların mağdur olduğunu
görüyoruz. 
Ayrıca,
gözümüzün önünde cereyan eden bu hadiseler, ülke olarak birlik ve beraberliğe, Türkiye
Cumhuriyeti’nin dirayetine ne kadar ihtiyacımız olduğunu; ordusuz ve devletsiz toplumların
ayak altında ezildiğini gösteren, maalesef, çok acı ibretlerdir. O bakımdan, Türkiye’de
hepimiz bu hadiseleri dikkatle takip ederken Türkiye’nin de bir alarmda olduğuna
da dikkatleri çekmek istiyorum. 
Bu
düşüncelerle, teşekkür ediyorum Sayın Başkan.
BAŞKAN
– Teşekkür ediyorum. 
Sayın
Kerestecioğlu, size de söz veriyorum.
Buyurun.
3.- İstanbul Milletvekili Filiz Kerestecioğlu Demir’in, çatışma bölgelerinden
insanların güvenli bir şekilde çıkarılması için herkesin elinden geleni yapması
gerektiğine, insan hakları ihlallerinin uluslararası örgütlerce de tespit edilip
kınanmasını talep ettiklerine ve Türkiye’de işkence iddialarının ciddi biçimde dile
getirildiğine ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Savaş,
zaten en çok sivilleri, çocukları, kadınları özellikle yaralar ve önemli olan şu
anda çatışma bölgelerinden, nerede olursa olsun, insanların çıkarılması için, güvenli
bir şekilde bir koridor açılarak çıkarılması için herkesin elinden geleni yapmasıdır
ve bu hassasiyetin, Suriye’nin ya da dünyanın neresinde olursa olsun ayrım gözetmeksizin,
kim tarafından yapılırsa yapılsın gösterilmesi lazım yani mayıs ayında olduğu gibi
bir Alevi –Zara- köyüne Suriye’de yapıldığında da gösterilmesi lazım, Halep’te de
şu anda olduğunda gösterilmesi lazım. Bunda herkesin samimi olması lazım ama öncelikle,
galiba, herkesin, özellikle siyasilerin samimi olması gereken şey, savaş çıkmadan
önce bunu çıkartmamak gerektiği yani bununla ilgili mücadele etmek gerektiği ve
önlemek gerektiği. Buna ilişkin olarak biz de oradaki sivil halka özellikle sabır
diliyoruz ve yapılması gereken her türlü insani desteğin yapılmasını, insan hakları
ihlallerinin uluslararası örgütlerce de tespit edilip kınanmasını talep ediyoruz.

Bu
arada, bir şeye daha dikkat çekmek isterim. Şu anda “sıfır tolerans” diye yola çıktığınız
Türkiye’de işkence iddiaları da ciddi biçimde dile getirilmektedir. Ben burada da
aynı şekilde ayrımsız olarak bir hassasiyet gösterilmesini, Türkiye’nin yeniden,
işkence yapılan bir devlet olarak anılmamasını ve…
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Tamamlayacağım.
BAŞKAN
– Tamamlayın lütfen, buyurun.
FİLİZ
KERESTECİOĞLU DEMİR (İstanbul) – …Türkiye’nin yeniden, işkence yapılan bir devlet
olarak görülmemesini, bunu kimsenin, hiçbirimizin hak etmediğini, işkencenin gerçekten
ağır bir insanlık suçu olduğunu hepimizin sadece sözlerimize değil, kalbimize yerleştirmemiz
gerektiğini ifade etmek isterim. 
Teşekkürler.

BAŞKAN
– Teşekkür ediyorum. 
Sayın
Muş, size de iki dakika süre veriyorum.
Buyurun.

4.- İstanbul Milletvekili Mehmet Muş’un, Halep’te âdeta bir soykırım işlendiğine,
dünyanın bu konuya duyarsız kaldığına ve sivillerin tahliye edilmelerinin yolunun
açılmasını ümit ettiğine ilişkin açıklaması 
MEHMET
MUŞ (İstanbul) – Sayın Başkan, değerli milletvekilleri; Halep’te uzunca bir zamandır
sivil, çoluk çocuk, hastane, eğitim kurumu ayırt etmeksizin şehir bir saldırı altındaydı
ve her geçen gün sivillerin kaldığı alan daralmaktaydı ve bugün itibarıyla, son
birkaç gün itibarıyla sivillerin yaşadığı alan tamamen daralmış durumda ve burada
bir ateşkes tesis etmek suretiyle burada yaşayan sivillerin oradan tahliye edilmesi
için bir çaba sarf ediliyor. Fakat, dün gerçekleşen bir ateşkesle bu sabah tekrar
başlayan tahliyeler, yine orada bulunan çeşitli örgütler, milisler, terör örgütleri,
her kimse, bunların saldırısına maruz kaldı. Koca koca dünyaya bakıyoruz, koca koca
kurumlar var. Birleşmiş Milletler deklarasyon yayımlar durur, Avrupa Birliği insan
hakları dersleri verir fakat burada yaşanan insan hakları ihlaline karşı bir adım
atılacağı zaman ciddi bir girişimde bulunulmadığını maalesef üzülerek görüyoruz.
Halep’te âdeta bir soykırım işleniyor; maalesef dünya kör, gözleri körelmiş durumda.
Halep’in
böyle bir durumda kalmasının sebebi, orada yaşayanların Müslüman olması mı? Neden
güçlü bir ses çıkmıyor ve oradaki siviller tahliye edilemiyor? Başta Cumhurbaşkanımız,
Başbakanımız ve Hükûmetimiz, orada hem ateşkesin hem de tahliyelerin sağlanması
için büyük bir çaba içerisinde. 80 milyonluk Türkiye Cumhuriyeti, tüm milletimiz,
oradan geleceklere ve oraya yardım gönderme noktasında kampanyalar düzenliyor; oradaki
masumların, sivillerin yaralarının sarılması için büyük bir çaba ve girişim içerisinde.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Muş.
Buyurun.
MEHMET
MUŞ (İstanbul) – Ümit ediyorum, oradan sivillerin tekrar tahliye edilmesinin yolu
açılır. Bununla alakalı Hükûmetimizin de girişimleri devam ediyor ve bir an önce…
Orada hem yaşlılar hem çocuklar hem siviller hem yaralı olanlar var. Çünkü, hastaneler
bombalandığı için tıbbı müdahalede bulunulamıyor, ilaç sıkıntısı var, gıda stokunda
problemler olduğu için gıda problemi var, beslenme sıkıntıları var.
Bir
an önce o insanlar tahliye edilir de bizim de Türkiye olarak, millet olarak oranın
yaralarının sarılması için elimizden gelen çabayı ortaya koyacağımızı ifade etmek
isterim.
Teşekkür
ediyorum.
BAŞKAN
– Teşekkür ediyorum.
Evet,
sayın milletvekilleri, Türkiye Büyük Milet Meclisi olarak bizler de buradan Halep,
Halepçe olmasın diyoruz, Halep, Srebrenitsa olmasın diyoruz ve kadın hakları savunucularını,
çocuk hakları savunucularını, tüm insan hakları savunucularını ve uluslararası tüm
kurum ve kuruluşları bir kez daha göreve davet ediyoruz. Tüm Meclisimiz ve tüm milletvekilleri
olarak Halep’le ilgili süreci yakından takip ediyoruz. Tüm mazlum ve mağdurların
umudu olan Türkiye'nin güçlü olması bölgesine ve tüm insanlığa barış ve güven verecektir
diyor ve tekrar hepinize bu duygularınız, ortak yaklaşımınız için teşekkür ediyorum,
saygılar sunuyorum.
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve Bütçe
Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin Olarak Hazırlanan 2015 Yılı
Genel Uygunluk Bildiriminin Sunulduğuna İlişkin Sayıştay Başkanlığı Tezkeresi (3/828),
Merkezi Yönetim Kapsamındaki Kamu İdarelerine, Sosyal Güvenlik Kurumlarına ve Diğer
Kamu İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi (3/831),
2015 Yılı Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı Kalkınma
Ajansları Genel Denetim Raporunun Sunulduğuna İlişkin Sayıştay Başkanlığı Tezkeresi
(3/834) ile Plan ve Bütçe Komisyonu Raporu (S.Sayısı: 434) (Devam)
BAŞKAN
- Sayın milletvekilleri, 9’uncu madde üzerinde aynı mahiyette iki adet önerge vardır,
okutup işleme alacağım ve oylarınıza sunacağım.
Türkiye Büyük Millet Meclisi Başkanlığına
Görüşülmekte
olan 2017 Yılı Merkezi Yönetim Bütçe Kanunu Tasarısı'nın 9’uncu maddesinin (1) numaralı
fıkrasındaki "(Ulaştırma, Denizcilik ve Haberleşme Bakanlığınca gerçekleştirilecek
şehir içi raylı ulaşım sistemleri ve metro yapım projeleri ile diğer demiryolu yapımı
ve çeken araç projeleri hariç)" ibaresinin madde metninden çıkarılmasını arz
ve teklif ederiz.
 Zekeriya
Temizel Kazım Arslan Musa
Çam
 İzmir Denizli İzmir
 Ali
Yiğit Çetin Arık Kadim
Durmaz
 İzmir Kayseri Tokat
 Mehmet
Bekaroğlu Akif Ekici
 İstanbul Gaziantep
Aynı
mahiyetteki diğer önergenin imza sahipleri:
 Mustafa
Kalaycı İsmail Faruk Aksu Erhan
Usta
 Konya İstanbul Samsun
 Arzu
Erdem Deniz Depboylu
 İstanbul Aydın
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ ERGÜN TAŞCI (Ordu) – Katılmıyoruz efendim.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Sayın milletvekilleri, Anayasa’nın bütçe görüşmelerini düzenleyen 162’nci maddesinin
“…değişiklik önergeleri, üzerinde ayrıca görüşme yapılmaksızın okunur ve oylanır.”
hükmü gereğince önergelerin gerekçelerini okutuyorum.
Gerekçe:
TBMM’de
16/11/2016 tarihinde kabul edilen 6761 sayılı Kamu Mali Yönetimi ve Kontrol Kanunu
ile Bazı Kanunlarda Değişiklik Yapılması Hakkında Kanun’un 6’ncı maddesi ile 4/1/2002
tarihli ve 4734 sayılı Kamu İhale Kanunu’nun 62’nci maddesinin birinci fıkrasının
(a) bendine "İlk yıl için öngörülen ödenek" ibaresinden sonra gelmek üzere
“,yılı merkezi yönetim bütçe kanununda belirlenen stratejik öneme sahip yatırımlar
veya projeler hariç olmak üzere," ibaresi eklenmiştir.
2017
Yılı Merkezi Yönetim Bütçe Kanunu Tasarısı’nın 9’uncu maddesinin (1) numaralı fıkrasıyla
2017 Yılı Yatırım Programı’na ek yatırım cetvellerinde yer alan projeler dışında
herhangi bir projeye harcama yapılamayacağı ve bu cetvellerde yer alan projeler
ile ödeneği toplu olarak verilmiş projeler kapsamındaki yıllara sari işlere 2017
yılında başlanabilmesi için proje veya işin 2017 yılı yatırım ödeneğinin proje maliyetinin
yüzde 10'undan az olamayacağı belirtilirken, parantez içine alınan “Ulaştırma, Denizcilik
ve Haberleşme Bakanlığınca gerçekleştirilecek şehir içi raylı ulaşım sistemleri
ve metro yapım projeleri ile diğer demiryolu yapımı ve çeken araç projeleri"
bu kurallardan istisna tutularak parantez içinde sayılan söz konusu projelerin 2017
Yılı Yatırım Programı’na ek yatırım cetvellerinde yer alması ve 2017 yılı yatırım
ödeneğinin proje maliyetinin yüzde 10'undan az olmaması kurallarının aranmayacağı
hüküm altına alınmaktadır.
Görüşülmekte
olan 2017 Yılı Merkezi Yönetim Bütçe Kanunu Tasarısı'nın 9’uncu maddesinin (1) numaralı
fıkrasındaki "Ulaştırma, Denizcilik ve Haberleşme Bakanlığınca gerçekleştirilecek
şehir içi raylı ulaşım sistemleri ve metro yapım projeleri ile diğer demiryolu yapımı
ve çeken araç projeleri hariç" ibaresi yukarıdaki düzenlemeye atıf yapmakta
ise de 2015 Yılı Merkezi Bütçe Kanunu’nun 9’uncu maddesinde yer alan benzeri bir
hükmün iptali konusunda yapılan başvuruyu değerlendirip söz konusu düzenlemeyi Anayasa’nın
87 ve 161’inci maddelerine aykırı bularak iptal eden Anayasa Mahkemesinin 26/5/2016
tarih ve E.2015/7, K.2016/47 sayılı Kararı’nda belirtilen tespit ve açıklamalara
da uygun bulunmamaktadır.
Parantez
içinde sayılan projeler için bütçeden harcama yapılabilmesi için 2017 yılı merkezi
yönetim kanununda ödenek tahsis edilmiş olması ve ayrıca bütçe kanununun yürürlüğe
girmesinden sonra Kalkınma Bakanlığı tarafından hazırlanacak 2017 Yılı Yatırım Programı’na
ek yatırım cetvellerinde yer alması, 641 sayılı KHK'nın 32’nci ve 5018 sayılı Kanun'un
19’uncu maddesinin gereği ve zorunlu bir sonucudur. Bundan böyle ödeneği olmayan
ya da yeterli ödeneği olmayan yatırımlara başlanılmasına, seçim yatırımlarının yeniden
hortlamasına ve zaten sınırlı olan kamu kaynaklarının çarçur edilmesinin yolu açılacaktır.
Anayasanın
161’inci maddesinin dördüncü fıkrasında, bütçe kanununa bütçe ile ilgili hükümler
dışında hiçbir hüküm konulamayacağı açık bir şekilde belirtilirken, 163’üncü maddesinde
bütçede değişiklik yapılabilmesi esasları ayrıca düzenlenmiş, Bakanlar Kuruluna
kanun hükmünde kararname ile bütçede değişiklik yapma yetkisi dahi verilmemiştir.
Bütçe
kanunlarını diğer kanunlardan ayrı tutan anayasal kurallar karşısında, yasayla düzenlenmesi
gereken bir konunun bütçe yasasıyla düzenlenmesi veya yürürlükte bulunan herhangi
bir yasada yer alan hükmün bütçe yasalarıyla değiştirilmesi, kaldırılması, uygulanmaması
veya aykırı düzenlemeler yapılması olanaksızdır. Söz konusu hüküm Anayasa'nın 87,
88, 89, 161’inci maddelerine aykırı bulunduğundan bu önerge verilmektedir.
Aynı
mahiyetteki diğer önergenin gerekçesini okuyorum:
Gerekçe:

Ödeneği
olmayan bir yatırıma başlanmaması ve Anayasa Mahkemesi kararında belirtildiği üzere
bütçe dışı hükümlerin taslakta yer almaması amaçlanmıştır.
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul etmeyenler...
Önergeler kabul edilmemiştir.
9’uncu
maddeyi oylarınıza sunuyorum: Kabul edenler... Kabul etmeyenler... Madde kabul edilmiştir.

10’uncu
maddeyi okutuyorum:
Mahalli idarelere ilişkin işlemler
MADDE 10- (1) Maliye
Bakanlığı bütçesinin;
a) 12.01.31.00-06.1.0.07-1-05.2 tertibinde yer alan ödenek, 13/1/2005 tarihli
ve 5286 sayılı Kanun uyarınca il özel idarelerine devredilen personelin aylık ve
diğer her türlü mali ve sosyal haklarına ilişkin ödemelerini karşılamak üzere il
özel idarelerine,
b) 12.01.31.00-06.1.0.08-1-07.1 tertibinde yer alan ödenek, Köylerin Altyapısının
Desteklenmesi Projesi (KÖYDES) kapsamında köylerin altyapı ihtiyaçları için il özel
idareleri ve/veya köylere hizmet götürme birliklerine,
c) 12.01.31.00-06.1.0.09-1-07.1 tertibinde yer alan ödenek, Su Kanalizasyon
ve Altyapı Projesi (SUKAP) kapsamında belediyelerin içme suyu ve atıksu projelerini
gerçekleştirmek üzere İller Bankası Anonim Şirketine, 
tahakkuk ettirilmek suretiyle kullandırılır. SUKAP kapsamında ihtiyaç olması
hâlinde genel bütçe kapsamındaki ilgili kamu idaresi bütçesine veya özel bütçeli
idare bütçesine ödenek aktarılabilir. Bu fıkra kapsamında ilgili idarelere yapılan
Hazine yardımları haczedilemez ve üzerine ihtiyati tedbir konulamaz.
(2) Birinci fıkranın (a) bendine göre yapılacak ödemelere ilişkin usul ve
esaslar İçişleri Bakanlığı ve Maliye Bakanlığı tarafından birlikte belirlenir. 
(3) Birinci fıkranın (b) ve (c) bentlerinde yer alan ödeneklerin, 2017 Yılı
Yatırım Programında belirlenmesini müteakip, KÖYDES Projesi için iller bazında;
SUKAP için ise belediyeler bazında dağılımı, kullandırılması, izlenmesi ve denetimine
ilişkin usul ve esaslar Yüksek Planlama Kurulu tarafından karara bağlanır.
BAŞKAN
– 10’uncu madde üzerinde gruplar adına ilk söz, Milliyetçi Hareket Partisi Grubu
adına Bursa Milletvekili Kadir Koçdemir’e aittir. 
Buyurun
Sayın Koçdemir. (MHP sıralarından alkışlar) 
Süreniz
on dakikadır. 
Buyurun.

MHP
GRUBU ADINA KADİR KOÇDEMİR (Bursa) – Sayın Başkan, saygıdeğer milletvekilleri; sözlerimin
başında yüce heyetinizi saygıyla selamlıyorum. 
Türkçenin
büyük şairi Ali Akbaş’ın Bosna’da tecavüze uğrayarak hamile kalan bir annenin ağzından
yazdığı, yine Bayram Bilge Tokel’in çok güzel bir şeklide bestelediği “Bizim için
çalar çanlar,/ Kana bulandı Balkanlar./ Gözlerimiz yolda kaldı,/ Ey insanlar! Ey
insanlar!” diye devam eden şiirine konu olan katliamdan çeyrek asır sonra bugün
Halep’te çok ciddi bir katliam yapılmaktadır. Burada tabii yüreğimiz yanıyor. Bu
katliamı dualarımızla, elimizden ne geliyorsa onunla engellemeye çalışıyoruz ama
bunu yaparken tabii ki gerçekleri görmemiz de gerekmektedir. Bir güzel söz var,
der ki: “Savaşın ilk kurbanı hakikattir, savaşın ilk öldürdüğü şey hakikattir.”
Eğer biz herhangi bir İnternet sitesinden Suriye’deki toprakların hangi gruplarda
olduğunu günlük olarak, iki günde bir gösteren haritalara bir bakarsak, Halep’in
doğusunda, bu Hatay istikametinden gelen koridorun kapanmasından ne kadar gün, ay
geçtiğini de görürüz. Maalesef, Halep’te doğru dürüst bir muhabiri bile olmayan,
bu sürecin en büyük müsebbibinin, kuzeyimizdeki komşumuzla 27’sinde bir araya geleceğiz,
çok güzel, onlarla bu işi çözmek için görüşmeler yapıyoruz, yine, doğumuzdaki komşumuz
ve onun oradaki milisleri tarafından olduğunu, bir kere, unutmamamız gerekiyor.

Türk
basınının hiçbirinde yer almadığı hâlde, beğenmediğimiz, ikide bir çifte standartla
itham ettiğimiz uluslararası kuruluşlar 30 binden fazla kadının tecavüze uğradığını
haber vereli bir-bir buçuk ay oldu. Bizim neyimiz var oradan haber alacak ki burada
dert ediyoruz? Efendim, bu zamana kadarki kendi yaptığımızı, yapamadığımızı da sorumlu
bir şekilde de önümüze koymamız lazım.
Cenab-ı
Allah öyle yaratmış, insanın fıtratında kendisini sürekli teyit etme gibi bir tarafı
var. Hani derler ya herkesin aklını pazara çıkarmışlar, üzerine hiçbir şey yazmamışlar,
sonra insanları salmışlar, pazara gitmişler ve herkes kendi aklını almış. Bu insani
bir şey, kendimizi savunma doğru bir şey ama arkadaşlar, insani olan başka hasletler
de var. Bunlardan birisi utanma, birisi de merhamet. Eğer, bu iki haslet bir insanda
varsa insan nereye düşerse düşsün, nereye savrulursa savrulsun oradan yeniden bir
başlangıç yapabilir ama utanması ve merhameti gitmişse, kendini teyit adına bu iki
duyguyu köreltmişse o zaman işimiz zor demektir.
Yine,
bu konunun, devlet birikiminin, diplomasi birikiminin bir tarafa atılmasının nelere
yol açabileceğini göstermesi bakımından bundan sonraki kendi tavırlarımız için de
hayırlara vesile olmasını diliyorum.
Yine,
son günlerde zirveye ulaşan, “Artık bıçak kemiğe dayandı.” dedirten terör olaylarının
da bir an önce bitmesi, bunlara karşı müşterek tavrın meyve vermesi ve teröre karşı
yaptığımız bu mücadelenin bizi 80 milyon olarak büyük ve onurlu, şerefli bir aile
olma duygusunu hisseden bir toplum hâline getirmeye vesile olmasını diliyorum, yani
ayrışmaya, birbirimizle kamplaşmaya değil, birbirimizi kucaklamaya, birbirimizin
kıymetini bilmeye vesile olmasını diliyorum. Orada da yine birlikte yaşamayla ilgili
yüzlerce, binlerce yıllık birikimimizin devre dışı bırakılmaması gerektiğini bir
kere daha hatırlatmak istiyorum. 
Bundan
önce burada söyledim, dedim ki: Göz bildiğini görür. Hükûmetimiz belediye kadrolarından
geldi. Diğer kadrolardan gelenler de bir kişiye tabi oldukları için belediyelerde
olan alanlarda 10 liralık işi 12 liraya yapsalar bile, 15 liraya yapsalar bile bir
şeyler yapıldı: Havaalanı, bölünmüş yol, sosyal yardım, alt geçit, üst geçit. Ama
belediyede olmayan alanlarda, diplomaside, adalette, emniyette, istihbaratta, yargıda,
eğitimde, burada rakamlarını üzülerek verdiğim için… Ben bir Türk milliyetçisiyim
ve Türk milliyetçisinin nihai hedefi, bu toplumu milletler ailesinde itibar bakımından,
prestij bakımından en üst sıraya getirmektir. Bizim hedefimiz, bir insana sorulduğunda
“Bilmediğiniz bir ülkede bir odada 2 kişi kalacaksınız, aşağıda diğer milletlerden,
şu, şu milletlerden insan var, kiminle kalmak istersiniz?” denildiğinde kahir ekseriyetle
“Türk’le beraber kalmak isterim.” cevabının olmasıdır. Onun için bu istatistikler
bizi duyanlardan daha fazla yaralıyor ama bu istatistiklerin verdiği bir hakikat
var: Özellikle altı, yedi senedir bütün alanlarda sekiz sıra, on sıra geriye doğru
gidiyoruz. 
Bunu
ben anlıyordum, hani belediyeden gelindi, insan bildiği işi yapar, bildiğini görür
ama maalesef mahallî idareler alanında da Türkiye iyiye gitmiyor arkadaşlar. Ben
o zaman aktif görevdeydim bürokrat olarak, bir mahallî idare birimi olan özel idarenin
de başındaydım. Bu bütünşehir gelirken, etrafımda bununla ilgili -hasbelkader literatürü
de takip eden bir insanım- ne bir literatürde tartışma oldu bütünşehir gelsin diye
ne bir talep var… Bana birisi göstersin, 2013’ten önce böyle “Büyükşehir olmalıdır.”
diye -2010’da, 2011’de- bir yazı, bir tartışma vesaire… Bir kişi sabahleyin bunu
dedi, hatta ilçe belediyeleri buraya toplandı vazgeçireceğiz diye ama Kızılcahamam’da,
zannediyorum, bir toplantı yapıldı, ondan sonra herkes kanaatini değiştirdi. Bu,
mahallî idarelerde mahallî, medeni, müşterek ihtiyaçların giderilmesiyle ilgili
müktesebata aykırıdır arkadaşlar. “Subsidiarite ilkesi” diyoruz, “hizmette yerellik”
diyoruz; bu Hükûmet de bunu çok yüksek sesle dillendirdi, nedir bu? Bir hizmet,
prensip olarak, vatandaşa en yakın idari birim tarafından yerine getirilmeli. Eğer
o idari birim bu hizmeti hiç yapamıyorsa ya da etkin bir şekilde yapamıyorsa ancak
ondan sonra bir sonraki birim bunu üstlenmeli. 
Bugün
köylerimizin tüzel kişiliği ortadan kaldırılmıştır. Tüzel kişilik de -bakın, hukuk
“kişilik” diyor- bir kişiliktir. Üç yüz, beş yüz yıldan beri, bazıları, benim köyüm
gibi altı, yedi yüz yıldan beri birlikte yaşayan, köy derneğinde bütün seçmenlerin
karar organı olduğu, demokrasinin beşiği olan köyleri ortadan kaldırdık. İnsanların,
orada karar alma, gündem oluşturma, kendi meselesini çözme konusunda kapasite ve
kabiliyetlerinin gelişmesinin önünü durdurduk. 
İlçe
belediye başkanlarımız şu anda memur hükmündedir ve ilçe belediye başkanları çöp
toplamaktan başka herhangi bir etkin, yetkin göreve sahip değildir bütünşehirler
içinde. Vatandaşımızın da kafası allak bullaktır. Hangi konudan şikâyet etse, kime
ulaşsa o diğerini göstermektedir. Büyükşehire ulaşabilirse -ki zor- “Efendim, ilçe
belediye başkanımıza biz orada verdik, o yapacak.” İlçe belediye başkanına ulaştığında
“Efendim, kanunen bu mezarlık işi, kanalizasyon işi, su işi büyükşehirdedir.” İnsanımız
derdini anlatacak bir yer bulamamaktadır. Bu konular düzenlenirken, gene şu anda
hiç tartışma da olmadığı hâlde bir kahvaltıda baktık, bu bütünşehirlerin sayısının
60’a çıkarılması gündemdedir. Bari bu sefer bu konuyu masaya yatıralım, dünyada
denetimle, kaynakların etkin kullanımıyla ilgili alınan tedbirler nedir, bunların
nasıl sonuçları olmuştur, bu tecrübeden istifade edelim. Akıllı insan başkalarının
tecrübelerini bizzat yaşayarak tecrübe etmeden kararlarına dâhil eden insandır;
akıllı devlet de böyle bir devlettir, böyle davranan bir devlettir. Unutmayalım
ki ülkemiz, herkesin kendi yanılgısını, hevesini tatbikata geçirip daha sonra döndüğünde
“Aldanmışım, yanılmışım.” diyeceği kadar kapasitesi, kaynağı çok olan bir ülke değildir.
O bakımdan,
ben, bu bütçede de Anayasa Mahkemesi kararlarının dikkate alınmaması gibi aynı tutumun
devam ettiğini ifade ediyor, hepinize saygılar sunuyorum. (MHP sıralarından alkışlar)

BAŞKAN
– Teşekkür ediyorum Sayın Koçdemir.
İkinci
söz, Cumhuriyet Halk Partisi Grubu adına İzmir Milletvekili Kamil Okyay Sındır’a
aittir.
Sayın
Sındır, buyurun. (CHP sıralarından alkışlar) 
CHP
GRUBU ADINA KAMİL OKYAY SINDIR (İzmir) – Sayın Başkan, değerli milletvekilleri;
2017 Yılı Merkezi Yönetim Bütçe Kanunu Tasarısı’nın 10’uncu maddesi üzerine Cumhuriyet
Halk Partisi Grubu adına söz almış bulunuyorum. Genel Kurulumuzu ve yüce milletimizi
saygıyla selamlıyorum.
Değerli
milletvekilleri, öncelikle sözlerime 10 Aralık günü İstanbul Beşiktaş’ta yaşanan
ve bütün ulusumuzu derin bir yasa boğan hain terör saldırısına değinerek başlamak
istiyorum. İstanbul’da, Beşiktaş’ta yaşadığımız hain saldırı ve yitirilen 44 can,
44 şehidimiz, ocaklara düşen 44 ateş… Bu vesileyle, bu alçakça saldırıda şehit olan
polislerimize ve sivil yurttaşlarımıza Allah’tan rahmet, kederli ailelerine, sevenlerine
ve bütün milletimize başsağlığı ve sabır, yaralılarımıza da acil şifalar diliyorum.
Dünya
İnsan Hakları Günü’nde insanlığa karşı apaçık suç işleyen bu saldırının faillerini,
azmettiricilerini ve arkasındaki güçleri bir kez daha lanetliyoruz. Bütün dünyada
olduğu gibi Türkiye’de de kamu düzeninin sağlanması, huzur ve güven ortamının kurulması,
terörle mücadele edilmesi, doğal olarak, o ülkeyi yönetenlerin yani hükûmetlerin
asli görevidir. Tekrar söylüyoruz: Cumhuriyet Halk Partisi terörle mücadelede Hükûmete
her türlü desteği vermeye hazırdır. 
Değerli
milletvekilleri, bu acı olay ve bunun gibi yüzlercesini geride bıraktığımız menfur
saldırılar sonrasında, dirayeti olan ve terör belasından bu ülkeyi kurtarma azmi
ve kararlılığında olduğunu iddia eden bir iktidardan, bugün bu devleti yönetme sorumluluğunu
almış bulunan Hükûmet yetkililerinden normal şartlar altında, yani normal siyasi
ahlak ve sorumluluklarının gereği olarak ne beklenir? Herhâlde bugüne kadar işe
yaramamış olan, iflas etmiş olan politikalarını itiraf etmeleri ve ülkemizin bekası
için akılcı, bilimsel, tutarlı, katılımcı ve demokratik çözüm önerileri sunmaları,
değil mi? Peki, iktidar sahipleri ne yaptılar? Bir sayın bakan çıktı ve polisimize
yaptığı bir konuşmada “Allah nasip ederse ben de şehit olayım, inşallah sizler de
şehit olun.” tavsiyesinde bulundu. Benzeri bir konuşmayı Ağustos 2015’te bir başka
sayın bakan da yapmıştı ve “Benim amacım, Allah nasip ederse, şehit olmaktır.” demişti.
Aman sayın bakanlar, biliyoruz, vatan için şehit olmaya hazırsınız. Ancak, şehit
olmayı değil de her gün şehit verdiğimiz terör faaliyetlerini bitirmeyi, vatanımıza
ve milletimize hizmet etmeyi deneyiniz. Allah’a hizmet etmek istiyorsanız önce halka
hizmet etmeyi deneyiniz. Bu halk size şehit olmanız için değil, kendisine hizmet
etmeniz için görev verdi. 
Çaresizlik,
çözümsüzlük ve zavallılık içerisinde olan ve Yüce Allah’ımızın adını kullanarak
sadece kendilerinin himaye edildiklerini düşünen iktidar sahiplerine soruyorum:
Peki, ya siz memurumuzu, işçimizi, esnafımızı, çiftçimizi, köylümüzü, emeklimizi,
işçimizi, ezcümle bütün yurttaşlarımızı himaye edebiliyor musunuz? Polisimizin,
askerimizin haklarını koruyabiliyor musunuz? Mesela, sormak istiyorum: 10 Aralıkta
Beşiktaş Stadı’nda görev yapan ve sadece orada değil, yurdumuzun her köşesinde her
gün, hafta sonu demeden, spor müsabakalarında, toplumsal olaylarda, gece gündüz,
bayram seyran demeden, cumartesi pazar demeden verilen her göreve hiç tereddüt etmeden
giden ve hatta “Belki de akşama eve dönemeyebilirim.” düşüncesiyle her evden ayrılışında
anasıyla, babasıyla, eşiyle, yavrularıyla, sevdikleriyle helalleşerek görevine giden,
kimi zaman memleketin her köşesindeki kontrol noktalarında her an silahlı teröristlerle,
canlı bombayla veya bomba yüklü araçla karşı karşıya kalma riskine rağmen vatanı,
milleti için gözünü kırpmadan şehit olmaktan hiçbir tereddüdü dahi olmayan polisimizi
himaye edecek misiniz? Özlük haklarını verecek misiniz? 3600 ek gösterge verecek
misiniz? Normal çalışma sürelerinin dışındaki görevlerine ücret, harcırah ödeyecek
misiniz? Çalışma sistemi koşullarını insani düzeye getirecek misiniz? 
Değerli
milletvekilleri, madde hakkındaki görüşlerime girmeden önce bir talebimi de ifade
etmek isterim. Başbakan Sayın Binali Yıldırım Ödemiş’te, Erzincan’da yapmış olduğu
konuşmada kendi ağzından aynen şu ifadeyi kullanmıştır: “Geçtiğimiz on beş yıl içerisinde
tarım ve hayvancılığa verdiğimiz destek tam 90 milyar lira, yanlış duymadınız, tam
90 katrilyon; helalühoş olsun.” Esasen çiftçilerimizin hakkı olan desteklemenin
ne kadar eksik verilmiş olduğunu itiraf etmiştir. Zira, Tarım Kanunu’nun 21’inci
maddesini hepimiz çok iyi biliyoruz, bu kürsüden de defalarca ifade edildi: “Tarımsal
destekleme programlarının finansmanı, bütçe kaynaklarından ve dış kaynaklardan sağlanır.
Bütçeden ayrılacak kaynak, gayrisafi millî hasılanın yüzde 1’inden az olamaz.” Bu
hüküm gereği on beş yıllık AKP İktidarı döneminde toplamda en az 156 milyar lira
kanuni destekleme yapılması gerekirken -ki bu Haziran 2016’ya kadar- Sayın Binali
Yıldırım ısrarla 90 milyar verildiğini söyleyerek aslında 66 milyar lira eksik ödeme
yapılmış olduğunu açıkça itiraf etmiştir. Sayın Başbakan, sizlerden ricam, çiftçimizin
yasal ve helal hakkı olan, eksik ödemiş olduğunuz 66 milyar lira borcunuzu da lütfen
derhâl çiftçimize ödeyiniz, eminim faiz maiz de istemeyeceklerdir. 
Değerli
milletvekilleri, 2017 Yılı Merkezi Yönetim Bütçe Kanunu Tasarısı’nın 10’uncu maddesi
KÖYDES ve SUKAP projeleri kapsamında ödeneklerin kullandırılma usul ve şekilleri
konusunda hükümler içeriyor. Bilindiği gibi, 2005 yılına kadar köylerimize yol,
su, kırsal altyapı ve benzeri bütün yatırım ve hizmetleri götüren Köy Hizmetleri
Genel Müdürlüğünün bu iktidar döneminde tasfiyesi sonrası, taşınır ve taşınmaz bütün
varlıklarının ve vasıflı personelinin il özel idarelerine, İstanbul ve Kocaeli’de
büyükşehir belediye başkanlığına devirleri sonrasında köylerimiz uzun bir dönem
hizmet yoksunu bir duruma sokulmuştur maalesef. 
2012
yılında yayımlanarak yürürlüğe giren 6360 sayılı Büyükşehir Yasası’yla yapılan düzenlemelerin,
topraklarımız ve özellikle meralarımız bakımından giderilmesi imkânsız sonuçlar
doğuracağını dün söyledik ve bugün de söylemeye devam ediyoruz. Bildiğiniz gibi,
söz konusu kanunla 34.434 olan köy sayısı 18.214’e geriledi. 1.977 olan belde sayısı
394’e düşürüldü. 16.220 köy ve 1.583 belde bir anda mahalle yapılarak şehirlere
bağlandı ve köy statüsünü yitirdi. Böylece köy ve beldelerin tüzel kişiliği ortadan
kaldırıldı. 2012’de yüzde 77,3 olan kentli nüfus oranı 2013’te bir anda yüzde 91,3’e
yükseltildi yani 17 milyonu aşan köylü nüfusu bir kalemde 6 milyona düşürüldü. E,
tabii, kâğıt üzerinde memlekette köy kalmayınca KÖYDES projesinin yükü de azaltılmış
oldu. Şaka gibi, değil mi?
6360
sayılı Kanun’la mahalleye dönüşmüş olan köylerde köy tüzel kişiliğine ait tüm varlıklar
belediyelere devredilmiş, tarım arazileri, meralar ve yaylakların imara açılmasının
önü açılmıştır. Böylelikle, tarımsal üretimden zaten kazanç sağlayamayan çiftçinin,
elindeki araziyi satıp üretimden çekilmesi için de zemin hazırlanmıştır. 
Büyükşehir
belediyelerinin önemli bir kısmının, tarımsal sulama hizmetleri başta olmak üzere,
tarımsal kırsal altyapı hizmetlerini yerine getirmede, parasal ve insan kaynakları
bağlamında yetersiz kaldığı ve merkezî yönetimin sorumluluğunda olduğu düşünülerek
de ilave kaynak verilmeyen bu hizmetlere bütçelerinden kaynak ayırmada isteksiz,
hatta kayıtsız kaldıkları da gözlemlenmektedir. 
6360
sayılı Kanun’la kapatılan il özel idarelerinin sorumluluklarının büyükşehirlere
devredilmesine rağmen mahalleye dönen köylerimizin KÖYDES yani Köylerin Altyapısının
Desteklenmesi Projesi ve SUKAP, Su Kanalizasyon ve Altyapı Projesi kapsamında desteklerden
yararlanmalarının da önüne geçilmiş oldu yani kısaca, mahalle statüsü verilmiş olan
ancak aslen köy olan 16.223 köyümüzün KÖYDES’ten yararlanabilmeleri artık mümkün
değildir.
Diğer
yandan, “…ödeneklerinin 2017 Yılı Yatırım Programında belirlenmesini müteakip, KÖYDES
Projesi için iller bazında; SUKAP için ise belediyeler bazında dağılımı, kullandırılması,
izlenmesi ve denetimine ilişkin usul ve esaslar Yüksek Planlama Kurulu tarafından
karara bağlanır.” hükmü ise bir başka endişeyi beraberinde getirmektedir. 
Başbakan
ve 7 bakandan oluşan yani Hükûmet yetkililerinden oluşan YPK’nın KÖYDES ve SUKAP
ödeneklerinin hangi özel idarelere, hangi belediyelere hangi kriterlere göre dağıtılacağı
ve ne kadar adil olabilecekleri konusunda endişelerimiz olduğunu söylemem gerekir.
Böylesi ödenek dağıtımlarından bağımsız ve tarafsız kurullar tarafından, önceden
belirlenmiş, nesnel, ölçülebilir, denetlenebilir nitelikte kriterlerle dağıtımın
olması gerektiğini söylemeye bile gerek yok. 
Değerli
milletvekilleri, dün bu kürsüden Orman ve Su İşleri Bakanı Sayın Veysel Eroğlu da
Bakanlığın çalışmaları hakkında bilgilendirme yaptı ve GAP hakkında konu gündeme
geldi. Şunu özellikle belirtmek istiyorum ki 1,8 milyon hektar alanın sulamaya açılmasını
öngören projenin şu anda yüzde 26’lık kısmı tamamlanmıştır…
(Mikrofon
otomatik cihaz tarafından kapatıldı)
KAMİL
OKYAY SINDIR (Devamla) – …AKP iktidarının on beş yıllık döneminde ise sadece yüzde
15’lik kısmı.
Sayın
Başkan, değerli milletvekilleri; sözlerimi burada sonlandırırken 2017 yılı merkezî
yönetim bütçesinin ülkemize, milletimize hayırlı olmasını diliyorum.
Yüce
milletimizi saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum Sayın Sındır.
Söz
sırası Halkların Demokratik Partisi Grubu adına Muş Milletvekili Ahmet Yıldırım’a
aittir.
Buyurun
Sayın yıldırım. (HDP sıralarından alkışlar) 
HDP
GRUBU ADINA AHMET YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri, bizleri televizyonları başında izleyen değerli
halkımız ve değerli Meclis emekçisi arkadaşlarım; hepinizi saygıyla selamlayarak
başlamak istiyorum.
Gerek
Türkiye’de gerekse Orta Doğu ve dünyanın farklı yerlerinde, gerçekten, kötülüklerin
sıradanlaştığı, akan kanın her geçen gün, maalesef, sıradan duygularla karşılandığı
günlerden geçiyoruz. En son, 100 bini aşkın insanın Halep’te yaşam mücadelesi verdiği,
açlık mücadelesi verdiği, temel ihtiyaçlarını karşılayamadığı bir trajediyle son
birkaç günümüzü geçiriyoruz. Ancak unutulmamalıdır ki her ne kadar son birkaç günde
Halep’te artmış olan insanlık suçuna dair uygulamalar bugünün sorunu değildir. Halep
sadece üç beş gündür bir trajedi yaşamıyor. Halep ve Suriye topraklarının büyük
bir bölümü beş yılı aşkın bir süredir bu trajediyi kesintisiz yaşıyor. Belli dönemlerde
sağlanan kısmi anlaşmalarla tansiyon düşmüş olsa bile, insanlığa dair suçlar azalmış
olsa bile hiçbir zaman kalıcı bir istikrar orada sağlanamamıştır. 
Yine,
özellikle Türkiye’de farklı siyasi çevrelerin ve Hükûmetin son günlerde Halep’te
insanlığa karşı işlenen suçlara dair göstermiş olduğu hassasiyeti anlamlı bulmakla
birlikte bunun sadece Halep’e indirgenmesi ve sadece Halep’teki birkaç günlük uygulamaya
indirgenmesi geçici bir çözüm dışında hiçbir şeye hizmet etmeyecektir. Türkiye ne
yapabiliyorsa ülke olarak varını yoğunu ortaya koymalı, başta Halep olmak üzere
Suriye’de barışçıl bir ülke olmanın koşullarına katkı koyabilmelidir. Bu anlamda
Halep’te yaşanan trajediyi giderebilme konusundaki çabalar Bab’a yapılan operasyonlardan
daha evladır bizim için. Türkiye eğer içte ve dışta ilkeli ve istikrarlı bir tutum
belirleyemezse asla ama asla uluslararası düzlemde söylemlerinin ve politikalarının
inandırıcılığının olmasını hiç kimse bekleyemez. Bir yandan Bab’a operasyon yapılıyor,
bir yandan Suriye’nin farklı bölgeleri için farklı ülkelerle birbirine zıt ve çelişkili
sözleşmeler ve anlaşmalar, görüşmeler yapılıyor, bir yandan İran-Rusya hattıyla
Suriye’nin belli bölgeleri için görüşmeler yapılırken bir yandan Avrupa ve ABD’nin
oluşturmuş olduğu koalisyon güçleriyle görüşmeler yapılıyor. Bunlar oradaki insanların
sorunlarına kalıcı çözümler üretmek yerine dönemsel pragmatik girişimler dışında
başka bir şey değildir. Şimdi, şunu soruyorum: Allah aşkına, gerek ülke içinde gerekse
yurt dışında, Türkiye’nin, Suriye’de insancıl bir politika izlediğini, Suriye’de
istikrarın sağlanmaya çalışılmasına, kalıcı bir barışın tesis edilmesine dönük bir
pozisyonunun olduğunu biz şu dünyada çevreye ne kadar inandırtabiliyoruz? Türkiye
gerçekten, Suriye’yi oluşturan bütün halkların, bütün dinlerin, bütün mezheplerin
kendisini mutlu hissedebileceği ve yarınlara güvenle bakabileceği bir politikanın,
bir dış politikanın sahibi midir? Yine, Sayın Başkan aradan sonra yaptığı o anlamlı
açıklamasında, dünyanın birçok çevresinde yaşanan trajediler ile doğal olarak bugün
Halep’te yaşanan trajediyi kıyaslama gibi bir söylemde bulundu. Bunu anlamlı ve
değerli buluyoruz. Ancak, geçen yıl bu vakitler, ülkenin kötüye gittiğini, ülkenin
doğusunda ve güneydoğusunda Kürtlerin yoğun yaşadığı yerlerde kamu güvenliği adına
orantısız güçlerle insanların ve sivil yerleşim alanlarının ciddi zararlar gördüğünü
söylediğimizde -üzülerek ifade ediyorum- Hükûmet yetkililerinden ve iktidardan veya
Meclis yönetimimizden duyarlı, bugünküne benzer minvalde bir açıklamayı görememiş
olmanın üzüntüsünü yaşıyoruz. Biz, bundan dört ay önce neden Şırnak ve Hakkâri’nin
il olmaktan çıkarılmaya çalışıldığını Şırnak’ın kapıları açıldıktan, sokağa çıkma
yasağı kaldırıldıktan ve biz Şırnak’a intikal ettiğimizde aslında bir ilin ortada
kalmadığını gördükten sonra anladık. 
Sayın
Başkan ve değerli milletvekili arkadaşlarım; bugün, Türkiye 81 ile sahip olabilir
ama 81 tane il merkezine sahip değildir, 80 tane il merkezi vardır. Bugün, Şırnak’ın
kent merkezi yoktur; orada sadece emniyet, askeriye, adliye, valilik ve resmî kurumlar
vardır. Yine ifade edeyim, asla bu söylemlerim Halep’e yapabileceklerimizi engelleme
değildir. Ne yapabiliyorsak el birliğiyle yapmalıyız. Ancak, bugün Şırnak’ta on
binlerce insan çadır dahi bulamıyor. Ciddi ciddi barınma ihtiyacı yaşıyor, ciddi
ciddi açlık problemi yaşıyor. Bunu, neye gerekçelendirirseniz gerekçelendirin ama
ortada, hâlâ insanların kendi temel ihtiyaçlarını karşılayamadığı ve bunun birçok
yerleşim biriminde süregittiği bir ülke gerçekliğiyle karşı karşıyayız.
Cizre’de,
Sur’da, Yüksekova’da farklı seyretmemiştir ve ilginçtir, biz, geçen yıl bu vakitler,
bu gidişin bu ülkenin geleceği açısından iyi bir gidiş olmadığını söylediğimizde
oturup kalkan iktidar sahipleri, 15 Temmuzdan sonra istisnasız operasyonların yapıldığı
ve sivil ölümlerine neden olan bütün il merkezlerindeki operasyon komutanlarını,
sonradan terör örgütü olarak ilan edilen Gülenci subaylar ve güvenlik güçlerinin
elemanlarından müteşekkil bütün kadroları içeriye attılar. Bu, iktidarın siyasi
sorumluluğunu ortadan kaldıramaz. Bugün, Şırnak operasyonunun komutanı içeride,
Yüksekova operasyonunun komutanı terörist suçlamasıyla içeride; Sur’un, Nusaybin’in,
Cizre’nin hakeza öyledir.
Şimdi,
hâlâ geçen yıl bu vakitler yaşanan ve trajediye tekabül eden uygulamaların arkasında
mıyız, değil miyiz? Arkasındaysak o terörist olarak suçlanan komutanların içeride
olma hâlini masum görmemiz lazım bizim. Onlar yaptılar ve terörist suçlamasıyla
içerideler şu anda. 
Değerli
milletvekilleri, şunu ifade edelim: Gerçeklerle yüzleşmek, hakikatle yüzleşmek yarına
daha güvenli hazırlıklar yapmamızı beraberinde getirir. George Orwell’in söylediği
üzere, bir topluluk hakikatten ne kadar uzaklaşırsa onu dile getirenlerden o kadar
çok nefret eder. “Bir topluluk gerçeklerden, hakikatlerden ne kadar uzaklaşırsa
o hakikatleri dile getirenlerden o kadar çok nefret eder.” diye George Orwell söylüyor.
Değerli
milletvekilleri, şimdi, Sayın Maliye Bakanımızı bütçe sürecinde ilk bir iki gün
gördük ve son bir iki gündür görmüşken birkaç dakika özellikle rakamlar üzerinden
bir iki hususu hem bilgisine hem sorularla cevap vermesi üzere kendi dikkatine sunuyorum:

Şimdi,
Sayın Bakan, ben, özellikle Plan ve Bütçe Komisyonu üyesi olarak -iki bütçe dönemi
geçirdik sizinle- bürokratlarınızla birlikte yaptığınız çalışmaları, çabaları asla
küçümsemem. Ülkenin bu mali krizden ve küresel etkilerden de en az hasarla bu süreci
atlatması için bir çabanız var ama öyle bir ülke gerçekliğine dönüştük ki artık
sizin çabalarınızın kifayet etmediği bir ekonomik tabloyu ve süreci yaşıyoruz. Keşke
bu ülkenin ekonomik yönetimi sadece sizin ve bürokratlarınızın elinde olsaydı, eminim,
çok daha iyi sonuç ortaya çıkarırdı. Ama, neredeyse -sözümü mazur görün ve size
dönük değil- bir paralel ekonomi yönetimini Cumhurbaşkanlığı Sarayı’nda kurmuş olan
ve oradaki akıl hocalarının, ekonomiyle ilgili akıl hocalarının geriye dönük başarısızlık
öyküsü ortadayken bu ülkenin düze çıkması mümkün değildir. Merkez Bankası faizlerine
müdahale eden, dolar bozdurup alma süreçlerine müdahale eden bir Cumhurbaşkanlığı
ve Hükûmet yönetimiyle karşı karşıyayız. 
Sayın
Bakan, 2 rakam veriyorum. Dolar mevduatı, Cumhurbaşkanının halka “Dolar bozdurun.”
çağrısı yaptıktan sonra bütün bankalardaki dolar mevduatı 27 milyar dolar arttı
mı, artmadı mı? Yani, insanlar, belki 3-5 kuruşu olan, destek olsun diye bunu yapmış
olabilir ama 27 milyar dolar mevduat artmıştır, alım artmıştır açıklamalardan sonra.

Bir
diğeri Sayın Bakan, bütçemiz 641 milyar TL. Bakın, siz ekim ayının sonunda bütçenin
taslağını bizim Plan Bütçe Komisyonuna sunduğunuzda kurumuz 3,07’ydi ve o 641 milyar
lira 208,7 milyar dolardı; bugün ise -bugünkü kur üzerinden az önce hesapladım,
ne kadarmış- 181,4 milyar dolar. Bir defada 28 milyar dolarımız uçtu gitti Sayın
Bakan ve uluslararası rekabette, ihracatta, ithalatta ilişkilerimizi hâlâ döviz
üzerinden kurguladığımıza göre, neredeyse biz paramızın yüzde 13’ünü, bütçemizin
dış ilişkilerdeki değerinin yüzde 13’ünü kaybetmiş durumdayız diyorum. 
Bütün
Genel Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum. 
Sayın
Muş, buyurun. 
MEHMET
MUŞ (İstanbul) – Sayın Başkan, burada yapılan konuşmada Hükûmete yönelik eleştiriler
ortaya koymuştur, onlara Bakan zaten takdir ettiği noktada cevap verir. Fakat, bizim
ülkeyi kötüye götürdüğümüzü, burada kendilerinin uyarılar yaptığını ve güneydoğu
ve doğuyu çok daha kötüye götüren politikalar izlediğimizi sarf etmiştir. Bu açık
bir sataşmadır grubumuza dair. Bu açıdan söz istiyorum 
BAŞKAN
– Buyurun Sayın Muş. 
Lütfen
yeni bir sataşmaya meydan vermeyelim. (AK PARTİ sıralarından alkışlar) 
AHMET
YILDIRIM (Muş) – Sayın Başkan, ben asla karşı değilim, kendi düşüncesini ifade etsin
ama parti grubuna dönük bir cümlem yoktur ya, Allah aşkına Sayın Başkan. 
BAŞKAN
– Kendi grubuna ait bir algı içerisinde, öyle yaptığınızı… 
BEHÇET
YILDIRIM (Adıyaman) – Hayır, öyle bir şey yok ki yani. 
AHMET
YILDIRIM (Muş) – Ama bu algı üzerinden somut bir şey gösteremezsiniz Sayın Başkan
ya. 
FİLİZ
KERESTECİOĞLU DEMİR (İstanbul) – O zaman, Sayın Başkan, bugün tamamen böyle herhâlde
gidecek, sizin açınızdan öyle olması lazım. 
BAŞKAN
– Buyurun. 
VI.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş, Muş Milletvekili Ahmet Yıldırım’ın
433 sıra sayılı 2017 Yılı Bütçe Kanunu Tasarısı’nın 10’uncu maddesi üzerinde HDP
Grubu adına yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET
MUŞ (İstanbul) – Sayın Başkan, değerli milletvekilleri; ülkemizin belli bölgelerinde
yaşanan hadiselerle alakalı bu kürsüden defaatle aslında açıklamalar yaptık. Fakat,
hafızayıbeşer nisyan ile maluldür, aynı açıklamaları yapmak durumundayız. 
Bakın,
PKK terör örgütü Suriye’nin kuzeyinden esinlenmiş, oradaki uzantısının yaptığının
aynısını Türkiye’nin içinde de yapmak istemiştir. Özellikle, dikkat edin, seçtiği
il ve ilçe merkezleri Türkiye’nin Suriye sınırında olan merkezlerdir ağırlıklı ve
burada kantonvari bir yapılanma içerisine girmek istemiştir, burada kendisine bir
egemenlik alanı oluşturmaya çalışmıştır. 
Şimdi,
Türkiye Cumhuriyeti sınırları içerisinde devlet hiçbir şekilde buna müsaade edemez.
AK PARTİ iktidarı vardır bugün, Adalet ve Kalkınma Partisi bugün milletimizin teveccühüyle
göreve gelmiştir, buna müsaade etmesi söz konusu değildir. 
Bakın,
Halep ile oraların karıştırılması büyük bir talihsizliktir. Halep’te sivil insanlar,
şehirler yok edilirken Türkiye Cumhuriyeti devleti kendi illerine karşı niye bir
operasyon yapsın? Orada yapılan operasyonlar terör örgütlerinin, teröristlerin şehir
merkezlerinden temizlenmesi adına yapılan bir mücadeledir. Orada yaşayan vatandaşlarımızın
canlı kalkan olarak kullanılmasının engellenmesine yönelik yapılan bir mücadeledir.
Şehirlerin içerisine, sokaklara, binalara tuzaklama yapacak; ee devlet bunları tabii
ki temizlemek suretiyle buranın etkisiz hâle getirilmesini sağlayacaktır, maksat
budur. 
Ve
şu an, oradaki tahribattan sonra, operasyonlar sırasında yıkılan evlerin veya yerleştirilen
bombaların temizlenmesi esnasında çıkan hasarların temizlenmesi adına hem imar planları
hem şehirlerin yeniden inşası noktasında ciddi bir kaynak aktarıldı ve yoğun bir
çalışma içerisindedir devlet.
Bakın,
buraya dikkat çekiyorken şunun da şu kürsüden ifade edilmesini isterim.
(Mikrofon
otomatik cihaz tarafından kapatıldı) 
MEHMET
MUŞ (Devamla) – Devlet durup dururken mi orada operasyon yaptı? Hayır, terör örgütü
kendisine bir egemenlik alanı oluşturmak istediği için devlet oraya operasyon yapmak
durumunda kaldı. (AK PARTİ sıralarından alkışlar)
BAŞKAN
– Teşekkürler Sayın Muş.
AHMET
YILDIRIM (Muş) – Sayın Başkan, ben sadece kayıtlara geçmesi açısından…
BAŞKAN
- Sayın Yıldırım, buyurun.
AHMET
YILDIRIM (Muş) – Benim, bir devletin kamu güvenliğini sağlaması adına silahlı güçlere
dönük operasyonlara dair Hükûmeti veya devlet gerçekliğini eleştiren bir cümlem
olmadı… 
MEHMET
MUŞ (İstanbul) – Terör örgütüne eleştiri yapmadınız.
AHMET
YILDIRIM (Muş) – …ama eğer bu operasyon bir kenti tümden ortadan kaldırıyorsa, bakın,
bu ülke için çok kötü bir algıya tekabül eden cümleler kullandığınızın farkına varın.
MEHMET
MUŞ (İstanbul) – Ahmet Bey, bir şey söyledim, bir soru sordum size.
AHMET
YILDIRIM (Muş) – O zaman o kentin tamamı silahlı mıydı?
MEHMET
MUŞ (İstanbul) – Size bir soru sordum.
AHMET
YILDIRIM (Muş) – Bir kent yok diyorum size.
MEHMET
MUŞ (İstanbul) – Ahmet Bey, şöyle bir soru sordum: Bunu yapan terör örgütü değil
mi?
AHMET
YILDIRIM (Muş) – Bunu özellikle ifade etmek isterim. 
MEHMET
MUŞ (İstanbul) – Ahmet Bey…
FİLİZ
KERESTECİOĞLU DEMİR (İstanbul) – Söz alabiliyorsunuz değil mi Mehmet Bey?
MEHMET
MUŞ (İstanbul) – Ahmet Bey’le konuşuyorum Filiz Hanım.
FİLİZ
KERESTECİOĞLU DEMİR (İstanbul) – O zaman siz sonra söz alın.
AHMET
YILDIRIM (Muş) - Kamu güvenliğini sağlamak ile orada yaşayan sivilleri de işin içine
katıp topyekûn bir imha konsepti izlemenin açığa çıkarmış olduğu bir sonuçtan söz
ettim ben.
BAŞKAN
– Teşekkür ediyorum.
MEHMET
MUŞ (İstanbul) – Sayın Başkan, ben hatibe şunu sordum.
BAŞKAN
– Evet, buyurun.
MEHMET
MUŞ (İstanbul) – Burada operasyon yapılmasının sebebi neydi? Burada terör örgütü
kendisine bir egemenlik alanı oluşturma çabası içerisine girdi. Bu kürsüden hatip
Hükûmeti eleştirebilir, AK PARTİ’yi eleştirebilir ama bunun sebebine dair tek kelime
edilmemiştir. Ona dikkat çekmek istiyorum.
BAŞKAN
– Teşekkürler Sayın Muş.
MEHMET
MUŞ (İstanbul) – Bunun sebebi PKK terör örgütüdür.
AHMET
YILDIRIM (Muş) – Peki, tutuklanan komutanlarla ilgili de ben soru sordum.
FİLİZ
KERESTECİOĞLU DEMİR (İstanbul) – Evet, tutuklanan komutanlara bir cevap…
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve Bütçe
Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin Olarak Hazırlanan 2015 Yılı
Genel Uygunluk Bildiriminin Sunulduğuna İlişkin Sayıştay Başkanlığı Tezkeresi (3/828),
Merkezi Yönetim Kapsamındaki Kamu İdarelerine, Sosyal Güvenlik Kurumlarına ve Diğer
Kamu İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi (3/831),
2015 Yılı Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı Kalkınma
Ajansları Genel Denetim Raporunun Sunulduğuna İlişkin Sayıştay Başkanlığı Tezkeresi
(3/834) ile Plan ve Bütçe Komisyonu Raporu (S.Sayısı: 434) (Devam)
BAŞKAN
– Evet, şimdi şahıslar adına ilk söz Elâzığ Milletvekili Ömer Serdar’a aittir.
Buyurun
Sayın Serdar. (AK PARTİ sıralarından alkışlar)
Süreniz
beş dakikadır.
ÖMER
SERDAR (Elâzığ) – Sayın Başkan, değerli milletvekilleri; ben de bugün, bundan sonraki
hayatımızda ciddi bir yara olarak kalacak olan Halep’i konuşmak istiyorum.
“Vuruldun,
aklıma güller çiçekler geldi. 
Vuruldun,
aklıma gül bakışlı çocuklar,
Öfke
yüzlü kadınlar geldi.
Vuruldun,
anlardan o an,
Aklıma
birtakım ayetlerin mutlaka kanla okunmaları geldi.”
“Umeyr”
adlı kuşu ölen Zeyd’e taziyeye giden bir Peygamber’in, torunları sırtında namaz
kılan merhamet abidesi bir Peygamber’in ümmetinden kadın, çocuk, yaşlı ayırt etmeden
diri diri yakarak öldüren, kendilerini Müslüman olarak adlandıran barbarların, katillerin
postallarının altında Halep şu anda. 
Ah
Halep, kocaman bir kabristana dönmüş Halep, sen neredesin? Onurlarından ödün vermeden
ölmeyi becerebilen bir ümmeti sırtında taşıyan Halep, sen neredesin? Dünya arenada
katilleri alkışlamaya devam ededursun; şu anda senin semalarında izzetiyle, namusuyla,
şerefiyle şehit olmak için gözyaşı dökerek dua eden kadınların feryatlarını taşıyan
Halep, sen neredesin? İşkencesiz bir ölümün, namusu kirletilmeden gelecek bir ölümün
hasretini taşıyan, her şeye rağmen mazlumların yıkık duvarlarının yanı başında namaza
durdukları yer Halep, sen neredesin? Peygamber’in sırtında taşıdığı yetimleri öldürmekten
zevk alan alçakların, aşağılık mahlukların kirlettiği yer Halep, sen neredesin?
Bizi bağışla. Tarih şahit olsun ki, gökler şahit olsun ki, toprak şahit olsun ki,
çöl şahit olsun ki acımasızca öldürülen kimsesiz her bir çocuğun, acımasızca öldürülen
kimsesiz her bir kadının, acımasızca öldürülen kimsesiz her bir yaşlının hesabını
sormazsak bunun hesabını eninde sonunda tarih bizden soracak. Dünyanın gözü önünde
Ebu Gureyb’de Müslümanlara işkence yapan, mümin kadınların namuslarını kirleten
vahşi neoconlar ile zalimlikte yarışan ve Halep’te çocukları, kadınları, yaşlıları
diri diri yakarken zafer naraları atan münafıklar arasında fark olmadığını gördük.
Garip geldik, garip gidiyoruz ey Halep! 
“Zulmü
engelleyemiyorsanız en azından onu herkese duyurun.” diyen Ali Şeriati, keşke uyansan
da müstekbir, zalim ve barbar hemşehrilerinin zulümde kâfirlerle nasıl yarıştığını
görsen. Şimdi onlar abdestli kocaman sakallarıyla, cübbeleriyle Esed’in arkadaşları
oldular. Şehit Hüseyin’i dillerinden düşürmeyenler şimdi, Haşdi Şabi katillerinin
eliyle Kerbelâ’ya çevirdi Halep’i. Her fırsatta “büyük şeytan” dedikleri neoconlarla
kol kola oldular. Efendimiz “Kim bir kişinin zalim olduğunu bilerek ona yardım etmek
üzere zalimle birlikte yürürse İslam’dan dışarı çıkmış olur.” buyuruyor ve zulme
karşı bizi uyarıyor. Tam da bu yüzden, Türkiye olarak ağır bir sorumluluk altındayız.
Çünkü, böyle giderse Batılı ve Doğulu emperyalist mahfillerin desteğinde bir mezhep
faşizmi de Kâbe kapılarına kadar dayanacak, bu tehdit altında İslam coğrafyası.
Bunun için, Halep sadece bir şehir hatırlatması değil bizlere; çünkü Halep Müslüman
kimliğin direnişinin sembolüdür; çünkü Halep, bizim evimiz. 
Ey
kimsesizlerin sahibi olan Rabb’im, ey mazlumları koruyan ve gözeten Rabb’im, ey
mutlak güç ve kudret sahibi Rabb’im, ey merhametlilerin en merhametlisi Rabb’im,
Halepli mazlumların çığlığı hakkına, izzeti ve namusu için kâfirlerle karşılaşmadan
önce ölmeyi dileyen Halepli kadınlar hakkına, su, yemek ve ilaç bulamadan ölümü
beklerken hiçbir şey yapamadıkları için göz bebekleri kuruyan yatalak Halepli yaşlıların
duaları hakkına, sen onları koru. Senden başka kimsemiz yok ki bizim. Sen, zalimleri
perçeminden yakala ve onları kahrüperişan eyle. 
Rabb’im,
nasıl bir zamana kaldık? Dünya kör ve sağırı oynuyor. Parçalanmış Müslüman cesetlerini
çiğneyerek sevinç çığlıkları atan alçakların, barbarların, lanetlilerin sevinçlerini
kursaklarında koy Rabb’im. Sen Ebabil kuşlarınla, görünmeyen ordularınla Ebrehe’nin
ordusunu kırdığın gibi bu zalimlerin ordularını kır, onları hezimete uğrat. 
(Mikrofon
otomatik cihaz tarafından kapatıldı) 
ÖMER
SERDAR (Devamla) – Sayın Başkanım, bir dakika istirham ediyorum. 
BAŞKAN
– Kimseye vermedim Sayın Serdar. Bitirin lütfen. Hiç kimseye vermedim, haksızlık
olmasın.
ÖMER
SERDAR (Devamla) – Ve ey başı koparılan şehit yavru, artık emin ellerdesin, senin
yurdunda ekmek de var, su da var, aç da kalmayacaksın, susuz da kalmayacaksın. 
Ve
ey namuslu şehit olan kadın, artık emin ildesin. Senin yurdunda güvende olacak ve
asla ağlamayacaksın çünkü iyi bilin ki Allah’ın yardımı yakındır. 
Ve
ey Halep halkı, siz kazandınız, herkes kaybetti; hepimiz kaybettik… (AK PARTİ sıralarından
alkışlar) 
BAŞKAN
– Teşekkür ediyoruz Sayın Serdar.
Şimdi,
şahıslar adına ikinci söz Samsun Milletvekili Hayati Tekin’e aittir.
Buyurun
Sayın Tekin. (CHP sıralarından alkışlar) 
HAYATİ
TEKİN (Samsun) – Sayın Başkan, değerli milletvekilleri; Beşiktaş’ta düzenlenen hain
saldırı sonucu şehit olan polis memurlarımıza ve hayatlarını kaybeden sivil vatandaşlarımıza
Allah’tan rahmet, yaralılara acil şifalar diliyorum.
Halep’teki
katliamları kınıyorum. Yalnız, duygusal konuşmaları da dinledik; dilerdim ki tüm
müsebbipleri kınarken ilk müsebbibi olan Amerika’nın ismi bilfiil zikredilmeliydi.
Değerli
milletvekilleri, bildiğiniz gibi, yaklaşık üç yıl önce yürürlüğe giren 6360 sayılı
Büyükşehir Yasası çerçevesinde birçok belde belediyeleri kapanırken köylerin de
tüzel kişilikleri kaybedilerek mahalleye döndü. Ne köylüye soruldu ne şehirliye;
büyükşehir belediyeleri kral, ilçe belediyeleri muhtarlık hâline geldi. Kadir Bey
o zamanlar benim müdürümdü, ben de on beş yıllık belediye başkanıydım. Kendisi bu
yasanın çıktığında kimseye sorulmadığını söyledi, değiştirilenlere de sorulmadı.
Mahalle muhtarlıkları da kendileriyle doğrudan alakalı olmayan konularda şakşakçı
oldu. Niçin şakşakçı oldu? Çünkü en başta köylünün bütün hakları elinden alındı,
avuç açar hâle geldi, köylerde mülkiyet hakkı ve dayanışma ruhu bitti; şimdi mezarlığı
bile yok. Köylü ve belde halkları çaresizlik içinde “Acaba bana da bir hizmet gelir
mi?” diye ilçe başkanına yalvarıyor, ilçe başkanı da elindeki imkânlar alındığı
için büyükşehir belediye başkanına yalvarıyor, neticede büyükşehir belediye başkanı
da elindeki kaynakları o ilçenin en gösterişli merkezlerine veya o mahallenin en
büyük meydanlarına yapıyor. Elbette ki bu arada harcadığının 2 katı, dev panolarla
reklam yapmayı da unutmuyor. Belde ve köylerde yaşanan hadiselerin külfeti sadece
vatandaşa kaldı. Şimdi, sırada emlak vergisi, arazi vergisi, su parası, yetmedi
atık su, yapacakları binalarda ruhsat harcı ödeyecekler. Bakalım sırada başka hangi
vergiler var, hep birlikte göreceğiz. 
Peki,
gelişmiş ülkelerde durum ne? Bizim de kabul ettiğimiz, Avrupa Yerel Yönetimler Özerklik
Şartı’nı imzaladığımız o uluslararası yükümlülüklerimize baktığımızda, nüfusumuza
orantılı, Fransa’da 35.552 belediye, Almanya’da 8.506 belediye varken, biz belediyeleri
nasıl kapatırız diye uğraşıyoruz. 
Son
aldığımız duyumlara göre de Sayın Cumhurbaşkanımız 30 yeni büyükşehir ilan edeceğini
açıkladı. Eskiye baktığım zaman amacı görüyorum, amaç vatandaşın sorunlarını çözmek
değil, inisayitifi tek elde toplamak, aynı zamanda imarda rantı yakalamak. İnşaatta
rant ekonomisi bitti, bunu da açıkça görmek lazım, duvara dayandık. 
Peki,
çözüm ne? Çözüm, belediyelerimizin üretim kaynaklarını artırıp bütçelerini kendilerine
yetebilen hâle getirmektir, aksi takdirde hep borç içinde yüzmeye devam edeceklerdir.
Ayrıca, kapatılan yakın beldeler birleştirilerek, güçlendirilerek, hizmet de vatandaşın
ayağına götürülebilir. 
Daha
vahim olan başka bir konu, 6360 sayılı Büyükşehir Yasası’nın uygulanmasıyla doğu
ve güneydoğu da ayrı bir facia. Büyükşehir Yasası’yla yetkileri tek elde topladınız,
ama denetim mekanizmasını çalıştırmadınız. Bu nedenle, teröre destek çalışmaları
yapan belediyelere ait iş makinelerinin kazdığı çukurlar, patlayıcı taşıyan kamyonlar,
çalışmayanlara ödenen maaşlar gibi uygulamalar ayyuka çıkarken AKP ihanete varır
derecesinde sustu.
15
Temmuz ihanetini gerçekleştiren FETÖ olayında da aynı şeyler yaşandı; göz yuma yuma
17-25 Aralığa gelindi, her nedense ortaklık bitti, bakanlar istifa etti, dolarlar
sıfırlandı, inkâr edilen paraların faizleri bile alındı. Kısaca her şey kılıfına
uydu, fakat vatandaş için tuzaklar devam etti. 
Nasıl
olduğunu izah edelim. Madem AKTİF EĞİTİM-SEN suçtu, niçin kapatılmadı? Bank Asya
hakeza. Dershaneler açıktı, FETÖ okulları eğitime devam etti; televizyonları, gazeteleri,
abonelikleri açıktı; iş adamları derneği açıktı. Niçin kapatmadınız? Dolayısıyla
bu insanları tongaya siz düşürdünüz. Mağdurların sorumlusu da Hükûmettir. Hükûmet
kendi adından, kendi yapısından gedik vermezken, FETÖ’cü diye, olan garibana oldu.

Şimdi
yeni algılar başladı. Dün, bakıyoruz, millî seferberlik ilan edildi. Ben de zannettim
Rusya’yla savaş açıldı. 
(Mikrofon
otomatik cihaz tarafından kapatıldı) 
HAYATİ
TEKİN (Devamla) – Yanlış politikalarla beslediğiniz, göz yumduğunuz teröristler
sadece bizim imajımızı küçültür. Bu konular son noktalardır. Dikkat edilmesinde
netice itibarıyla fayda görüyorum. 
Teşekkür
eder, Meclisi saygıyla selamlarım. (CHP sıralarından alkışlar) 
BAŞKAN
– Teşekkür ediyorum Sayın Tekin.
Şimdi
soru-cevap işlemi yapacağız…
MEHMET
MUŞ (İstanbul) – Sayın Başkan, hatip çok ağır, yersiz ifadeler kullanmıştır. 
HAYATİ
TEKİN (Samsun) – Arkasındayım.
MEHMET
MUŞ (İstanbul) - “İhanete varır derecesinde” gibi ifadeler kullanmıştır. Bu, parti
grubumuzu…
BAŞKAN
– Nasıl? Ben anlamadım tam olarak, pardon.
MEHMET
MUŞ (İstanbul) – İhanete varır derecesinde göz yumduğumuzdan bahsetmiştir. Bu, ağır
bir ithamdır. Böyle bir şey kabul edilemez bizim açımızdan. 
BAŞKAN
– Buyurun Sayın Muş.
LEVENT
GÖK (Ankara) – Sayın Başkan, yani eleştirinin de bir şeyi var…
BAŞKAN
– Sayın milletvekilleri, evet, eleştiri düzeyinde kalanlar için sataşmadan söz vermiyorum
ama eleştiriyi aşan birtakım sataşmalarda da karşılamam lazım.
Buyurun.
VI.- SATAŞMALARA İLİŞKİN KONUŞMALAR (Devam)
2.- İstanbul Milletvekili Mehmet Muş’un, Samsun Milletvekili Hayati Tekin’in
433 sıra sayılı 2017 Yılı Bütçe Kanunu Tasarısı’nın 10’uncu maddesi üzerinde şahsı
adına yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET
MUŞ (İstanbul) – Sayın Başkan, burada eleştirileri biz dikkatle dinliyoruz. Tabii
ki eleştirebilir. Bu eleştiriler noktasında bizim söz aldığımız yok fakat siz çıkıp
da bizi ihanetle suçlarsanız, kusura bakmayın, bu, eleştiri değil, hakarete girer.
Böyle bir şey söz konusu olamaz. Kaldı ki burada terörle mücadele noktasında bizim
ortaya koyduğumuz anlayış milletimizin gözleri önünde cereyan etmektedir. 
TAHSİN
TARHAN (Kocaeli) – Hiç mi hata yapılmadı ya?
MEHMET
MUŞ (Devamla) – Aynı ifadeleri veya sizin ortaya koyduğunuz ithamları sizler seçimden
önce de ortaya koydunuz. Kitapçık falan da hazırladınız, milletin karşısına çıktınız.
Millet size muhalefet görevi verdi. Söylediklerinizin millette bir karşılığının
olmadığı en iyi şekilde orada tecelli etmiştir.
Bir
diğeri, bakın, değerli milletvekilleri, biz 17-25’ten sonra bu yapıyla, FETÖ terör
örgütüyle amansız bir mücadele içerisine girdik ve devlet kurumlarından temizlenmesi
noktasına kadar her türlü mücadeleyi verdik. 
TAHSİN
TARHAN (Kocaeli) – Ya, kim soktu oraya? Kim soktu ya?
MEHMET
MUŞ (Devamla) – Bütçe konuşmamda gösterdim ama aynı şeyleri buradan söylemek, inanın,
beni üzüyor. Bakın, 17-25’ten sonra biz böyle amansız bir mücadele içerisine giriyorken,
FETÖ’nün kanallarında “Tayyip Erdoğan bu ülkeden kaçacak, başka çaresi yok. Kaçarsa
onu geri getireceğiz.” diyen, Genel Başkanınızdı. Arkadaşlar, burada mücadeleyi
ortaya koyuyorken siz de iktidarın yanında bu mücadeleye destek vereceksiniz. Bu,
sadece bir örnektir.
MUSA
ÇAM (İzmir) – Verilmedi mi?
İBRAHİM
ÖZDİŞ (Adana) – 17-25 doğru mu, değil mi? 
MELİKE
BASMACI (Denizli) – Açık çek veriliyordu bununla ilgili.
MEHMET
MUŞ (Devamla) – Şimdi, bunu yok sayarak, bunu görmezden gelerek bu kürsüde bunları
söyleyemezsiniz. Bunun örneklerini artırabiliriz, bunun örneklerini çoğaltabiliriz.
İBRAHİM
ÖZDİŞ (Adana) – 17-25 doğru mu, değil mi, onu söyle. Yok, darbeymiş! Ortağınız yaptı.
MEHMET
MUŞ (Devamla) – Aynı şekilde, FETÖ kanallarına operasyon yapılıyorken onların kapatılmaması
için kendini siper edenlerin de kim olduğunu bu kürsüden söyleyeceksiniz.
KAZIM
ARSLAN (Denizli) – “Ne istedilerse verdik.” diyen kimdi?
İBRAHİM
ÖZDİŞ (Adana) – 17-25 doğru mu, değil mi?
MEHMET
MUŞ (Devamla) – Kim kendini ortaya koyuyordu? Genel yayın yönetmeninin odasına gidip
ağlayarak “Engelleyemedik.” feryat figanlarını basanların da kim olduğunu bu kürsüden
söyleyeceksiniz. (AK PARTİ sıralarından alkışlar)
Teşekkür
ederim.
MELİKE
BASMACI (Denizli) – Evet, söyleseniz iyi olur.
VELİ
AĞBABA (Malatya) – Başınızı bağlıyordunuz karşısında. El pençe divan! Arkasında
namaz kılıyordunuz.
BURCU
KÖKSAL (Afyonkarahisar) – Hepiniz Pensilvanya’dan icazet alarak milletvekili, bakan,
belediye başkanı oldunuz.
BAŞKAN
– Bir saniye sayın milletvekilleri, Sayın Gök’e söz…
LEVENT
GÖK (Ankara) – Sayın Başkan…
BAŞKAN
– Sayın Gök, buyurun.
LEVENT
GÖK (Ankara) – Genel Başkanımıza atfen de bir değerlendirmede bulunarak bir sataşmada
bulundu.
BAŞKAN
– Buyurun, iki dakika size söz veriyorum sataşmadan. Lütfen, yeni bir sataşmaya
meydan vermeyin.
TAHSİN
TARHAN (Kocaeli) – Ziyaret edenler yanında oturuyor, ayıp ayıp!
VELİ
AĞBABA (Malatya) – Beraber namaz kılıyordunuz, başınızı bağlıyordunuz böyle…
BAŞKAN
– Sayın Ağbaba, sayın grup başkan vekilinizi kürsüye davet ettim. Lütfen sayın milletvekilleri…
Buyurun.
3.- Ankara Milletvekili Levent Gök’ün, İstanbul Milletvekili Mehmet Muş’un
sataşma nedeniyle yaptığı konuşması sırasında Cumhuriyet Halk Partisi Genel Başkanına
sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; gerçekten, burada AKP sözcülerini
izlerken hayatın bir bölümünde beraber yürüdükleri bir yolda -hem PKK’yla da ilgili
bu, hem FETÖ’yle de ilgili- o günkü söylemleri inkâr eden başka bir tavra geçtikleri
anda da bir önceki tutumlarını inkâr eden bir tutumla karşılaşmak, gerçekten bizler
açısından şaşırtıcı değil.
Bakın,
sizin Cumhurbaşkanı “Beraber ıslandık bu yollarda, beraber yürüdük bu yolda.” demedi
mi?
NECDET
ÜNÜVAR (Adana) – Milletle yürüdük, milletle!
HALİS
DALKILIÇ (Samsun) – Cumhurbaşkanı, milletin tamamının Cumhurbaşkanı. “Bizim Cumhurbaşkanımız”
diye bir ifade yok; Cumhurbaşkanımız, milletin tamamının Cumhurbaşkanı.
LEVENT
GÖK (Devamla) – İktidarda olan, Cumhuriyet Halk Partisi mi? İktidarda olan, AKP.
İBRAHİM
ÖZDİŞ (Adana) - Evet!
LEVENT
GÖK (Devamla) – Beraber yürürken iyi.
Sizin
bir grup başkan vekiliniz diyor ki, ismini vermeyeyim buradan… Bakın, Cumhuriyet
Halk Partisi “FETÖ çok tehlikeli bir örgüt. Bu örgütle mücadele edin.” dediği zaman,
iki yıl önce çıkıyor bu kürsüye, Fetullahçılara seslenerek “Arkadaşlar, bakın, CHP
istismar ediyor. Fetullah Gülen’i biz kurtardık, ona af getirdik, onu ceza verilmekten
kurtardık.” diyor. Bunu diyen sizin grup başkan vekiliniz. (CHP sıralarından alkışlar)

Cumhuriyet
Halk Partisinden bir tek kişinin Fetullah Gülen’le fotoğrafı yoktur Sayın Muş… 
MEHMET
MUŞ (İstanbul) – Genel Başkanınızın var. 
LEVENT
GÖK (Devamla) – …ama ben AKP Grubu içerisinde pek çok arkadaşımızın fotoğrafını
çıkarırım, ondan sonra ona cevap da veremezsiniz. 
İBRAHİM
ÖZDİŞ (Adana) – El öperken hem de, saygıda dururken!
LEVENT
GÖK (Devamla) – PKK’yla ilgili de böyledir. Yine Cumhurbaşkanı “Biz, valilere, kaymakamlara
talimat verdik, ‘Onları görmezden gelin.’ dedik.” dememiş midir? Bunu diyen kimdir?
Bunlara cevap verebiliyor musunuz? 
MEHMET
MUŞ (İstanbul) – Veriyoruz. 
LEVENT
GÖK (Devamla) – Şimdi, bakın, yöntem bu değil. Biz, FETÖ’yle mücadelede de, PKK’yla
mücadelede de yanınızdayız; bunu da söylüyoruz, altını çiziyoruz. Hiç yanlış yapmayalım,
yanlışların üzerine gitmeyelim; yanlışlardan doğru çıkmaz, bu mücadeleyi saptırır.
Biz bu konuda koşulsuz -FETÖ’yle, PKK’yla, DHKP-C’yle, IŞİD’le- sonuna kadar Hükûmeti
destekliyoruz arkadaşlar. (CHP sıralarından alkışlar) 
(Mikrofon
otomatik cihaz tarafından kapatıldı) 
HALİS
DALKILIÇ (İstanbul) – Teşekkür ederiz. 
LEVENT
GÖK (Devamla) – Bu konuda hiç tereddüt yok ama yaptığımız yanlışları da göreceğiz
değerli arkadaşlar. (CHP sıralarından alkışlar) 
BAŞKAN
– Teşekkür ediyorum. 
MEHMET
MUŞ (İstanbul) – Sayın Başkan, sayın hatibin son kısımda söylediği terörle mücadele
noktasındaki… Bir ana muhalefet partisinden beklenen budur. Ana muhalefet partisi,
iktidara talip bir partidir; bu terörle mücadele noktasında Hükûmete destek olması
kadar doğal bir şey yoktur. Benim eleştirdiğim, bu yapının, FETÖ’nün, organize bir
yapı olduğu ortaya çıktıktan sonra Adalet ve Kalkınma Partisinin buna karşı ortaya
koyduğu tavır ve tutuma… (CHP sıralarından gürültüler) 
BAŞKAN
– Teşekkür ediyoruz Sayın Muş. 
MEHMET
MUŞ (İstanbul) – Bu noktadan sonra, partimiz, Hükûmetimiz bütün gücüyle bu yapıyla
mücadele etmiştir. Keza, hiçbir zaman, bakın, hiçbir zaman emniyet birimlerine “PKK
terör örgütü üyelerini, PKK teröristlerini görmeyin, görmezden gelin.” diye bir
talimat verilmemiştir. Bunu ortaya koyacaksınız, varsa bir talimat çıkaracaksınız.

BAŞKAN
– Teşekkür ediyoruz Sayın Muş. 
LEVENT
GÖK (Ankara) – Sayın Başkan…
BAŞKAN
– Sayın Gök, kapatalım isterseniz. 
LEVENT
GÖK (Ankara) – Kapatalım. 
Şimdi,
AKP Grubunun şöyle bir ruh hâli var: Yani, bir olayla ilgili, bir başka dönemde
farklı bir pozisyon alınıyor, daha sonra farklı bir pozisyon alınıyor. Cumhuriyet
Halk Partisi, FETÖ’yle de, PKK’yla da hep aynı pozisyonda kalmak suretiyle karşılarına
çıkmıştır. 
Az
önce ifade ettiğim Cumhurbaşkanının sözünü ben çıkarır, burada kendisine gösteririm.
Ha, Cumhurbaşkanı, o sözü hangi anlamda söyledi, niçin söyledi, onun değerlendirmesini
herhâlde Sayın Cumhurbaşkanı yapar ama bu sözler söylenmiştir. Sayın Bülent Arınç,
Sayın Hüseyin Çelik gibi eski AKP Bakanlarının da söyledikleri çok önemli sözler
vardır. 
Daha
vahimi, Diyarbakır eski Emniyet Müdürü PKK’yla ilgili “Bunlar hendekleri kazarken,
cephaneleri yerleştirirken hepimizin haberi vardı.” gibi bir cümleyi de söylemiştir.
Şimdi bizim eleştirdiğimiz nokta bunlardır. Bunlar niçin görmezden gelinmiştir,
niçin müsamaha edilmiştir?
BAŞKAN
– Kayıtlara geçmiştir Sayın Gök.
LEVENT
GÖK (Ankara) – Türkiye bir yangın yerine dönmüştür. Yani bu konuda elbette
muhalefetin sorumluluğu olamaz ki, biz yönetmiyoruz ki. 
BAŞKAN
– Teşekkür ediyorum.
LEVENT
GÖK (Ankara) – Doğal olarak Türkiye’de gerçekleşen her olayda iktidar partisinin
ister bilerek ister bilmeyerek bir siyasi sorumluluğu vardır; bu, siyasetin doğası
gereğidir.
BAŞKAN
– Teşekkür ediyorum.
Yalnız
Sayın Gök, Cumhurbaşkanı “Beraber yürüdük biz bu yollarda” derken bunu aziz milletiyle
birlikte ifade ediyor, milletle birlikte yol yürüdüğünü ifade ediyordu, bunun başka
yere çekilmemesi lazım.
LEVENT
GÖK (Ankara) – Bir cümle Sayın Başkan.
BAŞKAN
– Buyurun.
LEVENT
GÖK (Ankara) – Sayın Cumhurbaşkanı, şu sözleri ifade etmiştir Sayın Başkan: “Biz,
aynı menzile giden iki hareketiz.” Bunu dememiş midir Sayın Başkanım? (CHP sıralarından
alkışlar)
BAŞKAN
– Milletiyle beraber yol yürüdüğünü ifade etmiştir.
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
BAŞKAN
– Şimdi on dakika süreyle soru-cevap işlemini gerçekleştiriyoruz.
Sisteme
giren sayın milletvekillerine birer dakika süreyle sırayla söz vereceğim, 
Sayın
Engin, buyurun.
DİDEM
ENGİN (İstanbul) – Sayın Bakan, sorum 4/C statüsündeki çalışanlarımız ve üniversiteli
işçilerimizle ilgili. 
Geçtiğimiz
yıllarda özelleştirmeler sonrasında kamuya 4/C’li statüsünde geçirilen çalışanlar,
bütün kazanılmış özlük haklarından mahrum bırakılmıştı ve mağduriyetleri hâlâ devam
ediyor. Unvanlarını kullanamıyorlar, imza yetkileri yok; görevde yükselme, derece,
kıdem gibi haklardan yoksun olarak aynı işi yapan kadrolu çalışanlara göre daha
düşük maaş alarak çalışmak mecburiyetinde bırakılıyorlar. 
2015
yılı Ağustos ayında Hükûmet, kamu görevlilerinin 2016-2017 yıllarını kapsayan üçüncü
dönem toplu sözleşmesini imzalamıştı ve bu sözleşmede hem üniversiteli işçilerin
hem de 4/C’li çalışanların mağduriyetini giderme sözünü vermişti. Toplu sözleşmenin
üzerinden bir buçuk yıl geçti ve hâlâ bu konuda somut bir adım atmadınız. Seçim
öncesinde verdiğiniz sözü ne zaman yerine getireceksiniz? 
Teşekkür
ederim.
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum Sayın Başkanım.
Sayın
Bakanım, iki hafta önce AKP Meclis Başkan Vekili Ayşe Nur Bahçekapılı, Almanya’da
havaalanında kötü bir muameleyle karşılaşmıştır. 
Dün
de saat 13.00’te İstanbul’dan Moskova’ya giden 7 Türk vatandaşı, saat 15.40’ta Moskova
havaalanına inmişlerdir ve havaalanında hiçbir gerekçe sunulmaksızın dört saat bekletilmişlerdir.
Konsoloslukla ve havaalanındaki Dışişleri temsilcileriyle görüşmelerine rağmen sonuç
alınamamıştır. Bu vatandaşlarımıza Rusya tarafından uygulanan kötü muamelelere son
verilmesini, Bakanlık olarak bu konuda Dışişlerini göreve davet etmenizi bekliyor,
saygılar sunuyorum.
BAŞKAN
– Sayın Tarhan…
TAHSİN
TARHAN (Kocaeli) – Teşekkür ederim Sayın Başkan.
Sorum,
Maliye Bakanına. BÜRO EMEKÇİLERİ Sendikasına mensup olup Maliyede çalışan toplam
143 kişi, kanun hükmünde kararnamelerle ihraç edilmiştir. Aralarında BES Genel Başkanı
ve şube başkanları olan bu çalışanlarınız hakkında herhangi bir soruşturma yoktur.
Bu çalışanlarınızın suçu nedir, göreve dönüşlerini sağlayacak mısınız?
BAŞKAN
– Sayın Ağbaba…
VELİ
AĞBABA (Malatya) – Doğu Anadolu fay hattı üzerinde olan ve birinci derece deprem
bölgesinde bulunan Malatya ilinde 29 Kasım 2015 tarihinde Hekimhan ve Kuluncak merkezli
başta Dursunlu, Sarıkız olmak üzere birçok köyde deprem meydana gelmiştir, çok sayıda
bina ağır hasar görmüştür. Depremin üzerinden bir yıl geçti, bir yıldır depremzedelere
yardım yapılmıyor. Bürokrasi maalesef engel oluyor, depremzedelere bürokratik engellerle
yardım yapılmıyor. Hak sahiplerinin yaşadığı en önemli sorun afetzedenin kendisine
ve eşine ait il sınırları içerisinde ikinci bir konutunun bulunması. Bilindiği gibi
köylerde herkesin evi var, mecburen illerde de birer tane evi var. Bu nedenle yardım
yapılamıyor. Bu anlayışın değişmesi gerekiyor. Ayrıca, köylülerden deprem sigortası
istenmesi de köylüleri mağdur ediyor, “Köydeki kerpiç evin sigortası mı olur?” diye
soruyorlar köylüler. 
(Mikrofon
otomatik cihaz tarafından kapatıldı) 
VELİ
AĞBABA (Malatya) - Güzelyurt Mahallesi’nde 297 hasarlı evin sadece 2’sinin deprem
sigortası olduğu düşünüldüğünde durum daha rahat anlaşılacaktır. Bu konuda yardımların
yapılmasını bekliyoruz.
BAŞKAN
– Sayın Özdemir, buyurun.
SİBEL
ÖZDEMİR (İstanbul) – Teşekkür ederim Sayın Başkan.
Sayın
Bakan, veteriner, gıda, ziraat mühendisleri meslek gruplarının kamu kurum ve kuruluşlarına
atanmalarında yeterli kadro tahsis edilmediği konusunda talepler tarafımıza yoğunlukla
iletilmektedir. Önümüzdeki dönemde bu talep ve beklentileri dikkate alacak düzenlemeler
yapmayı planlıyor musunuz?
BAŞKAN
– Sayın Arslan...
KAZIM
ARSLAN (Denizli) – Maliye Bakanına soruyorum: Emeklilerimizin aldıkları maaşlar
çok düşüktür. Bu yılın artışı da ocakta yüzde 3, temmuzda yüzde 4 olarak tespit
edilmiştir, yapılan artış, hayat pahalılığına eş değer değildir. Emeklilerimize
Ramazan ve Kurban Bayramı’nda birer ikramiye vermeyi düşünüyor musunuz? 
İki:
Kamu personelinin enflasyon karşısında aldıkları maaşlar çok düşük kalmıştır. Tüm
kamu personeline Ramazan ve Kurban Bayramı’nda birer ikramiye vermeyi düşünüyor
musunuz? 
Üç:
Sigara üzerindeki özel tüketim vergisi çok yüksektir, hâlâ da yükseltilmeye devam
ediliyor. Özellikle yabancı sigaraların üzerine konulan bu yükler, ÖTV nedeniyle
kaçak sigarayı devamlı destekliyor, piyasada fazlasıyla satılıyor, bu durum, devlete
çok büyük zarar veriyor. Bu nedenle satıcılar arasında haksızlık yaratılıyor. Bunu
düzeltmek için yabancı sigaralar üzerindeki ÖTV’yi düşürmeyi düşünüyor musunuz?

Teşekkür
ederim. 
BAŞKAN
– Sayın Purçu, son olarak size de söz vereyim, az bir zaman kaldı. 
ÖZCAN
PURÇU (İzmir) – Teşekkür ederim Sayın Başkanım. 
Sorum,
Sayın Maliye Bakanımıza: Sayın Bakanım, özellikle sormak istiyorum, İzmir’e ve İzmir’deki
yatırımlara kamu olarak bu yıl ne kadar ödenek ayırdınız? 
Ayrıca,
Roman strateji ve eylem planıyla ilgili bu yıl da bütçede maalesef hiçbir şey göremedik,
önümüzdeki yıllarda görmeyi arzu ediyoruz. Bu konuda bir çalışmamız var mı? 
BAŞKAN
– Teşekkür ediyorum. 
Şimdi
soruları cevaplandırmak üzere sözü, Sayın Bakana bırakıyorum. 
MALİYE
BAKANI NACİ AĞBAL (Bayburt) – Sayın Başkanım teşekkür ediyorum. 
Sayın
Engin’in özelleştirme kapsamında 4/C statüsünde çalışan arkadaşlarımızla ilgili
bir değerlendirmesi oldu. Öncelikle şunu ifade edeyim ki: Özelleştirme uygulamaları
neticesinde Devlet Personel Başkanlığı emrine alınan ve kamu kurumlarında görevlendirilen
bu arkadaşlarımızla ilgili olmak üzere önemli iyileştirmelerin yapıldığı da bir
gerçek. Özellikle bu arkadaşlarımızın hem kamu kurumlarında geçici personel olarak
istihdamlarına imkân sağlandı hem de önce on ay olan çalışma süresi 2010 yılında
on bir aya, 2012 yılında ise on bir ay yirmi sekiz güne çıkarıldı. Yine sonraki
yıllarda sürekli bir şekilde özlük haklarında iyileştirmeler yapıldı, bunu da ifade
etmekte fayda var. 
2004-2016
Aralık döneminde geçici personelin maaşlarında kümülatif olarak yüzde 336 ile yüzde
388 arasında değişen oranlarda artışlar sağlandı. Bu dönemde gerçekleşen enflasyon
oranının yüzde 152 olduğu dikkate alınırsa gerçekten bu personelimizin özlük haklarında
önemli iyileştirmeler yapıldığını da görmek mümkün olacaktır. 
DİDEM
ENGİN (İstanbul) –Toplu sözleşmede ilgili maddeyi…
MALİYE
BAKANI NACİ AĞBAL (Bayburt) – Sayın Şimşek, Rusya’da sanıyorum yolcularla ilgili
bir mesele söyledi ama uygun görürseniz onu bir araştıralım, bilgimiz olan bir konu
değil. Bilgi aldıktan sonra sizlerle onu paylaşırız.
BAKİ
ŞİMŞEK (Mersin) – Dışişlerinin ve konsolosluğun da bilgisi var Sayın Bakan.
MALİYE
BAKANI NACİ AĞBAL (Bayburt) – Olur. Dışişlerinden arkadaşlara sorduracağız. 
Sayın
Tarhan, Maliye Bakanlığı bünyesinde çalışıp da kanun hükmünde kararnameyle atılan
personel hakkında bir soru sordular. Biliyorsunuz, bütün bu tasarruflarda bulunurken
olağanüstü hâl kapsamında çıkarılan kanun hükmünde kararnamelerdeki kurallara tabi
olarak bu işlemler yapılmaktadır. Terör örgütlerine üye olanlar, iltisakı olanlar,
intisabı olanlar, ilişkili olanlar tespit edilmek suretiyle bunların tespit yöntemleri
de kanun hükmünde kararnamenin uygulanması bakımından genel çerçevede belirlenmektedir.
Buna uygun olarak Maliye Bakanlığından da belirli sayıda kamu personelinin görevine
son verilmiştir.
TAHSİN
TARHAN (Kocaeli) – Soruşturma yok Sayın Bakan, hiç soruşturma yok.
MALİYE
BAKANI NACİ AĞBAL (Bayburt) – Fakat, şunu ifade etmekte fayda var, şöyle bir yanlış
anlamaya meydan vermemek lazım: Kişilerle ilgili bu tasarruflarda bulunurken hiçbir
şekilde kişinin bir sendika üyesi olmuş olmasını bir faktör olarak, belirleyici
bir neden olarak öngörmüyoruz. Kişinin kendisine ait bilgilerden hareketle bu tasarrufta
bulunuyoruz. Nitekim, söz konusu ettiğiniz sendika üyesi olan çok sayıdaki arkadaşımız,
Maliye Bakanlığında çalışmaya devam etmektedir. 
TAHSİN
TARHAN (Kocaeli) – Soruşturma yok Sayın Bakanım, liste elimde. 
MALİYE
BAKANI NACİ AĞBAL (Bayburt) – Sayın Ağbaba, Malatya’da meydana gelen deprem nedeniyle
bir mağduriyetlerini ifade ettiler. Öncelikle, bütün köylülerimize geçmiş olsun.
Rabb’im inşallah bu tür felaketlerle bir daha karşılaştırmasın. Uygun görürseniz,
AFAD’dan bu konuyla ilgili bir bilgi rica edeceğim. Onlardan geldikten sonra da
sizlerle paylaşacağım.
Sayın
Özdemir, tabii, öğrencilerimiz, mezun olduğu zaman öncelikle kamuda iş sahibi olmak
istiyorlar. Bunu anlayışla karşılıyorum ama bir taraftan da bütçenin imkânları,
kamu idarelerinin personel ihtiyaçları dikkate alınarak planlama yapılıyor. Çok
farklı branşlarda, farklı öğrencilerimiz okullardan mezun oluyor. Bu çerçevede,
inşallah, bunların hepsini dikkate alarak 2017 yılı personel planlamasını yapacağız.

Sayın
Arslan emeklilerimizin aldığı maaşlar konusunda birtakım değerlendirmelerde bulundu.
Bendeki veriler farklı bir resim gösteriyor. Yani, 2002 yılında AK PARTİ iktidara
geldiğinde bir emekli maaşı vardı, kamu çalışanlarının maaşları vardı. O tarihten
bugüne –yani, öncekine dair olan olmuş ama- 2002 yılından bu tarafa, bakın, ortalama
memur maaşı, 2002 yılında 578 liraymış, şu anda ortalama memur maaşı 2.979 liraya
çıkmış. 
KAZIM
ARSLAN (Denizli) – Bayramlarda ikramiye verelim Sayın Bakan.
MALİYE
BAKANI NACİ AĞBAL (Bayburt) – Dolayısıyla, burada yaklaşık olarak yüzde 415 artış
yapılmış, reel artış yüzde 57. Şimdi, benim bunları tekrar tekrar sizlerle paylaşmama
gerek yok. Rakamlar devletin resmî rakamları.
(Mikrofon
otomatik cihaz tarafından kapatıldı) 
BAŞKAN
– Tamamlayınız Sayın Bakan.
MALİYE
BAKANI NACİ AĞBAL (Bayburt) – Gerek memurlarımız gerek diğer kamu çalışanlarımız
gerekse emeklilerimiz bu dönemde, her dönem enflasyonun üzerinde artış almışlardır;
refah düzeyleri bu dönemde artmıştır, satın alma güçleri bu dönemde artmıştır. Özellikle,
onu da söyleyeyim. 
Sigara
üzerindeki özel tüketim vergisi uygulamasına, yıllar itibarıyla bir bütün olarak
bakacak olursanız, yıllar itibarıyla bir bütün olarak… Bir taraftan, biliyorsunuz,
sigara üzerinden alınan vergi maktu vergidir. Maktu verginin yıllar itibarıyla düzenlemelerle
ayarlanması söz konusudur. Diğer taraftan da tabii ki sigarayla ilgili olarak hepimizin,
sizlerin, bizlerin duyarlılığı var, bunu da hesaba katmakta fayda var diye düşünüyorum.

KAZIM
ARSLAN (Denizli) – Piyasa kaçak sigaradan geçilmiyor Sayın Bakan.
MALİYE
BAKANI NACİ AĞBAL (Bayburt) – Sayın Purçu, İzmir’deki yatırımlarla ilgili bilgileri
bulacağım ama Roman kardeşlerimizi seviyoruz -bütün sosyal kesimleri seviyoruz tabii
ki- yani, Aile Bakanlığımızda strateji belgesiyle ilgili bir çalışma varsa Bakanlığımızla
görüşmek suretiyle her zaman için tüm sosyal kesimlerle ilgili Hükûmet olarak olumlu
çabalarımız olmuştur. Bu konuda da olumlu çabaları sergileriz inşallah. 
BAŞKAN
– Teşekkür ediyorum Sayın Bakan.
Sayın
Purçu’yu bizler de seviyoruz, taleplerinin dikkate alınmasını istirham ediyoruz.
Sayın
milletvekilleri, 10’uncu madde üzerinde bir adet önerge vardır, okutup işleme alacağım
ve oylarınıza sunacağım. 
Türkiye Büyük Millet Meclisi Başkanlığına
Görüşülmekte
olan 433 sıra sayılı 2017 Yılı Bütçe Kanunu Tasarısı’nın 10’uncu maddesinin (1)’inci
fıkrasının (b) bendinin sonuna “Mahalleye dönüştürülen köyler için ilçe belediyelerine”
ibaresinin eklenmesini arz ve teklif ederiz.
 Mustafa
Kalaycı İsmail Faruk Aksu Erhan
Usta
 Konya İstanbul Samsun
 Arzu
Erdem Deniz Depboylu
 İstanbul Aydın
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ERGÜN TAŞCI (Ordu) – Katılmıyoruz.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
ERKAN
AKÇAY (Manisa) – Gerekçe…
BAŞKAN
– Gerekçeyi okutuyorum: 
Gerekçe:

KÖYDES
Projesi’nden mahalleye dönüştürülen köylerin de ilçe belediyeleri aracılığıyla yararlandırılması
amaçlanmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul edilmemiştir.
10’uncu
maddeyi oylarınıza sunuyorum: Kabul edenler… Kabul etmeyenler… Madde kabul edilmiştir.
Birleşime
yirmi dakika ara veriyorum.
Kapanma Saati: 13.51
ÜÇÜNCÜ OTURUM
Açılma Saati: 14.23
BAŞKAN: Başkan Vekili Ahmet AYDIN
KÂTİP ÜYELER: Özcan PURÇU (İzmir), Ömer SERDAR (Elâzığ)
----0----
BAŞKAN – Sayın milletvekilleri,
Türkiye Büyük Millet Meclisinin 41’inci Birleşiminin Üçüncü Oturumunu açıyorum.
2017 Yılı Merkezi
Yönetim Bütçe Kanunu Tasarısı’nın görüşmelerine devam ediyoruz. 
Komisyon ve Hükûmet
yerinde. 
Şimdi 11’inci maddeyi
okutuyorum:
Fonlara
ilişkin işlemler
MADDE 11- (1) Türk
Silahlı Kuvvetlerinin stratejik hedef planı ile Jandarma Genel Komutanlığı ve Sahil
Güvenlik Komutanlığının ihtiyaç planları uyarınca temini gerekli modern silah, araç
ve gereçler ile gerçekleştirilecek savunma ve NATO altyapı yatırımları için yıl
içinde yapılacak harcamalar; 7/11/1985 tarihli ve 3238 sayılı Kanunla kurulan Savunma
Sanayii Destekleme Fonunun kaynakları, bu amaçla bütçeye konulan ödenekler ve diğer
ayni ve nakdî imkânlar birlikte değerlendirilmek suretiyle Savunma Sanayii İcra
Komitesince tespit edilecek esaslar çerçevesinde karşılanır.
(2) Millî Savunma Bakanlığı, Jandarma Genel Komutanlığı
ve Sahil Güvenlik Komutanlığına bütçe ile tahsis edilen mevcut ödeneklerden birinci
fıkra hükümleri gereğince tespit edilecek tutarları; Emniyet Genel Müdürlüğüne bütçe
ile tahsis edilen mevcut ödeneklerden zırhlı araç, uçak ve helikopter, insansız
hava araçları (İHA), uçuş simülatörü ve Elektronik Harp (HEWS) projesine ilişkin
tutarları; Türkiye Hudut ve Sahiller Sağlık Genel Müdürlüğüne bütçe ile tahsis edilen
mevcut ödenekler ile bu Genel Müdürlük bütçesine kaydedilen ödeneklerden motorbot
alımına yönelik tutarları; Orman Genel Müdürlüğüne bütçe ile tahsis edilen mevcut
ödenekler ile bu Genel Müdürlük bütçesine kaydedilen ödeneklerden Helikopter Alım
Projesine ilişkin tutarları; Maden Tetkik ve Arama Genel Müdürlüğüne bütçe ile tahsis
edilen mevcut ödenekler ile bu Genel Müdürlük bütçesine kaydedilen ödeneklerden
araştırma gemisi alımına yönelik tutarları; Enerji ve Tabii Kaynaklar Bakanlığı
bütçesi ödeneklerinden petrol ve doğalgaz boru hatları entegre güvenlik sistemi
tedarikine ilişkin tutarları; Afet ve Acil Durum Yönetimi Başkanlığına bütçe ile
tahsis edilen mevcut ödeneklerden Afet Sonrası Görüntü İşleme İstasyonu Kurulması
Projesine ilişkin tutarları; Türkiye Bilimsel ve Teknolojik Araştırma Kurumuna bütçe
ile tahsis edilen mevcut ödenekler ile bu Kurum bütçesine kaydedilen ödeneklerden
yüksek hızlı rüzgar tüneli yapımına yönelik tutarları; Sivil Havacılık Genel Müdürlüğüne
bütçe ile tahsis edilen ödenekler ile bu Genel Müdürlük bütçesine kaydedilen ödeneklerden
Özgün Helikopter Projesi Sertifikasyonu, Bölgesel Sivil Uçak Projesi Sertifikasyonu
ve diğer uçuşa elverişlilik sertifikasyonu faaliyetlerine dair projelere ilişkin
tutarları; ilgili hizmetleri gerçekleştirmek üzere Savunma Sanayii Destekleme Fonuna
ödemeye ilgisine göre; Afet ve Acil Durum Yönetimi Başkanlığından sorumlu Başbakan
Yardımcısı, Millî Savunma Bakanı, İçişleri Bakanı, Sağlık Bakanı, Orman ve Su İşleri
Bakanı, Enerji ve Tabii Kaynaklar Bakanı, Bilim, Sanayi ve Teknoloji Bakanı veya
Ulaştırma, Denizcilik ve Haberleşme Bakanı yetkilidir.
(3) Savunma Sanayii Destekleme
Fonundan Hazineye yatırılacak tutarları bir yandan genel bütçeye gelir, diğer yandan
Millî Savunma Bakanlığı bütçesinin ilgili tertiplerine ödenek kaydetmeye ve geçen
yıllar ödenek bakiyelerini devretmeye Maliye Bakanı yetkilidir.
(4) İlgili yıllar bütçe kanunları
uyarınca, yürütülmesi öngörülen projeler için Savunma Sanayii Destekleme Fonuna
aktarılan tutarlardan kullanılmayan kısımlar, Savunma Sanayii Destekleme Fonundan
ilgili genel bütçeli idarenin merkez muhasebe birimi hesabına; özel bütçeli idarelerde
ise muhasebe birimi hesabına yatırılır ve ilgili idarenin (B) işaretli cetveline
gelir kaydedilir. Gelir kaydedilen tutarlar karşılığını ilgili idare bütçesine ödenek
kaydetmeye genel bütçeli idarelerde Maliye Bakanı, özel bütçeli idarelerde ise ilgili
özel bütçeli idare yetkilidir. Millî Savunma Bakanlığı, Jandarma Genel Komutanlığı
ve Sahil Güvenlik Komutanlığı dışındaki idarelerde ödenek kaydı yılı yatırım programı
ile ilişkilendirilerek yapılır.
BAŞKAN
– 11’inci madde üzerinde gruplar adına ilk söz, Milliyetçi Hareket Partisi Grubu
adına Hatay Milletvekili Mehmet Necmettin Ahrazoğlu’na aittir. 
Buyurun
Sayın Ahrazoğlu. (MHP sıralarından alkışlar) 
MHP
GRUBU ADINA MEHMET NECMETTİN AHRAZOĞLU (Hatay) – Sayın Başkan, değerli milletvekilleri;
2017 Yılı Merkezi Yönetim Bütçe Kanunu Tasarısı’nın 11’inci maddesi hakkında Milliyetçi
Hareket Partisi Grubu adına söz almış bulunuyorum. Bu vesileyle yüce heyetinizi
saygıyla selamlıyorum. 
Sayın
Başkan, değerli milletvekilleri; dünkü görüşmelerde de gündeme getirdiğim Halep'teki
dram ve saldırılardan biraz bahsetmek istiyorum.
Suriye
Türkmenleri, yirmi dört yıl Fransız mandasına, elli üç yıl Baas diktatörlüğünün
baskılarına rağmen millî hassasiyetlerini korumuşlar, dil ve kültürlerinde baskılar,
devlet yönetiminde yok sayılmak gibi nice acılar yaşamışlar ve millî değerler için
ağır bedeller ödemişlerdir. Türkmenler, muhalif olarak Suriye rejimi karşısında
saflarını en başından belirlemiştir. Humus Türkmenleri savaşın en başında büyük
bir zulme maruz kalmış; Zara, Babı Amr Türkmenleri rejim tarafından etnik temizliğe
uğratılmıştır. Şam ve Golon Türkmenleri savaşın başından bu yana tümüyle rejimin
ablukası altında büyük bir yaşam mücadelesi vermektedirler. Özellikle Türkmen Dağı’na
yönelik yoğun bombardıman nedeniyle bölgenin büyük bir kısmı Türkmenlerin elinden
çıkmış, bölgede sivil insan kalmamış, gençler ise hâlen topraklarını koruma mücadelesi
vermektedir. Önce DEAŞ'ın, geçen yıl mayıs ayında da PYD/YPG'nin bölgeyi kontrol
etmesiyle Rakka Türkmenleri de tehcire maruz kalmıştır.
Son
gelişmelerle birlikte aylardır dünyanın en korkunç ablukası ve bombardımanına maruz
kalan Halep'te, bugün insanlık tükenmiş, sözler bitmiştir. Halep'teki Türkmen mahalleleri
tamamen rejim ve PYD teröristlerinin eline geçmiştir. 
Halep'e
yağdırılan füzeler, Telafer'de sıkılan kurşunlar, Ankara'da, İstanbul'da patlayan
bombalar, aynı sinsi odakların kirli oyunlarıdır. Türkiye'nin güvenlik hattı Kerkük'ten
başlar, Musul'dan, Rakka'dan, Halep’ten geçer, Bayır Bucak dâhil Akdeniz'e ulaşır.
Bu coğrafyada Türkmenlerin korunması Türkiye'nin millî güvenliğinin garantisidir.
Sayın
Başkan, değerli milletvekilleri; 2017 yılı bütçesi 11’inci maddesi, fonlara ilişkin
işlemlerin nasıl yürütüleceğini ve bu kapsamda özellikle Savunma Sanayii Destekleme
Fonu kaynaklarının nasıl oluşturulacağını hükme bağlayan düzenlemeler içermektedir.
Türk Silahlı Kuvvetlerinin stratejik hedef planı ile Jandarma Genel Komutanlığı
ve Sahil Güvenlik Komutanlığının ihtiyaç planları uyarınca temini gerekli modern
silah, araç ve gereçler ile gerçekleştirilecek savunma ve NATO altyapı yatırımları
için yıl içinde yapılacak harcamaların ne suretle karşılanacağına ilişkin düzenleme
yapılmaktadır. Ayrıca Savunma Sanayii Destekleme Fonu aracılığıyla yapılacak alımlar
ve Savunma Sanayii Destekleme Fonu’ndan Hazineye yatırılacak tutarların kullanılmayan
kısmının bütçeleştirilmesine ilişkin hükümlere yer verilmektedir.
Değerli
milletvekilleri; fonu, belirli bir amacın gerçekleştirilmesi için ayrılmış bulunan,
gerektiği zaman kullanılmak üzere belli bir hesapta toplanan ve harcanabilen paralar
olarak tanımlayabiliriz. Türk Silahlı Kuvvetlerinin dünyanın en caydırıcı ordularından
biri hâline gelebilmesi, Türkiye'nin jeopolitik, jeostratejik konumunun, tarihî
ve kültürel mirasının yüklediği sorumluluk gereğidir. Bu doğrultuda, fiziki, teknolojik
ve beşerî kapasitesinin artırılmasına yönelik gelecek planlamasının sağlıklı bir
şekilde yapılması zorunludur ve Türk Silahlı Kuvvetlerinin silah ve teçhizat yönünden
dışa bağımlılığını azaltarak ihracat kapasitesi yüksek, bağımsız ve yerli bir harp
sanayisinin gelişmesi ve yerli müteşebbisin de silah ve askerî teçhizat üretimine
yatırım yapması teşvik edilmelidir.
Malzeme
teknolojileri, elektronik harp, havacılık, uzay ve uydu teknolojileri, ağ merkezli
savaş, insansız hava araçları, güdüm ve kontrol teknolojileri gibi savunma sanayisi
teknolojilerinin AR-GE çalışmaları ve üretimi desteklenmelidir. Savunma sanayisinde
bilgi güvenliğini sağlamak amacıyla mutlaka millî yazılım sistemi geliştirilmeli
ve uygulanmalıdır. Bu da ancak Türkiye’nin her şeyi yapmaya çalışmaktansa savunma
sanayi alanındaki öncelikli alanları belirlemesi bu yolda adım adım ilerlemesiyle
mümkündür.
Türkiye'nin
şu anda yürütmekte olduğu silah sistemleri projeleri, AK PARTİ hükûmetlerinin söylediği
gibi yansıtılanın aksine yüzde 100 millî değildir. Birçok proje yabancı firmalardan
alınan parçalar ve danışmanlıklarla yapılmaktadır. Bu projeleri yüzde 100 millî
olarak yansıtmak kendimizi aldatmaktan öteye gitmeyecektir. Mesela tank veya helikopter
motoru dışa bağımlı olduğumuz sürece Türkiye'nin yeni pazarlara açılması ancak alt
sistemleri bize satan ülkelerin rızası olduğu sürece mümkündür. ATAK helikopterini
Azerbaycan ya da Pakistan gibi ülkelere satabilmemiz için Amerika Birleşik Devletleri’nden
ya da Birleşik Krallıktan izin almamız gerekmektedir. Kısaca, Türkiye'nin pazar
payının artması ancak kritik alt sistemlerde bağlı olduğu ortaklarının rızasına
bağlıdır, bu da projelerin millî olmasının en büyük engelidir. Türkiye'nin savunma
sanayi politikasının öncelikli hedefi Türk Savunma Sanayi şirketlerinin sürdürülebilir
hâle gelmesi, belirli alanlardaki ithalatımızın zamanla azaltılması olmalıdır.
Biz
Milliyetçi Hareket Partisi olarak savunma sanayinin tamamen bağımsız hâle getirilmesi
gerektiğini ve bağımsız bir millî savunma sanayinin kurulmasını öngörmekteyiz. Savunma
sanayi teknoloji transfer eden değil teknoloji üreten bir yapıya kavuşturulmalıdır.
Savunma sanayi lojistik ihtiyaçlarda dışa bağımlı olmaktan büyük ölçüde kurtarılmalıdır.
Savunma
harcamalarının öncelikle millî tedarik sistemi içerisinde yapılması sağlanmalı ve
tedarik ihtiyaçlarının belirlenmesinde ilgili birimlerin eşgüdüm içinde karar almasına
önem verilmelidir. 
Değerli
milletvekilleri, ülkemizin içinde bulunduğu jeopolitik ve jeostratejik durum bu
bölgede güçlü olmamızı zorunlu kılmaktadır. Ülke olarak güçlü olmamız güçlü ve modern
bir orduya sahip olmaktan geçer. Kısaca ordu, millet olmak millî harp sanayi kurmakla
mümkün olmaktadır. Türk milletinde yerleşmiş bir ifade vardır: “Ordu, bizim göz
bebeğimiz.” der, evlatlarını askere gönderirken davulla, zurnayla, kına yakarak
gönderir “Vatana kurban olsun.” diye. Bana göre ordu, göz bebeğimizden ziyade yüreğimizdir,
kalbimizdir. Yürek atmaz, kalp durur ise bütün vücut ceset olur.
Değerli
milletvekilleri, AKP iktidarları döneminde birtakım çevrelerin ve özellikle FETÖ
yapılanması dolayısıyla Türk ordusu itibarsızlaştırılmak istenmiş, Ergenekon, Balyoz,
Casusluk, Kozmik Oda gibi suçlamalara maruz bırakılmış, birileri de bu davaların
savcısı, hâkimi olmuştu. Ancak 15 Temmuzda gördük ki orduyu yıpratmak, itibarsızlaştırmak
isteyen zihniyet, çeşitli oyunlar sonucu orduya sızmış, harekât kademelerine, ordunun
karargâhına kadar yükselme fırsatını bulmuştur.
Çok
şükür ki vatanını ve milletini seven, ordu-millet duygusuyla yetişen Türk ordusu
mensupları, kahraman Türk polisleri ve aziz Türk milleti tarafından hain, kalleş
darbe kalkışması önlenmiştir. 
Bugün
kahraman Mehmetçik ve polislerimiz içeride ve dışarıda destanlar yazmaktadır. Ülkemizin
bütünlüğü, milletimizin birlik ve beraberliği için hain terör örgütlerine karşı
vermiş oldukları mücadelede Rabb’im onları başarılı kılsın. Bu vesileyle, şehitlerimize
Allah’tan rahmet, gazilerimize şifa diliyorum. 
Bütçenin
ülkemize ve milletimize hayırlı olmasını diliyor, Halep’te yaşanan insanlık dramını
kınıyor ve dualarımızın onlarla olduğunu belirtiyor, Gazi Meclisi ve aziz Türk milletini
saygıyla selamlıyorum. (MHP sıralarından alkışlar)
BAŞKAN
– Teşekkür ediyorum Sayın Ahrazoğlu. 
Şimdi,
söz sırası Cumhuriyet Halk Partisi Grubu adına Adana Milletvekili İbrahim Özdiş’e
aittir.
Buyurun
Sayın Özdiş. (CHP sıralarından alkışlar) 
CHP
GRUBU ADINA İBRAHİM ÖZDİŞ (Adana) – Sayın Başkan, değerli milletvekilleri; CHP Grubu
adına hepinizi saygıyla selamlıyorum. 
Kimden
gelirse gelsin; PKK, IŞİD ve diğer terör eylemlerini lanetliyorum. Terör saldırılarında
yaşamını yitirenlere, canlarımıza Allah’tan rahmet diliyor, ailelerine başsağlığı,
yaralı yurttaşlarımıza da acil şifalar diliyorum.
Değerli
milletvekilleri, on beş yıllık AKP iktidarında katma değeri yüksek hiçbir yatırım
göremiyoruz. Duble yol, köprü ülke ekonomisine ne gibi bir katkıda bulunuyor; anlamak
mümkün değil. Ekonomik ve bilimsel kalkınmayı sağlayacak, katma değeri yüksek bir
yatırım neden konuşulmuyor? Varsa yoksa köprü… Yok, efendim, Avrupa bizi kıskanıyormuş.
Bakın, bir örnek vereceğim. Almanya’nın Volkswagen firmasının 2013 cirosu 200 milyar
avro, Türkiye’nin 2013 yılı gayrisafi millî hasılası 800 milyar dolar. Yani Almanya’nın
tek bir otomobil firmasının cirosu bizim ülkemizin, ülke gelirimizin dörtte 1’i.
Şimdi soruyorum; biz mi onları kıskanacağız yoksa onlar mı bizi kıskanacak? Geçiyorum
bunları.
Değerli
milletvekilleri, Nabi Avcı, Bakan, “Memleket sıkıntıda, dua bekliyorum.” diyor.
Mehmet Şimşek, Başbakan…
LEVENT
GÖK (Ankara) – Yardımcısı. 
İBRAHİM
ÖZDİŞ (Devamla) – “Türkiye Birinci Dünya Savaşı’ndan sonraki en zor günlerini yaşıyor.”
diyor. Dönemin Başbakanı Erdoğan, yıl 2015, “Biz siyasiler ülkemizde işlenen cinayetlerden
sorumluyuz…” Çünkü halk size oylarını benim can ve mal güvenliğimi sağlayacaksın
diye veriyor. Yine, daha dün, Sayın Cumhurbaşkanı “İşsizlik yüzde 11’in üzerinde
bu ülke, bu hâle düşmeli mi? Yatırım, üretim yok.” diyor. Kendilerinden alıntı yapıyorum
burada. 
Peki,
on dört yıldır bu ülkeyi kim yönetiyor? Bu sözleri söyleyenler yönetiyor. Peki,
bu söylenenler ne anlama geliyor? Şu anlama geliyor değerli arkadaşlar: Bu ülkeyi
iflasın eşiğine getirmişiz. Yani demek istiyorlar ki, diyorlar ki: “Yö-ne-te-mi-yo-ruz.”
Çok açık ve net. (CHP sıralarından alkışlar) Bu itiraftır değerli dostlar. Ee, biz
ne diyoruz? “Yönetemiyorsunuz, gereğini yapın.” “Yok yapmayız.” Diyorlar ki: “Durun
hele, gerisi geride. Daha başınıza neler getireceğiz.” 
Denilebilir
ki, başımıza bundan daha kötü ne getirebilirler ki? Söyleyeyim: Siyasi literatürde
tam tarifi yapılamayan, yasama, yürütme, yargıya egemen olan, gerektiğinde Meclisi
feshetme yetkisiyle tüm yolsuzluk suçlarının gündeme getirilmesinin engelleneceği
garabet, ucube bir sistem. Bu Türkiye'nin kaderini, rejimini, Anayasa’sını bir kişinin
çıkarına göre şekillendirmeye kalkmaktır değerli arkadaşlar. Bu gaflettir, dalalettir,
hatta hıyanettir değerli dostlarım. (CHP sıralarından alkışlar) 
Sayın
Cumhurbaşkanı, kendinize yönelik bu tek adam sistemini getirmek için, seçim sandığında
daha çok oy kazanmak uğruna toplumu kutuplaştırmaya, keskin cephelere ayırmaya devam
ederseniz, dünya tarihi göstermiştir ki ülke olarak varacağımız yer gözyaşı, kan
yani cehennem çukuru olacaktır. Sayın Cumhurbaşkanı, kişisel hırsınız için iç savaşı
göze almış bir lider görüntüsü veriyorsunuz. Bu inadınızın, politikalarınızın, uygulamalarınızın
başka bir tarifi, başka bir gerekçesi yok. Öteleyen, bölen, parçalayan bir ikinci
isim yok bu ülkede. (CHP sıralarından alkışlar)
ERTUĞRUL
SOYSAL (Yozgat) – Tam tersi, tam tersi!
İBRAHİM
ÖZDİŞ (Devamla) – Değerli milletvekilleri, on dört yıllık süreç göstermiştir ki
Türkiye’nin… 
BAŞKAN
– Sayın Özdiş, Sayın Cumhurbaşkanıyla ilgili sözlerinize dikkat edin.
İBRAHİM
ÖZDİŞ (Devamla) – Dikkat ediyorum Sayın Başkan, ben. 
BAŞKAN
– Dikkat etmeniz gerekiyor.
İBRAHİM
ÖZDİŞ (Devamla) – Çok dikkatli konuşuyorum, bilerek konuşuyorum, ısrar ediyorum.
(CHP sıralarından alkışlar)
METİN
GÜNDOĞDU (Ordu) – Tek partili iktidar dönemini hatırla.
İBRAHİM
ÖZDİŞ (Devamla) – Değerli arkadaşlar, Türkiye’nin yararına olan her şey Sayın Cumhurbaşkanının
aleyhine. Sayın Cumhurbaşkanının işine yarayan her şey de Türkiye’nin aleyhinedir
maalesef.
BAYRAM
ÖZÇELİK (Burdur) – Saçmalama! 
İBRAHİM
ÖZDİŞ (Devamla) – Kendisi ve çok yakın çevresinin pozisyonunu sağlama almak için
kendi seçmeni dâhil, bütün ülkenin hayatını tehlikeye atıyor.
OKTAY
ÇANAK (Ordu) – Sen git, onu Kılıçdaroğlu’na söyle.
İBRAHİM
ÖZDİŞ (Devamla) – Değerli milletvekilleri, Sayın Cumhurbaşkanının seçildiğinden
bugüne kadar…
OKTAY
ÇANAK (Ordu) – Kılıçdaroğlu’na söyle.
İBRAHİM
ÖZDİŞ (Devamla) – …defalarca, kendi işine gelmeyen, Anayasa Mahkemesinin verdiği
kararları tanımadığını, yine yemin etmesine rağmen tarafsız olarak görevini yapmadığını
biliyoruz.
OKTAY
ÇANAK (Ordu) – Kendiniz söylüyordunuz “Anayasa Mahkemesi yanlış karar veriyor.”
diye.
İBRAHİM
ÖZDİŞ (Devamla) – Bu bir anayasal suçtur. Anayasal düzene karşı bir kalkışmadır.
Anayasal düzene karşı yapılan kalkışmalar karşısında halkın direnme hakkı vardır
ve bu, Cumhurbaşkanı tarafından da kabul edilmiştir FETÖ kalkışmasında halkı sokaklara
çağırdığı gibi. (CHP sıralarından alkışlar)
AHMET
SAMİ CEYLAN (Çorum) – Çağırmasa mıydı?
İBRAHİM
ÖZDİŞ (Devamla) – Gezi direnişi sırasında sokağa çıkanlar için “çapulcu” diyenler,
kendi çıkarları söz konusu olduğunda halkı sokağa çıkarmaya davet etmekte, sokakları
işaret etmekte sakınca görmüyorlar. Gezi eylemlerinin ne kadar doğru bir hak arama
yöntemi olduğu, demokrasimizi kökleştirme adına bir eylem olduğu, FETÖ darbesinden
sonra bugün daha iyi ortaya çıkmıştır. Ve diyoruz ki sizin bu garabet, ucube rejim
değişikliğiyle ülkemizi karanlığa sürükleme tasarınıza sonuna kadar karşı çakacağız.
(CHP sıralarından alkışlar)
METİN
GÜNDOĞDU (Ordu) – Yakışır, yakışır!
İBRAHİM
ÖZDİŞ (Devamla) - Sizin tabirinizle çapulculuğa devam edeceğiz. Bunun için ödenmesi
gereken ne tür bedel varsa sonuna kadar ödeyeceğiz. 
METİN
GÜNDOĞDU (Ordu) – Elini niye sallıyorsun ya? Ne demek istiyorsun?
İBRAHİM
ÖZDİŞ (Devamla) - Değerli milletvekilleri, vatanseverlik liderin etrafında kenetlenmek
midir; yoksa, vatanseverlik lidere rağmen doğru, gerçek bildiğini halkına ve siyasilere
söyleyebilme cesareti midir?
METİN
GÜNDOĞDU (Ordu) – Vatanseverliğini bu millet 15 Temmuzda gösterdi. 
İBRAHİM
ÖZDİŞ (Devamla) - Büyük devrimci Deniz Gezmiş’in de söylediği gibi, “Vatan, onu
parsel parsel satanların değil, uğrunda darağacına gidenlerin vatanıdır.”
METİN
GÜNDOĞDU (Ordu) – Tarihinize bir bakın bakalım, bu millet için, bu vatan için ne
yaptınız? 
İBRAHİM
ÖZDİŞ (Devamla) - Bu vatan bizim vatanımızdır, bu vatanı böldürmeyeceğiz. 
METİN
GÜNDOĞDU (Ordu) – Ne ortaya koydunuz? Bu millet için, bu vatan için ne ortaya koydunuz;
onu söyleyin, onu konuşun. Söylediğiniz sözlere dikkat edin!
BAŞKAN
– Sayın Özdiş, bakın, sizi uyarıyorum! Lütfen, konuşmanızı toparlayın.
İBRAHİM
ÖZDİŞ (Devamla) - Sayın Cumhurbaşkanı, gelin bir insanın kişiliğine, ahlakına, çalışkanlığına
zerre kadar katkısı olmayan yani iyi insan olmamıza etkisi olmayan etnik köken,
inanç, yaşam biçimi farklılıklarını bir kenara bırakın; sadakati değil, liyakati
esas alın; kişisel geleceğinizi değil, ülkemizin geleceğini düşünün; rejim değişikliği
inadınızdan vazgeçin ki çocuklarımıza el birliğiyle yaşanacak bir Türkiye bırakalım.

METİN
GÜNDOĞDU (Ordu) – Sürünmeye devam edelim diyorsunuz, sizi tebrik ediyorum, onun
için de millet size oy vermiyor işte. 
İBRAHİM
ÖZDİŞ (Devamla) - Değerli milletvekilleri, Hüsnü Mahalli iki gün önce akşam saatlerinde
gözaltına alındı. Uyardık, sağlık problemi yaşayabilir dedik, yaşadı dün gece. 67
yaşındaki bir insanı, bir yurtseveri, bu ülkenin geleceği için her türlü çabayı
gösteren kişiyi, maalesef, gözaltına aldınız.
METİN
GÜNDOĞDU (Ordu) – Yargı aldı, yargı. 
OKTAY
ÇANAK (Ordu) – Yargı aldı, yargı. Yargıya da mı itiraz ediyorsunuz? 
İBRAHİM
ÖZDİŞ (Devamla) - Eğer Hüsnü Mahalli’yi dinleseydiniz, Orta Doğu bataklığına bugün
sürüklenmez olurduk. 
METİN
GÜNDOĞDU (Ordu) – Yargı aldı, yargı. Yargıyla gittiler. 
İBRAHİM
ÖZDİŞ (Devamla) – Değerli
milletvekilleri, CHP Grubu olarak halkımıza her zaman olduğu gibi doğruları söylemeye
devam edeceğiz. 
Gazi
Meclisi saygıyla selamlıyor, saygılar, sevgiler sunuyorum. (CHP sıralarından alkışlar)

METİN
GÜNDOĞDU (Ordu) – Vatandaş da karşılığını veriyor size. 
BAŞKAN
– Sayın Özdiş, bakın, sizi birkaç kez uyardım. Vatanseverlik çapulculuk demek değildir,
bunu da özellikle size ifade etmek istiyorum. 
İBRAHİM
ÖZDİŞ (Adana) – Sayın Cumhurbaşkanının ağzından söyledim efendim, hayır. O “çapulcu”
benim değil Sayın Cumhurbaşkanının.
BAŞKAN
– Vatanseverlik, vatanını, milletini her türlü tehdide karşı kefenini giyerek meydanlara
çıkmakla olur, bunu bilmenizi istiyorum. 
İBRAHİM
ÖZDİŞ (Adana) – Vatanseverlik demokrasiyi savunmaktır. O “çapulcu” lafı benim değil,
Sayın Cumhurbaşkanınındır. 
BAŞKAN
– Bakın, Sayın Cumhurbaşkanı bölen değil, Sayın Cumhurbaşkanı birleştirendir. 
İBRAHİM
ÖZDİŞ (Adana) – Ben Sayın Cumhurbaşkanından alıntı yaptım. 
BAŞKAN
– Anayasa’nın 104’üncü maddesini açın, okuyun. Anayasa’yı ihlal ediyorsunuz. 
İBRAHİM
ÖZDİŞ (Adana) – Hayır, ihlal etmiyorum. 
LEVENT
GÖK (Ankara) – Sayın Başkan…
BAŞKAN
– Anayasa’nın 104’üncü maddesi “Cumhurbaşkanı devletin başıdır. Bu sıfatla Türkiye
Cumhuriyetini ve Türk Milletinin birliğini temsil eder.” diyor. Bölen değil, birliği
temsil eden biridir. 
İBRAHİM
ÖZDİŞ (Adana) – Efendim, Cumhurbaşkanından alıntı yaptım ben, alıntı yaptım. 
LEVENT
GÖK (Ankara) – Sayın Başkan…
MEHMET
MUŞ (İstanbul) – Sayın Başkan…
BAŞKAN
– Hoşunuza gitmeyebilir ama bu milletin yüzde 52’sinin oyuyla iş başına gelmiş,
seçilmiş bir Cumhurbaşkanıdır, azami saygıyı göstermek zorundasınız. Hiç kusura
bakmayın, bu kadar hakareti hak etmiyor; bu millet de hak etmiyor, Sayın Cumhurbaşkanımız
da hak etmiyor. 
İBRAHİM
ÖZDİŞ (Adana) – Hakaret etmiyorum, ayna tutuyorum. Sayın Başkan, ayna tutuyorum,
ayna. Hakaret etmiyorum, bakın “Sayın Cumhurbaşkanı” diyorum. 
LEVENT
GÖK (Ankara) – Sayın Başkan… 
MEHMET
MUŞ (İstanbul) – Sayın Başkan…
BAŞKAN
– Sayın Gök, söz vereceğim. 
Eleştirebilirsiniz,
eleştirinizi hepimiz saygıyla karşılarız ancak, ağır eleştiriyi de aşan bu tür ithamları
kabul etmemiz mümkün değildir, bunu bilmenizi istiyorum. Çünkü, Anayasa’ya göre
milletin, devletin birliğini temsil eden, devletin başı olan Sayın Cumhurbaşkanıdır.
OĞUZ
KAAN SALICI (İstanbul) – Tarafsız… 
BURCU
KÖKSAL (Afyonkarahisar) – Tarafsız…
İBRAHİM
ÖZDİŞ (Adana) – Sayın Cumhurbaşkanı diye hitap ettim, daha ne diyeceğiz? 
BAŞKAN
- Ona karşı ifadelerinize lütfen ama lütfen dikkat edin. Eleştirin, itham etmeyin.
İBRAHİM
ÖZDİŞ (Adana) – Ayna tuttum efendim, ayna.
LEVENT
GÖK (Ankara) – Tamam efendim. 
BAŞKAN
– Tahkir etmeyin, hakaret etmeyin ama eleştirinizi yapın. 
İBRAHİM
ÖZDİŞ (Adana) – Etmiyorum, hayır, etmiyorum hakaret. 
KAMİL
OKYAY SINDIR (İzmir) – Sayın Başkan, neymiş hakaret, anlamadık?
İBRAHİM
ÖZDİŞ (Adana) – Bunun neresinde hakaret Sayın Başkan?
LEVENT
GÖK (Ankara) – Sayın Başkan…
MEHMET
MUŞ (İstanbul) – Sayın Başkan…
BAŞKAN
– Sayın Muş, bir saniye, Sayın Gök’e de vereceğim, size de vereceğim. 
SAĞLIK
BAKANI RECEP AKDAĞ (Erzurum) – Değerli Başkanım…
BAŞKAN
– Efendim, size de vereceğim. 
Sayın
Gök, buyurun. 
LEVENT
GÖK (Ankara) – Sayın Başkanım, konuşmacımız Cumhurbaşkanına ait olan bir sözü ifade
etti orada. Siz o sözü arkadaşımızın söylediği şekilde bir değerlendirmeyle bir
cevap veriyorsunuz. 
METİN
GÜNDOĞDU (Ordu) – Ya, etme eyleme ya!
BAŞKAN
– Siz de dinlediniz.
LEVENT
GÖK (Ankara) – Bakın, hayır. Bakın, sizin yanlış anladığınız bir konu olduğunu ifade
ediyorum. 
OKTAY
ÇANAK (Ordu) – Herkes dinledi. Yanlış anlamadık, yanlış konuşuyor. 
METİN
GÖNDOĞDU (Ordu) – Ne söylediğini duyduk. Bu kadar adam yanlış anladı! Kendisi de
itiraf etti, çapulcular dedi. 
LEVENT
GÖK (Ankara) – Tutanakları getirip bakarsanız, siz yanlış anladığınız bir konu üzerinden
arkadaşımızı eleştiriyorsunuz. 
Şimdi,
burası tabii milletin kürsüsü. Burada hakaret olmamak kaydıyla en sert eleştirilere
herkes tahammül etmek durumunda. Bir kere, bizim arzumuz ve isteğimiz, tarafsız
bir Cumhurbaşkanı olsun ama Cumhurbaşkanının tarafsız olduğu yönünde sizin bir inandırıcı
kanıt ortaya koymanız mümkün mü bize? Eğer siyasetin içerisine bu kadar girer, Türkiye'yi
şekillendirmeye bu kadar kalkışırsa Cumhurbaşkanı da elbette bizim bütün arkadaşlarımızın
eleştirilerinden nasibini alır. Bundan çekinmemek gerekir. Hakaret olmamak kaydıyla
ağır eleştirilere tahammül etmek bütün siyasetçilerin üstlenmesi gereken bir sorumluluk
alanıdır.
BAŞKAN
– Evet, Sayın Gök, eleştirmek ayrı bir şey ama hakaret etmek bambaşka bir şey. Bunu
da kabul edemeyiz.
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
MEHMET
MUŞ (İstanbul) – Burada grubumuza ağır hakaretler var. İhanete kadar suçlamalarla
karşı karşıyayız. Bu açık bir sataşmadır. Eleştiri boyutu ayrı bir şey ama bizi
bu şekilde itham etmesi ayrı bir şeydir. Söz istiyorum. 
LEVENT
GÖK (Ankara) – Sayın Başkan, bakın…
BAŞKAN
– Sayın Gök, Sayın Cumhurbaşkanıyla ilgili ben zaten söyleyeceğimi söyledim ama
gruba yönelik ithamlarına dönük olarak grup başkan vekilinin de kalkıp söz istemesi
gayet doğaldır. 
LEVENT
GÖK (Ankara) – Grupla ilgili ne söylemiş acaba? 
BAŞKAN
– Buyurun Sayın Muş. (AK PARTİ sıralarından alkışlar) 
İki
dakika süre veriyorum.
Yeni
bir sataşmaya meydan vermeyelim lütfen. 
LEVENT
GÖK (Ankara) – Grupla ilgili bir şey yok ki burada.
BAŞKAN
– Gruba yönelik olan ifadelerini dinledik efendim.
LEVENT
GÖK (Ankara) – Sayın Başkanım, grupla ilgili hiçbir şey yok ki. 
VI.- SATAŞMALARA İLİŞKİN KONUŞMALAR (Devam)
4.- İstanbul Milletvekili Mehmet Muş’un, Adana Milletvekili İbrahim
Özdiş’in 433 sıra sayılı 2017 Yılı Bütçe Kanunu Tasarısı’nın 11’inci maddesi
üzerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; kimsenin sizin aynanıza
ihtiyacı yok, siz aynayı kendinize bir tutun da görün kendinizi ne durumdasınız.

İBRAHİM
ÖZDİŞ (Adana) – Öyle mi diyorsun?
MEHMET
MUŞ (Devamla) – Burada rejim değişikliğini dillerine pelesenk yapmışlar. 
İBRAHİM
ÖZDİŞ (Adana) – Evet…
MEHMET
MUŞ (Devamla) – Rejim değişikliği yok arkadaşlar. Türkiye Cumhuriyeti devleti bakidir,
baki kalacaktır. (AK PARTİ sıralarından alkışlar) 
MAHMUT
TANAL (İstanbul) – Ya, son teklifiniz neyi değiştirdi kardeşim?
MEHMET
MUŞ (Devamla) – Burada hükûmet etme sistemi tartışılıyor ve hükûmet etme sisteminin
değişikliği söz konusudur. Ne demek? Bir tarafta parlamenter sistem, diğer tarafta
cumhurbaşkanlığı sistemi; bunun millete gitmesi kadar doğal bir şey ne vardır? Milletin
iradesinden neden ve niçin çekiniyorsunuz? Millete sormaktan neden korkuyorsunuz?

İBRAHİM
ÖZDİŞ (Adana) – Ne alakası var?
MAHMUT
TANAL (İstanbul) – Gerekçesinde “başkanlık” yazıyor. Suçlu ne kadar kaçarsa gerisinde
delil bırakır. Gerekçesine bakın. Gerekçesinde, son paragrafta, son cümle “Başkanlık
sistemi” diyor. Halkı kandırıyorsunuz, dolandırıyorsunuz ya!
MEHMET
MUŞ (Devamla) – Bir ikincisi, değerli milletvekilleri, bakınız, milletten kimsenin
korkmasına gerek yok, millete sorarız millet hangi kararı veriyorsa başımızın üstüne
koyarız. Cumhuriyet sizin tekelinizde değildir, cumhuriyet 80 milyon yurttaşın ortak
bir değeridir. Her kürsüye çıkan hatip buradan… Türkiye Cumhuriyeti devletinin başı
Sayın Cumhurbaşkanıdır. 
İBRAHİM
ÖZDİŞ (Adana) – “Sayın” dedik zaten biz de. “Sayın Cumhurbaşkanı” dedik. Ne dedik?
MEHMET
MUŞ (Devamla) – Yüzde 52’yle seçilmiştir, devleti temsil etmektedir. Burada birazdan
tutanakları da ortaya koyacağız, burada tutanakları da çıkaracağız, hukuki anlamda
da ne gerekiyorsa bu anlamda ben bir milletvekili olarak, bir parti grubu olarak
da gereken adımları atacağımızı buradan ifade ediyorum.
MAHMUT
TANAL (İstanbul) – Mahkemeler sizi bekliyor, savcınıza talimatı verin.
MEHMET
MUŞ (Devamla) – Böyle bir şey kabul edilebilir bir şey değildir. Sürekli hakaret
üzerinden, Cumhurbaşkanı üzerinden kendince bir eleştiri oluşturmaya çalışıyor.

İBRAHİM
ÖZDİŞ (Adana) – Ne yapalım? Gelen Cumhurbaşkanıyla ilgili.
MEHMET
MUŞ (Devamla) – Tek adam rejimiymiş. Değerli milletvekilleri, bu millet rejimin
ne olduğunu, hükûmet etme sisteminin ne olduğunu bilmiyor mu? 80 milyon vatandaşa
gidip sormaktan neden biz korkuyoruz da sürekli tek adamdan bahsediyoruz?
İBRAHİM
ÖZDİŞ (Adana) – Tek adam!
ŞAHAP
KAVCIOĞLU (Bayburt) – Hayatlarında yüzde 50 oy almış mı?
MEHMET
MUŞ (Devamla) – Bu açıdan, bütün bu ortaya atılan iddiaların tamamını reddettiğimizi
ifade ederim, Genel Kurula yakışmayan ifadelerdir. Türkiye Cumhuriyeti devletinin
temsil makamında bulunan bir kişiyle alakalı da…
(Mikrofon
otomatik cihaz tarafından kapatıldı) 
MEHMET
MUŞ (Devamla) – …ifadelerinizi daha temiz bir dille kullanmaya davet ediyorum. (AK
PARTİ sıralarından alkışlar) 
İBRAHİM
ÖZDİŞ (Adana) – Çok temizdir dilim çok. Çok temizdir. “Sayın Cumhurbaşkanı” diye
hitap ettim. Eleştiri yapıyorum burada, benim en büyük görevim.
MEHMET
MUŞ (İstanbul) – Kirli bir dil.
LEVENT
GÖK (Ankara) – Sayın Başkan…
BAŞKAN
– Buyurun Sayın Gök.
LEVENT
GÖK (Ankara) – Efendim, sayın konuşmacı, konuşmasında hitaben…
İBRAHİM
ÖZDİŞ (Adana) – Eleştiri yapıyorum burada, benim en büyük görevim.
MEHMET
MUŞ (İstanbul) – Çok kirli bir dil, aynayı kendinize tutun, öyle bir dil yok.
BAŞKAN
– Sayın milletvekilleri… Lütfen, sayın milletvekilleri, Sayın Gök'ü dinliyorum.
Buyurun.
LEVENT
GÖK (Ankara) – Konuşmasında sayın konuşmacı az önce değerli konuşmacımızın konuşmasına
ithafen vermiş olduğu cevapta tüm grubumuzu itham ederek “neden korktuğumuzu, bundan
niçin çekindiğimizi” ifade etmiştir.
MEHMET
MUŞ (İstanbul) – Halktan korktuğunuzu söyledim. Halktan niçin çekiniyorsunuz? Ona
cevap verecek herhâlde. Sayın Gök, halktan korktuğunuzu söyledim.
BAŞKAN
– Buyurun size de iki dakika süre veriyorum.
Lütfen
yeni bir sataşmaya meydan vermeyelim.
5.- Ankara Milletvekili Levent Gök’ün, İstanbul Milletvekili Mehmet
Muş’un sataşma nedeniyle yaptığı konuşması sırasında Cumhuriyet Halk Partisine
sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; tam bundan üç dört gün önce
İstanbul’da bir bombalı saldırı oldu, 44 yurttaşımız hayatını kaybetti; ağır bir
terör saldırısı. Daha ölenlerin kanları yerden temizlenmedi, ağır travma devam ediyor.
Bir yas hâlindeyiz. Bu yas durumu içerisinde Türkiye’nin bir bütünleşmesi, kenetlenmesi
gerektiği çok açık. Biz, terör saldırısı olduğu andan itibaren her türlü yasal teklif
buraya gelmek kaydıyla bütçe konuşmalarımızı da geri çekmeyi taahhüt ettik. 
Değerli
arkadaşlarım, milletçe bir araya gelinmesi gereken nadir dönemler vardır, bütün
toplumu etkileyen dönemler. Böyle bir dönemde terörün yarattığı ve teröristlerin
de arzuladığı toplumu kutuplaştırmak, ayrıştırmak noktasına acaba iktidar partisinin
aceleci bir şekilde önümüzdeki hafta Anayasa değişikliğini Meclise getirmesi neden
olmuyor mu?
Yani
böyle bir durumda daha soğukkanlı bir bekleyiş içerisinde olmak gerekirken, tam
da hepimizin birleşmesi, kenetlenmesi gereken bir ortamda -hepimizin siyaseten pozisyonları
malum Anayasa değişikliğiyle ilgili- bu ayrıştırmayı, bu kutuplaştırmayı ortama
getirmek, gündeme getirmek neden değerli arkadaşlarım? Neden? 
HASAN
TURAN (İstanbul) – Terörün istediğini mi yapalım? 
LEVENT
GÖK (Devamla) – Neden? Yani terörün tam da istediği bu. Tartışın, kavga edin…
HASAN
TURAN (İstanbul) – Terörün istediğini mi yapalım yani?
LEVENT
GÖK (Devamla) – Tartışın, kavga edin, ayrışın. İşte buradaki manzara bu. 
OKTAY
ÇANAK (Ordu) – Hiçbir şey yapmasın mı?
LEVENT
GÖK (Devamla) – Bakın, değerli arkadaşlar…
METİN
GÜNDOĞDU (Ordu) – Kendi konuşmacınızın konuşmasına bir bakın bakalım, kutuplaştırma
nerede var. 
BAŞKAN
– Sayın milletvekilleri, lütfen…
LEVENT
GÖK (Devamla) – Cumhurbaşkanı anayasal sınır içinde olmak kaydıyla her zaman bizden
saygıyı görmüştür, görecektir de. Bunda tereddüt yoktur.
AHMET
SAMİ CEYLAN (Çorum) – Cumhurbaşkanına hakaret edeceksiniz, sonra birlik, beraberlikten
konuşacaksınız. 
LEVENT
GÖK (Devamla) – Ama arkadaşımızın söylediklerinin hiçbirinde hakaret yoktur. Ağır
eleştiriler vardır. O da Cumhurbaşkanının kendisinin çizdiği pozisyondan kaynaklanmaktadır.
Sayın Cumhurbaşkanı kendisini bu pozisyon içerisine itmişse bizler ne yapabiliriz?
Bizlere de eleştirmek kalır. Arkadaşlarımız da onu yapıyorlar.
Teşekkür
ediyorum. (CHP sıralarından alkışlar) 
BAŞKAN
– Birleşime on dakika ara veriyorum.
Kapanma Saati: 14.57
DÖRDÜNCÜ OTURUM
Açılma Saati: 15.14
BAŞKAN: Başkan Vekili Ahmet AYDIN
KÂTİP ÜYELER: Emre KÖPRÜLÜ (Tekirdağ), Ömer SERDAR (Elâzığ)
----0----
BAŞKAN – Sayın milletvekilleri,
Türkiye Büyük Millet Meclisinin 41’inci Birleşiminin Dördüncü Oturumunu açıyorum.
2017 Yılı Merkezi
Yönetim Bütçe Kanunu Tasarısı’nın görüşmelerine devam ediyoruz. 
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı Tezkeresi
(3/828), Merkezi Yönetim Kapsamındaki Kamu İdarelerine, Sosyal Güvenlik
Kurumlarına ve Diğer Kamu İdarelerine Ait Toplam 211 Adet Denetim Raporunun
Sunulduğuna İlişkin Sayıştay Başkanlığı Tezkeresi (3/829), 2015 Yılı Dış
Denetim Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/830), 2015 Yılı Mali İstatistikleri Değerlendirme Raporunun
Sunulduğuna İlişkin Sayıştay Başkanlığı Tezkeresi (3/831), 2015 Yılı Faaliyet
Genel Değerlendirme Raporunun Sunulduğuna İlişkin Sayıştay Başkanlığı Tezkeresi
(3/832), 6085 Sayılı Sayıştay Kanunu Uyarınca Hazırlanan 2015 Yılı Kalkınma
Ajansları Genel Denetim Raporunun Sunulduğuna İlişkin Sayıştay Başkanlığı
Tezkeresi (3/834) ile Plan ve Bütçe Komisyonu Raporu (S.Sayısı: 434) (Devam)
BAŞKAN - Komisyon
ve Hükûmet yerinde. 
Şimdi,
söz sırası Halkların Demokratik Partisi Grubu adına Ağrı Milletvekili Berdan Öztürk’e
aittir. 
Buyurun
Sayın Öztürk. (HDP sıralarından alkışlar) 
HDP
GRUBU ADINA BERDAN ÖZTÜRK (Ağrı) – Teşekkürler Sayın Başkan. 
Şimdi,
olağan dışılığın olağanlaştırılmaya çalışıldığı, kuralsızlığın kural olarak gösterilmeye
çalışıldığı, keyfîliğin hüküm sürdüğü bir ortamda kalkıp Bütçe Kanunu Tasarısı’nın
11’inci maddesi üzerinde görüş belirtmem aslında bu olağan dışılığa katkı sunmuş
olur, olağanlaştırmış olur. Dolayısıyla, ben, genel fikirlerimi bu vesileyle sizlerle
paylaşacağım. Hepinizi saygıyla selamlıyorum.
Sayın
Başkan, değerli milletvekilleri; egemen siyaset biçimleri tarihsel ve toplumsal
olarak erkek egemenliğine dayanan güç ve istismar siyasetine bağlanırlar. Kuşkusuz
bunlar iç içe ve birbirlerini tamamlayan tarzda yürütülürler. Biri, boyunduruk altına
alıp bağımlı kılmaya yönelik baskı, tehdit, şantaj, korku, zorbalık ve benzeri yollarla
yürütülen zor siyasetidir; fetih ve talan siyaseti olarak da açımlanabilir, faydacılık
ve çıkarcılığın kaynakları burada aranabilir. İkincisine “yumuşak güç siyaseti”
de denilebilmektedir yani istismar siyasetine “yumuşak güç siyaseti” de denilebilmektedir.
Amiyane bir ifadeyle havuç-sopa politikasının havuçla avlama yönünü ifade etmektedir.
Bu yöntem işlemediğinde ise sıklıkla sopayla haddini bildirme, uslandırma yöntemleri
devreye girmekte, bunlar birbirlerini takip eden süreçlerle ve genellikle iç içe
yürütülmektedir. Bitmek tükenmek bilmeyen krizler, savaşlar ve giderek kaos yönetimine
dayanan çözümsüzlük siyasetleri bunlarla bağlantılıdır ve nihayetinde bunların hepsi
siyasetin inkârıyla maluldürler. 
Alman
hukukçu ve siyaset felsefecisi Carl Schmitt’in, politikanın dostlar ve düşmanlar,
biz ve onlarla ilgili olduğu yolundaki tanımlaması bu yönleriyle dikkat çekicidir.
Kaldı ki çok daha öncesinde kapitalist modernitenin siyaset felsefesinin Hegel’de
en sistemli hâline ulaştığını söyleyebiliriz. Hâlen sisteme damgasını vuran, esas
olarak Hegelci yapısal zihniyetin kalıplarıdır.
Sayın
Başkan, değerli milletvekilleri; iktidarcı zihniyet tarafından askerî bir deha olarak
görülüp lanse edilen Prusyalı General Clausewitz’e göre savaş, siyasetin farklı
araçlarla yürütülmesidir. Burada savaş, çelişkilerin asli çözüm platformu olarak
görülüp ele alınır çünkü siyaset, yalana ve devletli diplomasiye indirgenmiştir.
Hakikat, anlam savaşından ziyade askerî savaşta aranır. 
Foucault’ya
göre ise bunun tersi doğrudur. Siyaset, savaşın farklı araçlarla sürdürülmesidir,
yürütülmesidir ve toplumu bu bakımdan savunmak gerekir. Foucault görüşlerini “Doğa
gereklerine ya da düzenin işlevsel ihtiyaçlarına inanmamamıza yol açan unutuşların,
hayallerin ve yalanların altında savaşı bulmak gerekir çünkü savaş, barışın şifresidir.
Tüm toplumsal varlığı da sürekli olarak bölüp durur, her birimizi bir kampa ya da
başka bir kampa yerleştirir.” şeklinde temellendirir. 
Genel
olarak savaşın kendisi iktidar amaçlı olup, çelişkileri çözerek aşmaya değil, daha
da yozlaştırmaya ve siyasetin tasfiyesine hizmet eder, böyle bir rol üstlenir. Bu
yaklaşımın temelinde çelişkiye zemin olan ikilem ve taraflardan birinin tümüyle
boyunduruk yani tahakküm altına alınarak bu yolla çelişkinin ortadan kaldırılması
veya kaldırılabileceği kavrayışı bulunmaktadır ki, gerek tarihsel deneyimler gerekse
bilimsel gerçeklik bu bakışı doğrulamamaktadır. Çünkü çelişkiye taraf olan ikilemler
zor yoluyla ortadan kaldırılamaz, ancak zamanla işlevsizleştirilerek aşılabilirler.

Nasıl
ki doğada karşıtların birbirlerine yüklenerek dönüşmesi söz konusuysa, toplumsal
ikilemlerde de bunun bire bir aynısı olmamakla birlikte, karşıtların mücadelesini,
zıtların birbirlerini yok etmesi temelinde kavramak yanlıştır. Bu durum demokrasi
ile devlet arasındaki ilkesel farklılıkları gözden kaçırmamız anlamına gelmez. Karşıt
sistemi yok etmek değil, ilkeli mücadele yoluyla aşmak gerekir. Bu da devletin demokrasiyle
aşılması mücadelesidir. Buna bağlı olarak, demokrasi ile devlet arasında, demokrasinin
iktidar ve devletleşmeyi hedeflemediği, devletin ise demokrasiyi bastırıp kendi
içinde eritmesine müsaade edilmediği ilkeli bir ilişki ve çelişki dâhilinde, ne
inkâr ve yok etmek ne de birbirinin içinde erimek şeklinde özetlenebilir. Bu durumda
her ne kadar uzun süreli bir arada yaşamaları söz konusu olsa da demokrasinin meziyetleri
ve de sorunları çözüm gücü karşısında devletin gerileyeceği tarihsel öngörüsüne
bağlı olarak devletli siyasetin de tarihsel süreçte etkinliğini giderek yitireceğini
de söyleyebiliriz. Burada Engels’in devletin sönümlenmesi perspektifi geçerliliğini
korumaktadır.
Sayın
Başkan, değerli milletvekilleri; sermaye ve iktidar tekeli siyasetin en temel, başta
gelen toplumsal sorunsalıdır. Bu kategoriler dışında siyaseti yeniden inşa etmek
toplumsal sorunların ertelenemez çözüm yoludur. Tahakkümü süreklileştiren iktidar
tuzaklarına düşmeden, devlete karşı direnişin ahlaki ölçülerini yaratan, netleştiren
bir toplumsallık olarak siyaseti yeni bir yol olarak düşünmemiz gerekiyor. Demokratik
değişimin doğasını, özgür gelişimin diyalektiğini, değişik yöntemleri, çeşitli biçimleri,
farklı sorumluluk ve katılım düzeylerini kendinde birleştiren bir toplumsal doğanın
varoluş temeli olarak siyaseti yeniden anlamlandırmak bu ihtiyacın sonucudur. İktidar
ve devlet eleştirisi temelinde, ahlaki ve politik toplum ışığında yeni bir alternatif
siyaset icra etmek görev ve sorumluluğuyla yükümlüyüz. Dolayısıyla yeni bir siyasi
ilişkinin kurulması gerektiğine ve bu yeni ilişkinin biricik kaynağının ahlaki toplum
doğası olacağına inanıyoruz. Bu ilişki sadece yeni bir siyaset değil, yeni bir sistemi
inşa ederek toplumsal özgürleşmenin ufku olarak yaşam bulmaktadır. 
İşlev,
anlam ve yapısallık bağlamlarında baktığımızda, demokrasi tarafında ahlakı esas
alan ilişkiler, sözleşmeler, ortakçılık, çoğulluk bulunmaktadır. Burada paylaşım
ve kullanım değerine dayalı demokratik, katılımcı, topluluk ekonomisi, ekolojik
yaşam, özgür kadın duruşu ve ideolojisi, toplum ve halk için bilim, vicdan, din
ve inanç özgürlüğü, halkın örgütlenmesi, demokratik otorite ve özgür yurttaşlık
ile demokratik tarzda işleyen komün, Meclis, kongre, akademi, üretim ve tüketim
birlikleri örgütlenmeleri başlıca ilke ve kurumlaşmalar oluyor. Devlet açısından
bakıldığında ise bunların yerine kâr ve iktidar tekelini, tekçi, inkârcı, baskıcı,
ayrıcalıklı ve istismarcı anlayışlar olarak cinsiyetçilik, dincilik, milliyetçilik,
pozitif bilimcilik gibi zihniyet köleliklerini, zorunlu vatandaşlık, zorunlu askerlik,
zorunlu eğitim gibi yasal ve hukuksal kılıflara büründürülmüş tahakkümcülüğü, zora
dayalı otorite ile toplum aleyhine ur gibi büyüyen, toplumu giderek nefessiz bırakan
bürokrasi ve orduyu, polisi ve benzeri militarist kurumları görmekteyiz.
Şimdi
demokratik siyasetle, özgür bir dünyanın var olduğunu yaşayarak ve yaşatarak haykırmanın
vaktidir. Ben de bu vasıtayla, bu kürsüden sonuna kadar demokratik siyasette ısrar
edeceğimizi haykırmak istiyorum. Gasbedilen halklarımızın iradesini temsil eden,
başta eş genel başkanlarımız, milletvekillerimiz, belediye eş başkanlarımız ve tüm
seçilmiş arkadaşlarımızla birlikte sonuna kadar direneceğiz ve daha özgür, daha
demokratik ve barış dolu bir ülke için mücadele edeceğiz. Umudumuz tamdır, mutlaka
kazanacağız.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ediyorum.
Şahıslar
adına ilk söz Ordu Milletvekili Oktay Çanak’a aittir.
Buyurun
Sayın Çanak. (AK PARTİ sıralarından alkışlar) 
Süreniz
beş dakikadır.
OKTAY
ÇANAK (Ordu) – Sayın Başkan, değerli milletvekilleri; 2017 Yılı Merkezi Yönetim
Bütçe Kanunu Tasarısı’nın 11’inci maddesi üzerine şahsım adına söz almış bulunuyorum.
Sözlerime başlamadan önce yüce heyetinizi ve aziz milletimizi saygıyla selamlıyorum.
10
Aralıkta menfur saldırı sonucunda şehit olan tüm güvenlik güçlerimizi ve sivil kardeşlerimizi
bir kez daha, burada rahmetle yâd ediyorum. 
Sözlerime
başlamadan önce Halep’ten, Halep’teki insanlık dramından da söz etmek istiyorum.
Yakın
bir zamandan beri hiç şüphesiz Halep’te bir insanlık suçu işleniyor. Oysa Halep
şehri dünya tarihinde birçok medeniyete ev sahipliği yapmış bir ilimiz, bir sevgi
şehri, bir aşk şehri olmuş ve her dönemde güzellikleriyle, iyilikleriyle görevini
çok ziyadesiyle yerine getirmiş bir şehir. Âşık Ömer “İşte geldim, gidiyorum/ Şen
olasın Halep şehri.” sözleriyle bu aşkı anlatırken Âşık Emrah sevgilisini yıllarca
Halep’te aramıştır. Kerem, Aslı’nın aşkıyla Halep’te yanmış, kül olmuştur ve yine,
Türk edebiyatında birçok yerde Halep beyti, Halep deyimi hep geçmiştir.
Bugün
kendini çağdaş diye, medeni diye gösteren birçok ülke maalesef Müslümanlar ölünce,
Müslümanlara soykırım yapılınca sessiz kalmakta, sesini bile çıkarmamaktadır. Âdeta
orada bir insanlık suçu maalesef işlenmeye devam etmektedir. Hiç şüphesiz bu medeni
ülkeler için 2 kriter vardır: Bir, değerler; iki, çıkarlar. Değerler ile çıkarları
çatıştığında yani o hamasi nutuklarla bahsettikleri insan hakları, özgürlükler,
demokrasi, çıkarlarıyla çatıştığında hiç şüphesiz çıkarları öne çıkmakta, birçok
insanın, çocukların, kadınların ölümüne sessiz kalmaktadırlar. Tabii, bunu engelleyen
dünya tarihinde hep Türk milleti olmuştur, tarihiyle birlikte bu mazlumların ahını
işiten hep Türk milleti olmuştur. Güçlü bir devlet, güçlü bir Türkiye Cumhuriyeti,
kendi savunmasını yapabilen bir Türkiye Cumhuriyeti, kendi silahını üreten, kendi
tankını üreten, kendi helikopterlerini üreten bir Türkiye Cumhuriyeti, hiç şüphesiz,
dünyanın çıkarlarına uygun bir devlet değildir. (AK PARTİ sıralarından alkışlar)
3 Kasım
2002 tarihinden itibaren Türkiye, yaklaşık on yıldan beri, bu sivil savunma konusunda,
savunma sanayi konusunda çok ciddi atılımlar göstermiştir. Tabii, bunu arzu etmeyenler,
bundan hoşnut olmayanlar her zaman olacaktır çünkü bu tavır, bu güç ister istemez
mazlumların eli olacak, mazlumların sesi olacak, mazlumların gücü olacaktır.
Biraz
önce buraya çıkan hatip Sayın Cumhurbaşkanımızla ilgili birçok söz söyledi. Yabancı
ülkeleri anlıyoruz, Türkiye düşmanlarını da anlıyoruz; onlar Sayın Cumhurbaşkanımızı
istemeyebilir, sevmeyebilir ama bu sıralarda oturan insanların bu kadar düşmanca,
bu kadar öfkeli bir şekilde bu sözlerle Cumhurbaşkanımızı yermesi kesinlikle hakkaniyetli
bir durum değildir. 
İBRAHİM
ÖZDİŞ (Adana) – Hiç alakası yok.
OKTAY
ÇANAK (Devamla) – Sayın Cumhurbaşkanımız Ordu ilinde yüzde 67 oyla seçilmiş birisidir.

İBRAHİM
ÖZDİŞ (Adana) – Olabilir.
OKTAY
ÇANAK (Devamla) – İşte “Olabilir.” demeyeceksiniz, o iradeye saygı göstereceksiniz
çünkü Cumhurbaşkanı bu milletin iradesiyle seçilmiştir. Dün Cumhurbaşkanımızın eleştirdiği
Anayasa Mahkemesi kararını, bugün, siz, işinize gelmeyince daha sert bir şekilde
eleştirebiliyorsunuz. 
Evet,
Cumhurbaşkanımız taraftır; Cumhurbaşkanımız her zaman milletinin yanında, milletin
tarafındadır. (AK PARTİ sıralarından alkışlar) Ve dün olduğu gibi bugün de dünyanın
neresinde olursa olsun, Halep’teki Müslüman kardeşlerimiz gibi, Somali’deki mazlumlar
gibi onlara destek vermeye onunla birlikte devam edeceğiz diyorum.
Bütçemizin
hayırlara vesile olmasını temenni ediyor, hepinizi saygıyla selamlıyorum. (AK PARTİ
sıralarından “Bravo” sesleri, alkışlar)
BAŞKAN
– Teşekkür ediyorum Sayın Çanak.
Şahıslar
adına ikinci ve son konuşmacı Batman Milletvekili Saadet Becerekli.
Buyurun
Sayın Becerekli. (HDP sıralarından alkışlar)
Sizin
de süreniz beş dakikadır. 
SAADET
BECEREKLİ (Batman) – Sayın Başkan, değerli milletvekilleri; olağanüstü süreçlerden
geçtiğimiz bir dönemdeyiz. Olağanüstü hâl ve kanun hükmünde kararnamelerle yönetiliyoruz
ya da yönetilemiyoruz da diyebiliriz çünkü yönetilememenin ağır yüklerini hepimiz
üzerimizde çok ciddi biçimde hissediyoruz. 
“Allah’ın
bir lütfu” olarak görülen 15 Temmuz darbe girişimi sonrası bu lütfun elbette olanakları
kullanılacaktı ve öyle oldu. Bu olanakların gerekleri yerine getirilince de Türkiye
içinden çıkılmaz bir hâl aldı yani OHAL içinde aslında içinden çıkılmaz bir hâl
oldu. Hükûmet, yapmak istedikleri ve normal koşullarda asla yapamayacakları ne varsa
adım adım hayata geçirmek için hızlı hareket etti. Amacına uygun parti devletini
inşaya… Bu süreçte, olağanüstü hâle yaslanarak inşa edilmek istenen ve genişletilmiş
yetkilerle donatılmış başkanlık sistemi için yol temizliği yapılmalıydı ve öyle
yapıldı. Onun için, bu sisteme karşı duran, muhalefet yapan, eleştiren kim varsa
tutuklandı ya da adli, idari soruşturma dahi yapılmadan, somut ve hukuki delil ileri
sürülmeden binlerce insan tamamen Hükûmetin siyasi tasarrufuyla işinden uzaklaştırıldı,
ihraç edildi. Tabii, bu arada tutuklananların, ihraç edilenlerin yeri hızla doldurulmaya
başlandı, nitekim öyle oldu. Hâkim, savcı, rektör, vali, polis, bunların üst örgütlenmeleriyle
benzeri yapılanmalarla devlet-parti bütünleşmesi neredeyse tamamlandı diyebiliriz.
Ne yazık ki bu gelişmelerle birlikte hukuksuzluk bir kurala döndü. Bütün bu antidemokratik
uygulamalar topluma demokrasi, hatta ileri demokrasi diye yedirilmeye çalışılıyor.

Bir
de bugün Türkiye koşullarında söylenecek en tehlikeli şey nedir biliyor musunuz
arkadaşlar? “Barış” sözcüğüdür. Korkunç bir taleptir barış istemek. Barış isteyen,
sorunların barışçıl ve demokratik yollarla çözülmesini isteyen kim varsa neredeyse
vatan haini ilan ediliyor. Olağanüstü hâl süreciyle Hükûmet ısrarla hukuku yok sayarak…
Demokrasi derseniz hak getire, barış isteyenler susturuluyor, cezaevleri tıklım
tıklım. Partimiz HDP’nin eş genel başkanları ve milletvekili arkadaşlarımız başta
olmak üzere, gazeteciler, akademisyenler tutuklandı. Ne yazık ki bu süreç hâlâ devam
ediyor, hızlı gözaltı ve tutuklama süreci olağanüstü bir biçimde gelişiyor. 
Bütçeden
açık görülüyor ki yine adil bir paylaşım yok; emekçi itilmiş bir köşeye kendi hâline,
sermaye gözetilmiş, bu çok açık. Yani, hiçbir alanda olmadığı gibi, adil bir paylaşım
yok. Savaş ve rant bütçesi gibi bir bütçe olduğunu söylemek çok mümkün. İş güvencesi
derseniz yaşanan iş cinayetlerine bir bakmak gerekiyor. 
“İnsan
Hakları Haftası”ndayız ama insan hakları ihlalleri had safhada. Yalnız iç hukuk
değil, uluslararası sözleşmelerden doğan hakları da hiçbir vatandaş ne yazık ki
kullanamıyor, hatta dile bile getiremiyor. Örnek çok fazla bu alanda. Yalnızca il,
ilçe örgütlerimize yapılan baskınlar, ayrım yapmadan gözaltına alınan yöneticilere
şiddet, işkence uygulamaları, kırılıp âdeta yağmalanan il binaları, bunların hepsi
çok açık hak ihlalidir. 
Kadının
adı yok, birey olmaktan kaynaklanan hiçbir hakkı bu bütçede gözetilmedi. Görüşmeler
süresince kadınların toplumdaki durumlarını iyileştirecek tek bir söz, tek bir proje
duydunuz mu? Biz duymadık açıkçası. Kadın yalnızca aile içine hapsediliyor ve kazanılmış
hakları bile yok sayılıyor. 
Öyle
görünüyor ki uzun bir dönem sürecek olan olağanüstü hâl, kanun hükmünde kararnamelerle
askıya alınan Anayasa, yok sayılan hukuk ve bunlardan doğan vatandaşlık hakları
ve taleplerin yok sayılmasına karşı, toplumu bir arada tutan kurallar bütününün
yok sayılması anlamına gelir ki aslında en tehlikelisi budur çünkü bu durum beraberinde
bir daha onarılamayacak bir biçimde toplumsal bir çözülmeyi beraberinde getirir.

Her
zaman övünürdük, Türkiye çok renkli mozaikler ülkesi diye.
(Mikrofon
otomatik cihaz tarafından kapatıldı)
SAADET
BECEREKLİ (Devamla)- Ne yazık ki giderek görüyoruz ki bu çok renkli mozaik dağıtılıyor.
Dağılan mozaikleri bir arada tutmak zorlaşabiliyor. Bizlere düşen, büyük bir sorumlulukla
bu çok kültürlülüğü bir arada tutma zeminini yaratmaktır.
Hepinizi
tekrar saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Becerekli.
Sayın
milletvekilleri, böylece madde üzerinde konuşmalar tamamlanmıştır. 
Şimdi,
soru-cevap işlemi gerçekleştireceğiz.
Sırasıyla,
sisteme giren sayın milletvekillerine soru sormaları için söz vereceğim.
Sayın
Engin…
DİDEM
ENGİN (İstanbul) – Sayın Bakan, 2016 yılı bütçesi görüşülürken dile getirdiğimiz
sosyal güvenlik sistemi sorunları hâlâ çözüm bekliyor.
İlk
sorum: Devletin emekli olmak için genç bulduğu, işverenin ise iş vermek için yaşlı
bulduğu, emeklilikte yaşa takılan vatandaşlarımızın sorunlarına ne zaman çözüm bulacaksınız?
İkinci
olarak, mevcut sosyal güvenlik sistemimizde ne yazık ki emekli olmak isteyen annelerimizle
ilgili çok ciddi bir haksızlık söz konusu. Anneler sigortalı olduktan sonra doğum
borçlanması yapabiliyorken sigortalı olmadan önce doğum yapmışlarsa bu hakları yok.
Bu haksızlığı ve adaletsizliği ne zaman düzelteceksiniz?
Üçüncü
olarak, çıraklık ve meslek stajı yapılan dönemler hâlâ emeklilik hesaplamasında
dikkate alınmıyor. 2017 bütçesinin bu vatandaşlarımız için bir hayal kırıklığına
dönüşmemesi için neler yapacaksınız?
Teşekkür
ederim.
BAŞKAN
– Sayın Tarhan…
TAHSİN
TARHAN (Kocaeli) – Teşekkür ederim Sayın Başkan.
Sayın
Bakan, geçen yıl da bu soruyu sormuştum. Sürekli vergi affı çıkıyor. Neden, vergisini
gününde ödeyen vatandaşlarımız, esnafımız ve sanayicilerimiz ödüllendirilmiyor?
Açıklamalarınız var “Bonus sistemi getirilecek.” diye. Bir yıl geçti, sadece açıklamada
kalınıyor. İndirim yapılamaz mı?
Teşekkür
ederim.
BAŞKAN
– Sayın Çamak…
HÜSEYİN
ÇAMAK (Mersin) – Teşekkür ederim Sayın Başkan.
Sayın
Bakan, Suriyeli sığınmacılar ülkemizin birçok köşesinde yaşıyorlar. Mersin Mezitli
ilçemizin nüfusu 180 bin ama ilçede 60 bin civarında Suriyeli de yaşıyor. Mezitli
Belediyesi 240 bin civarında kişiye hizmet verirken İller Bankasından aldıkları
bütçe, sadece ilçede yaşayan Türkiye Cumhuriyeti vatandaşının sayısına göre veriliyor.
Avrupa’daki birçok ülkede yerel yönetimlerin bütçeleri, gelen turist ortalamaları
bile hesaplanarak yapılıyor fakat Türkiye’de kalıcı olarak ikamet eden yabancılar
bile dâhil edilmemekte. İller Bankasından belediyelerimize aktarılan bütçelerin
Suriyeli nüfus da dâhil edilerek yapılması düşünülemez mi?
Teşekkür
ederim.
BAŞKAN
– Sayın Tekin.
HAYATİ
TEKİN (Samsun) – Teşekkür ederim.
Sayın
Bakanım, Samsun şehrimiz 2 kilometre eninde, 52 kilometre uzunluğunda bir altere
sıkışmış vaziyette ve 600 bin nüfusu bu arada barındırmakta. Samsun şehrinin trafik
açısından, keşmekeşlik açısından, inşaat açısından, modernleşmesi açısından doğu-batı
çevre yollarına acil ihtiyacı var. Karayolları bu konuda Büyükşehre topu atıyor,
Büyükşehir Karayollarına, Karayolları nihayetinde diyor ki “Maliye Bakanlığı bunun
kamulaştırma ve yapımı için ödenek ayırmadı.” Ayırmayalı dört yıl oluyor, her yıl
aynı şey, beşinci yıla giriyoruz. Bu konuda, yatırım konusunda sizin desteğinizi
bekliyoruz.
Teşekkür
ederim.
BAŞKAN
– Sayın Kara.
NİYAZİ
NEFİ KARA (Antalya) – Teşekkür ederim Sayın Başkan.
İktidara
mensup partinin vekilleri bütçe görüşmelerinde ısrarla Halep’teki durumu tahlil
ediyorlar ve özellikle Müslümanların orada kırıma uğradığından bahsediyorlar. Acaba,
Halep ve Musul’da bugün Müslümanların savaştığı karşı gruplar hangi dine mensuptur?
Burada insan odaklı mı davranmak gerekiyor, mezhep mi?
BAŞKAN
– Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan.
Sayın
Bakan, ülkemizin ve ekonomimizin dayanıklılığını artıracak önlemleri Hükûmetin hızla
alması gerekiyor ancak bu konuda siyasi belirsizlik artıyor, hukuk devleti ve hukukun
üstünlüğü bir kenara itilmiş durumdadır. İçeride ve bölgemizdeki gelişmelere karşı
iktidarınız ülkemizi savunmasız ve güvencesiz bırakmıştır. Hükûmetiniz dönemindeki
en ciddi yönetim kriziyle karşı karşıyayız. Bu bağlamda, OHAL’in kaldırılmasına
ilişkin tavsiyeleri siz nasıl değerlendiriyorsunuz? Rejim tartışmasının ve önümüzdeki
yıl bahar aylarında yapılması öngörülen referandumun ekonomimiz üzerinde nasıl bir
etkisi olacağı öngörülmektedir?
BAŞKAN
– Sayın Köksal…
Sayın
Köksal yoksa, Sayın Tanal, siz buyurun.
MAHMUT
TANAL (İstanbul) – Teşekkür ediyorum Sayın Başkan.
Değerli
Bakanlar, Düzce Belediyesi tüm çöplerini Hecinler mevkisine dökmekte -Hecinler
mevkisi aynı zamanda köyün ortak alanı, ortak yeri- vatandaş çöp içerisinde kalmakta.
Tabii, çöp içerisinde Hecinler, Düzce vatandaşımız yaşamak istemiyor. Halkın sağlık
ve esenliği açısından -iktidarların ve tüm devletin amacı o zaten, halkın esenliğini
ve sağlığını korumakla yükümlüdür- Hecinler’e bu çöplerin dökülmemesi için ne gibi
bir işlem yapacaksınız? Orada belediyenin çöp araçları sırada bekliyor, vatandaş
karşısında dikilmiş vaziyette. Yani, âdeta birbirine saldırmak üzere karşı karşıya
duruyorlar. Devlet ile vatandaşın karşı karşıya gelmemesi lazım, bu doğru bir olay
değil. Asıl olan vatandaşın sağlığı ve sıhhatidir. Bununla ilgili Hükûmetin bir
çalışması var mı, yok mu? Bu karda kışta gündüz kadınlar nöbet bekliyor, gece erkekler
nöbet bekliyor, yani düşmana karşı değil devlete karşı. Böyle bir işlem olabilir
mi?
Teşekkür
ediyorum.
BAŞKAN
– Teşekkür ediyorum.
Şimdi,
soruları cevaplandırmak üzere Sayın Bakana söz veriyorum.
Buyurun
Sayın Ağbal.
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum.
Sayın
Engin emeklilik sisteminde zaman zaman tartışılan bazı konulara temas ettiler, gerçekten
önemli konular ama bir taraftan da sosyal güvenlik sisteminde aktüeryal dengenin
bir disiplin içerisinde sürdürülmesi ihtiyacı var. Sistemde bir taraftan iştirakçiler
prim öderken diğer taraftan iştirakçilikten emekliliğe geçenler için de aylık ödemeleri
yapılmaktadır. Bu sistemin dengesi ister istemez kamu genel dengesi içerisinde mütalaa
edilip bütün vatandaşlarımız tarafından da finanse edilmektedir. Bugün, sosyal güvenlik
sistemi dengede değil, açıklar veren bir sistemdir. Özellikle 1990’lı yıllarda çok
da disipline uygun olmayan birtakım kararlar nedeniyle, bugün sosyal güvenlik açıkları
belki de daha düşük olabilecekken hâlâ belli bir seviyede devam etmektedir ama gündeme
getirilen konuların da tartışıldığını söylemek mümkün.
Sayın
Tarhan, vergisini zamanında ödeyen vatandaşlarımızla ilgili bir yıldır değil ama
birkaç aydır açıklamalarım var ve özellikle yeniden yapılandırma yasası ağustosta
gündeme geldiğinde bu konuyu ben kendim gündeme getirdim. “Özellikle gelir ve kurumlar
vergisi başta olmak üzere vergilerini düzenli ödeyen, bütün vergi denetimlerinde
herhangi bir şekilde bir sorun ortaya çıkmayan vatandaşlarımıza göstermiş oldukları
bu gönüllü uyuma karşılık bir vergi indirimi çalışabiliriz.” demiştim. Bunu da yeni
yılla birlikte getireceğimizi, Gelir İdaresi Başkanlığının birtakım çalışmalar yaptığını
söyledim. Getireceğim, o lafımın arkasındayım. Doğru bir talep, onu da söyleyeyim.

Sayın
Çamak Suriyeli vatandaşlarımız nedeniyle belediyeye yapılan ödemeler konusunda bir
talepte bulundular. Bir süredir, aslında, belediyelere ödenen gelirden ayrılan paylara
ilişkin çok farklı talepler var. İllerimizin, belediyelerimizin yaz nüfusu farklı,
kış nüfusu farklı, turistik bölgelerde yine aynı şekilde farklılıklar var. Yine,
söylediğiniz gibi, gerek sizin bölgenizde gerek diğer illerde benzeri durumlar var.
Şu anda İçişleri Bakanlığımız özellikle gelirden ayrılan payların dağıtımında yeni
ne kriterler belirlenebilir diye, bu sizin söylediğiniz konuları da dikkate alan
bir çalışma yapıyor, biz de çalışmanın içerisindeyiz. İnşallah, bu konuları daha
uygun bir dağıtım formülüyle çözeceğiz. 
Sayın
Tekin, Samsun hakikaten, gittiğimiz, gördüğümüz bir yer. Gerçekten de Samsun’un
büyümesi ve gelişmesi lazım ama söylediğiniz manada çevre yollarının genişlemesiyle
ilgili kamulaştırma ihtiyacı nedir, o konuda elimde bir bilgi yok. 
HAYATİ
TEKİN (Samsun) – Karayollarından aldım bilgiyi efendim.
MALİYE
BAKANI NACİ AĞBAL (Bayburt) - Yani, özel olarak bir bilgim yok ama konuyu gündeme
getirdiğiniz için teşekkür ediyorum. Bakanlıklar arasında görüşmeler yapılır. Bütün
vilayetlerimiz için nerede bir hizmet varsa biz de gereken çalışmaları yaparız.

Sayın
Kara’nın değerlendirmelerine katılmadığımı söyleyeyim yani kendisinin yaklaşımı
farklı bir yaklaşımı çağrıştırıyor ama ben de o tartışmanın içerisine girmek istemem.
Halep’te, Musul’da meydana gelen olaylar gerçekten bir insanlık trajedisi. Hepimiz
için de, bu coğrafyada yaşayan bizler için de bir parti ayrımı olmaksızın ortak
bir endişe, ortak bir üzüntü kaynağı. Onun için, bu konuları bir siyasi polemik
konusu olarak konuşmak doğru olmaz diye düşünüyorum.
NİYAZİ
NEFİ KARA (Antalya) – Soruya cevap verin, sorunun cevabı ne Sayın Bakan?
MALİYE
BAKANI NACİ AĞBAL (Bayburt) – Sayın Özdemir, özellikle olağanüstü hâl sürecinin,
referandum sürecinin ekonomiyle olan ilişkileriyle ilgili bir değerlendirmede bulundu.
Genel anlamda bakacak olursak, özellikle 2016’nın son çeyreğinden itibaren global
düzeyde ekonomilerde bir kırılganlık var. Özellikle ABD seçimlerinin oluşturduğu
yeni politik ekonomik koşullar gerek gelişmiş ülkelerde gerek gelişmekte olan ülkelerde
bir kırılganlığı da beraberinde getirdi. Dün, biliyorsunuz, FED faiz oranlarında
0,25’lik bir artış yaptı. 2017 yılı bütün ülkeler açısından, global ekonominin geneli
itibarıyla gerçekten belirsizlikleri, riskleri, zorlukları içeren bir yıl olacak.
(Mikrofon
otomatik cihaz tarafından kapatıldı) 
BAŞKAN
– Tamamlayınız Sayın Bakan.
MALİYE
BAKANI NACİ AĞBAL (Bayburt) – Türkiye’de bu global belirsizlikler karşısında Hükûmet
olarak gereken tedbirleri alma noktasında çalışmalar yapıyoruz. Zaman zaman aldığımız
kararları sizlerle paylaşıyoruz, kamuoyuyla paylaşıyoruz, yasal düzenlemeler yapıyoruz.
İnşallah, 2017 yılında Türkiye ekonomisi sahip olduğu olumlu faktörleri daha da
avantaja dönüştürmek suretiyle diğer gelişmekte olan ülkeler içerisinde iyi bir
performans oluşturur, bu, hepimizin ortak dileği.
Teşekkür
ederim.
BAŞKAN
– Teşekkür ederim Sayın Bakan.
Böylece
11’inci madde üzerindeki görüşmeler tamamlanmıştır.
MAHMUT
TANAL (İstanbul) – Özür dilerim Sayın Başkanım.
BAŞKAN
- Sayın Tanal…
MAHMUT
TANAL (İstanbul) – Hecinler’le ilgili Sayın Bakanımız acaba yazılı mı cevap verecek?

BAŞKAN
– Yazılı cevap verecek. Kalan sorulara, Sayın Bakan, yazılı olarak lütfen cevap
verin.
MAHMUT
TANAL (İstanbul) – Yani mümkünse… Orada vatandaş da bekliyor diye.
MALİYE
BAKANI NACİ AĞBAL (Bayburt) – Sayın Başkanım…
BAŞKAN
– Mikrofonunuza açıyorum Sayın Bakan.
MALİYE
BAKANI NACİ AĞBAL (Bayburt) – Sayın Başkanım, bilgim olan bir konu değil. Belediye
başkanlığı herhâlde bu konuda gerekli çalışmaları yapıyordur, onun için benim bu
konuyla ilgili yazılı cevap vermemi gerektiren bir durum yok.
Teşekkür
ederim.
BAŞKAN
– Teşekkür ediyorum.
11’inci
maddeyi oylarınıza sunuyorum: Kabul edenler... Kabul etmeyenler... Madde kabul edilmiştir.

12’nci
maddeyi okutuyorum:
DÖRDÜNCÜ BÖLÜM
Çeşitli Hükümler
Hazine garantili imkân ve dış borcun ikraz limiti ile borç
üstlenim taahhüt limiti ve borçlanmaya ilişkin işlemler
MADDE 12- (1) 2017
yılında, 28/3/2002 tarihli ve 4749 sayılı Kamu Finansmanı ve Borç Yönetiminin Düzenlenmesi
Hakkında Kanuna göre sağlanacak; garantili imkân ve dış borcun ikraz limiti 4 milyar
ABD dolarını aşamaz.
(2) 1 inci maddenin birinci fıkrasının (a) bendi ile belirlenen başlangıç
ödeneklerinin yüzde 1’ine kadar ikrazen özel tertip Devlet iç borçlanma senedi ihraç
edilebilir.
(3) 2017 yılında 4749 sayılı Kanunun 8/A maddesi çerçevesinde Hazine Müsteşarlığınca
sağlanacak borç üstlenim taahhüdü 4 milyar ABD dolarını aşamaz.
BAŞKAN
– Gruplar adına madde üzerinde ilk söz Antalya Milletvekili Ahmet Selim Yurdakul’a
aittir.
Süreniz
on dakikadır.
Buyurun
Sayın Yurdakul. (MHP sıralarından alkışlar) 
MHP
GRUBU ADINA AHMET SELİM YURDAKUL (Antalya) – Sayın Başkan, değerli milletvekilleri,
muhterem vatandaşlar; Milliyetçi Hareket Partisi adına Merkezi Yönetim Bütçe Kanunu
Tasarısı’nın 12’nci maddesi için söz almış bulunuyorum. Öncelikle, her işe hayır
dualarıyla başladığımız gibi yeni bütçenin de Türk milletine hayırlı olması dileklerimi
sunmak istiyorum. 
Ülkemizin
sosyal ve ekonomik yapısını kökten etkileyen bir bütçe görüşülürken Türk milletinin
ve iş dünyasının yaşadığı ekonomik sorunları gözetmek ve bunları dile getirmek gibi
yükümlülüklerimiz var. Ülkemizin 2002’den 2016’ya gelirken başına neler gelmiş,
hep birlikte bir değerlendirme yapalım. 
2002’de
büyüme yüzde 6,2 imiş, 2015’te yüzde 4’e düşmüş, an itibarıyla yüzde 3,9; 2016 yılı
üçüncü çeyrekte ise maalesef, yüzde 1,6 oranında küçüldük. Keşke şu meşhur müteahhitlerimize
yaşattığınız büyüme oranlarının onda 1’ini Türk milletine kazandırsaydınız; onda
1’i bile bu millete yeterdi, hatta artardı bile. 
Devam
edelim; üretim sanayisi 2002 yılında gayrisafi yurt içi hasılanın yüzde 17,8’i iken
bugün bu oran yüzde 7,7’ye düşmüş durumda. 
“IMF’ye
borcumuz bitti.” diyorsunuz, hakkınız da var lakin neden, 2002 yılında 129 milyar
dolar olan dış borcumuzun 2016 itibarıyla 421 milyar dolara yükseldiğini Türk milletinden
saklıyorsunuz? 2002’de vatandaşımızın 4,3 milyar lira olan kredi borcu bulunuyordu,
bugün sevgili vatandaşlarımızın borcu maalesef, tam 80,6 milyar TL. 
Bakın,
bu kredi kartı borçlarının üstünde çok durmamız lazım, ancak borcunu kredi kartından
çekerek ödeyen vatandaşlarımızın Hükûmetin ilgi alanında olmadığını biliyoruz.
Sayın
milletvekilleri, değerli vatandaşlarım; geriye dönüp baktığımızda, ülkemiz ve milletimiz
için çok muazzam bir fırsatı elimizden kaçırdığımızı görebiliriz. Yoksa, bu dönemi
fırsata çeviren, iki elin parmakları kadar müteahhitleri kastetmiyorum. Onlar, milletin
kaynaklarını kendi keselerine koymaya devam ettiler. Onları iyi biliyoruz, onların
hangi siyasi partiye etiketlendiğini de bu millet gayet iyi biliyor. Maalesef, muazzam
bir dönemi kaybettiğimizi söylüyoruz. Küresel para arzının yükseldiği bir dönemde,
gelişmekte olan ülkelere oluk oluk sermaye akmaya devam etmiştir. 
Milliyetçi
Hareket Partisi koalisyonu dönemi reformlarının da etkisiyle önünü gören yatırımcılar,
çoğunlukla sıcak para ve finansal yatırım enstrümanlarını kullanarak ülkemize geldi.
İşte, bu dönemde reel sektör yatırımcılarının önünün açılması gerekiyordu. Lakin,
AKP ülke ekonomisini kısa dönemli yatırımlara ve rant çıkmazına soktu. 
Özet
geçersem, başlı başına bir propaganda imparatorluğu olan AKP Hükûmeti, 10 tane istihdam
yaratmak yerine, köprüler, viyadükler ve AVM’ler yaptı. 
Köyde,
kentte kıraathanede insanlarla bir araya geldiğimizde soruyorum: “Şu viyadük güzel
oldu değil mi?”, “Duble yolları beğeniyorsunuz değil mi?” Çoğunlukla “İyi oldu.”
diye yanıtlar alıyorum ve akabinde şu soruyu soruyorum: “Hangisini tercih edersiniz?
Bir yıl boyunca yapımında 40 kişinin çalıştığı bu köprüyü mü; yoksa bu mahalleden
20 kişinin çalışacağı bir fabrika mı daha iyi olurdu?” 36 yaşında üniversite mezunu
oğlu olduğunu hatırlayan amcam başını öne eğiyor ve “Keşke istihdam yaratılsaydı
iyi olurdu.” diyor. Bu soruyu sorduğum her kişi istisnasız “istihdam” diye yanıt
veriyor çünkü şu anda işsizlik oranı yüzde 11,3; gençlerimiz arasında yüzde 19,9.
Eh, haklılar da. Bakın, Osman Gazi Köprüsü her gün Türk milletine zarar veriyor.
Hedeflenen araç geçişini bir türlü yakalayamayan bu köprü, Türk milletine atılan
en büyük kazıklardan biri olarak maalesef tarihe geçti. Antalya’nın Alanya Okurcalar’ında
veya Aksu köylerinin kahvelerinde vatandaşlar kulaklarınızı çınlatıyor AKP’liler.
İşsiz kalan her üniversite mezunu bilimsel metotlarla Hükûmetinizin yaptığı yanlışları
artık köy kahvelerinde anlatmaya başladı. Her hanede işsiz gençlerimiz, insanlarımız
var; her hanede geleceğinden endişe eden bir genç var.
Sayın
Bakan, kıymetli milletvekilleri; kaybettiğimiz dönemden bahsettim. Küresel sıcak
para kaynaklarını üretime ve AR-GE’ye ayıramayan AKP şimdi kalkmış vatandaşın yastık
altındaki 200-300 dolarına göz dikiyor. Tamam, dolarlar Türk parasına çevrilsin
ancak Sayın Cumhurbaşkanı, Sayın AKP Hükûmeti yetkilileri; vatandaşa yaptığınız
bu çağrının aynısını şu köprücü, kara yolcu müteahhitlere de yapın. “Vatanı seviyorsan
elindeki doları bozdurursun.” dedikten sonra kamu bankalarından kullandıkları kredilerle
zengin olanlara “Şu elinizdeki dolarları bozdurun.” diye çağrıda bulunsanıza! (MHP
ve CHP sıralarından alkışlar) Niçin onlara sesiniz çıkmıyor? Nerede onlar? Eğer
sizin sesiniz çıkmıyorsa biz buradan sesleniyoruz: Sizler de dolarınızı Türk parasına
çevirin, görelim hep birlikte. (MHP ve CHP sıralarından alkışlar) 
Size
bir çağrımız daha var. Hadi, bugünden itibaren geçerli olacak şekilde köprü geçiş
ücretlerini Türk parasına geçirelim ve hep Türk parası olarak kullanalım. 
Vatandaş
“ekonomi” dediğinizde ne anlıyor, biliyor musunuz? Kendi 4,5 lira öderken şu gemicik
sahiplerinin 1,5 liraya aldığı mazotu biliyor. Akaryakıt pompasının başına geçen
her araç sürücüsü AKP ekonomi yönetimini yâd ediyor, bilesiniz.
Muhterem
Türk milleti, biliyorum, AKP Hükûmetinin her yanlış kararının bedelini siz ödüyorsunuz.
Bugün, millî iş adamlarımız, ağır vergi ve ekonomi politikaları nedeniyle iş yapamaz
hâle geldiler. Ülkemizde sermaye artık el değiştiriyor. Üretim ve imkânlar doğrultusunda
gelişen sanayicimiz yerine, kazandığı ilk parayı İsviçre’ye kaçıran müteahhitler
yer alıyor. Kırk yıldır üretim yapan, Anadolu’dan bir sanayicimiz uluslararası rekabete
dayanamayarak fabrikasını kapatıyor. Sebebini sorduğumda verdiği yanıt şu: “Kendi
ülkemde üretilen elektriği Iraklıdan daha pahalıya bana satan Hükûmet, bana ‘Fabrikanı
kapat.’ diyor. Hükûmete göre ben makul bir iş adamı değilim.” diyen yarım yüz yıllık
bir sanayiciye bile “Acaba AVM inşaatına başlasam mı?” dedirttiniz. “Hiçbir millete
hizmetkâr olmaz.” dediğimiz Türk milletini üretimden aldınız ve küresel sermayeye
hizmet çalışanı hâline getirdiniz.
2002
yılından beri Türk eğitim sistemini kevgire çevirdiniz. Bunu yaparken Türk milletini
AVM’lerde tezgâhtar hâline getirmeyi amaçladınız ama başaramayacaksınız. AKP Hükûmetinin
eğitim politikalarını hep birlikte kaç gündür tartışıyoruz. İşte, diyoruz ki öğrencilerimiz
64 ülke içerisinde bu PISA sonuçlarına göre matematikte 45’inci, okumada 37’nci,
fende ise ancak 41’inci sıraya girebildi.
Milliyetçi
Hareket Partisi olarak altını çize çize söylüyoruz: Odaklanmanız gereken mesele
eğitim, eğitim, yine eğitimdir. Ancak eğitimle katma değer üreten bir ekonomiye
geçebilirsiniz. Yoksa, ülke olarak orta gelir tuzağında maalesef patinaj çekmeye
devam edersiniz. Sonra siz ülke imajınız düzelsin diye Türk Hava Yollarının milyonlarca
dolar zarar etmesine göz yumarsınız.
Şimdi,
son olarak, biraz önce de baktım, Sayın Sağlık Bakanı -şu anda çıkmış ama- Maliye
Bakanımızla birlikte sohbet ettiler. Buradan, her ikiniz de buradayken sizlere bir
teklifim var Sayın Bakan. Bakın, biz Milliyetçi Hareket Partisi olarak Meclise bir
kanun teklifi verdik. Bu kanun teklifinde… Sağlık çalışanlarımız bizi dinliyordur.
Sağlıkta başarıya ulaşmak istiyorsanız sağlık çalışanlarımızın maaşlarında, emekli
maaşlarında ve ikramiyelerinde bir düzeltme yapalım; onlara çalışırken vermiş olduğunuz
döner sermayelerini emeklilik haklarına yansıtalım. Bakın, bu kanun teklifini birlikte
değerlendirelim, uygun bulmadığınız yönleri birlikte istişare ederek, düzelterek
sağlık çalışanlarımıza bir müjde verelim. Dört yıl boyunca sağlık çalışanlarımıza
her 14 Martta “Müjde, yıpranma payı.” dediniz ama bir türlü yıpranma payını çıkarmıyorsunuz.
Gelin, hep birlikte bu yıpranma payını çıkaralım. 
(Mikrofon
otomatik cihaz tarafından kapatıldı) 
AHMET
SELİM YURDAKUL (Devamla) – Son olarak size teklifim ise şu atanamayan 350 bin yardımcı
sağlık personeline 2017’de bir kadro verin lütfen. Yani, 2017’de 20 bin kadro ilan
etmeyin. Bakın, Sayın Bakan…
BAŞKAN
– Teşekkür ediyorum Sayın Yurdakul, süreniz dolmuştur. 
AHMET
SELİM YURDAKUL (Devamla) – Son cümlelerim. 
Bakın,
Sayın Sağlık Bakanı dedi ki: “Yardımcı sağlık personelleri için ben de uğraşıyorum,
ben de bunlara kadro istiyorum.” Sayın Bakan benim arkadaşım. O zaman, benim size
burada teklifim: Lütfen, şu yeni kurulacak şehir kamu hastanelerinde ve yaşam merkezlerinde
şu yardımcı sağlık personeli gençlerimize bir kadro istihdamı yapalım, aynı atanamayan
öğretmenler gibi. 
MALİYE
BAKANI NACİ AĞBAL (Bayburt) – Onlar zaten kadrolu. 
BAŞKAN
– Teşekkür ediyoruz Sayın Yurdakul. 
AHMET
SELİM YURDAKUL (Devamla) – Ama, hayır, efendim…
BAŞKAN
– Tamam, Sayın Yurdakul, siz şöyle buyurun. Ben kürsüye diğer konuşmacıyı davet
ettim. Siz burada anlaşırsınız, konuşursunuz. 
AHMET
SELİM YURDAKUL (Devamla) – Eğer bir kadro ihdası yaparsanız çok sevinirim. 
Çok
teşekkür ediyorum. (MHP sıralarından alkışlar) 
MALİYE
BAKANI NACİ AĞBAL (Bayburt) – Tamam, konuşalım ama hepsi kadrolu. 
BAŞKAN
– Teşekkür ediyoruz Sayın Yurdakul. 
Şimdi
Cumhuriyet Halk Partisi Grubu adına İstanbul Milletvekili Ali Şeker konuşacaktır.

Buyurun
Sayın Şeker. (CHP sıralarından alkışlar) 
CHP
GRUBU ADINA ALİ ŞEKER (İstanbul) – Sayın Başkan, değerli milletvekilleri; 2017 Yılı
Merkezi Yönetim Bütçe Kanunu Tasarısı’nın dış borçlanmaya ilişkin işlemler üzerinde
söz almış bulunmaktayım. Yüce Meclisimizi saygıyla selamlıyorum.
10
Aralık Dünya İnsan Hakları Günü’nde en temel insan hakkı olan yaşam hakkına karşı
PKK/TAK terör örgütü tarafından üstlenilen hain saldırı sonucu hayatını kaybeden
polislerimize, yurttaşlarımıza Allah’tan rahmet, yakınlarına başsağlığı, sabır ve
metanet diliyorum. Terörü lanetliyorum. Altı aylık ikizler Elif ve Erva’nın babası
24 yaşındaki polis memuru Emre’den 19 yaşındaki tıp fakültesi öğrencisi Berkay’a
44 genç kardeşimiz toprağa verildi; tıpkı “Ya 400 Vekil Ya Kaos” başlıklarının atıldığı
7 Haziran seçimlerinden bu yana yaşanan saldırılarda hayatını kaybeden yüzlerce
vatandaşımız gibi. Bazı siyasiler acıların paylaşıldığı cenaze törenlerini ölümü
kutsama törenlerine çevirdi. En son bir bakan, katıldığı cenaze töreninde, Çevik
Kuvvet polislerine “İnşallah siz de şehit olun.” dedi maalesef.
Radikal
terör örgütleri de bedenlerine bomba sarıp ölüme ve öldürmeye gönderdikleri gencecik
insanlara “Şehit olacaksınız, cennete gideceksiniz.” diyorlar. 
Beşiktaş
patlamasının hemen ardından Dolmabahçe’ye geçtim, bir şey yapabilir miyim diye sabaha
kadar hastaneleri dolaştım. Hayatını kaybeden gençleri, acılar içerisindeki yaralıları,
yakınlarını arayan aileleri gördüm, aynı Merasim Sokak, Suruç ve Ankara Garı katliamları
sonrasında olduğu gibi. 
Marifet
yaşatmaktadır arkadaşlar. Hepimizin görevi insanları yaşatmaktır, ölümü kutsamak
değil. Yaşatamadıklarınıza payeler verip kusurlarınızı örtmeye çalışmayın. 
Değerli
milletvekilleri, bir tarafta ihracatımızın yüzde 55’ini gerçekleştirdiğimiz, kişi
başı ortalama gelirin 35 bin dolar olduğu Avrupa varken, iktidarınız, alternatif
olarak ihracatımızın yüzde 5’ini bile gerçekleştiremediğimiz, kişi başına ortalama
gelirin 8 bin dolarda çakılı kaldığı otoriter rejim olan Şanghay’ı adres gösteriyor.
TÜİK ise, şu elimde göstermiş olduğum verilerde AB’ye uyumu bahane ederek verileri
hesaplama yöntemini değiştirdi, rakamlara takla attırdı; gittikçe fakirleşirken
cin fikirlilikle bir anda zenginleşiverdik.
TÜİK’in
pazartesi yayınladığı bu raporda, ülkemizin 2015 yılındaki toplam geliri 720 milyar
dolar değil, 861 milyar dolarmış. Bir evde 4 kişi yaşıyorsa ailenin toplam gelirinin
44 bin dolar olduğu ve bugünkü kurla da 155 bin TL olması gerekiyor bir yılda eve
giren para. Peki, bu durumda 4 kişilik bir eve ayda 13 bin lira para girmesi gerekmiyor
mu? Bu parayı aldıysanız sorun yok vatandaşlar, almadıysanız paranızın hesabını
sorun, bu geliriniz nerede ve kimlerin cebinde? 
Değerli
arkadaşlar, Hazinenin borç yükünü anlamak için bir tek ihraç ettiği tahvillere değil,
Hazinenin verdiği garantilere ve gelecek seneler için girdiği yükümlülüklere de
bakmak gerekiyor. Komisyonda kabul edilen Kamu Finansmanı ve Borç Yönetiminin Düzenlenmesi
Hakkındaki Kanun “Sağlanacak garantili imkân ve dış borcun ikraz limiti 4 milyar
doları aşamaz.” diyor.
Kalkınma
Bakanlığının verilerine göre 2015 yılı itibarıyla kamu-özel iş birliğiyle yapılan
sözleşme büyüklüğü 115 milyar doları geçmiş durumda. Kamu-özel iş birliği projelerinde
projeyi üstlenen firmalar Hazineden talep garantisi istiyorlar ve Hazine de bu garantiyi
veriyor onlara. 
Elimdeki
belge, Sayıştayın Karayolları Genel Müdürlüğü 2015 Denetim Raporu. Bu rapor, “Kamu-özel
iş birliği modeliyle yürütülen projelerde Hazinenin garanti verdiği borç yükünü
muhasebe hesaplarında göstermediniz.” diyor. Borçları Meclisten ve halktan gizliyorsunuz,
kamuoyunu kandırıyorsunuz, aldatıyorsunuz. 
Sayıştay
raporuna göre, Kuzey Marmara Otoyolu ve Gebze-Orhangazi Otoyolu geçiş projelerinde
köprüler dâhil 2015 sonu dolar kuru üzerinden yapılan hesaplamalara göre garanti
edilen rakam yaklaşık 57 milyar liraydı, bugünkü kurla bu rakam 70 milyar lira yapıyor
arkadaşlar. Bir senede kur farkından halkın sırtına binen ek yük 13 milyar lira.
Söz konusu Körfez geçişi ve bağlantı yolları, üçüncü boğaz köprüsü ve Kuzey Marmara
Otoyolu’nun toplam proje maliyeti 3 milyar 456 milyon dolar. Bu yatırım için müteahhitlere
kullandırılan Hazine garantili kredi tutarı 2 milyar 738 milyon dolar. Müteahhit
projenin yüzde 20’sini cebinden, kalan yüzde 80’ini de devlet garantili krediden
gerçekleştiriyor. Yani, siz bu yatırım için cebinden 2 milyar 89 milyon lira koyacak
olan yandaş müteahhidin cebine çocuklarımızın geleceğinden bugünkü kurla 70 milyar
lira koymayı taahhüt ediyorsunuz; 33 katından daha fazla bir rakam bu. Bunlar kapitülasyon
değil de nedir? 
Şehir
hastaneleri projelerinde de aynı, benzeri bir talan düzeni var. Anne ve babalarımız
biz evlatlarını gözünden bile sakınırdı, biz de kendi çocuklarımızın üzerine titriyoruz.
Ancak siz çocuklarımıza bırakacağınız çevreyi, doğayı bir yandan talan, tahrip ederken
aynı zamanda onlara altında ezilecekleri borçlar yüklüyorsunuz, ekonomik geleceklerini
çalıyorsunuz çocuklarımızın. 1 milyar dolar için tezkereye “Evet.” diyen, çocuklarımızı
ölüme göndermeyi dahi göze alan sizler, çocuklarımıza daha bugünden sadece bu projelerle
10 milyarlarca dolar borç yüklüyorsunuz. Borca devlet kefil oluyor, sefasını yandaş
müteahhit sürüyor, sefaleti ise çocuklarımıza miras olarak kalıyor. Sahi, bu müteahhitlerin
ortakları kimler acaba?
Değerli
milletvekilleri, biraz önce açıklanan rakamlar 2015 Eylül ayına göre 420 bin vatandaşımızın
daha işsizler kervanına katıldığını söylüyor. Evlerine ekmek götüremeyecek işsiz
sayısı 3,5 milyon kişi oldu. 2003 yılında hane halkı borçları 13,5 milyarken 2016
yılının başında 441 milyar lirayı geçmiş durumda. Tüketici kredisi, konut kredisi,
kredi kartı borçları patlamış durumda. Sık sık yaptığınız gibi “Özel sektörün, vatandaşların
borçlarından bize ne?” diyebilirsiniz. Geçmişte yaşananlardan da görülmüştür ki
özel sektörün borcu olarak gözüken borç bir gece içerisinde kamu borcuna dönüşüveriyor.
Biz bu durumu banka krizlerinde gördük. Çünkü ekonomiye yönelen tehditler karşısında
devlet önlem almak durumunda kalıyor ve bu borçları üstleniyor. 
Sevgili
arkadaşlarım, Gezi isyanında dolar kuru 10 kuruş artmıştı diye “faiz lobisi” dediniz,
kıyamet kopardınız. OHAL döneminde kur 52 kuruş birden arttı ve 3,54 liraya ulaştı.
Bu kur farkı ülkemizin 421 milyar dolar dış borç stokundan dolayı borçluların sırtına
bir anda 220 milyar lira daha ek yük bindirdi. OHAL süreci içinde, hiçbirinizden
ses yok, çıt yok.
Türkiye,
borçlarından ötürü gerçek anlamda bir ödemeler dengesi kriziyle karşı karşıyadır.
Ülkemizin bu borçlarını çevirebilmesi için hukukun üstünlüğüne, mülkiyet hakkına
saygıya ve evrensel hukuk kurallarına göre işleyen bir mali sisteme yani otoriterleşmeye
değil daha fazla demokrasiye ihtiyaç var. (CHP sıralarından alkışlar) 
Sevgili
arkadaşlar, kafanız o kadar karışık ki hazırladığınız Anayasa teklifinin gerekçe
metninde aynı cümlenin başında “Cumhurbaşkanlığı seçimi, sonunda başkanlık seçimi.”
diyorsunuz ama biz biliyoruz ki adı başkanlık da olsa Cumhurbaşkanlığı da olsa siz,
aslında sizlerden hesap sorulamayacak bir düzen istiyorsunuz; günün birinde sizleri
yargılayacakları siz tayin etmek istiyorsunuz, tıpkı 12 Eylül faşist askerî darbesinin
lideri Kenan Evren ve arkadaşları gibi. 
Sevgili
arkadaşlar, biz doktorlar, şikâyetlerden, bulgulardan, tahlillerden sonra teşhis
koyarız, doğru teşhisi koyamazsak tabii ki tedavide başarılı olamayız. Siyaset bilimciler,
siyasetin sorunlarını, hastalıklarını araştırmışlar. Faşist Hitler, Mussolini, Franco
ve Pinoşe rejimlerini inceleyen akademisyenler, faşizmin ortak özelliklerini tespit
etmişler: Devletin denetim mekanizmalarının felç edilmesi, ırkçılığın yükseltilmesi,
insan hakları ihlallerinin sıradanlaşması, toplumun kutuplaştırılması, yandaşların
kollanması, kamu kaynaklarının talan edilmesi, iktidarın dini kullanması, kadına
şiddet ve cinsiyet ayrımcılığı, medyanın iktidar tarafından baskı altına alınması
ve kontrol edilmesi, korkunun yayılması, emek düşmanlığı, hileli seçimler, olağanüstü
yetkilerin kullanılması, akademiyi, sanatçıyı ve sanatı aşağılamak gibi ortak özellikler
belirlemişler. 
Elimde
gördüğünüz şu metin yeni başlayanlar için 14 Derste Faşizm makalesinden. Tecrübeli
bir hekim olarak söylüyorum. Bu özellikler ülkemizde son yıllarda yaşadıklarımızda
bire bir gördüğümüz şeyler, teşhis gittikçe kesinleşiyor. 
Bir
başka bilim insanı Timothy Snyder ise “Faşizm Geliyorsa Nasıl Yaşamalı?” başlıklı
makalesinde şöyle diyor: “Faşizmde yalanın toplumsal olarak örgütlendiğine tanıklık
ederiz. Halkın bir kısmının bunu kabul ettiğini ve gerçekle ilgilenmediğini görürüz.
Muktedirin topluma söylediği yalanların, çelişkilerin, tutarsızlıkların, saçmalıkların
önemi yoktur.”
Bunun
için diyoruz ki: Faşizme geçit yok! Faşizme geçit yok! Faşizme geçit yok! (CHP sıralarından
alkışlar)
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun. 
MEHMET
MUŞ (İstanbul) – “1 milyar dolar için tezkereye ‘Evet.’ diyen, çocuklarımızı ölüme
gönderdiniz...” gibi bir şey söyledi. 
ŞİRİN
ÜNAL (İstanbul) – Yalan söyledi, öyle bir şey yok. 
MEHMET
MUŞ (İstanbul) – Bunu kabul etmiyoruz. Türkiye Cumhuriyeti devletine bu büyük bir
saygısızlıktır her şeyden önce çünkü kadim devlet hiçbir dönemde bu ifade edilen
şeylere tevessül etmiş bir devlet değildir. Bunları reddediyoruz. 
Bir
diğeri, bu faşizmi herkesten daha şiddetli biz reddediyoruz. Irkçılıktan bahsetti
bu ülkede, kutuplaşmadan, hileli seçimlerden, talandan… Herhâlde hatip başka bir
ülkede yaşıyor. 
ALİ
ŞEKER (İstanbul) – Siz hayal dünyasında yaşıyorsunuz. 
MEHMET
MUŞ (İstanbul) – Bu saydıklarının olduğu bir ülkede, ana muhalefetin -iktidar alternatifi-
olduğu bir ülkede bir iktidar kalabilir mi? Millet onu ilk sandıkta değiştirir.

ÜNAL
DEMİRTAŞ (Zonguldak) – Kenan Evren de yüzde 92 oy aldı.
MEHMET
MUŞ (İstanbul) – Demek ki bu ortaya atılan iddialar ve ifadeler gerçeği yansıtmıyor
ki millet iktidarıyla yürüyor. 
BAŞKAN
– Teşekkür ediyorum Sayın Muş.
ALİ
ŞEKER (İstanbul) – Hitler de seçimle geldi, Kenan Evren de.
LEVENT
GÖK (Ankara) – Sayın Başkan…
BAŞKAN
– Sayın Gök, açıyorum sistemi. 
Bir
dakikada toparlayın lütfen.
V.- AÇIKLAMALAR (Devam)
5.- Ankara Milletvekili Levent Gök’ün, Cumhuriyet Halk Partisinin, başta
Genel Başkan Kemal Kılıçdaroğlu olmak üzere Kızılayın açmış olduğu Halep’e
Yardım Kampanyası’na tam destek verdiğine ilişkin açıklaması
LEVENT
GÖK (Ankara) – Teşekkür ederim Sayın Başkan. 
Sayın
Başkan, Halep’te süren ve pek çok masum insanın da ölümüne neden olan bu çatışma
ortamının sona ermesi ve sivillerin korunaklı, güvenli bölgelere nakledilmesi konusunda
tüm dünya ülkelerine yaptığımız çağrının ötesinde, Cumhuriyet Halk Partisi, başta
Genel Başkan Sayın Kemal Kılıçdaroğlu’nun öncülüğünde Kızılayın açmış olduğu Halep’e
Yardım Kampanyası’na tam destek vererek insani görevimizi yerine getirmek açısından
bir nebze de olsa bir gayret içerisindedir. Bunu kamuoyuyla paylaşmayı uygun gördük.

Teşekkür
ederim. 
BAŞKAN
– Teşekkür ediyorum. 
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/830), 2015 Yılı Mali İstatistikleri Değerlendirme Raporunun
Sunulduğuna İlişkin Sayıştay Başkanlığı Tezkeresi (3/831), 2015 Yılı Faaliyet
Genel Değerlendirme Raporunun Sunulduğuna İlişkin Sayıştay Başkanlığı Tezkeresi
(3/832), 6085 Sayılı Sayıştay Kanunu Uyarınca Hazırlanan 2015 Yılı Kalkınma
Ajansları Genel Denetim Raporunun Sunulduğuna İlişkin Sayıştay Başkanlığı
Tezkeresi (3/834) ile Plan ve Bütçe Komisyonu Raporu (S.Sayısı: 434) (Devam)
BAŞKAN
- Şimdi, gruplar adına, üçüncü ve son söz Halkların Demokratik Partisi Grubu adına
Kars Milletvekili Ayhan Bilgen’e aittir. 
Buyurun
Sayın Bilgen. (HDP sıralarından alkışlar)
Süreniz
on dakikadır.
HDP
GRUBU ADINA AYHAN BİLGEN (Kars) – Sayın Başkan, değerli milletvekilleri; 12’nci
madde üzerine söz aldım.
Ben
de Halep’le ilgili değerlendirmelerde bulunacağım ama öncesinde tabii, bu kürsüye
çıkacağımızı duyunca özellikle ekonomik mağduriyeti olanlar arıyor ve dertlerinin
dillendirilmesini istiyorlar. 
Kars’ta,
Akyaka ilçesi başta olmak üzere, çoğu ilçede tarım kredi borçlarının, Ziraat Bankası
borçlarının ertelenmesiyle ilgili muhtemelen bürokratik süreç tamamlanmamış ama
kamuoyuna ilan edildiği için de haklı olarak beklenti yükselmiş durumda. Ertelemeyle
ilgili somut bir düzenleme olmadığı için, yerelde hâlâ sıkıntı devam ediyor. Bununla
ilgili beklentilerini iletenlerin en azından mesajını buradan paylaşmış olayım.

Değerli
arkadaşlar, devletler savaşır, bedelini sivil halk öder, insanlar öder; devletler
barışır, yine bedelini sivil halk öder. Ne yazık ki elbette barış ile savaşın kıyası
olmaz ama Suriye’de beş yıldır bir devletler savaşı var fakat nasıl devletler savaşırken
orada binlerce, on binlerce, yüz binlerce insan, kimisi yerinden edilerek, kimisi
hayatıyla -çocuklar, kadınlar hayatıyla- bunun bedelini ödedilerse şimdi gerçekleşen
uzlaşmanın bedeli ödeniyor. 
Değerli
milletvekilleri, bundan yirmi beş yıl önce çok benzer bir süreci Irak yaşadı. Biz
iki yıldır bu kürsülerde Irak’ta Türkmenlerin yaşadığını hatırlatıyoruz, diyoruz
ki: O zaman da Türkmenler Türkiye tarafından örgütlendirildi, desteklendi ama sonra
Türkiye'nin siyasi tavrı değişti, Türkmenler ortada bırakıldı; Türkiye tarafından
desteklenen Türkmen liderleri bulundukları pozisyondan geri adım atmadıkları için
-gayet doğal olarak- kendilerini savunmaya devam ettikleri için, Türkiye ile Irak
rejimi arasında, Saddam arasındaki ilişki Türkiye’deki iktidar değişikliğiyle birlikte
değiştiği için bunun bedelini Irak Türkmenleri ödedi. Şimdi, Türkiye’de bir iktidar
değişikliği yok ama Suriye politikasında bir değişiklik var. Dolayısıyla, bunun
bedelini de galiba en ağır biçimde şimdi, Suriye’de daha çok Sünni, Türkiye tarafından
da desteklenmiş kitleler ödemek zorunda kalıyorlar. 
Değerli
milletvekilleri, bunun ne karşılığında olduğunu, bundan birkaç hafta önce, özellikle
Halep’le ilgili Rusya’dan gelen ricaların içeriğinin ne olduğunu ne yazık ki biz
öğrenemedik ama yaşananlardan tahmin edebiliyoruz. Oradan çekilip başka bir talepte
bulunulduğunu, başka bir kırmızı çizgide ısrar edildiğini yani artık Esad’ı devirmenin
zaten mümkün olmadığı gibi diğer muhalif grupları da -sadece ÖSO’yu kastetmiyoruz-
Nusra, Ahrar-ı Şam gibi grupları da desteklemenin reel koşulları kalmadığı için
bunun bedeli sivil toplum tarafından, halk tarafından, çocuklar tarafından ödeniyor
ama bu taahhütle yerine gelmişse yani “Biz oradan çekilmeyi sağlarız ama karşılığında
siz de işte, Rojava’da, Kobani’de Kürtlerle ilgili birtakım taleplere fırsat vermeyin.”
uzlaşmasıysa bu ne yazık ki ne akılcı bir politika ne de insani bir politika. 
Değerli
milletvekilleri, devletler bazen böyle durumlarda bir hesap yaparlar, “Ne getiriyor,
ne götürüyor?” hesabı yaparlar. Biliyorsunuz, Rusya geçtiğimiz yıllarda, on yıllarda
Çeçenistan’la ilgili çok sert bir mücadele yürüttü, katliamlar gerçekleşti. Orada
direnenlerin hepsi teröristti, İstanbul’da miting yapanlar bile birtakım suikastlara
kurban gittiler. Bu konuyu kendisine dert edinen Medet Ünlü’yle ilgili suikast hâlâ
aydınlatılamadı. Ama devletler arası ilişkiler değiştiğinde o döneme göre birtakım
çalışmaları rahat yürütenler bunun bedellerini ne yazık ki ödüyorlar. Ama şimdi,
Rusya-Çeçenistan ilişkisine baktığınızda şunu görüyorsunuz: Eğer tümden tasfiye
mümkün değilse, Çeçen halkının bir kavgası, bir mücadelesi varsa Rusların da çıkarına
olan, Rus askerlerini Çeçenistan topraklarına gömmek değildir, bir biçimde bir uzlaşma
aramaktır, bir çözüm aramaktır. Bu, devlet aklının gereğidir, insanlığın yararına
olan da bunu sergilemektir. 
Bakın,
Bush da terörle mücadele ediyordu, şüphesiz, Obama da terörle mücadele ediyor. Bush
dönemiyle ilgili insanlık tarihine, Amerikan tarihine Guantanamo, Ebu Gureyb geçti
ama Obama döneminde en azından -tabii, bilmediğimiz bir sürü insan hakları ihlali
vardır şüphesiz ama- bu kadar büyük dramlar, büyük ayıplar yaşanmadı. 
Değerli
milletvekilleri, Suriye politikasında ne yazık ki Kürt sorunu bir kez daha Türk
dış politikasını esir almıştır, rehin almıştır. Yani sırf Suriye’de Kürtlerin bir
bölgesel etkinliği, gücü olmasın uğruna bunun Türkiye’de oluşturduğu kompleks, sendrom
ne yazık ki Türkiye’ye de zarar veriyor, Türkiye içindeki halkları da tehdit ediyor,
Türkiye'nin barışını tehdit etiği gibi Suriye’deki aslında Sünni Araplara da zarar
veren bir noktaya gelmiş durumda.
Değerli
milletvekilleri, elbette, toplum başka bir soru daha soruyor. Bu karşılaştırmayı
yapmaktan belki hoşlanmıyor olabilir bazıları ama nasıl şimdi Halep’le ilgili insani
yardım çağrıları son derece doğalsa, zorunluysa, hayatiyse, insaniyse Cizre’de,
Sur’da, Nusaybin’de, Şırnak’ta mağdur olan insanlar… Sebebine girmiyorum, bu kısa
sürede hiçbir polemik yapma niyetinde değilim, bir insanlık dramı üzerinden polemik
yapmayı asla doğru bulmam ama sonuçta oralarda da evinden olmuş insanlar varsa,
hiç olmazsa Af Örgütünün verdiği rakamlarla yüz binler civarında insan yerinden
ayrılmak zorunda kalmışsa –hangi nedenle olursa olsun- o dayanışmanın Türkiye'nin
batısında gösterilmemiş olması, Halep için gösterilen duyarlılığın Cizre için, Sur
için gösterilmemiş olması toplumda bir kırılmaya, bir incinmeye ve bir ortak yaşama
iradesiyle ilgili ciddi kayba dönüşmektedir. İddiaları elbette farklıdır, elbette
her ülkenin koşulları, her toplumun durumu farklıdır ama Suriye haber sitelerini
takip edenler varsa aranızda gayet net bir karşılaştırma yapabilirler. Suriye resmî
yayın organlarına ve Suriye rejimi yanlısı çevrelerin yayın organlarına baktığınızda
aslında beş yıldır Suriye’de sadece terörle mücadele edilmektedir, hiçbir sivil
zarar görmemektedir, siviller asla hedef alınmamaktadır, Suriye rejimine karşı kafa
tutan terörist örgütler imha edilinceye kadar, son terörist öldürülünceye kadar
mücadele yürütülmektedir. Bunun kabul edilmesi elbette imkânsız, bunun onaylanması,
normal görülmesi asla doğru değil ama bir yöntem tartışması, bir ilke tartışması
ortaya koyuyorsanız bunu her yer için tutarlı biçimde yapmak zorundasınız. Çin’in
Doğu Türkistan’da Uygurlara yaptığı neyse, İsrail’in Filistin’e yaptığı karşısında
ne tavır sergiliyorsanız Suriye için ya da başka ülkeler için de aynı tutarlıkla
ve tabii kendi ülkeniz için de aynı yaklaşımla hareket etmek zorundasınız. Bu tutumun,
bu tavrın bir tutarsızlığa dönüşmesi durumunda da aslında sadece halk kaybetmiyor,
bir süre sonra siyasi iktidarlar da kaybediyor değerli arkadaşlar. 
Bakın,
üç tane çok basit bir vaka, son günlerde gündemde olduğu için söylüyorum. Birisi,
Rusya’nın Birleşmiş Milletlerde gündeme taşıdığı ama şimdi belki çok güncellemediği
ama bir yıl önce hepimizin çok sıkça duyduğu petrol ticaretiyle ilgili iddialar.
Kamyonların, tırların Rusya tarafından vurulması, Birleşmiş Milletlerde de bu tırlarla
ilgili Türkiye aleyhinde başlatılmış olan süreçler. Parantezi bu kadar açtım, kapatıyorum.
İkincisi, Amerika Birleşik Devletleri’ndeki Reza Zarrab davası. Bu davayla ilgili
hepiniz biliyorsunuz ki ayrıntı doğrudan doğruya terörün finansmanıyla ilgilidir.
Türkiye’deki birtakım bankalar da kullanılarak Suriye’deki… Tırnak içinde söylüyorum
ifadeyi çünkü terör ifadesini, terör kavramını ben dünyanın her yerinde aynı ölçülerle
değerlendirmekten yanayım ve tırnak içinde kullanmaktan yanayım çünkü devletler
her şeyi çok kolayca terör sayarlar. Amerikan mahkemeleri de Suriye’deki -kime destek
vermiş Reza Zarrab bilmiyorum, kime para göndermiş, onun üzerinden kim kime ne yapmış
bilmiyorum ama- terörün finansmanı kapsamında görüyorlar ve Türkiye’deki bazı bankaları
da teröre destek vermekle bu davanın içerisine katmaya çalışıyorlar. 
Değerli
milletvekilleri, bu tablo, bu fotoğraf ve son olarak da bir parantez de Telafer’de
bulunan silahlarla ilgili ifade edeyim. Telafer’de IŞİD’e ait yakalanan silahların
menşeiyle ilgili… İngiltere’de çok uzman bir kuruluş var. Silah sevkiyatlarının
Türkiye üzerinden yapıldığına dair çok somut bir rapor yayımladı. İddia bu, belki
de yanıltmak için, kamuoyunu saptırmak için yapmış olabilir ama ben sadece aktarıyorum.
Dünyada en saygın kabul edilen otorite kuruluşlardan birisi dedi ki: “Bu silahların
menşei şurasıdır, yapılış biçimleri -işte el yapımı olanlar var, farklı biçimde
üretilenler var- birçoğu şuradan temin edilmiştir. Evet, Türkiye bu konuda mevzuatında
iyileşme yapmıştır özellikle gübre kullanımıyla ilgili ama buna rağmen Türkiye’nin
de payı vardır.” diyor.
(Mikrofon
otomatik cihaz tarafından kapatıldı) 
AYHAN
BİLGEN (Devamla) – Değerli milletvekilleri, bu konudaki sözlerimizi lütfen tehdit
falan gibi yorumlamayın.
Herkesi
saygıyla selamlıyorum. (HDP sıralarından alkışlar, AK PARTİ sıralarından gürültüler)

BAŞKAN
– Teşekkür ediyorum Sayın Bilgen.
MEHMET
MUŞ (İstanbul) – Sayın Başkan...
BAŞKAN
– Sayın Muş...
AHMET
HAMDİ ÇAMLI (İstanbul) – Amerika’nın sevkiyatlarından niye bahsetmiyorsun, niye
Türkiye’nin sevkiyatları bu kadar ilgilendiriyor? Niye Amerika’nın sevkiyatlarından
bahsedemiyorsun ya? Yazıklar olsun ya!
BAŞKAN
– Sayın milletvekilleri, Sayın Muş’a söz verdim.
V.- AÇIKLAMALAR (Devam)
6.- İstanbul Milletvekili Mehmet Muş’un, Kars Milletvekili Ayhan
Bilgen’in 433 sıra sayılı 2017 Yılı Bütçe Kanunu Tasarısı’nın 12’nci maddesi
üzerinde HDP Grubu adına yaptığı konuşmasındaki bazı ifadelerine ilişkin
açıklaması
MEHMET
MUŞ (İstanbul) – Sayın Başkan, sabah yapılan konuşmalarda benzer bir mukayese yine
yapılmıştı, o zaman verdiğimiz cevaplar kayıtlardadır. 
Türkiye’de
bütün devlet imkânları terör temizlendikten sonra oradaki vatandaşlarımız için seferber
edilmiştir. Orada, çıkmak zorunda olan vatandaşlarımız batıdaki akrabalarının yanına
gelmişlerdir, başka bir yere gitmemişlerdir. Yardım kampanyaları, değerli milletvekilleri,
yani burada hem devletin ilgili kurumları hem yerel yönetimler hem de vatandaşların,
oradaki vatandaşlarımızın, terörden kaynaklı olarak, ihtiyaçlarının karşılanması
noktasında ortaya koydukları yardım kampanyaları ortadadır. Bakınız, kendi ülkesi
aleyhine, şurada bir rapor çıkmış, burada böyle bir şey çıkmış, bu iddiadır. Bunları
söyleyeceğinize, terör örgütü PYD’ye gelen silahlar PKK’ya gelip askerimize sıkılıyorken
buna da tek laf etsenize burada. (AK PARTİ sıralarından “Bravo” sesleri, alkışlar)
BAŞKAN
– Teşekkür ediyorum.
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
BAŞKAN
– Şimdi, şahıslar adına ilk söz, Şanlıurfa Milletvekili Halil Özcan’a aittir. (AK
PARTİ sıralarından alkışlar)
Buyurun
Sayın Özcan, süreniz beş dakikadır.
HALİL
ÖZCAN (Şanlıurfa) – Sayın Başkan, değerli milletvekilleri; 2017 Yılı Merkezi Yönetim
Bütçe Kanunu Tasarısı’nın 12’nci maddesi üzerinde şahsım adına söz almış bulunuyorum.
Yüce heyetinizi saygıyla selamlıyorum.
Öncelikle,
İstanbul’da güvenlik güçlerimize ve vatandaşlarımıza yapılan hain terör saldırılarını
şiddetle kınıyor, şehitlerimize Allah’tan rahmet, yaralı kardeşlerimize acil şifalar
diliyorum.
2017
yılı bütçesi AK PARTİ hükûmetleri tarafından hazırlanan 15’inci bütçedir ve bundan
önceki on dört yılda olduğu gibi, vatandaşlarımızın refahını artıran, ihtiyaç duydukları
hizmetleri karşılayan ve faize değil kamu hizmetlerine kaynak ayıran bir bütçe olma
özelliğini taşımaktadır. 
Gündemin
yoğunluğu nedeniyle, bütçe yerine abluka ve kuşatma altında olan Halep’te yaşanan
katliama dikkat çekmeye çalışacağım. 
İslam
coğrafyasında, özellikle Halep’te can çekişen ve yerle bir edilen İslam medeniyetinde
kız kardeşlerimiz ve Müslüman kardeşlerimiz hunharca katledilmektedir. Sayın Cumhurbaşkanımızın
gerek 2014 yılında gerekse bu yıl Birleşmiş Milletler Genel Kurulunda yapmış olduğu
konuşmada “Dünya 5'ten büyüktür ve dünyayı 5 ülkenin iki dudağı arasına mahkûm edemezsiniz.”
diyerek Suriye'de ve Halep'te işlenen insanlık suçuna sessiz kalan Birleşmiş Milletler
Güvenlik Konseyinin yapısını eleştirmişti.
DEAŞ'ın
Kobani'ye saldırması sonucu ayağa kalkan ABD ve tüm Avrupa ülkeleri, dünyanın en
köklü ve kadim şehri olan Halep’in, katil Beşşar Esed ve destekçileri tarafından
yok edilmesi karşısında sessiz kalmaktadır. Dün, Türkiye ara buluculuğunda Halep’in
doğusunda muhalifler ile Rusya öncülüğündeki rejim güçleri arasında varılan ateşkesin
üzerinden saatler geçmeden, rejim güçleri ateşkesi bozup yeniden sivillere saldırmaya
çalışmıştır.
Dün
gece yarısı Türk ve Rus yetkililerin görüşmesi üzerine taraflar arasında ateşkes
yeniden sağlandı ve varılan anlaşma sonucunda bugün sabah saatlerinde sivillerin
ve yaralıların tahliyesine başlandı. Ancak, İranlı General Seyyid Cevad komutasındaki
7 bin Şii milisinin yaralıları taşıyan konvoya ateş açması sonucunda 4 vatandaş
hayatını kaybetti ve konvoy geriye dönmek zorunda kaldı.
Bugün
Halep yanıyor, Halep'te bir medeniyet yok ediliyor. İnsanlar ölüyor, bütün dünyada
da insanlık ölüyor. Halep'te katliam en şiddetli ve acımasız günlerini yaşıyor.
Müslüman kadınlar ve çocuklar kaçırılarak tecavüz ediliyor. 6 kilometrekarelik bir
alanda sıkışan ve tahliyelerine izin verilmeyen Halepli Müslümanlar sokaklarda diri
diri yakılıyor. Son iki günde yüzlerce kadına tecavüz edildiği bilgisinin yanı sıra
dünyayla irtibat kurabilen az sayıdaki Müslüman kadınlar tecavüze uğramamak için
intihar fetvası beklediklerini söylüyor.
Bu
zulme sessiz kalmayan Sayın Cumhurbaşkanımız dünkü konuşmasında tüm dünyaya, mazlumun
umudu olan Türkiye'nin Halep halkını yalnız bırakmayacağını ve ne pahasına olursa
olsun tek bir masum canı kurtarmak için bile olsa elimizden geleni yapacağımızı
ifade etti. 
Halep’ten
kurtulan kardeşlerimize insani yardım ulaştırmak için hem Türkiye içinde hem de
Suriye'nin kuzeyinde oluşturulacak kamplarda insani ve tıbbi yardım konularında
her türlü desteği vermeye hazırız. Vicdan odaklı dış politikamız çerçevesinde Suriyeli,
Iraklı ve diğer ülkelerden gelen 3 milyondan fazla insanı ülkemizde misafir ediyoruz.
Haksızlığa uğrayanların ve mazlumların sorunlarını uluslararası gündeme taşıyoruz.
Sayın
Cumhurbaşkanımız, Türkiye Cumhuriyeti devletinin başı olarak, PKK, DEAŞ, FETÖ, DHKP-C
ve tüm terör örgütlerine karşı millî bir seferberlik ilan etmiştir. Ulusal güvenliğimiz
için risk ve tehdit oluşturan bu terör örgütleriyle eş zamanlı olarak kararlı bir
şekilde mücadele ediyor ve bundan sonra da etmeye devam edeceğiz. Bu terör örgütlerinin
etkisiz hâle getirilmesi temel önceliğimizdir.
Bu
vesileyle, 15 Temmuzda milletimizin destansı direnişi sonucu engellenen, millî iradeye
ve demokrasiye karşı yapılan alçak darbe girişimini şiddetle kınıyor, şehitlerimize
Allah’tan rahmet, gazilerimize acil şifalar diliyorum.
Tüm
ülkemizde olduğu gibi bugün Şanlıurfa’mızda da teşkilatlarımız ve sivil toplum kuruluşlarımız
tarafından düzenlenen “Teröre Lanet, Kardeşliğe Davet” yürüyüşüne katılan tüm değerli
hemşehrilerime Gazi Meclisimizden selam ve saygılarımı sunuyorum.
(Mikrofon
otomatik cihaz tarafından kapatıldı)
BAŞKAN
– Teşekkür ediyorum Sayın Özcan. 
HALİL
ÖZCAN (Devamla) – Bütçenin hazırlanmasında emeği geçen herkese teşekkür ediyor,
ülkemize ve milletimize hayırlı uğurlu olmasını temenni ediyor, yüce heyetinizi
saygıyla selamlıyorum. (AK PARTİ sıralarından alkışlar) 
MAHMUT
TANAL (İstanbul) – Sayın Başkan… 
BAŞKAN
– Buyurun Sayın Tanal. 
MAHMUT
TANAL (İstanbul) – Sayın hatip, Cumhurbaşkanının “Terör örgütlerine karşı millî
seferberlik ilan ettiği” cümlesini kullandı. Bu deyim çok yanlış bir deyim. 2941
sayılı Seferberlik Kanunu’muz var. Seferberlik ilanı, meşru yani devletler arası
savaşlarda olur. Terör örgütlerine karşı seferberlik, onu resmen tanıma anlamına
gelir ki hukuken imkânsız olan bir şey. Terör örgütlerine karşı seferberlik denilen
bir şey… 
BAŞKAN
– Teşekkür ediyoruz Sayın Tanal. 
MAHMUT
TANAL (İstanbul) – Bu, devletlere has bir şey. Bu kavramı yanlış yerde kullanmamak
lazım. Doğru bir kavram değil değerli arkadaşlar. Bilginize sunmak için söyledim.
BAŞKAN
– Millet ne demek istediğini anladı Sayın Tanal.
Teşekkür
ediyorum.
Şahısları
adına ikinci ve son konuşmacı Kahramanmaraş Milletvekili Fahrettin Oğuz Tor.
Buyurun
Sayın Tor. (MHP sıralarından alkışlar)
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; 2017 Yılı Bütçe
Kanunu Tasarısı’nın 12’nci maddesi üzerinde şahsım adına söz almış bulunuyorum.
Genel Kurulu saygılarımla selamlıyorum.
Değerli
milletvekilleri, bu yıl görev zararları için bütçede 7 milyar 205 milyon lira ödenek
öngörülmüştür. Bu miktarın 2 milyar 958 milyon lirası KİT görev zararları için ayrılmıştır.
Toplam yatırım harcamaları için ayrılan ödenek toplamı 77,5 milyar liradır, 46,8
milyar lira bütçe açığı öngörülmüştür. Görev zararları, bütçe açığı, yüzde 11,3
işsizlik gibi, kanser gibi problemleri alt alta yazdığımızda kaynakları kullanırken
çok titizlik gösterilmesi gerektiği açıktır. Hele hele kamu kaynaklarını har vurup
harman savurmak işsizimizin, çocuklarımızın, torunlarımızın istikbaline kastetmek
demektir. Tabii ki terör birinci meselemizdir. Her halükârda her türlü tedbir alınarak
bir an önce sonlandırılmadır. Bu mücadelede samimi olmak lazımdır, vatandaşa güven
vermek lazımdır. Vatandaş Habur rezaletini unutmamıştır. “Çözüm süreci” adı altında
şehirlerin terör yuvası yapıldığını, devamında da yüzlerce masum insanımızın şehit
olduğunu da unutmamıştır. “Öcalan Türkiye’nin önünü açıyor. Bebek katili denilen
adam bize geleceği gösterdi.” “Öcalan Türkiye’nin demokratikleşmesine katkı sağladı.”
“Onların yerinde ben de olsam dağa çıkarım.” “Bana Serok Ahmet diyorlar.” gibi burada
sayamayacağım çok sayıda öngörüsüz, siyasi çıkar beklentili, terörü, teröristi şımartan
demeçleri de unutmamıştır. Terör hem büyük ekonomik kayıplara sebep olmaktadır hem
de ülkemize olan uluslararası güveni sarsmaktadır. Terörü çözmeden ekonomik kalkınma
olmaz. Bu sebeple terör konusunda seferberlik söylemleri MHP’nin yıllardır söylediği
noktaya gelinmesi bakımından fevkalade önemlidir. Terör konusunda ilan edilen seferberlik
ne kadar önemliyse, bugün, Türkiye, içinde bulunduğu ekonomik durum nedeniyle, ekonomik
seferberlik de ilan etmek durumundadır, ekonomik seferberliği de harcamalardan başlatmalıdır.
Bugün Türkiye’nin israf edecek 5 kuruş parası yoktur. Yolsuzlukla ilgili çok ciddi
tedbirler alınmalıdır, olaya “Benim adamım.” diye bakılmamalıdır, görmezden gelinmemelidir.

Bakınız,
çok yakın geçmişte vuku bulan bir olayı dikkatlerinize sunmak istiyorum: Güney Kore
Devlet Başkanı Bayan Park, hakkında ileri sürülen yolsuzluk suçlamaları neticesinde,
Parlamentoda gerçekleştirilen oylama sonucunda, 56’ya 234 oyla görevinden uzaklaştırıldı
ve tüm yetkileri Başbakana devredildi. Devlet Başkanı hakkında ortaya atılan yolsuzluk
suçlamalarının temel nedeni, resmî bir görevi olmayan yakın danışmanının nüfuz ticaretinde
bulunarak, kendisine ait olan vakıflara Samsung, LG gibi firmalardan 70 milyon dolar
civarında bağış toplamasıdır. Şu ana kadar Devlet Başkanı Bayan Park’ın bu toplanan
paralarla ilgili olarak doğrudan veya dolaylı olarak bir çıkar sağladığı yönünde
herhangi bir iddia ve delil olmamasına rağmen Güney Kore halkı yolsuzluk iddialarına
çok sert tepki göstermiştir. Yaklaşık iki aydır devam eden ve tahminen 2 milyon
kişinin katıldığı gösteriler, Güney Kore halkının yolsuzluk ve hukukun üstünlüğü
hususlarındaki hassasiyetini gösterirken, Devlet Başkanı Park neden olduğu ulusal
kaostan dolayı halkından özür diledi, adli sürece yardımcı olacağı sözü verdi. 
Sayın
Bakan, bu anlayışın bizde de hâkim olmasını yüce Mevla’dan niyaz ediyorum. 
Değerli
milletvekilleri, böyle olduğu için, Türkiye’mizin ancak yedide 1’i kadar olan iklim,
coğrafi konum, yer altı ve yer üstü zenginlikleri bakımından ülkemizden katbekat
geri olan Güney Kore’nin 1954 yılında fert başına düşen millî geliri 70 dolarken,
2015 yılında 30 bin dolara yükselmiştir. Biz ne yaptık? 1954 yılında 244 dolar iken,
yani Kore’nin 3 katından fazla millî gelire sahipken, bugün “9 bin dolar mı, 10
bin dolar mı?” tartışması yapıyoruz. Türk insanı Güney Kore insanından yolsuzluğa,
hırsızlığa daha az duyarlı değildir, dürüst yönetime, şeffaf yönetime Güney Kore
insanından daha çok layıktır. 
Kendimizi
hiç aldatmayalım, yolsuzluk iddialarını görmezden gelmeye, israfa, yandaşlara çıkar
sağlamaya, ayrımcılığa, işi ehline vermemeye, adaletle hükmetmemeye devam edersek
hedefe varamayacağımızı belirtiyor, Genel Kurulu saygılarımla selamlıyorum. (MHP
sıralarından alkışlar)
BAŞKAN
– Teşekkür ediyorum.
AHMET
YILDIRIM (Muş) – Sayın Başkan.,,
BAŞKAN
– Sayın Yıldırım…
AHMET
YILDIRIM (Muş) – Sayın Başkan, 60’a göre…
BAŞKAN
– Buyurun, 60’a göre bir dakika süreyle söz veriyorum. 
V.- AÇIKLAMALAR (Devam)
7.- Muş Milletvekili Ahmet Yıldırım’ın, Üsküdar Belediyesinin resmî
aracından yapılan anonslara ve sanki ülkenin bir bölümü İslam’ı istiyor bir
bölümü İslam karşıtıymış gibi toplumsal kamplaşma üzerinden bir algı
yönetiminin oldukça tehlikeli olduğuna ilişkin açıklaması
AHMET
YILDIRIM (Muş) – Teşekkür ederim Sayın Başkan. 
Şimdi,
Sayın Başkan, az önce AKP Grubundan hatibin yapmış olduğu konuşmada özellikle seferberlikle
alakalı olarak ifade ettiği hususlar hukuk ve Anayasa açısından nasıl problemli
bir yere tekabül ediyor çok iyi biliyoruz. Ancak, gerek bu seferberlik çağrısı gerekse
Halep çağrıları sonrasında dün İstanbul’da yapılan bir Halep mitinginde Üsküdar
Belediyesinin resmî aracından yapılan ve tekrarlanan anonslarda özellikle “En kısa
zamanda İslam birliği yeniden tesis edilmeli ve halifemizi seçmeliyiz.” anonsları
sıklıkla yapılmıştır. 
Şimdi,
sanki ülkenin bir bölümü İslam’ı istiyor bir bölümü İslam karşıtıymış gibi toplumsal
kamplaşma üzerinden bir algı yönetimi oldukça tehlikelidir; ya değilse, özellikle
önümüzdeki hafta Komisyona gelecek olan Anayasa paketi teklifinin kimileri tarafından
“Partili cumhurbaşkanlığı” kimileri tarafından “başkanlık” olarak ifade edilse de
neye tekabül ettiğinin…
(Mikrofon
otomatik cihaz tarafında kapatıldı)
AHMET
YILDIRIM (Muş) – Toparlıyorum Sayın Başkan. 
BAŞKAN
– Tamamlayın lütfen cümlelerinizi.
AHMET
YILDIRIM (Muş) – Teşekkür ederim. 
Neye
tekabül ettiğini biz isimlendirmeler üzerinden değil yönetilen toplumsal algı ve
açığa çıkmış beyanlar üzerinden değerlendiririz ki bunun adı partili cumhurbaşkanı
mı, ya değilse başkanlık sistemi mi… Ama bakın, bir AKP’li belediyenin resmî aracından
sıklıkla tekrarlanan anonsta ise çok daha ileri götürülerek belki de Cumhurbaşkanını
bile rahatsız edecek bir ifade biçimiyle “Halifemizi seçmeliyiz.” noktasına varmıştır.
Bunun çok tehlikeli olduğunu ifade etmek istiyorum.
Bütün
Genel Kurulu saygıyla selamlıyorum. 
BAŞKAN
- Teşekkür ediyorum.
MEHMET
MUŞ (İstanbul) - Sayın Başkan…
BAŞKAN
- Sayın Muş, size de bir dakika süreyle söz veriyorum.
Buyurun.

8.- İstanbul Milletvekili Mehmet Muş’un, Muş Milletvekili Ahmet
Yıldırım’ın yaptığı açıklamasındaki bazı ifadelerine ilişkin açıklaması
MEHMET
MUŞ (İstanbul) - Sayın Başkan, burada, getirilen Anayasa’yla alakalı değişiklik
basınla, kamuoyuyla paylaşıldı. Ne getirdiği, ne götürdüğü, hangi düzenlemeleri
yaptığı, hangi yetkilerin Mecliste ne olacağı, yürütme erkinde ne olacağı çok iyi
şekilde hazırlanmış bir metin. Burada, isminin ne olacağı, seçimin nasıl olacağı,
ne kadar zamanda bir seçime gideceği, hangi yetkileri kullanacağı, Parlamentodan
gelen yasalar noktasında hangi yetkilere sahip olacağı, Parlamentonun “kuvvetler
ayrılığı”na göre hangi yetkilere sahip olacağı çok açık şekilde belirtilmiş. İsmi
yazılmış, yetkileri belirlenmiş; Anayasa’nın ne yapacağı yazılmış. Bunun üzerinden
farklı isimlendirmelere, tanımlamalara, “Şurada şunu yapmışlar, burada bunu yapmışlar.
Bu iş başka yere gidiyor.” gibi bir anlamlandırma veya söyleme gerek yok. Zaten
metin ortadadır; neyi söylediği, isminin ne olduğu gayet açık bir şekilde ifade
edilmiştir.
BAŞKAN
- Teşekkür ediyorum.
AHMET
YILDIRIM (Muş) - Sayın Başkan…
BAŞKAN
- Evet…
AHMET
YILDIRIM (Muş) - Ben kayıtlara girmesi açısından söylüyorum: Şimdi, ben, sayın grup
başkan vekilinin, biz neyi konuşursak konuşalım, sataşmadan söz alıp bir şeyleri
ifade etmesini bir yönüyle yadırgarken konuşmasından hiç rahatsız değilim. Ancak
Cumhurbaşkanına, Hükûmete veya bir yerel yönetime dair bir eleştirimizde istisnasız,
kim konuşursa konuşsun -sabahtan beri dikkatimi çekti- her şeye dair sataşmadan
söz istiyor. Ben beklerdim ki sayın grup başkan vekili “Evet, bu belediye bizim
partimizde. Bir soralım, soruşturalım neyin nesidir…” Biz Anayasa paketini sormadık
ki size, sizin belediyenizden yapılan, onun aracından yapılan bir anonsu ifade ettik.
Beklerdim ki sayın grup başkan vekili “Biz soralım, Genel Kurulu bilgilendirelim.”
desin.
BAŞKAN
- Teşekkür ediyorum. Sayın Yıldırım, nasıl ki size söz veriyorsak aynı şekilde diğer
gruplardaki özellikle grup başkan vekili arkadaşlarımıza söz veriyoruz.
MEHMET
MUŞ (İstanbul) - Sayın Başkan, burada bir ifade ortaya çıkıyor: “İşte, bir sistem
kurulmaya çalışılıyor. Bir paket geliyor. İşte, burada böyle bir anons yapılmış.”
İşte, aslında ne yazıldığı, bunun nasıl yönetildiği değil de toplumsal algılar üzerinden
ne anlama geldiği ifade ediliyor; bizim buna duyarsız kalmamız, buna cevap vermememiz
söz konusu olamaz. 
BAŞKAN
- Teşekkür ediyorum Sayın Muş.
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
BAŞKAN
– On dakika süreyle soru-cevap işlemi gerçekleştireceğim. Sürenin yarısı soru, yarısı
da cevap olacak.
Evet,
sırayla söz veriyorum. 
Sayın
Akkaya, buyurun.
YAKUP
AKKAYA (İstanbul) – Taşeron işçilerle ilgili soruyorum: 2014 yılından beri taşeron
işçiler kandırılıyor. Bu konuyla ilgili bir çalışma yapılacaktı, esas iş-yardımcı
iş ayrımı yapılacaktı. Bu esas iş-yardımcı iş ayrımı yapıldı mı? Her seçim öncesi
taşeron işçileri oya tahvil etme anlayışınız bu dönemde devam edecek mi? Olası bir
referandum öncesi “Referandumdan sonra taşeron işçileri kadroya alacağız.” aldatmacası
tekrar yapılacak mı?
BAŞKAN
– Sayın Ahrazoğlu… Yok.
Sayın
Çamak…
HÜSEYİN
ÇAMAK (Mersin) – Sayın Başkan, teşekkür ederim.
Ülkemizde
ikamet eden bazı Suriyeliler doğal olarak geçimlerini sağlamak için kendi iş yerlerini
açıyor. Çok sayıda iş yerleri var ama bunların sadece çok azının çalışma izni var.
Bunların hepsine belediye tarafından gerekli hizmetler verilmesine karşın, yasal
olarak kayıt altında olmadıkları için belediyelere herhangi bir katkıda bulunmuyorlar.
Belediyeler Türk vatandaşlarından istedikleri gerekli yasal zorunlulukları Suriyelilerden
de istediklerinde merkezi idareye bağlı birimler idare etmeleri için baskı yapıyor.
Kayıt dışı iş yeri çalıştıran Suriyelilerin kayıt altına alınması için bir şey,
bir çözüm düşünülüyor mu? 
Teşekkür
ederim.
BAŞKAN
– Sayın Yıldırım…
BEHÇET
YILDIRIM (Adıyaman) – Teşekkürler Başkanım.
Sorum
Maliye Bakanına: Az önce kendisine bir liste verdim. O listeyi en iyi şekilde değerlendireceğine
kesinlikle güveniyorum ama ben burada yine de şu tespitleri yapmak istiyorum: Bu
kanun hükmünde kararnamelerle on binlerce kişi ihraç edildi. Bunlardan sadece 2.077
kişi KESK üyesiydi ve 143 tanesi BES yani BÜRO EMEKÇİLERİ Sendikasındandır, 98’i
Maliye çalışanıdır, bunlardan 39’u Ankara’da yönetici… Az önce Meclise gelmişlerdi.
“Adil yargılanalım. Biz sadece muhalefet ettiğimiz için atıldık, bir yemek boykotu
için atıldık, bazı uygulamalara karşı çıktığımız için atıldık...” Siz de takdir
edersiniz ki bu fezlekeleri hazırlayan polisler şu anda içeride. Bu arkadaşlar mağdur
olmamayı ve adil yargılanmayı bekliyorlar, bir an önce işlerine dönmeyi bekliyorlar.
Bu konuda bir şeyler yapmanızı bekliyorum. 
BAŞKAN
– Sayın Tarhan’ın yerine Sayın Purçu... 
Buyurun.
ÖZCAN
PURÇU (İzmir) – Teşekkür ediyorum Başkanım.
Taşeron
yasasıyla ilgili ciddi sorular geliyor ve baskılar var vatandaştan bizlere. Bu konuda
gerçekten ciddi bir çalışmanın yapılması gerekiyor. Ben bu konuda net bir cevap
varsa istiyorum. 
Ayrıca
Türkiye Büyük Millet Meclisinin içerisinde de çalışan birçok kardeşimiz var, onların
da ciddi mağduriyetleri var. Hem taşeronda çalışan kardeşlerimizin hem yardımcı
hizmetler sınıfında çalışan kardeşlerimizin hem de teknik hizmetler sınıfında çalışan
-Mecliste çalışan- kardeşlerimizin ciddi sıkıntıları var, 4/C’lilerin ciddi sıkıntıları
var. Hem Divanın görevi hem de Hükûmetin görevi aslında. Bu konuda Meclis çalışanlarına
da ve Türkiye’nin diğer tüm bölgelerinde çalışan kardeşlerimize ciddi çalışmalar
yapılacak mı, bunu merak ediyoruz. 
BAŞKAN
– Teşekkür ediyorum. 
Evet,
soruları cevaplandırmak üzere Sayın Bakana söz veriyorum. 
MUSA
ÇAM (İzmir) – On beş saniye var Sayın Başkan, bir arkadaşımız alırdı.
MAHMUT
TANAL (İstanbul) – Daha var Başkan. Sıra bana gelince kesiyorsunuz. Bakın, daha
süre var.
BAŞKAN
– Ben kesmiyorum, süre doldu. Sayın Tanal, kalırsa zaman size geri döneceğim. 
Buyurun.
MALİYE
BAKANI NACİ AĞBAL (Bayburt) – Sayın Başkan, teşekkür ediyorum.
Sayın
Akkaya kamuda hâlihazırda taşeron firmalar yanında çalışan personele ilişkin Hükûmetimiz
tarafından yürütülmekte olan çalışmalar hakkında bir soru sordular ve değerlendirmede
bulundular. Bugüne kadar Hükûmet olarak gerek seçimlerde gerek Hükûmet programlarında
ifade ettiğimiz, vadettiğimiz her şeyin mutlaka takipçisi olduk ve gerçekleştirdik.
Taşeron firma yanında çalışan arkadaşlarımızla ilgili olarak da görevli Bakanlık
olarak, Maliye Bakanlığı olarak biz çalışıyoruz. Bu konuda bir geçiş düzenlemesi
yapılabilmesi için bir kanun çalışması yapılması gerekmektedir. Bu konuyla ilgili
Bakanlık olarak başta Çalışma ve Sosyal Güvenlik Bakanlığı olmak üzere diğer ilgili
bakanlıklarla birlikte çalışmaları yürüttük. Sağlık Bakanlığıyla, üniversitelerle,
Aile ve Sosyal Politikalar Bakanlığıyla yine taşeron firma elemanı çalıştıran diğer
kamu kurumlarından bilgileri topladık. Geçiş düzenlemesine tabi personelin tanımını
yapma konusunda ilave çalışmalarımız oldu çünkü kurumlarda birbirinden çok farklı
sözleşme türleri var, sözleşmelerde farklı hükümler var. Dolayısıyla, yapmış olduğumuz
düzenlemenin uygulanabilmesine imkân sağlamak amacıyla bu bilgileri kurumlardan
topladık. 
Yine
özellikle bir geçiş düzenlemesinin mutlaka bir başlangıç tarihi olması gerekir.
Bu tarihin belirlenmesine dönük olarak kurumlardan ilave bilgiler topladık. Bir
de kurumsal kapsam olarak hangi kurumlar bu çalışmanın içerisinde olmalıdır? Sadece
merkezî yönetim bütçesine dair idareler değil daha geniş bir kapsamda idarelerden
bilgileri derledik ve gerçekten çok kapsamlı bir çalışmayı, en azından mutfak veya
teknik çalışmayı belli bir aşamaya getirdik. Buna dayalı olarak bir yasa taslağı
çalışmasını da kurumlarımızla paylaştık. Kurumlarımızdan da gelecek görüşlere göre
belli bir noktaya getirdikten sonra tekrar Bakanlar Kurulunda değerlendireceğiz.
Umuyorum ki bu çalışma da uygulamaya konulduğu zaman başlangıçtaki amaca hizmet
eden bir noktada sonuçlanmış olacak. Onun için burada siyaseten herhangi farklı
bir anlayışımız asla söz konusu değil. Bu şekilde çalışan personelimizle ilgili
gerek 7 Haziran seçimlerinde gerek 1 Kasım seçimlerinde ifade ettiğimiz hususlar
var. Bu hususlarla ilgili çalışmalarımızı da devam ettiriyoruz.
Sayın
Çamak Suriyeli vatandaşlarımızdan farklı illerde iş yeri sahibi olup da çalışanlara
dönük birtakım kayıt dışılıkla ilgili sıkıntılardan bahsettiler. Tabii ki uygulamadan
gelen bazı zorlukları siz de takdir edersiniz, biz de hepimiz biliyoruz. Ama, özellikle
Maliye idaresi olarak kayıt dışı iş yerleriyle ilgili gerekli çalışmaları biz yaparız.
Burada kim olursa olsun kurallara uygun bir şekilde, kayıtlı bir şekilde bu çalışmaların
yapılması gerekir. Bu konuyla ilgili herhangi bir düzenleme ihtiyacı varsa bu kayıtlılığı
artıracak şekilde, onları da beraber çalışma ihtiyacı var. 
Sayın
Yıldırım biraz önce bana, doğru, bir liste verdiler. Baştan beri söylüyoruz, kanun
hükmünde kararnameyle atılan, görevden uzaklaştırılan personelin nasıl tespit edildiği,
bunların hangi unsurlar itibarıyla atıldığına ilişkin kurallar belli. Bakanlık olarak
biz de titiz çalışmalar yürütüyoruz, ilgili kurumlardan bilgileri derliyoruz ve
bu bilgilere dayalı olarak bu tasarrufta bulunuyoruz. Ama, olur ki sizin de bize
vermiş olduğunuz listede de eğer bir yanlışlık varsa, eksiklik varsa, düzeltilecek
bir husus varsa, sadece bu listede olanlar değil, bütün arkadaşlarımız için bu çalışmaları
titiz bir şekilde yürütüyoruz; mutlaka belli bir belgeye, belli bir bilgiye dayalı
olarak bu tasarruflarda bulunuyoruz. 
Sayın
Purçu taşeron işçilerle ilgili biraz önce sorulan soruyla aynı mahiyette bir soru
sordular, ona daha fazla açıklama yapmayayım. Ama, şunu net olarak söyleyebilirim
ki bu çalışmalar teknik seviyede hemen hemen bitmek üzeredir. Bu kadar uzun sürmesinin
sebebi de çok farklı kamu kurumlarında çok farklı türde sözleşmelerin olması ve
Kamu İhale Kurulundaki bu sözleşmelerin teker teker incelenerek ortak bir noktanın
tespit edilmesidir, onun temel faktör olduğunu söylemem gerekiyor.
Tabii
Mecliste çalışan personelle ilgili değerlendirmeleri de bu çalışmaların kapsamında
yapmak gerekir diye düşünüyorum. 
Sayın
Başkanım, teşekkür ediyorum. 
BAŞKAN
– Teşekkür ediyorum. 
Sayın
Tanal, çok arzu ettiniz, sorunuzu çok kısa bir şekilde sorabilirseniz.
Buyurun,
açıyorum. 
MAHMUT
TANAL (İstanbul) – Teşekkür ederim Sayın Başkan. 
Tek
soru, tek cümle: Dış borcumuz 2002’de ne kadardır, bugün dış borcumuz ne kadardır?

Teşekkür
ederim Sayın Başkan. 
BAŞKAN
– Sayın Bakan, şimdi mi cevap verirsiniz, yazılı olarak mı? 
Buyurun
Sayın Bakanım. 
MALİYE
BAKANI NACİ AĞBAL (Bayburt) – Bu konuya yazılı olarak cevap vereceğim. 
BAŞKAN
– Tamam, teşekkür ediyorum. 
Evet,
12’nci maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
13’üncü
maddeyi okutuyorum:
Gelir ve giderlere ilişkin diğer hükümler 
MADDE 13- (1) 22/2/2005
tarihli ve 5302 sayılı İl Özel İdaresi Kanununun 51 inci maddesinin birinci fıkrasının
(f) bendi ile 3/7/2005 tarihli ve 5393 sayılı Belediye Kanununun 68 inci maddesinin
birinci fıkrasının (f) bendi uyarınca il özel idareleri ve belediyelerin ileri teknoloji
ve büyük tutarda maddi kaynak gerektiren altyapı yatırımlarında Kalkınma Bakanlığının
teklifi üzerine Bakanlar Kurulunca kabul edilen projeleri için yapılacak borçlanmalar,
5302 sayılı Kanunun 51 inci maddesinin birinci fıkrasının (d) bendi ile 5393 sayılı
Kanunun 68 inci maddesinin birinci fıkrasının (d) bendi kapsamında hesaplanan faiz
dâhil borç limitinin hesaplanmasına dâhil edilir. Ancak, il özel idareleri, belediyeler
ve bunların bağlı kuruluşları ile sermayesinin yüzde 50’sinden fazlasına sahip oldukları
şirketler tarafından Avrupa Birliği ile katılım öncesi mali iş birliği çerçevesinde
desteklenen projelerin finansmanı için yapılan borçlanmalar, çok taraflı yatırım
ve kalkınma bankalarından doğrudan veya İller Bankası Anonim Şirketi aracılığıyla
yapılan borçlanmalar ile SUKAP kapsamında yürütülecek işler için İller Bankası Anonim
Şirketinden yapılan borçlanmalarda söz konusu borç stoku limitine uyma şartı aranmaz.
(2) Türkiye İhracat Kredi Bankası Anonim Şirketinin politik risk kapsamında yapacağı
tahsilatın ve Bankanın faaliyet kârlarından Hazineye tekabül eden temettü tutarlarının
ve olağanüstü yedek akçelerinin tamamı veya bir kısmı, Bankanın politik risk alacağına
mahsup edilebilir. Söz konusu mahsup işlemlerine Hazine Müsteşarlığının bağlı olduğu
Bakan; mahsup işlemlerini Hazine Müsteşarlığının teklifi üzerine mahiyetlerine göre
ilgili Devlet hesaplarına kaydettirmeye ve bu işlemlere karşılık gelen tutarları
bir yandan bütçeye gelir, diğer yandan da Hazine Müsteşarlığı bütçesinin ilgili
tertibine ödenek kaydetmeye Maliye Bakanı yetkilidir. (3) 2006 yılından önce katma
bütçeli olan idarelerden 5018 sayılı Kanunla genel bütçe kapsamına alınanların ilgili
mevzuatında belirtilen kurum gelirleri, genel bütçe geliri olarak tahsil edilir.
(4) 4/12/1984 tarihli ve 3096 sayılı Türkiye Elektrik Kurumu Dışındaki Kuruluşların
Elektrik Üretimi, İletimi, Dağıtımı ve Ticareti ile Görevlendirilmesi Hakkında Kanun
kapsamındaki tabii kaynakların ve tesislerin işletme haklarının devrinden elde edilen
gelirlerin tamamı genel bütçeye gelir kaydedilir.
BAŞKAN
– Madde üzerinde gruplar adına ilk söz Milliyetçi Hareket Partisi Grubu adına Mersin
Milletvekili Baki Şimşek’e aittir.
Buyurun
Sayın Şimşek. (MHP sıralarından alkışlar) 
Süreniz
on dakikadır. 
MHP
GRUBU ADINA BAKİ ŞİMŞEK (Mersin) – Sayın Başkan, değerli milletvekilleri; 2017 Yılı
Merkezi Yönetim Bütçe Kanunu Tasarısı’nın 13’üncü maddesi üzerine Milliyetçi Hareket
Partisi Grubu adına söz almış bulunmaktayım. Bu vesileyle yüce Meclisi saygıyla
selamlıyorum. 
Değerli
milletvekilleri, Türk milleti büyük bir millettir. Türk devletleri belirli dönemlerde
dünyanın ve tarihin en büyük devletlerini kurmuşlardır. Hun İmparatorluğu’ndan Göktürklere,
Selçuklulardan Osmanlı İmparatorluğu’na kadar Türkler cihana hükmetmişlerdir. Bugünkü
Türkiye, Türk tarihinin varisi, ilerideki Türk birliğinin kurucusu olacaktır. 
Bu
aziz millet, sayısız felaket atlatmış, sadece son beş yüz yıllık tarihinde 270 savaş
görmüştür. O bakımdan, bu millet, hainlik ve kahpelikle bir bombanın patlatılması
sonucu 44 şehit verdiğimiz bu kara günleri, sınırımızın hemen yanı başında tüm ülkeyi
kan gölüne çeviren, sınırımızın içinde canlı bombalarla ülkemizi kana bulayan IŞİD’i,
15 Temmuz gecesi millete saldıran FETÖ illetini, en önemlisi de yaşlı-çocuk, asker-sivil,
öğretmen demeden katleden, dış güçlerin maşası, hain, vatansız ve bayraksız PKK
belasını da elbette atlatacaktır. Ancak unutulmamalıdır ki taviz, bir fedakârlıktır
ve sadece dostlara verilir, teröre verilmez. Geçmişte, bilerek ya da bilmeyerek
terör örgütlerine verilen tavizlerin telafisi için şu anki terörle mücadeleye devam
edilmelidir. Sahada terör örgütüyle mücadele edilirken toplum içerisinde PKK sempatizanlarına
gerekli cezalar verilmelidir. İstanbul patlamasından sonra “Oh olsun! Çevik’e yapıldıysa
sıkıntı yok.” diyen hainlere en ağır ceza verilmelidir çünkü artık Türk milletinin
sabrı taşmıştır, artık anaların gözünde ağlamaktan yaş kalmadı. 
Değerli
milletvekilleri, hepimizin yakından takip ettiği Halep’te bir insanlık dramı yaşanmakta,
âdeta katliam yapılmaktadır. Ne yazık ki Halep, yaşlıların ve çocukların kurşuna
dizildiği, kadınların ise tecavüze uğradı yerdir. 3 yaşındaki çocuğun “Anne, cennette
yemek var mı? Varsa ölelim, karnımız doyar.” dediği yerdir. Erkeklerin, eşlerine
tecavüz edilmesin diye eşlerini öldürmeye karar verdiği yerdir. Kısacası Halep,
yaşamak için teslim olmanın bile yetmediği yerdir, “Biz küçüğüz, korkuyoruz, kulaklarımızı
kapatıyoruz ama siz gözlerinizi kapatmayın.” diye haykıran çocukların yaşadığı yerdir.
Halep katliamıyla ilgili kim etnik kökenine göre, kimliğine göre, mezhebine göre
bakıyorsa yazıklar olsun. Halep’te katledilen, çocuklar; katledilen, kadınlar; katledilen,
insanlıktır. Biz Milliyetçi Hareket Partisi olarak, dünyanın neresinde bir mazlumun
başına bir saldırı gelirse, katliam yapılırsa hepsini lanetliyoruz. Bu sebeple değerli
milletvekilleri, Halep yanıyor, insanlık ölüyor. Yardım elini uzatıyoruz ama sesimizi
daha güçlü çıkartalım, hep birlikte sesimizi çıkartalım ve Halep’teki yangına bir
son verelim. 
Değerli
milletvekilleri, tabii, Bakanlıkla ilgili, Maliye Bakanlığıyla ilgili mutlaka değerlendirmeler
yapacağız. Yalnız, her Hükûmet üyesi, her Sayın Bakan kürsüye çıktığı zaman “2002
yılında şöyleydi, 2016 yılında böyle oldu. Selam, saygı ve hürmetler.”… 1970 yılıyla
1980 yılını nasıl kıyaslayamayacaksak, 1980 yılıyla 1990 yılını nasıl kıyaslayamayacaksak,
1990 ile 2000’i, 2000 ile 2015’i de kıyaslamak yanlıştır. 2002 yılında iPhone 6
vardı da Türkiye’ye getirmediniz mi? Olayları yaşandığı yıllara göre değerlendirmek
gerekiyor. 2002 yılında Türkiye’de petrolün litresi, benzinin litresi 1,5 TL’ydi;
bugün dünyanın en pahalı benzinini kullanıyoruz, benzinin litresi 5 TL. 2002 yılında
petrol 120-130 dolarlarda seyrediyordu, bugün ham petrolün varili 50 dolar ama buna
rağmen Türkiye dünyanın en pahalı akaryakıtını kullanıyor. 
Bugün
köylülerimize, çiftçilerimize destekler veriyoruz, “Köylerimiz kalkındı.” diyoruz.
2002 yılında iktidara geldiğiniz zaman köylerde yaşayan insan sayısı 24 milyondu.
Kalkınan, gelişen, tarımı desteklediğiniz ülkede bugün köyde yaşayan insanların
sayısı 17 milyon, yaklaşık 7 milyon insan köyleri terk etti. Tarıma destek veriliyor.
Şu anda da mazot desteği ve gübre desteği verilecek. Çiftçi bunu sabırsızlıkla bekliyor.
Yalnız destek üretene verilmelidir. Ben, geçtiğimiz yıl Van’ın Özalp ilçesine gittim
bir arkadaşımın misafiri olarak. Orada bir köyde köy kahvesine misafir oldum. Özalp’ta
arazilerin çoğunluğu boş, ekilmiyor. Köylülere sordum: Ne yapıyorsunuz, burada ne
yiyip ne içiyorsunuz dedim, hayvancılık da çok yok köyde. Şunu söylediler: “Ay sonu
geldiği zaman Ziraat Bankasına gidiyoruz, bankamatiğe sokuyoruz, devlet bize ne
vermiş diye bakıyoruz. Ne verdiyse onu alıyoruz ve bunu yiyoruz.” dediler. Maalesef
bugün geçmişte verilen destekler gibi tarıma verilen mazot ve gübre desteği de herkesin
sadece tapusuna göre verilirse bu insanlar tembelleşmeye, üretmemeye devam edecekler.
Onun için, üreten çiftçi desteklenmeli; üretim yapan insan, üretim yapan hayvancı
desteklenmeli. Bununla ilgili Tarım Bakanına gerekli uyarıları yapmanızı ve özellikle
mazot desteği ve gübre desteğini tarlasını eken çiftçiye vermenizi bekliyorum. Türkiye’de
2002 yılından bu tarafa ekilen arazi 3 milyon kilometrekare azalmıştır. 
Yine,
köylerimizle ilgili… Tabii, ben, Sayın Bakanımın memleketini de ziyaret ettim, Bayburt’un
da köylerini gezdim. Maalesef Bayburt da göç veriyor. Bayburt’un köyleri şu anda
belki medeni ülkelerin elli altmış yıl daha gerisinde yaşıyorlar; toprak damlı evler,
çok zor şartlarda yaşayan insanlar; aynı Mersin’in, Pozantı’nın, Adana’nın, Ulukışla’nın
köylerindeki insanlar gibi. 
Mersin’in
diğer bir problemi de -seçim bölgem olan Mersin’le ilgili- Türkiye'nin birçok büyük
fabrikası Mersin’de yer alıyor; Şişecam, azot, cam sanayisi gibi yüzlerce tesis,
ATAŞ’a ait çok sayıda rafineri. Yalnız, bu firmaların tamamının vergi dairesi İstanbul
Sayın Bakanım. Size daha önce de bunu dile getirmiştim. Bu tesislerin tozunu toprağını,
çamurunu, hava kirliliğini Mersinli çekiyor ama bunun nimetinden İstanbul faydalanıyor.
Aynı şekilde, yine, Mersin’de faaliyet gösteren birçok firmanın -akaryakıt firması,
inşaat firması, bakliyat firması- vergi dairesi Cizre, Silopi, Hakkâri, Şırnak.
Bunun niye böyle olduğunu biliyorsunuz. Ben bunu geçtiğimiz yıl da gündeme getirdim.
Bu insanlar vergi kaçırmak için, denetimden kaçmak için, Mersin’de ticaret yapıyorlar,
vergi dairelerini doğuda, güneydoğuda, Türkiye'nin başka bölgelerinde gösteriyorlar.
Bununla ilgili de gerekli önlemleri almanızı bekliyorum.
Soru-cevap
sırasında da sormuştum size, Türkiye’de millî gelir gerçekten artmamıştır. Yani
gözümüzün içine baka baka hiç kimse bize yalan söylemesin. Dolardaki bu kadar artışla,
ekonomideki bu kadar daralmayla Türkiye’de hiç kimse millî gelirin 11 bin dolara
çıktığını bize anlatamaz. Eğer 11 bin dolar millî gelir varsa bu para şu anda nerede
arkadaşlar? İki ay içerisinde hesabı değiştirdiniz kitabı değiştirdiniz, çıktınız,
bu milletin gözünün içine baka baka yalan söyleyerek “Millî gelir 11 bin dolara
çıktı.” diyorsunuz. Paralar nerede, ben size soruyorum, madem 11 bin dolara çıktı.
Yine,
aynı şekilde, kaçak mazotla ilgili de gerekli tedbirlerin alınmasını bekliyorum.

Seçim
öncesinde ucuz konut vaadi verdiniz, “1+1 sosyal konutlar yapacağız.” dediniz. Hatta
parası olmayan insanlarımıza “Bunun parasını sosyal yardımlaşmadan ödeyeceğiz.”
dediniz ama seçim bölgemde bugüne kadar verilen bir 1+1 konut görmedim. Bununla
ilgili de herhangi bir çalışma göremiyorum.
Elektrik
kesintileri milleti canından bezdiriyor. Bugün itibarıyla -TEDAŞ’ın sayfasından
girip bakabilirsiniz- Mersin Akdeniz, Anamur, Bozyazı, Erdemli, Tarsus, Mut Kemenli
köyünde iki gündür elektrik kesik. Toroslarda da elektrikler kesiliyor. 2016 yılında
–bitiyor 2016 yılı- medeni bir ülke, gelişen bir ülke, kalkınan bir ülkede elektrik
kesintisi olmaz Sayın Bakanım, bununla ilgili de gerekli tedbirleri almanızı bekliyoruz.
İşsizlik
eylül ayı itibarıyla, geçen yılın aynı dönemine göre 420 bin artarak yüzde 11,3’e
çıktı. Bu, devletin resmî rakamları ama bu rakamların tamamı yanlış rakamlar. Gerçek
işsizlik yüzde 20’nin altında değil çünkü tarımda, köyde, kırsalda yaşayan insanların
birçoğunun İŞKUR’da veya başka bir yerde başvurusu yok, sizin kayıtlarınızda gözükmüyor.
Ekonomi sürekli daralıyor. 
Yine,
Türkiye'de, özellikle seçim bölgem olan Mersin’de yaşanan başka bir sorun: 300 bin
Suriyeli yaşıyor, insanlar, kadınlar bir meta gibi alınıp satılıyorlar. Çocuk gelinler,
başlık parasıyla evlendirilen kadınlar; bunlar 21’inci yüzyılda insanlık adına utanç
vericidir. Ingmar Bergman’a soruyorlar, “Dünyanın kurtuluşu nedir?” diyorlar. Bergman
diyor ki: “Utanç; herkes yaptığından utanırsa bu dünya kurtulur.”
Bu
duygu ve düşüncelerle yüce Meclisi saygıyla selamlıyorum. (MHP sıralarından alkışlar)

BAŞKAN
– Teşekkür ediyorum Sayın Şimşek. 
Gruplar
adına ikinci söz, Cumhuriyet Halk Partisi Grubu adına Muğla Milletvekili Nurettin
Demir’e aittir.
Buyurun
Sayın Demir. (CHP sıralarından alkışlar) 
CHP
GRUBU ADINA NURETTİN DEMİR (Muğla) – Sayın Başkan, değerli milletvekilleri, saygıdeğer
basın mensupları ve sevgili yurttaşlarım; öncelikle sizleri sevgi ve saygıyla selamlıyorum.
Halep’teki,
gerçekten insanlık dışı katliamları lanetliyorum hem kendi adıma hem de partim adına.
2017
Yılı Merkezi Yönetim Bütçe Kanunu Tasarısı’nın sonuna geliyoruz. Yeni bütçemizi
sizlerin ve bizlerin katkılarıyla tamamlayıp Hükûmete teslim edeceğiz. Bu bütçe
halkımıza ne kadar merhem olur ne kadar umutlara yol açar, neler getirir, neler
götürür hep birlikte göreceğiz. Halkın vekili olarak bu bütçeden endişeliyim. İşsizliği,
yoksulluğu yok eden bir bütçe değil, vatandaşımızı daha da darboğaza sürükleyen,
israf bütçesidir. Kemerlerimizi sıkmamıza yol açacak dar bir bütçedir. 
Değerli
milletvekilleri, bütçe gelir ve giderlerine ilişkin diğer harcamalar üzerine Cumhuriyet
Halk Partisi Grubum adına söz aldım. 
Özel
idare, yerel yönetimler, büyükşehir belediye yasalarından sonra yetki ve yönetim
tam bir kara düzen gidiyor. Bu yasalarda yetkilendirme, mali sorunlar gibi pek çok
sorunlar var. Maalesef, tam anlamıyla bir kaos ortamı var. Hükûmet ve Türkiye Büyük
Millet Meclisi bu kargaşayı ortadan kaldıracak, özellikle ilçe belediyelerinin ekonomik
sorunlarını çözecek önlemleri ivedilikle almalıdır. Gerekli yasal düzenlemeler ve
yönetmelikler çıkmalıdır. 
Pek
çok örnek var bununla ilgili. Ben bunlardan bir tanesini sizlerle paylaşmak istiyorum.
Değerli milletvekilleri, özellikle büyükşehir milletvekillerinin bunu çok yakın
yaşadığını düşünüyorum. Kırsal kesimde bir vatandaş tarlasını sulamak istediği zaman
ya da kanal, sulama sorunu olduğu zaman Devlet Su İşlerine gidiyor, Devlet Su İşlerine
gidince diyor ki: “Büyükşehre gidin.” Büyükşehre gittiğiniz zaman da “Efendim, bizim
görevimiz değil, bizim yetkimiz değil. Başınızın çaresine bakın.” diyorlar ve böylece
hem köylüler hem çiftçiler maalesef mağdur duruma düşüyorlar. 
Aynı
şekilde muhtarlar konusunda da söyleyeceklerim var. Muhtarlar, özellikle yaşamış
oldukları günlük yaşamlarda, özellikle 7/24 halkına, yaşlısına, gencine hizmet veriyor,
şehre iniyorlar ama para yetmiyor çünkü üçte 1’inden fazlasını BAĞ-KUR’a, sosyal
güvenliğe yatırıyor, diğer kısmı da işte muhtarlığın elektrik, su parası ya da günaşırı
ya da her gün şehre inerken ulaşım parası veriyor. Ama maalesef bunlara yetmiyor
para. Yetmeyince de tabii, bizler, siyasetçiler, bürokratlar oraya gittiğimiz zaman
da ağırlama noktasına gelince de “Büyükşehir Yasası’nı çıkardınız, kümesleri, ahırları
da kaldırdınız. Tavuk da kalmadı, yumurta da kalmadı. Biz sizi nasıl ağırlayacağız?”
diyorlar. 
Sevgili
yurttaşlar, bu FETÖ olayı, biliyorsunuz, özellikle iktidar partisinin boynunda büyük
bir madalya olarak kalacaktır çünkü onlarla iş birliği yaptılar, Ergenekon, Balyoz
demediler ve özellikle de Türk Silahlı Kuvvetlerinin belini kırdılar, daha sonra
da bunları başından beri besleyerek 15 Temmuz darbe girişimine yol açtılar. Peki,
ne oldu? Bundan sonra, özellikle, binlerce kurban, yüz binlerce de mağdur yarattılar.
Değerli
milletvekilleri, özellikle bu dramlarla sizler de karşı karşıyasınız, pek çok telefon,
mektup, e-posta geliyor, bu insanlar “Biz ne yapacağız, aç mı kalacağız?” diyorlar.
Dün bölgemde, Muğla Seydikemer Cezaevinde bir dram yaşandı. Mehmet Koçar çocukluğunda,
ortaöğretiminde Fetullah Gülen yurtlarında kalmış ve ondan sonra zar zor üniversiteyi
bitirmiş, matematik öğretmeni olmuş. Sadece FETÖ yurtlarında kaldı diye hem görevinden,
mesleğinden uzaklaştırılmış hem de cezaevine atılmış. Ne oldu biliyor musunuz? Dün
bir dram yaşandı değerli arkadaşlar, intihar etti. 2 çocuğu var, biri 4, biri de
6 yaşında, 1 kız, 1 oğlan. Bunlar da dünyadan bihaber, maalesef yetim kaldılar.
Bunun vicdanını ve vebalini nasıl taşıyacaksınız? 
Eğitim
ve sağlıkla ilgili Hükûmet maalesef son on dört yılda sınıfta kalmıştır. Pek çok
bakan geldi geçti, 6 bakan geldi geçti eğitimde, pek çok proje getirdiler 4+4+4
gibi. “Efendim, şöyle iyileşecek, böyle iyileşecek.” ve sonunda da biliyorsunuz,
özellikle FATİH Projesi’yle ilgili olarak da insanlara -bazılarına tabii- bütün
Türkiye’ye İnternet ve tablet dağıtacaklardı ama insanlar maalesef bunları kullanamadılar,
yeterince çalışmadığı için ama size bir gerçeği söylemek istiyorum. 
Bakın,
bu resim Şanlıurfa’da kırsal kesimde bir ilkokulun bahçesi, çocuklar burada oynuyor,
bu da kız tuvaleti. Bu okulun damları akıyor, kaloriferleri yanmıyor, çocuklar soğuktan
gidemiyorlar. Bu çocuklar, acaba rüyalarında tablet mi görürler yoksa sıcak bir
dershane mi? Sizin takdirinize bırakıyorum. Bakanın bulunmuş olduğu memleketindeki
köy okulları da böyle, doğuda da böyle, Anadolu’da da böyle, biraz önce hatip de
söyledi, Mersin’de de böyle maalesef. Siz eğer sıcak bir okul, sınıf sağlayamıyorsanız
o çocuklar tabii ki uluslararası sınavlarda da, PISA’da da, Türkiye, sondan ikinci
olur, sondan üçüncü olur. 
Sağlık
konusuna gelince, özellikle yine bölgemden… Geçenlerde Sayın Başbakan “111 milyar
para ayırdık.” diye övünerek konuşuyor. Benim köyümden, Fethiye’den 25 yaşında Emine
Urkun diye bir kız var; bu kız köyün güzeli, köyün sevileni. Kusma, bulantı nedeniyle
doktora gidiyor. Doktor, başka bir hastaneye sevk ediyor, 8 tane hastaneyi dolaştıktan
sonra bu hasta maalesef hastaneler arasında gelgitler sonunda, on iki gün sonra
ölüyor. Eğer bu hastanın yüzüne baksalar, bir doktor onun solukluğunu, sarılığını
görse karaciğer yetmezliğini fark edecekler, bugün aramızda yaşıyor olacaktı Sayın
Bakan. Sağlık Bakanımız da burada, özellikle de belirtmek istiyorum. 
Birçok
insanın, özellikle Başbakanın övünerek anlattığı sağlıkta dönüşüm, bir gencimizi
aldı götürdü. Şimdi, kızın ailesine ve nişanlısına nasıl anlatalım bunu? Özellikle,
marifet günde üç beş dakika arayla 150 hasta bakmak değil, sağlık hizmetlerini kaliteli
yapabilmektir; hastaya şifa verebilmek ve hayatta bırakabilmektir. Siz isterseniz
222 milyar ayırın, koruyucu hekimliğe, kaliteye yeterince önem vermezseniz sonuç
alamazsınız, ister sağlıkta ikinci kademeye geçin ister üçüncü, ister de kent hastaneleri
yapın. Siz o 25 yaşındaki insanı kurtaramamışsanız istediğiniz kadar burada maval
okuyun.
Saygıdeğer
milletvekilleri, Türkiye bütün unsurları ve kurumlarıyla yapısal bir çürüyüş sürecine
sokulmuştur. Bunu bir parti üyesi zihniyetiyle değil, bir yurtsever olarak söylüyorum.
Aynı gemideyiz ama gemimiz çürüyor, su alıyor. Bu çürüyüş sürecinden çıkıp bir an
önce diriliş sürecine geçmeliyiz. Bu nasıl olacak? Ortak temel değerlerde birleşmekle
olacak. Bu ortak değerler aslında sizlerin de bildiği temel değerlerdir. Nedir bu
temel değerler? Geleceğimize, çocuklarımıza güzel Türkiye bırakabilmek için bu değerler
gerçek, bilim, hak ve hukuktur. Gerçeği bilimlerden anlayıp gerçeğe göre hukuk kuralları
üretip toplumu buna göre yönetmeliyiz. Ülkemiz bilime, gerçeğe ve hukuka göre yönetilmelidir.
Yönetim artık bilimin konusudur. Kişisel hırslarla ülke yönetilirse çöküş hızlanır.
Bilimle, imkânlarımızla, bilgi birikimimizle hep birlikte, el birliğiyle bu çöküşü
durdurabiliriz. Peki, öncelikle neler yapmalıyız? OHAL’e son vermeliyiz, hukuk devletini
kurmalıyız, gelir dağılımını sağlamalıyız; bilime, eğitime, sanata, kültüre, AR-GE’ye
daha çok kaynak ayırmalıyız; özellikle genç işsizliğe çözüm bulmalıyız, başkanlık
sevdasından vazgeçmeliyiz. Fiilî başkanlık ülkeyi bu hâle getirdiyse anayasal başkanlığın
bizi nerelere götüreceğini tahmin bile edemiyorum. 
İçinde
insan olmayan, barış olmayan, çevre olmayan bütçeye destek vermemiz mümkün değil.

Size
sağlıklı ve mutlu yeni bir yıl diliyorum. Saygılar sunuyorum. (CHP sıralarından
alkışlar)
BAŞKAN
– Teşekkür ediyorum Sayın Demir.
SAĞLIK
BAKANI RECEP AKDAĞ (Erzurum) – Sayın hatip bana hitaben bir şey söyledi, müsaade
ederseniz cevap vereceğim.
BAŞKAN
– Sayın Bakanın bir söz talebi var.
Buyurun.
V.- AÇIKLAMALAR (Devam)
9.- Sağlık Bakanı Recep Akdağ’ın, Muğla Milletvekili Nurettin Demir’in
433 sıra sayılı 2017 Yılı Bütçe Kanunu Tasarısı’nın 13’üncü maddesi üzerinde
CHP Grubu adına yaptığı konuşmasındaki bazı ifadelerine ilişkin açıklaması
SAĞLIK
BAKANI RECEP AKDAĞ (Erzurum) – Değerli Başkanım, çok teşekkür ediyorum. 
Saygıdeğer
hatibin kendisini tanığım kadarıyla çok da beklemediğim bir ifadesi oldu “İstediğiniz
kadar maval okuyun.” diye. Bunu, biraz da herhâlde konuşmanın seyri içerisinde ağzından
kaçmış bir ifade olarak duymuş olduğumu doğrusu düşünmek isterim.
AKİF
EKİCİ (Gaziantep) – Niye ağzından kaçsın? Bilinçli söylüyor.
SAĞLIK
BAKANI RECEP AKDAĞ (Erzurum) – Böyle düşünmek isterim.
AKİF
EKİCİ (Gaziantep) – Sen öyle düşün.
SAĞLIK
BAKANI RECEP AKDAĞ (Erzurum) – Siz avukatı mısınız arkadaşımızın?
BAŞKAN
– Size söylemedi efendim, size söylemedi.
SAĞLIK
BAKANI RECEP AKDAĞ (Erzurum) – Siz konuşan hatibin avukatı mısınız Beyefendi? 
AKİF
EKİCİ (Gaziantep) – Biraz daha farklı söylerseniz…
SAĞLIK
BAKANI RECEP AKDAĞ (Erzurum) – Lütfen nezaketli olun. 
ERKAN
KANDEMİR (İstanbul) – Nezaketli olun.
AKİF
EKİCİ (Gaziantep) – Biraz daha farklı söylerseniz daha nazik olur. Siz de nezaketli
olun lütfen. 
SAĞLIK
BAKANI RECEP AKDAĞ (Erzurum) – Beyefendi, bakın, ben arkadaşımla konuşuyorum.
AKİF
EKİCİ (Gaziantep) – Siz daha nezaketli olun lütfen.
BAŞKAN
– Sayın milletvekilleri, lütfen, Sayın Bakana söz verdim. 
SAĞLIK
BAKANI RECEP AKDAĞ (Erzurum) – Saygıdeğer bir milletvekiliyle konuşuyorum, lütfen
siz avukatlığa soyunmayın, olur mu? 
İLKNUR
İNCEÖZ (Aksaray) – Siz devam edin Sayın Bakan. 
AKİF
EKİCİ (Gaziantep) – Siz devam edin, her cümleye cevap vermeyin.
SAĞLIK
BAKANI RECEP AKDAĞ (Erzurum) – Değerli Başkanım, bir ifade… Şimdi, bazı şeyler sürekli
söylenince bir müddet sonra milletin hafızasında gerçekmiş gibi kalıyor, o da şu:
“Maharet üç beş dakika içinde bir hasta bakarak 150 hasta bakmak değil.” diye bir
ifade kullanılıyor. Türkiye’de böyle bir şey yok. Türkiye’de kıymetli hekimlerimiz,
sayılarının azlığını da dikkate aldığımızda, canla başla hastalarına hizmet ediyorlar.

Bir
hastaya on beş ila yirmi dakika ayrılması bizim Sağlık Bakanlığı olarak hedefimizdir.
Şu anda ortalama olarak bir hastaya on dakika ayırıyoruz. Eğer bundan daha az bir
vakit -nadiren de olsa- doktorlarımız, uzman doktorlarımız hastalarına ayırıyorlarsa
bunun bir tek sebebi var; Türkiye’deki doktor sayısının eksikliği. 
Türkiye,
Avrupa ülkeleri içerisinde doktor sayısı nüfusuna göre hâlen en az olan ülkedir.
Dolayısıyla, bu kadar canla başla çalışan doktorlarımıza sanki hastalarına karşı
bir başka türlü davranıyorlarmış gibi bir intiba uyandırmamamız lazım, sanki Sağlık
Bakanlığının oluşturduğu sistem buna sebep oluyormuş gibi bir intiba da uyandırmamamız
lazım. 
Türkiye’de
Sağlıkta Dönüşüm Programı’yla reel olarak -bakın, nominal olarak değil- koruyucu
sağlık hizmetlerine ayrılan para 5 kat artmıştır, Sağlıkta Dönüşüm Programı böyle
bir programdır. Türkiye, çocuklarına 13 aşıyı ücretsiz yapabilen bir ülkedir, bir
misal için söylüyorum. Dolayısıyla, bu “üç beş dakika” lafını istirham ediyorum
arkadaşlarımdan, fazla kullanmayalım. 
BAŞKAN
– Teşekkür ediyorum Sayın Bakan. 
SAĞLIK
BAKANI RECEP AKDAĞ (Erzurum) – Bunu kullandığımız zaman, bu sanki gerçekten Türkiye’de
her yerde böyleymiş gibi algılanabilir, bir yanlışa mahal vermiş oluruz. 
Çok
teşekkür ederim. 
BAŞKAN
– Teşekkür ediyorum. 
Sayın
Gök, siz de sisteme girmişsiniz.
60’a
göre söz veriyorum, buyurun.
10.- Ankara Milletvekili Levent Gök’ün, Muğla Milletvekili Nurettin
Demir’in ifadelerinin hakaretamiz bir anlam ifade etmediğine ilişkin açıklaması
LEVENT
GÖK (Ankara) – Teşekkür ederim Sayın Başkan.
Sayın
konuşmacımız, benim izlediğim bugünkü görüşmelerde olabildiğince sakin bir üslupla
ve gerçekleri dile getirerek bir konuşma yaptı. Sayın Bakan “Bana maval okuma.”
sözü üzerine alındı.
Şimdi,
“Bana maval okuma.” denildiği zaman ne anlaşılıyor Türk Dil Kurumunda? “Sorumluluk
mevkisinde olanların sorumluluğu yerine getirmediği durumlarda sorumlu kişiden hesap
sorulduğunda, söz konusu sorumlu kişinin desteksiz bir şekilde sıraladığı bahaneler
ve anlamsız nedenler.” Dolayısıyla, bunun bir hakaretamiz amaçla söylenmesi zaten
mümkün değil. Kelime o anlamıyla da o anlamı ifade etmiyor. Sayın Bakan da biraz
hassasiyet gösterdi ama konuyu bu şekilde bağlamakta yarar var.
Teşekkür
ederim.
BAŞKAN
– Teşekkür ediyorum, çok sağ olun.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– 60’a göre size de söz veriyorum, buyurun.
11.- İstanbul Milletvekili Filiz Kerestecioğlu Demir’in, İnsan Hakları
Derneğinin cezaevlerinde bulunan HDP milletvekillerinin koşullarına ve çok
yoğun gündeme gelen işkence iddialarına yer verdiği raporuna ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; özellikle
bu Parlamentoyu yakından ilgilendirdiği için İnsan Hakları Derneğinin dün yayınladığı
bir raporla ilgili söz almak istedim. 
İnsan
Hakları Derneği, cezaevlerinde bulunan vekillerimizin onlarla yaptığı görüşmelerde
sürekli kayıt yapıldığını, tecrit koşullarında bulunduklarını genel olarak ifade
ettikten sonra, özellikle de hasta olan ve muayene olması gereken durumlarda kelepçeli
olarak hastaneye götürülmek istendiği için vekillerin bunu reddettiğini ifade ediyorlar.
Biliyorsunuz,
Sayın Ahmet Türk kalp pili taşıyor ve kendisi kelepçeli olarak hastaneye götürülmek
istendiği için henüz sağlık kontrolü yapılamamış durumda. 
İkinci
bir husus ise işkence iddialarının -sabah da söylediğim gibi- çok yoğun olarak gündeme
gelmesi. Özellikle Filiz Çolak adını vermek istiyorum, bu raporda da ayrıca özel
olarak belirtiliyor. Çıplak aramadan sonra bir polisin ışıkları söndürüp göğüs ve
genital bölgesine darbe yaptığı ve sürekli özellikle kadın gözaltıların tecavüz
tehdidiyle karşı karşıya olduğu ifade ediliyor. 
Başkaca
isimler de var, uzun bir rapor yayınlamışlar. Bu Parlamentodaki her vekilin, özellikle
de insan hakları, kadın hakları, çocuk hakları komisyonlarında yer alan vekillerin
hepsinin bu raporu incelemek ve gerçekliği konusunda yerinde inceleme yaparak bunu
yerine getirmenin bir vazifesi olduğunu ifade etmek isterim. Bununla ilgili ciddi
önlemler alınması gerekiyor.
Teşekkürler.
BAŞKAN
– Teşekkür ediyorum.
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
BAŞKAN
– Gruplar adına son konuşmacı Halkların Demokratik Partisi Grubu adına Mardin Milletvekili
Erol Dora.
Buyurun
Sayın Dora. (HDP sıralarından alkışlar)
HDP
GRUBU ADINA EROL DORA (Mardin) – Sayın Başkan, değerli milletvekilleri; 2017 Yılı
Merkezi Yönetim Bütçe Kanunu Tasarısı’nın 13’üncü maddesi üzerinde söz almış bulunuyorum.
Genel Kurulu saygıyla selamlıyorum. 
Toplumun
ülke siyasetine yön vermesine olanak sağlayan, bu anlamda cumhuriyet ve temsilî
demokrasi geleneğinin göz bebeği konumunda olan Meclis kurumu halkın seçtiği milletvekillerinden
oluşmaktadır, yüceliğini, saygınlığını, itibarını ve gücünü buradan almaktadır.

Değerli
milletvekilleri, Türkiye’de bugün geldiğimiz noktada ne yazık ki sivil siyasete
musallat olmuş ve demokratik kriterler bakımından kaygı düzeyini çoktan aşmış bir
tehditle karşı karşıyayız. Artık siyaset ile şiddet, şiddet ile hukuk, hukuk düzeni
ile olağanüstü hâl ve benzeri kavramlar arasındaki eşiği aydınlatabilecek pek az
şeye sahibiz maalesef. Benzeri türden bir başka tutum ise suç ile siyaseti, cezai
kavramlar ile siyasi kavramları, kriminal şiddet ile siyaseti birbirinden ayıran
eşiğin muğlaklaştırılması, belirsizleştirilmesi biçiminde ortaya çıkmaktadır. 
Türkiye’de
siyaset belki de hiçbir zaman olmadığı kadar cezai terimlerin, usullerin baskısı
altına girmiş bulunmaktadır. Bugün itibarıyla parti eş başkanlarımız Sayın Selahattin
Demirtaş ve Figen Yüksekdağ tutukludurlar ve tecrit altında tutulmaktadırlar; Grup
Başkan Vekillerimiz Sayın İdris Baluken ve Çağlar Demirel tutukludurlar ve tecrit
altında tutulmaktadırlar. Yine, tutuklanan diğer milletvekillerimiz tecrit altındadırlar.

Diğer
taraftan, seçimlerde halkın yüksek desteğiyle göreve gelmiş olan toplam 43 belediyemize
kayyum atanmış, 62 belediye eş başkanımız tutuklanmıştır. Ömürlerini barışa adamış
olan Mardin Büyükşehir Belediye Eş Başkanı Sayın Ahmet Türk ve Diyarbakır Büyükşehir
Belediye Eş Başkanı Gültan Kışanak bu bağlamda son derece çarpıcı örneklerdir. 
Bakınız,
son bir yıl içerisinde 15 bin civarında HDP ve Demokratik Bölgeler Partisi üyesi
yurttaşımız gözaltına alınmıştır, bunların yaklaşık 5 bini tutuklanmıştır. Açıkça
belirtmek gerekir ki bir siyasi yapının ve bu yapıya gönül vermiş olan milyonlarca
yurttaşımızın topyekûn kriminalize edilmesi, siyasetten medyaya birçok alanda hedef
hâline getirilmesi, Türkiye’de alternatif siyaset geliştirmenin, alternatif fikir
beyan etmenin karşı karşıya bulunduğu baskı seviyesini çok net bir biçimde ortaya
koymaktadır. 
Sayın
Başkan, değerli milletvekilleri; geldiğimiz noktada, siyasetçilerin meşru bir siyasal
fikir beyan etme veya meşru bir siyasal eylemde bulunma özgürlükleri hiç olmadığı
kadar baskı altındadır. Bir siyasetçi için meşru siyasetin nerede başlayıp nerede
bittiğini, suç fiilinin nerede başlayıp nerede bittiğini tayin eden şey, demokrasi
ve hukuk devleti ilkelerinin hiçbirisiyle izah edilemeyecek keyfî biçimlerde kullanılan
ve alabildiğine esnekleştirilmiş kodlara göre iktidara ve güce sahip olanlarca belirlenmesidir.
Meşruiyet kavramının çerçevesinin siyasi iktidarın tekelinde bulunması hiçbir demokratik
rejimde kabul edilemez. Son derece olağan bir siyasi faaliyetin, hatta içerisinde
şu veya bu ölçüde belirli bir siyasal motivasyonun bulunduğu herhangi bir faaliyetin
kolayca ceza yargılamasının konusu hâline getirilmesi demokratik ve siyaseti önemseyen
hiç kimsenin savunacağı bir tutum olamaz. Bu bağlamda, görmek gerekir ki sivil siyaset,
keyfî uygulanan cezai kovuşturmaların nesnesi hâline getirildikçe çağdaş dünyayla
ve evrensel demokratik değerlerle olan bağımız daha da zarar görmeye devam edecektir.
Sayın
Başkan, değerli milletvekilleri; bakınız, Türkiye’de bir yılı aşkın zamandır yaşanan
yoğun hak ihlalleri ve altı aydır sürdürülen OHAL uygulamaları neticesinde Avrupa
Parlamentosunun Türkiye’nin üyelik müzakerelerinin geçici olarak durdurulmasını
öngören tavsiye kararının ardından Avrupa Birliği Bakanlar Konseyi tarafından alınan
yeni müzakere başlığı açmama kararı, demokratik değerler bütünü olarak kabul ettiğimiz
Avrupa Birliği ile Türkiye arasındaki ilişkilerin geldiği nokta bakımından içler
acısıdır. Demokrasiyi, hukukun üstünlüğünü, insan haklarını ve azınlık haklarını
güvence altına alan kurumların varlığını siyasi kriterler olarak belirleyen Kopenhag
Kriterleri’ni görmezden gelmeye çalışmak bizi iyi bir noktaya asla ulaştırmayacaktır.
Yine, Venedik Komisyonunun yasama bağışıklığına dair, milletvekili dokunulmazlığına
ilişkin altını çizdiği esaslar yokmuş gibi davranmak ülke demokrasimizi daha da
baltalamaktan başka bir işe yaramayacaktır. Diğer taraftan, Avrupa İnsan Hakları
Sözleşmesi ve Anayasa’mızın 15’inci maddesinde karşılığını bulan “dokunulamaz çekirdek
haklar” ve “masumiyet karinesi” görmezden gelinemeyecek ilkelerdir. Bu bağlamda,
âdeta birer siyasi rehin muamelesi yapılan seçilmiş milletvekili ve belediye başkanlarımızın
bir an önce serbest bırakılmaları Türkiye’nin geleceği adına önem arz etmektedir.
Sayın
Başkan, değerli milletvekilleri; altı aydır hukukun en asgari ilkelerini dahi görmezden
gelerek ısrarla sürdürülen olağanüstü hâl uygulamalarında yaklaşık 150 gazeteci
tutuklandı, yine 150’yi aşkın yayın organı kapatıldı, yüzlerce sivil toplum örgütü,
dernek ve vakfın kapısına mühür vuruldu. 
Nitelikli
bilimsel çalışmalar yapmak konusunda çağdaş dünyanın zaten oldukça gerisinde bulunan
üniversitelerimizin içerisinde bulunduğu baskılanmış ortam yetmiyormuş gibi, olağanüstü
hâl uygulamaları neticesinde yaklaşık 4 bin akademisyenin çeşitli yöntemlerle görevlerine
son verilmiş bulunmaktadır. Sürekli bir biçimde YÖK baskısıyla terbiye edilen üniversitelerin
rektörlerini bile kendilerinin seçmesine tahammül edemiyoruz artık. Bu hâliyle,
üniversitelerden nitelikli bilimsel çalışmalar yapmasını beklemek en hafif tabirle
abesle iştigaldir. 
Sayın
Başkan, değerli milletvekilleri; tabii, siyasi ve toplumsal zeminde iktidarca yürütülen
gerilim politikalarının en negatif sonuçlarından birisini de ekonomi alanında görmekteyiz
maalesef. Bir yıl içerisinde döviz karşısında yüzde 20 değer kaybeden bir para birimine
sahibiz. Basit bir hesapla, sanayide, günlük yaşamda kullandığımız petrol, doğal
gaz gibi enerji kaynaklarını ithal eden bir ülke konumundayız ve bu ithalatı Türk
lirasıyla yapmadığımızı hepimiz biliyoruz. Dolayısıyla, döviz karşısında bu yüzde
20’lik değer kaybı yaşamın her alanında herkesi olumsuz etkileyecek enflasyon rakamlarına
yansıyacaktır. Cari işlem açığını kapatmak için daha fazla döviz ihtiyacının ortaya
çıktığı bir süreçte, halka yapılan “Dövizlerinizi bozdurun.” çağrılarının, kampanyalarının
absürtlüğü ortadadır. Yalnızca bu kampanya bile içinde bulunduğumuz, sürdürülemez
derecede vahim, ekonomik gidişatın itirafı niteliğindedir. 
Sayın
Başkan, değerli milletvekilleri; Asgari Ücret Tespit Komisyonu geçtiğimiz günlerde
ilk toplantısını yaptı. Toplantıda işçileri temsilen bulunan TÜRK-İŞ yüzde 23 zam
talebinde bulundu, asgari ücretin 1.600 TL’ye çıkması talebine karşı işverenlerin
yanıtı “sıfır zam” oldu. Yani geldiğimiz noktada, asgari ücretle çalışanın bu ücretle
geçimini sağlama imkânı kalmamış, diğer taraftan ekonomik daralma neticesinde işverenlerin
de bu ücreti bile ödeyebilecek gücü azalmış bulunmaktadır. TÜİK’in Türkiye'de 2016
yılı 2’nci çeyreği itibarıyla 15’le 35 yaş aralığı için açıkladığı işsizlik oranı
yüzde 13,2 oldu. Elbette fiilî işsizliğin bu rakamın da üzerinde olduğunu hepimizi
gayet açık olarak biliyoruz.
Sayın
Başkan, değerli milletvekilleri; konuşmamı sonlandırmadan, parti olarak sürekli
biçimde dile getirdiğimiz çağrılarımızı bir kez daha Parlamentoya açıklamak ve bildirmek
istiyorum. Siyasetten ekonomiye her alanda istikrarsızlığa yol açan asayişçi ve
güvenlikçi politikalardan, keyfî cezai uygulamalardan ve özellikle olağanüstü hâl
uygulamalarından ülkemiz adına, demokrasi adına bir an önce vazgeçilmesi gerektiğini
bir kez daha Türkiye kamuoyuna ve Parlamentoya haykırmak istiyoruz. 21’inci yüzyıl
dünyasında Türkiye için büyük bir ayıba dönüşen başta Kürt sorunu ve inanç hürriyeti
bağlamında eşit yurttaşlık talepleri sürekli ötelenen Alevi sorunu olmak üzere,
çözüm bekleyen tüm demokratik hak talepleri acilen gündeme alınmalı, demokratik
çözüm ve barış sürecine dönülerek güçlü demokrasiye, hukukun üstünlüğüne, özgür
ve eşit yurttaşlığa hizmet edecek çağdaş ve makul düzenlemelerin önü açılmalıdır
diyor, bir kez daha Genel Kurulu sevgi ve saygıyla selamlıyorum. (HDP sıralarından
alkışlar)
BAŞKAN
– Teşekkür ediyorum Sayın Dora.
Şahısları
adına ilk söz, Tekirdağ Milletvekili Metin Akgün’e aittir.
Buyurun
Sayın Akgün. (AK PARTİ sıralarından alkışlar)
METİN
AKGÜN (Tekirdağ) – Sayın Başkan, değerli milletvekilleri; 2017 Yılı Merkezi Yönetim
Bütçe Kanunu Tasarısı’nın 13’üncü maddesi üzerine söz almış bulunmaktayım. Yüce
heyetinizi ve ekranları başında bizi izleyen vatandaşlarımızı saygıyla selamlıyorum.
Ben
de Halep’te yaşanan insanlık dramını nefretle kınıyorum, Halep halkının bir an önce
kurtulmasını temenni ediyorum. 
Sözlerime
başlamadan önce, 10 Aralık Cumartesi günü İstanbul Beşiktaş’ta meydana gelen hain
terör saldırısını lanetliyor, hayatını kaybeden şehitlerimize Allah’tan rahmet,
ailelerine sabır ve başsağlığı, yaralılarımıza acil şifalar diliyorum.
Sayın
Başkan, değerli milletvekilleri; Türkiye ekonomisi, içeride ve dışarıda yaşanan
her türlü olumsuzluklara rağmen büyümeye devam etmiştir. Birçok gelişmiş ve gelişmekte
olan ülkede büyüme dalgalı seyrederken Türkiye 27 çeyrektir kesintisiz büyümüş,
diğer gelişmekte olan ülkelerden pozitif yönde ayrışmaya devam etmiştir.
Türkiye
ekonomisi, 2016 yılının ilk yarısında yurt içi talepten gelen destekle, yüzde 3,9’la,
Çin ve Hindistan hariç, gelişmekte olan ülkelerin 2,5 katı hızla büyümüştür, ancak
15 Temmuz darbe girişimi, terör saldırıları, turizmdeki daralma ve zayıf dış talep
yılın 2’nci yarısında büyümeyi zayıflatmıştır.
15
Temmuz darbe gecesi, Türk Silahlı Kuvvetlerinin içine yerleşmiş FETÖ üyesi bir grup
terörist, örgüt liderinin emir ve talimatıyla kapsamlı ve organize bir darbe girişiminde
bulunmuştur. Halk tarafından demokratik yollarla seçilmiş meşru Cumhurbaşkanımızı,
Hükûmeti ve Parlamentoyu devre dışı bırakarak kendi iradesini ülkeye egemen kılmak
amacıyla, şiddet, adam öldürme, baskı ve tehdit yöntemlerinin her türlüsünü devreye
sokmuştur. FETÖ üyesi bu terörist grup, başta Türkiye Cumhuriyeti Cumhurbaşkanımız
Sayın Recep Tayyip Erdoğan’a suikast düzenleyerek Türkiye Cumhuriyeti’ni kontrol
altına almak, halkımızın sivil direnişini silah zoruyla engellemek, medya organlarını
baskıyla denetim altına alarak kendi gayrimeşruluğunu örtbas etmek, Türkiye Büyük
Millet Meclisinin ve devletin önemli kurumlarını saldırı yoluyla ele geçirmek, iradesini
zorla tesis etmek amacıyla hareket etmişlerdir. Ancak, halk tarafından seçilen ilk
Cumhurbaşkanımız Sayın Recep Tayyip Erdoğan’ın liderliğinde, Emniyet teşkilatımız,
Türk Silahlı Kuvvetleri mensuplarımız ve aziz milletimizle birlikte bu hain darbe
girişimi püskürtülmüştür. Buna sebep olanlar bedelini ağır ödeyeceklerdir. Son nefesimize
kadar demokrasimize ve millî irademize sahip çıkmaya devam edeceğiz ve sahip çıkacağız.

Bu
kez de bu hainler ekonominin dengesini ve istikrarını hedef almışlardır. Türkiye
üzerinde oyun oynayanlar, asker elbisesi giymiş piyonlarıyla amaçlarına ulaşamayınca
ellerinde para desteleri olan diğer piyonlarını sahneye sürdüler ama bu sefer de
başarılı olamayacaklar. Çünkü, bunlar ne matematik ne ekonomi biliyor, ne siyasetten
ne de tarihten anlıyorlar. Şayet matematik bilseler Türkiye’nin son on dört yılda
ekonomisinin 3 kat büyüdüğünün farkına varırlar, ekonomiden anlasalar 2002 yılında
yüzde 61,5 olan kamu net borcunun gayrisafi yurt içi hasıla oranını yüzde 8,3 olarak
düşüren bir Türkiye’yle karşı karşıya bulunduklarının farkına varırlar. Bu FETÖ’cüler
tarihten anlasalar, tüm yokluk, yoksulluk içinde Çanakkale’de yedi düveli denize
dökmüş, Anadolu’yu döneminin en modern askerî gücüne dar etmiş bu milletin diz çökmeyeceğini
idrak ederlerdi.
Yüce
Meclisimizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum Sayın Akgün.
Şimdi
söz sırası, şahısları adına Aydın Milletvekili Deniz Depboylu’ya aittir.
Buyurun
Sayın Depboylu. (MHP sıralarından alkışlar)
DENİZ
DEPBOYLU (Aydın) – Sayın Başkan, değerli milletvekilleri; 2017 Yılı Merkezi Yönetim
Bütçe Kanunu Tasarısı’nın 13’üncü maddesi üzerinde şahsım adına söz almış bulunmaktayım.
Aziz Türk milletini ve Gazi Meclisi saygıyla selamlıyorum.
Konuşmama
başlamadan önce, Halep’teki drama değinmek istiyorum. 
Değerli
milletvekilleri, maalesef, Halep’te sivilleri taşıyan konvoylar bombalanıyor, siviller
öldürülüyor; ellerinde silah taşımayan yaşlılar, kadınlar, çocuklar öldürülüyor.
Çocukların öldürüldüğü bir dünya masumiyetini ve vicdanını yitirmiş demektir. Hele
bunca insan bu vicdansızlığa, bu katliama sadece gözlerini yumarak ya da sesini
çıkarmayarak tepkisiz kalabiliyorsa, o zaman insanlık değerlerine bakacak olursak,
hepimiz birçok değerimizi kaybetmişiz demektir. O nedenle, bu katliama, bu acıya
son vermek adına sesimizi yükseltmek, bu sıkıntıya, bu drama dur demek gerekiyor.

Değerli
milletvekilleri, ülkemize sığınan 3 milyon mülteci mevcut. Sayın Bakan bir konuşmasında,
bölgede Türkiye'nin cazibe merkezi hâline geldiğini ifade etmişti. Aslında, bakarsanız,
ben biraz anlamakta zorluk çekiyorum. Turizme bakıyorum, turist gelmiyor yani turizm
için cazibe merkezi olmaktan çıkmışız. Ben, kendi seçim bölgem olan Aydın’ın Kuşadası
ilçesinde, yaz aylarında, akşam saat 17.00’de ilk kez kepenklerin indirildiğini
gördüm. Bakıyoruz, maalesef, yatırımcılar da gelmiyor Türkiye’ye. O zaman biz ne
için cazibe merkezi olduk? Sayın Bakan bu konuda gelen mültecilerin sayısına bakarak
mı değer verdi bilmiyorum ama bu mültecilerin de sorunlarını dikkate almamız gerekiyor,
o da ayrı bir nokta. Kaldı ki bu mültecilerin, 3 milyona yakın mültecinin yarısının
çocuk olduğunu da unutmamamız gerekiyor. Bu çocuklar, kendi çocuklarımızın sorunlarını
çözerken onları da unutmamamız gereken emanetlerimiz. Mültecilerin ve çocukların
yaşadığı sorunların çözülmesi için uzmanlar tarafından yapılacak ciddi çalışmalara
ihtiyacımız var. Aile ve Sosyal Politikalar Bakanlığına bağlı böyle bir birimin
olduğunu biliyorum ancak bu birimde çalıştırılan görevlilerin hangi kriterlere dayanarak
işe alındığı, hangi alanlardan mezun olduğu noktasında da ciddi endişelere sahibim.

Değerli
milletvekilleri, bizim üniversitelerde sosyal hizmetler uzmanlığı olarak açılmış
bölümlerimiz var. Bana geliyor mailler, mutlaka sizlere de geliyordur; sosyal hizmet
uzmanı mezunlarının sayısı 5 bini geçmiş bulunmaktadır ancak istihdam sorunu yaşamaktadırlar.
“Sosyal çalışma görevlileri” adıyla çalışma alanı olan diğer uzmanları düşünürsek
sosyal hizmet uzmanlarının, bu konuda asıl eğitim almış uzmanların dışarıda bırakılması
çok da mantıklı değil.
Zor
bir coğrafyada, tarihin farklı dönemlerinde zorluklarla, ağır bedeller ödeyerek
koruduğumuz eşsiz vatanımızda, yine farklı sorunlarla mücadele ederek yarınlarımızı
inşa etmeye çalışıyoruz. Okuma hakkını tamamlayamayan çocuklarımız var. Henüz kendi
çocuklarımızın sorunlarını da çözmüş değiliz. İyi bir eğitim alamayan çocuklarımız
var. PISA değerlendirmesindeki sonuçlar bizi üzüyor ama Millî Eğitim Bakanlığının,
Sayın Bakanın bu konuda yaptığı yorumlarsa daha da endişelendiriyor. Okuduğunu anlamayan
bir nesil yetiştiriyoruz. Bu çocuklar okuduğunu anlayamıyorsa aralarındaki iletişim
ileride nasıl olacak acaba? Kavgayla dövüşle mi anlaşacaklar? Mesleki becerileri,
yetenekleri nasıl olacak? Yine, yapılan açıklamaları da değerlendirdiğimizde, 72
ülke içerisinde 50’nci sırada olmayı nasıl başarı olarak kabul edebiliyorsunuz,
anlamak mümkün değil.
Hükûmet
yaptıklarıyla övünmeyi bir kenara bırakmalı, bardağın boş tarafına bakmak durumunda
olmalı çünkü dolu tarafına bakmakla sorunları çözmek mümkün değil. Bazen bu kürsüye
çıkan değerli AKP milletvekilleri ve bakanlar öyle şeyler söylüyorlar ki bazen aynı
yerde mi yaşıyoruz, aynı yerde yaşıyorsak aynı boyutta mı yaşıyoruz diye endişe
ediyorum, anlamakta zorluk çekiyorum. Hangi perde arkasından bakılıyor ülkenin sorunlarına?
Ama, biz başta çocuklarımız olmak üzere ülkemizin tüm sorunlarını çözmek zorundayız.

Çocuklarla
ilgili olarak da günlük politikalarla bu sorunları çözmek mümkün değil. Çocuklar
için ayrı bir bütçe ayrılması gerektiğini sizlere hatırlatıyor, gereğinin yapılmasını
da rica ediyorum. 
Yüce
heyetinizi saygıyla selamlarım. (MHP sıralarından alkışlar)
BAŞKAN
– Teşekkür ediyorum Sayın Depboylu.
Şimdi
on dakika süreyle soru-cevap işlemini gerçekleştireceğiz.
Sayın
Erdem, buyurun.
ARZU
ERDEM (İstanbul) – Teşekkür ederim Sayın Başkan. 
Sorum
Maliye Bakanına. Dün de bu konuyla alakalı, kürsüden, Kapalıçarşı’yla ilgili son
durumu gündeme getirmiştim. Kapalıçarşı esnafı kan ağlıyor. İstanbul benim seçim
ilim, bu manada da oranın desteklenmesi gerekiyor. Özellikle içerisindeki tarihî
yollar dışarıdaki caddeler gibi değil ve belediye tarafından işgaliye alınmaktadır
Sayın Bakan. Bu konuyla alakalı, esnaf sizden bir bilgi beklemektedir. Bu işgaliye
iki günde bir gelen zabıta ekipleri tarafından… “Zaten belimiz bükülmüştü, belimizi
kırmaktadır…” Bu konuyla ilgili, en azından bir yıllığına, ekonomik kriz biraz atlatılana
kadar bir destek verilebilir mi, işgaliye kaldırılabilir mi? Bu manada Kapalıçarşı
esnafı müjde beklemektedir.
Teşekkür
ederim.
BAŞKAN
– Sayın Bekaroğlu…
MEHMET
BEKAROĞLU (İstanbul) – Teşekkür ederim.
Sorum
Sayın Maliye Bakanına: Sayın Bakanım, Rize-Artvin Havaalanı Yüksek Planlama Kurulundan
geçmiş ve ihalesi için teklifler alınmıştır. Size daha evvel sorduğum soruya verdiğiniz
cevapta, bu havaalanının 1 milyar 350 milyon TL’ye mal olacağını söylemiştiniz ve
2017 yılı için de 150 milyon TL ödenek ayırdığınızı ifade ettiniz, bin günde yapılacağını
söylüyorsunuz. Peki, bu havaalanı 1 milyar 350 milyon TL’ye mal olacaksa ve senede
150 milyon TL ayrılacaksa dokuz yılda bitmiyor. Bu konuyla ilgili ek ödenek veya
başka şeyler yapmayı düşünüyor musunuz? Bir de ihalelerle ilgili teklifleri aldınız.
Bu teklifler iki ayı geçti, ne zaman sonuçlanacak? 
Teşekkür
ederim.
BAŞKAN
– Sayın Tanal…
MAHMUT
TANAL (İstanbul) – Teşekkür ederim Sayın Başkan.
Sayın
Bakanım, Düzce’de devlet hastanesi yapıldı ancak eksiklikler bitmiyor, çok fazla
eksikliği var Düzce Devlet Hastanesinin. 
1)
Burada ameliyatlar yapılamıyor.
2)
Yatak tedavisine ihtiyacı olan hastalar için yatak yok, yatırılmıyor.
3)
Hastanenin otoparkı yok.
4)
Yeni hastanede acil bölümü yok, acil servis hizmeti verilmiyor.
5)
Sadece poliklinik hizmeti veriliyor.
6)
Depremden kalma eski hastane onarılarak acil hizmet orada veriliyor. 
Bu
açıdan, Düzce’de yeni hastanedeki bu eksiklikler ne zaman bitirilecek? Düzce’deki
vatandaşımızın bu sağlık sorunu -sağlığa erişim hakkı- ne zaman halledilecek?
Teşekkür
ediyorum.
BAŞKAN
– Sayın Köksal…
BURCU
KÖKSAL (Afyonkarahisar) – Sayın Bakan, esnafa daha önce 30 bin lira sıfır faizli
kredi desteği verileceği söylendi. Ancak “borcunun olmaması” gibi koşullar yüzünden
2 milyon esnafın içerisinden yaklaşık 48 bini bu krediden yararlanabildi. Şimdi
ise 50 bin lira faizsiz kredi verileceği söyleniyor fakat sicil affı olmadığı için,
ne yazık ki esnafların büyük bir bölümü bu krediden de yararlanamıyor. Sicil affı,
özellikle ekonomik koşulların çok kötüye gittiği ülkemizde esnaf için olmazsa olmazlardan
birisi. Sicil affıyla ilgili bir çalışma yapılması düşünülüyor mu? Bu paket içerisinde
sicil affı neden verilmedi? Bu konuyla ilgili Bakanlığınızca herhangi bir çalışma
yapılacak mı, aksi takdirde esnaflar yararlanamayacaklar?
BAŞKAN
– Sayın Yiğit…
ALİ
YİĞİT (İzmir) – Teşekkür ederim Sayın Başkan.
Hepimizin
bildiği gibi, bazı özel idarelerin kapanmasıyla özel idare malları o bölgedeki yerel
yönetimlere yani belediyelere verildi. Yani, Bursa’daki mallar -özel idarenin malları-
oradaki belediyeye, Trabzon’daki mallar da Trabzon Belediyesine verildi. Ama, İzmir’de
öyle olmadı, İzmir’de farklı oldu; oradaki malların tamamı ya Maliye Bakanlığının
kendisine devredildi veya oradaki Valiliğin emrine verildi. Bunlar İzmirlilerin
malıydı. Bu İzmirlilere ait olan malların devri yapılacak mı? Bu konuda ne düşünüyorsunuz?

Teşekkür
ederim.
BAŞKAN
– Sayın Ahrazoğlu…
MEHMET
NECMETTİN AHRAZOĞLU (Hatay) – Teşekkür ediyorum Sayın Başkan.
Sayın
Bakanım, gemi ve yatlara ucuz mazot verilmektedir. Çiftçi ve kamyoncu esnafımıza
ne zaman ucuz mazot verilecektir?
Taksici
esnafımızdan ÖTV alınmamasıyla ilgili bir açıklamanız vardı. Bu uygulama bugüne
kadar uygulanmış mıdır? Bundan kaç kişi faydalanmıştır? Kamyoncu esnafımızdan ÖTV
-muafiyeti- almamayı düşünüyor musunuz? 
Ayrıca,
kamyoncu esnafından istenen SRC gibi birtakım belgeler var. Bu belgelerin fiyatlarında
indirim düşünüyor musunuz?
Teşekkür
ederim.
BAŞKAN
– Şimdi Sayın Bakana söz veriyorum.
Buyurun
Sayın Bakan, soruları cevaplandırmak üzere.
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum.
Sayın
Erdem esnaflarımızla ilgili bir değerlendirme yaptılar. Uygun görürlerse bu konuda
yazılı cevap vermek isterim.
Sayın
Bekaroğlu, Rize havalimanıyla ilgili olarak ödenek hususunda daha önce de yanıt
vermiştim ama merak etmeyin, bugüne kadar hiçbir projeyi eksik de bırakmadık. Bu
konuyla ilgili de özellikle Rize havalimanının süratle tamamlanması konusunda ilgili
bakanlıklar olarak çalışır ve inşallah, o bölgedeki bütün insanlarımızın heyecanla
beklediği bu projeyi de yakın bir zamanda tamamlarız. Burada bir tereddüt olmasın.
Bugüne kadar, en fazla kaynağı her zaman yatırıma ayırdık. Dolayısıyla, bu projenin
de Türkiye için, o bölge için önemli bir proje olduğunu hepimiz biliyoruz. Başlangıçta
böyle bir başlangıç ödeneği öngörülmüş olsa da önümüzdeki süreçte orada inşallah,
iş başladıktan sonra, hızlı bir şekilde gerçekleşmelere bağlı olarak ilave kaynak
temin edilir ve en son Ordu-Giresun Havalimanı’nı nasıl bitirmişsek Rize havalimanını
da inşallah en kısa sürede bitirir, o bölgedeki bütün vatandaşlarımızın hizmetine
açarız. Orada bir endişeniz olmasın. 
Sayın
Tanal Düzce’deki devlet hastanesiyle ilgili olarak birtakım aksaklıklardan bahsetti.
Sayın Sağlık Bakanımız burada, kendisi belki birazdan bu konuyla ilgili detaylı
cevap verebilecektir. Benim özel bir bilgim yok, onu ifade edeyim. 
Sayın
Köksal sicil affı konusunu gündeme getirdi. İnşallah, bu konuda olumlu bir gelişme
olacak. Dolayısıyla, bunun detayları da uygun şekilde açıklanır ama esnafımızın
hem finansa erişiminin kolaylaştırılması hem de mevcut finansman yapılarının iyileştirilmesi
konusunda Hükûmet olarak çalışmalarımız bulunmaktadır. Sizin gündeme getirdiğiniz
konular da üzerinde çalıştığımız konular, çok yakın bir zamanda, belki yarın bugün
bu konuda bir çözümü üretmiş olacağız. Onu da uygun yollarla açıklamış oluruz. 
Sayın
Yiğit, özel idare malları bu büyükşehir belediyesiyle ilgili yasa çıkarken fiilî
kullanıma bağlı olarak hangi idareler tarafından kullanılıyorsa o idareler bakımından
tahsis işlemleri yapıldı. Bazı illerde burada valilikler tarafından yapılan tahsis
işlemlerinin uygunluğu konusunda tereddütler çıktı veya ihtilaflar çıktı; İzmir
de bunlardan bir tanesi, biliyorum hatta yanlış hatırlamıyorsam, konu mahkemeye
de intikal etmiş durumda. Yani, burada tarafların kendilerince talepleri var. Bu
talepleri değerlendirerek belki de mahkemeye kalmadan çözmek lazım yani gerek belediyelerimizin
ihtiyaçları gerek merkezî idarenin ihtiyaçları için ortak bir anlayışla bir çözüm
üretmekte fayda var. Ama, o dönemde valilikler bünyesinde kurulan komisyonlar kanunun
öngördüğü fiilî kullanım veya fiilî tasarrufa bakarak bu kararları verdiler. Hiçbir
şekilde, merkezî idarenin valilik komisyonları üzerinde bir denetimi ve onaylaması
da söz konusu olmadı. Valilikler tamamen yerel bilgilerden, yerel komisyonun çalışmalarından
hareketle bunları yaptı. Yanlışlıklar varsa da bunlar düzeltilir, o konuda bir endişemiz
olmasın. Ama, özellikle bu büyükşehir belediyelerinin bütünşehir hâle getirilmesi
suretiyle de hizmetlerin sunumunda daha koordinasyon içeren bir yapı da oluşturulmuş
oldu. O uygulama sırasında bazı değişiklikler de gündeme geldi, o konularla ilgili
çalışmaları da yürütüyoruz. Yakın bir zamanda önceki yapılan kanun düzenlemesine
dönük bir değişiklik çalışması da gündemimize gelecek. 
Çiftçilerimize
dönük olarak, gerçekten 2002 yılından bu yana her zaman, çiftçilerimizin gerek üretimlerini
daha düşük maliyetle yapmaları gerekse gelir düzeylerinin yükseltilmesi için, yaşadıkları
yerlerde kalmaları için, yaşadıkları yerlerde tarım işletmeciliğini en iyi şekilde
yapabilmeleri için devlet olarak çok sayıda destek programını uygulamaya koyduk.
Vermiş olduğumuz destek miktarını yıllar itibarıyla artırdık ve özellikle sübvansiyon
ödemeleri dâhil olmak üzere, vergi indirimleri dâhil olmak üzere çiftçilerimizin
üretim maliyetlerini aşağı çekecek düzenlemeleri de ardı ardına yaptık. Mazot desteğini
de en son Sayın Başbakanımız açıkladı. Mazot maliyetinin yarısının, inşallah 2017
yılında uygulanmaya başlayacak, 2018’de de ödemeleri başlayacak. Burada önemli bir
iyileştirme yapıldı. Ayrıca, Tarım Bakanlığımız, tarımsal destekleme ödemelerinin
daha az sayıda destek unsurundan oluşacak, daha basit, daha yalın, çiftçilerimizin
destekleme ödemelerini yılın birkaç ayında toplulaştırılmış olarak almalarını sağlayacak
bir çalışma yapılıyor.
Teşekkür
ediyorum.
BAŞKAN
- Teşekkür ediyorum. 
13’üncü
maddeyi oylarınıza sunuyorum: Kabul edenler… Kabul etmeyenler… Madde kabul edilmiştir.
14’üncü
maddeyi okutuyorum:
Yürürlük 
MADDE 14- (1) Bu
Kanun 1/1/2017 tarihinde yürürlüğe girer.
BAŞKAN
– Madde üzerinde gruplar adına ilk söz, Milliyetçi Hareket Partisi Grubu adına İstanbul
Milletvekili Arzu Erdem’e aittir.
Buyurun
Sayın Erdem. (MHP sıralarından alkışlar)
MHP
GRUBU ADINA ARZU ERDEM (İstanbul) – Teşekkür ederim.
Sayın
Başkan, değerli milletvekilleri; bütçenin 14’üncü maddesi üzerine Milliyetçi Hareket
Partisi Grubu adına söz almış bulunmaktayım. Gazi Meclisi, ekranları başında bizi
izleyen aziz Türk milletini, kıymetli basın mensuplarını ve Gazi Meclisimizin çalışanlarını
saygılarımla selamlıyorum. 
Bu
arada, konuşmama başlamadan önce, dün Gümrük Bakanımız sicil affıyla alakalı “Sicil
affı gelecek.” diye kürsüden müjde verdi ancak şimdi, Maliye Bakanımız bu konuyla
alakalı “Çalışmalarımız sürüyor, yakında bir açıklama yapacağız.” dedi. Herhâlde,
Hükûmet yetkilileri arasında bu manada bir iletişimsizlik veya mutabık olmama durumu
var. Bunu da buradan tekrar belirtmek istiyorum. Bu konuyla ilgili de bir açıklama
beklediğimizi belirtmek isterim. 
Ülkemizde
tarımsal üretimin ne kadar düşük olduğunu hepimiz bilmekteyiz. Ülkemizde son on
yılda gıda harcamaları yaklaşık yüzde 30’un üzerinde artarken üretim neredeyse sabit
kalmıştır. Aynı süreçte nüfusumuz da yüzde 12 civarında artmıştır. Son on iki yılda
ekilen, dikilen arazi miktarı yaklaşık 10 milyon hektar azalmıştır. Gıda denetimi
yeteri kadar yapılmamaktadır, zararlı gıdalar maalesef, piyasada dolaşmaktadır.
Merdiven altı üretimler her geçen gün artmaktadır. Hayvancılık en önemli sorunlarımızdan
biri hâline gelmiştir. İthalat politikası hayvancılığa darbe vurmaktadır. Hayvan
hastalıkları artmıştır ve hayvancılık gelirimizin zararı yüzde 30 civarında olmuştur.

Hayvancılıkta
verim düşüşünün başlıca sebepleri ise hayvan ıslahında yetersizlik, ilkel ahırlarda
hayvancılık, yetersiz ve hatalı beslenme, genç yaşta hastalığa yakalanma, salgın
hayvan hastalıkları gelmektedir ve buradan belirtmek isterim ki bizler dünyada en
pahalı eti yiyen ülkelerden birisiyiz. Aşılamanın zamanında yapılmaması nedeniyle
her yıl 400 bin civarında buzağı kaybı yaşanmaktadır, bu sayı, ithal ettiğimiz sığır
miktarına eşittir. Hayvansal üretimi teşvik etmek için sadece ucuz kredi vermek,
ucuz hayvan dağıtmak yeterli değildir, hayvansal üretimi artıracak, kârlı kılacak
çalışmaların bir an önce yapılması gerekmektedir. 
Değerli
milletvekilleri, üç tarafı denizlerle çevrili olan bir ülkeyiz biz ve su ürünleri
yeterli oranda değerlendirilmemektedir, bu hususta da ne yazık ki projeler üretilmemektedir.
Aciliyetle, millî deniz projelerinin yapılması gerekiyor. 
Değerli
milletvekilleri, sağlıklı gıda üretimi ve tüketimi, hayvansal besinlerin sağlıklı
bir biçimde ve yeterince üretilebilmesi, su ürünlerinin en ekonomik şekilde bizlere
ulaştırılabilmesi, ülkemizin ekonomisinin gelişmesi ve doğru tarım ve hayvancılık
politikalarının izlenmesi amacıyla daha fazla ziraat, gıda, su ürünleri ve balıkçılık
teknolojisi mühendislerinin, veteriner hekimlerin, tekniker ve teknisyenlerin istihdamı
şart. Bu manada, kadro bekleyen gençlerimizin de yüzünü güldürmemiz gerekmektedir.
Böylelikle, ithal etmek yerine üretim yapabilmek ve aynı zamanda, söz konusu bölümlerden
mezun olan binlerce gencimize de iş imkânı sağlamış oluruz. Bu vesileyle, ithalat
yerine ihracata yönelmiş oluruz. 
Ülkemizdeki
aylık ve ücret seviyelerinde asgari ücretliler, emekliler, kamu çalışanları ile
küçük esnaf ve çiftçinin elde ettiği ücret ve geliri dikkate alacak olursak toplumun
büyük bir bölümü yoksulluk sınırının altındadır. Mevcut göstergeler ise işsizlik
ve yoksulluk sınırının önümüzdeki yıllarda da değişmeyeceğini, belki de artarak
derinleşeceğini göstermektedir.
Değerli
milletvekilleri, gençlerimizin iş gücüne katılım oranı oldukça düşüktür. Gençlerimizin,
eğitimden sonra iş piyasasına kazanım noktasında umutları tamamen tükenmiştir. Mesleki
eğitimin yetersizliği önemli sorunlarımız arasındadır. Genç işsizlik oranı ise genel
işsizlik oranının 2 katı kadardır. Üniversite mezunları arasında işsizlik oranı
çok daha yüksektir maalesef. Öğretmenlerimiz, orman mühendislerimiz, iktisadi ve
idari bilimler mezunlarımız, adalet, emlak ve emlak yönetimi, tıbbi sekreterlik,
muhasebe, laborant ve veteriner sağlık teknikerleri, harita kadastro, iş sağlığı
ve güvenliği gibi ön lisans mezunlarımız ve burada saymakla bitiremeyeceğim birçok
bölümün mezunları maalesef umutsuz. İstihdam sağlayamayacaksak bu üniversitelerin
bu bölümleri neden hâlâ açık, neden oradan mezun vermekteyiz?
Ülkemizde,
öğretmen olup da kendi mesleğini yapamayan binlerce kişi devletin farklı kademelerinde
memur olarak çalıştırılmaktadır. Kendi mesleğini yapmak umuduyla bekleyen birçok
gencimiz umudunu yitirmiştir ve çözüm beklemektedir. Eğitimlerinin karşılığını alamayan
binlerce gencimiz ne yazık ki iktidar partisine seslerini duyuramamaktadır. Milliyetçi
Hareket Partisinin bir neferi olarak kıymetli gençlerimizin sorunlarını bu kürsüden
her daim gündeme taşıdık, bundan sonra da taşımaya devam edeceğiz, yorulmayacağız,
yılmayacağız. Gençlerimiz kıymetlilerimizdir, onların seslerine lütfen kulak verelim,
elimizi vicdanımıza koyalım, artık çırpınmalarını göz ardı etmeyelim. 
Değerli
milletvekilleri, Anayasa’mızın 60’ıncı maddesinde “Herkes, sosyal güvenlik hakkına
sahiptir. Devlet, bu güvenliği sağlayacak gerekli tedbirleri alır ve teşkilatı kurar.”
hükümleri yer almaktadır. Bu anlamda, devlet, sosyal güvenlik politikalarının en
önemli amaçlarından biri olan tüm bireyler için eşit hak ve yükümlülükleri içeren
bir sosyal güvenlik sistemi kurmak zorundadır. Ancak, işe girdikleri tarihte tabi
oldukları mevzuata göre emeklilik için gereken sigortalılık süresi ve prim ödeme
gün sayılarını tamamlamalarına rağmen yani emekli olma hakkını kazanmış olmalarına
rağmen yaş mağduru olan insanların sesine kulak vermiş olmamız gerekiyor. Kazanılmış
hakları ellerinden alınan emeklilikte yaşa takılanlar haklarını aramakta ve mağduriyetlerini
dile getirmeye çalışmaktalar ancak bu konuyla ilgili hâlâ çözüm bulunamamıştır.
Devlet
üniversitelerinde araştırma görevlileri iki farklı statüde istihdam edilmektedir.
Aynı kriterlerde işe alınan ve aynı işi yapan 33/A, 50/D ve ÖYP statüsünde çalışanların
arasında hak ve adaletsizlikler var, mutlaka eşitsizliğin giderilmesi gerekiyor.

Kadınlarımız
yine seslerini çıkarmaya çalışıyor ve “Sesimizi duyun.” diyor, “Sigortalılık öncesi
doğum borçlanmasıyla ilgili gerekli işlemler yapılsın.” diyor. Bu konuda da mutlaka
çözüm bekleniyor. 
Değerli
milletvekilleri, iktidar partisi 1 Kasım seçim beyannamesinde “Taşeronluk çerçevesinde
kamunun ihtiyaç duyduğu işlerde çalışan taşeronları kamuda istihdam edeceğiz.” şeklinde
vaatte bulunmuştur. Aradan bir yıl geçti, bu söz de suya yazıldı. Taşeronlar hayal
kırıklığına uğratıldı, birçok seçim vaadi gibi taşeron konusu da rafa kaldırılmıştır.
Buradan iktidar partisine seslenmek istiyorum: Seçim beyannamenizde bulunmasına
rağmen taşeronlara istihdam sağlayamamanızın önündeki engel nedir, bu konuya lütfen
cevap verin. 
Kamu
kurum ve kuruluşlarında 4/C statüsünde yani geçici personel olarak çalışanlara kadro
verilmesi konusu da önemli sorunlardan bir tanesi, bu konuya da lütfen kulak verin
ve bu konuyu gelin hep birlikte çözelim. Bunlar, aziz Türk milletimizin talepleri,
bunlar bizlere düşen görevler, onlar bize emanet, bizim bunları yerine getirmemiz
gerekiyor.
Değerli
milletvekilleri, kıdem tazminatı, çalışanın iş akdi feshedildiğinde işverenin 4857
sayılı İş Kanunu gereğince çalışana ödemekle yükümlü olduğu tazminat şeklinde denmektedir.
Çalışanın kıdem tazminatını almaya hak kazanabilmesi için aynı iş yerinde veya aynı
iş yerine bağlı iş yerlerinde en az bir yıl çalışmış olması gerekmektedir. Bizler,
milletvekilleri olarak bu Gazi Meclis çatısı altında birçok iş üretmekteyiz, birçok
başarıya belki imza atmaktayız. Bu çalışmalarımızda gizli kahramanlarımız var arkadaşlar.
Bunlar kim? Danışmanlarımız; gece yarılarına kadar bizimle birlikte mesai harcayan,
bizlerle birlikte kahırlanan, bizlerle birlikte sevinen, bizlerle birlikte mücadele
eden… Hani bir söz vardır ya: “Mutfakta biri mi var?” diye, işte mutfakta danışmanlarımız
var, hazırlıklarımızı yapan kardeşlerimizle ilgili de iyileştirmeler yapmamız gerekiyor.
Çalışmalarımızın mutfağı konumunda bulunan danışmanlarımız ne yazık ki kıdem tazminatı
ve işsizlik parası alamamaktadırlar. Kıdem tazminatı insani bir haktır, kıdem tazminatı
alamayan tek çalışan kesim de ne yazık ki bizim kıymetli danışmanlarımızdır. Danışmanlarımıza
haklarını vermemiz gerekmektedir; Milliyetçi Hareket Partisi bunun mücadelesini
verdi, verecektir. Bu konuda Sayın Grup Başkan Vekilimiz Erkan Akçay Beyefendi bir
kanun teklifi verdi, bu kanun teklifini gelin hep birlikte değerlendirelim ve bu
manada danışmanlarımıza hak ettikleri hakkı verelim.
Gazi
Meclis çatısı altında bulunan emektarlarımız da var, her yerde bizimleler. Türkiye
Büyük Millet Meclisi çatısı altında çalışan yardımcı hizmetler sınıfını oluşturan
290 kadrolu personelimizi hiç dinlediniz mi? Her gün onların yanından geçiyoruz
ve sorunları var. Onlarla ilgili, incelendiği zaman, haklarının verilmesi noktasında
sadece bir cevap beklemekteler çünkü emin değiller yerlerinden, “İki dudağın arasında
bizim işimizin sağlamlığı.” diyorlar. Ayrıca, diğer kamu kurumlarında bir kadroya
atanan ve iki yıl görev yapan personelimiz yani “sekretarya” dediğimiz, başka kurumdan
gelen arkadaşlarımızla alakalı ek gösterge sıkıntısı var, bunun da mutlaka incelenmesi
gerekiyor. 
Yine,
Mecliste çay ocaklarında ve odalarımızda bizlere hizmet eden kardeşlerimizi unutmamalıyız,
kadro müjdesi beklemektedirler. 
Dün
gazi ve şehitlerimizle ilgili övgü dolu sözler söylendi bu kürsüden. Bu manada eşitsizliklerin
ortadan kaldırılması gerekiyor. Gazilerimiz ve gazi yakınları, şehit yakınlarımız
ve onların ailelerine mutlaka istihdam konusunda öncelik tanınmalı ve bu manada
onlara hak ettikleri hakkın verilmesi gerekiyor. Terör sırasında yaralanıp gazi
sayılmayanlar da mutlaka hak iadesi bekliyorlar ve o şerefi hak ettiklerini zaten
biz biliyoruz, onlar bizim kahramanlarımız. Bu manada da hepinizin desteğini bekliyorum.
Saygılarımı
sunuyorum. (MHP sıralarından alkışlar) 
BAŞKAN
– Teşekkür ediyorum Sayın Erdem.
İkinci
söz Halkların Demokratik Partisi Grubu adına Meral Danış Beştaş’a aittir. 
Buyurun
Sayın Danış Beştaş. (HDP sıralarından alkışlar) 
HDP
GRUBU ADINA MERAL DANIŞ BEŞTAŞ (Adana) – Sayın Başkan, değerli milletvekilleri;
ben de 14’üncü madde üzerinde söz almış bulunmaktayım.
Gündemimize,
şu anda hâlâ cezaevinde olan Eş Genel Başkanımız Sayın Demirtaş’ın büyük zorluklardan
sonra Meclis Başkanlığına ulaştırdığı soru önergesini açmak istiyorum.
Bu
sorular tabii ki sadece Sayın Demirtaş’ın kendisi için değil, soru önergesini verdiği
tarihte kendisiyle birlikte 10 milletvekilinin cezaevinde olduğunu fakat cevabın
geldiği tarihte bu sayının 12’ye çıktığını da belirtmek isterim.
Soruları
tekrar hatırlamak lazım. 
1’inci
soru: “Başkanlığını yaptığınız TBMM’nin 10 milletvekilinin herhangi bir Meclis kararı
olmaksızın tutuklanmış olmaları hususunda herhangi bir girişimde bulunmayı düşünüyor
musunuz?” Cevap yok.
2’nci
soru: “10 milletvekilinin hâlen F tipi hücrelerde tek başına tecritte tutuluyor
olmaları hakkında herhangi bir girişiminiz olacak mı?” Cevap yok. 
Üçüncü
soru: “Milletvekillerinin hâlihazırda dokunulmazlıkları devam ediyor olmasına rağmen
bu soru önergesi dâhil bütün yazışmaların denetime tabi tutulmasını, Meclis İçtüzüğü
ve Anayasa’ya uygun görüyor musunuz?” Cevap yok. 
Dördüncü
soru: “Meclisin saygınlığına bir saldırı olarak değerlendirebilecek bu uygulamaların
HDP’li vekillere yapılıyor olması karşısında sessiz kalmanın parlamenter demokratik
siyaseti ve Parlamentomuzu hiçleştirdiğini düşünüyor musunuz?” Cevap yok. 
Beşinci
soru: “Bizimle ilgili daha yargılamalar bile başlamadan kesin hüküm beyan ederek
yargıyı tesir altına almaya çalışan Hükûmet sözcüleri, Başbakan ve Cumhurbaşkanı
beyanlarına karşı Meclis Başkanı olarak Parlamentoya verilen adil yargılanma hakkını
koruyacak tedbirler almayı düşünüyor musunuz?” Cevap yok. 
Altıncı
soru: “Başkanlığını yaptığınız Parlamentonun 10 üyesinin cezaevinde hangi koşullarda
tutulduğunu ve ne tür uygulamalarla karşılaştıklarını yerinde incelemeyi düşünüyor
musunuz?” Buna şöyle bir cevap verilmiş değerli milletvekilleri, cevabının bir bölümünde
en azından: “Aziz milletimizin, millî iradenin temsilcileri olan milletvekilleri,
hukukun üstünlüğünü, hukuk devletini, Anayasa’yı ve yasaları kabul ederek ve demokrasiyi
tam manasıyla özümseyerek tek bayrak, tek vatan, tek devlet ve tek millet bilinciyle
ülkemizi daha ileri noktalara taşıma gayreti içinde olmalı ve olmaya devam etmelidir.”

Bunun
bir yanıt olup olmadığını siz değerli milletvekili arkadaşlara bırakıyorum. Ama,
biz de Sayın Meclis Başkanına şunu söylemek isteriz, gerçekten, biz milletvekilleri
olarak, hepimiz adına söylüyorum, tabii ki, cezaevinde tutulan milletvekilleri ve
eş başkanlarımız adına: Biz, Sayın Cumhurbaşkanının teklik hayalinin, gerçekten
hayalinin uygulayıcıları olmak zorunda mıyız? Böyle bir zorunluluğumuz mu var? Bu
cevapla “Siz bu teklik hayalinin uygulayıcılarısınız ve parti farkı gözetmeksizin
hepiniz bu zorunluluktasınız.” denilmek isteniyor, bizim bu zorunlulukta olmadığımızı
ifade etmek istiyorum. 
Değerli
milletvekilleri, tabii diyeceksiniz ki soru önergesinin cevabında ne var? İlk bölümde
oldukça dolambaçlı bir yol seçilmiş sorulara yanıt vermemek için ve uzun bir cevap
vermek zorunda hissetmişler ama çok hazin bir durum var, maalesef, bu cevabı bir
hukukçu yazmış. Yani bunu anlamak için aslında hukukçu olmaya gerek yok ama maddelerle
ve mahiyetiyle hukukçunun yazdığı çok açık. 
Birinci
paragrafta, Anayasa’nın 83’üncü maddesi zikrediliyor -aynen yazılıyor- ve sonra
dokunulmazlıkların bir defaya mahsus olarak kaldırıldığı söyleniyor -şu satıra kadar-
sonra Sayın Demirtaş’ın Türkiye Büyük Millet Meclisinde yasama dokunulmazlığının
kaldırılmasına ilişkin 77 dosyasının olduğu ve ilgili makamlara gönderildiği dercediliyor.

Bu
arada, Sayın Meclis Başkanına şuradan hatırlatmak istiyorum: Sayın Demirtaş’ın 77
dosyası yok, 102 dosyası var. Çünkü öyle bir acele ettiler ki, talimatlar yerine
o kadar hızlı ulaştı ki… Bugün izlediğimiz Ankara 35. Asliye Ceza Mahkemesi dava
dosyası bir “tweet” sebebiyle açılmıştı ve bu “tweet”in fezleke tarihi 20 Mayıstı
değerli milletvekilleri, abartmıyorum, 20 Mayıs 2015’te o fezleke gelmiş, o kadar
acele etmişler ki Meclis Başkanının dağarcığında bile “77” diye kalmış, sonradan
bir sürü dosya, işte 30’a yakın dosya da eklenmiş; bunu da biz belirtelim.
Yine,
Adalet Bakanlığının ne zaman tutukladığını yazmış ve -şu paragrafta da- tutukluluğun
yargı erkine ait bir karar olduğunun, buna müdahale edilemeyeceğinin, Anayasa’daki
kuvvetler ayrılığı ve hukukun üstünlüğü prensipleri karşısında bu konuda hiçbir
tasarrufta bulunulamayacağının malumumuz olduğunu, yani Sayın Demirtaş’a cevaben
söylüyor, böyle bir cevap vermiş. Ve dediğim paragraftan sonra son paragraf yani
Sayın Meclis Başkanı gerçekten hoş bir cevap da vermiş -son cümleler arkadaşlar-
“Türkiye Büyük Millet Meclisi Başkanlığı olarak, soru önergenizde -aslında tek yanıt
bu- belirttiğiniz hususlarda yasaların verdiği yetki ve imkânlar dâhilinde elimizden
gelen gayreti ve hassasiyeti göstermekte olduğumuzu ve göstereceğimizi tekrar belirtiriz.”
diyor ama tek yanıt olduğunu aslında cevap olarak önemle ve özenle belirtmek istiyorum.

Vallahi,
uygulamaları görünce… Tek kişilik hücre, avukat denetimi altında görüşüyor, ses
kaydı alınıyor, hastaneye gidemiyor yeterince –dün götürüldü ilk kez- soru önergelerine
sansür uygulanıyor, Meclise konuşma gönderemiyor. Eğer Meclis Başkanlığının hassasiyeti
buysa aman ha hassasiyet göstermesin, her şey bari yasalar çerçevesinde yürüsün,
hiç değilse birkaç kişiyle birlikte kalsın, yazdığı mektuplar normal bir vatandaş
gibi incelensin demek geliyor içimden çünkü bu hassasiyetin tersten gösterildiğini,
çok özel bir hukukla, orada –tırnak içinde- hukuksuzlukla tutulduğunu bu kürsüden
defalarca ifade ettik. Bu söylediklerim sadece Eş Başkanımız Sayın Demirtaş’la ilgili
değil, şu anda cezaevinde tutulan bütün milletvekili arkadaşlarım içindir bu beyanımız.

Yine,
değerli milletvekilleri, biliyorsunuz, dün değil önceki gün Sayın Meclis Başkanı
grup başkan vekillerini acil toplantıya çağırdı. Neymiş? Biz böyle küçücük de olsa,
binde bir, “Acaba tutuklu milletvekilleriyle ilgili bir gelişme mi olacak?” diye
kamuoyunda böyle küçük bir hareket oluştu ama niye biliyor musunuz? Cezaevlerinde
tutulan kendi Parlamentosunun, Başkanı olduğu Parlamento üyelerinin fotoğrafları
kaldırılsın diye toplantıya çağırmış ama kendi üyeleri gözaltına alınırken, tutuklanırken
sessizliğini büyük bir kararlılıkla devam ettiren bir Meclis Başkanıyla maalesef
yürüyoruz. 
Şimdi,
gerçekten, verdiği cevaba istinaden biz de soruyoruz Sayın Meclis Başkanına: Hiç
merak etmiyor musunuz? Bu Başkanlığını yaptığınız kurumun üyelerinin şu anda cezaevinde
tutulduğu koşulları niye merak etmiyorsunuz? Niye ziyarete gitmiyorsunuz? Şunu da
söylemek isterim: Siz, bir apartman yöneticisi olsanız, Meclis Başkanı olmasanız,
bir komşunuzun başına bir şey gelse gerçekten “geçmiş olsun” demeye gitmez misiniz?
Gidersiniz. Hadi onu da bıraktık, komşunuza “geçmiş olsun” demeye gitmediniz, peki
ailesini, eşini, babasını, annesini arayıp bir “geçmiş olsun” deme zahmetinde bulunmaz
mısınız? Sayın Meclis Başkanına soruyorum bunu. Bunun Anadolu’nun örf ve âdetlerinde
yeri var mı bizim geleneklerimizde? Hiçbir yeri yok. Ve yerinde incelemeyi düşünmüyor
belli ki. Burada yani cidden Sayın Meclis Başkanının… Daha önceki Meclis Başkanlarımız
en azından sözlü olarak bu durumun Türkiye’ye, Türkiye Büyük Millet Meclisine yakışmadığını
söylüyorlardı, bunu aşmaya çalıştıklarını söylüyorlardı. Yapamasalar bile bu konuda
bir gayret vardı ama şu anda bu cevapla gerçekten Türkiye Büyük Millet Meclisinin
itibarı bir kez daha zedelenmiştir. Ve hepimiz milletvekilleri olarak bu tabloya
itiraz etmezsek hiç kimse bundan azade değil. Hangi sırada olursa olsun bütün milletvekilleri
bu uygulamalara maruz kalabilir ama biz hepsinin hak ihlallerini takip edeceğimize
söz veriyoruz.
Teşekkür
ediyorum. (HDP sıralarından alkışlar)
BAŞKAN
– Teşekkür ediyorum Sayın Danış Beştaş.
Özellikle
soru önergesiyle ilgili şu konuyu ben de ifade edeyim, biliyorum, bilgim de var
benim verilen cevaptan, ki benim imzamla verildi. 
MERAL
DANIŞ BEŞTAŞ (Adana) – Biliyorum, biliyorum. Pardon Sayın Başkan, benim muhatabım
Meclis Başkanı.
BAŞKAN
– Aynen. 
İç
Tüzük’ün 96’ncı ve 97’nci maddelerinde hangi soruların sorulabileceği çok açık bir
şekilde yazılmış yani kişisel görüş ileri sürülmemesi gerekiyor. Yine, istişare
mahiyetindeki soruların olmaması gerekiyor. Bunu İç Tüzük belirlemiş. Bir de fezleke
sayısıyla ilgili bir ifade kullandınız. 
MEHMET
EMİN ADIYAMAN (Iğdır) – Siz öyle yorumlarsanız Sayın Başkan, yanlış yorumluyorsunuz.

BAŞKAN
- İç Tüzük yazıyor Sayın Adıyaman, açın, bakın, 96 ve 97’nci maddeler. 
Fezleke
sayısı 77 olarak, Mecliste bulunan fezleke sayısı o. Tabii, Meclisin dışında bulunan,
Adalet Bakanlığında veya başka yargı kuruluşlarında bulunan fezleke sayısından bizim
bilgimiz yoktu o an itibarıyla. Dolayısıyla, Meclise sevk edilen hem Karma Komisyonda,
Meclis Başkanlığında olan fezleke sayısı ne kadarsa onu olduğu gibi… 77 tane fezleke
vardı, o fezleke sayısını o şekilde ifade ettik. 
Teşekkür
ediyorum. 
MERAL
DANIŞ BEŞTAŞ (Adana) – Sayın Başkan, sizin beyanınıza bir yanıt vermek durumundayım.
Ben cevabımda şunu dedim: 77 değil, 102 fezleke var ve bu da sizin cevabınızı… 
BAŞKAN
– Tamam, aynen. Biz 77 bildirmiştik çünkü Meclis Başkanlığındaki toplam fezleke
sayısı 77’ydi. 
MERAL
DANIŞ BEŞTAŞ (Adana) – İsterseniz karşılıklı olmasın diye... 
Benim
söylemek istediğim tam olarak şu: Şu anda, Meclis Başkanlığınız, kırk beş gündür
cezaevinde olan milletvekillerinin ve 20 Mayıstan beri savcılıklarda soruşturma
konusu olan fezlekelerin sayısını bilmiyor. 
AHMET
YILDIRIM (Muş) – Sizden 102 tane çıkmış. 
MERAL
DANIŞ BEŞTAŞ (Adana) – Ben, sizde 102 tane fezleke yok, bunu demeye çalışıyorum.

BAŞKAN
– İşte, biz de o yüzden 77 olarak bildirdik, doğru. 
MERAL
DANIŞ BEŞTAŞ (Adana) – Öyle bir acele edilmiş ki hemen, hızla, 20 Mayıs tarihli
yüzlerce fezleke tanzim edilip savcılıklara gönderilmiş. 
BAŞKAN
– Şimdi, dokunulmazlıklar kalktıktan itibaren, ilgili fezlekeler ilgili yargı birimlerine,
bu sadece sizlerle ilgili değil, tüm milletvekilleriyle ilgili fezlekeler yetkili
yargı mercilerine bildirilmiştir. 
MERAL
DANIŞ BEŞTAŞ (Adana) – Ayrıca, burada hiçbir kişisel soru olmadığını da…
FİLİZ
KERESTECİOĞLU (İstanbul) – Kişisel bir soru yok orada. 
MERAL
DANIŞ BEŞTAŞ (Adana) – Hiçbir kişisel soru yok, hepsi tutuklu milletvekillerinin
cezaevindeki durumuyla ilgili sorulardır. 
BAŞKAN
– Teşekkür ediyorum. 
Şimdi,
gruplar adına üçüncü söz Cumhuriyet Halk Partisi Grubu adına İstanbul Milletvekili
Zeynel Emre’ye aittir. 
Buyurun
Sayın Emre. (CHP sıralarından alkışlar)
CHP
GRUBU ADINA ZEYNEL EMRE (İstanbul) – Sayın Başkan, değerli milletvekilleri; hepinizi
saygıyla selamlıyorum. 
Esasında,
anlaşılan, bu sene de, tıpkı geçtiğimiz senelerdeki yerleşmiş uygulama gibi, muhalefet
ne söylerse söylesin, tutanağa geçirmekten, belki de bir anlamda tarihe not düşmekten
başka bir anlam ifade etmeyecek. Bu bütçe burada yine her zamanki gibi oylanıp geçecek.

Dikkat
edilirse, kamuoyunun da bütçeye ilgisi sınırlı çünkü kamuoyunun önceliği olan konu,
vatandaşımızın önceliği terör sorunu, vatandaşımızın önceliği yaşam hakkı, vatandaşımızın
önceliği, kısaca, Türkiye ve Türkiye’nin güvenliği. 
Türkiye
olarak zor günlerden geçiyoruz. En son Beşiktaş’ta meydana gelen terör saldırısının
acısı hâlâ içimizde. Özellikle de son bir yıl içerisinde, Türkiye, başta PKK olmak
üzere, terör örgütlerinin yoğun saldırısı altında ve ülkemize verdiği zarar da çok
büyük. 
Değerli
milletvekilleri, ülkelerin tarihlerinde bazı çok önemli dönüm noktaları olur. O
özel dönemlerde parlamentoların işlevi her zamankinden daha fazladır çünkü verdiği
kararlarla tüm milletin nesiller boyu kaderini belirler. Meclisimizin bu konudaki
sicili de esasında çok parlaktır. Kurtuluş Savaşı’mız bizzat bu Meclis tarafından
yönetilmiştir. Meclisimiz, en zor zamanlarda göstermiş olduğu cesaret, kararlılık
ve öngörüyle, tam “bitti” denilen noktada bağımsız ve güçlü bir devlet kurmayı başarmıştır.
Yakın tarihte, 1 Mart 2003’te, emperyalist bir tezgâhın aracı olmayı kabullenmemiş,
kendisine büyük bir baskıyla dayatılan tezkereyi reddetmiştir; ülkemiz sonu belirsiz
bir maceradan korunmuştur. En son 15 Temmuzda tüm partilerin ortak bildirisiyle,
darbecilerin siyasi kutuplaşmadan müttefik devşirme hayallerini suya düşürmüş ve
öfkelerin hedefi olmuş, savaş uçaklarıyla bombalanmıştır.
Şimdi,
Meclisimiz yeni bir sınavla karşı karşıya, yine bir dayatma söz konusu. Bölgesel
savaşlar, terör, ağırlaşan ekonomik koşullar, yargının ve eğitimin içler acısı hâli,
siyasi kutuplaşmanın artık toplumsal barışı tehdit etmesi gibi çok ağır sorunlar
için çözüm bulmamız gerekirken bugün başkanlık sistemi hedefiyle önerilen Anayasa
değişikliği teklifini tartışıyoruz, sorunlarımıza çok daha ağır ve devletimiz açısından
belki de hayati tehlikede başka bir sorun eklemeye çalışıyoruz.
Şimdi
sayın milletvekillerinden bir ricam var: Bu kasvetli, sıcak siyasi atmosferden bir
an olsun kendimizi kurtarıp tüm siyasi kimliklerimizden, ön yargılarımızdan soyutlanıp
âdeta bir kuş misali yükseldiğimizi varsayalım ve en yüksekten dünyamıza bakalım,
hangi ülkelerde huzur ve refah var, hangi halklar mutlu, kimler daha özgür? Bu konuda
dürüst olmalıyız. Liderlerimizi, ideolojilerimizi, partilerimizi, hayallerimizi
sevebiliriz, onların peşinden gitmeyi tutkuyla da isteyebiliriz ama dürüst olmak
zorundayız; bu, bizim millete borcumuz. Milletvekilleri olarak birincil sorumluluğumuz
bizi buraya gönderen halkımıza karşıdır. Onların huzuru ve refahı en öncelikli görevimizdir.
İşte, bu samimiyetle meseleye baktığımızda hep aynı resmi görürüz. Eğer bir ülkede
kuvvetler ayrılığı varsa, siyasal ve bürokratik güç etkin denetim ve denge mekanizmalarıyla
sınırlandırılmışsa, “hesap verilebilirlik” ve “şeffaflık” devlet organizasyonunun
temel unsurları ise, tarafsız, bağımsız ve etkin bir yargı mekanizması tesis edilmişse,
rasyonel bir ekonomi yönetimi ve özerk kurumlar varsa, bilimsel bilgiyi esas alan
bir eğitim sistemi varsa, düşünce, ifade ve medya hürriyeti söz konusu ise o ülkede
huzur da, refah da oluyor; bu şaşmaz bir denklem arkadaşlar. Bunlar olmayınca yoksulluk,
şiddet, bağnazlık, yolsuzluk ve her türlü melanet için uygun bir ortam oluşuyor.
Önerdiğiniz Anayasa değişikliği bu “şaşmaz” dediğimiz denkleme uymuyor. 
Sizin
“cumhurbaşkanlığı” diyerek kısmen perdelemeye çalıştığınız başkanlık sisteminin
dünyada başarılı olduğu tek ülke var: Amerika Birleşik Devletleri. Amerika Birleşik
Devletleri’nde, federal hükûmet ve onun başkanı, yerel hükûmetlerle, iki parçalı
Parlamentoyla, bağımsız ve yetkili bir yargıyla sınırlandırılıp denetim altına alınmış
durumda. Sizin önerdiğiniz sistemde denge ve denetim çok zayıf. Tüm güç başkanda
toplanmış, parlamento seçimi ile başkanlık seçimi aynı anda yapılarak yürütme ve
yasamanın aynı siyasi irade tarafından belirlenmesi hedeflenmiş. 
Meclisi
fesih yetkisi tarafsız bir cumhurbaşkanına çok özel koşullar altında verilmiş bir
hakken partili başkana böyle bir hak verilmesi bizim siyasal sistemimize uygun değildir.
Önerdiğiniz sistemde sadece yasama değil, yargı da yürütmeye bağlanacak. Kendisine
çok önemli görevler tevdi edilen cumhurbaşkanı yardımcılarının seçimi ve kriterleri
tamamen başkanın keyfiyetine bırakılmış. Başkana verilen “kararname çıkarma” yetkisi
de yasamanın egemenlik alanını ihlal eder nitelikte. 
Detaylarına
uzun uzadıya girmek istemiyorum ama samimiyetle söylüyorum: Teklifin dökülmeyen,
aksamayan hiçbir yanı yok. Eğer birileri istikrar adına bu sistemi öneriyorsa inanın
vahim bir hata yapılıyor. İstikrar, olumlu anlamıyla, kamu ve hukuk düzenindeki
devamlılıktır. Eğer istikrar, karar alma mekanizmalarının bir kişiye emanet edilmesi
olsaydı bugün en istikrarlı devletlerin krallıklar ve diktatörlükler olması gerekirdi.
(CHP sıralarından alkışlar) O tarz bir rejimi bu çatı altında hiç kimsenin arzulamadığını
düşünmek isterim. Karar alma mekanizmasının hızlı olmasından daha önemli olan bir
şey, o mekanizmanın doğru çalışması, isabetli kararlar üretebilmesidir. Güçlerin
dengeli dağıtıldığı açık bir toplumda kararlar uzlaşma, istişare, demokratik katılım
ve etkin bir denetim altında alınır. Şayet zaten böyle alınırsa kimse de kandırılmaz,
kimse de kimseyi kandıramaz. Bu otoriter istikrar arayışına en büyük gerekçe olarak
geçmişteki bazı başarısız koalisyon hükûmetleri gösteriliyor. Hâlbuki, koalisyon
hükûmetlerinin ülkemiz için çok faydalı işlere imza attığı da olmuştur. Almanya
on yıllardır koalisyon hükûmetleri tarafından yönetilir, tabii kimse kötü yönetildiğini
iddia edemez. Biz on dört yıldır tek parti yönetimi tarafından, iktidarı tarafından
yönetiliyoruz, herhâlde yine kimse iyi yönetildiğimizi iddia edemez. Vahim durumumuz
ortadadır. Ayrıca, koalisyon hükûmetleri toplumda uzlaşma kültürünü geliştirdiği,
siyasi kutuplaşmayı törpülediği oranda iç barışı da desteklemektedir. Demek ki sorun
sistem sorunu değil. Bugün yapılması gereken, parlamenter sistem deneyimimizi çöpe
atmak değil, aksayan yanlarını güçlendirmek, tarafsız Cumhurbaşkanı ve güçlü Başbakana
dayalı yürütme sistemini tekrar tesis etmektir. Çocuklarımızın ve vatanımızın geleceği
milletvekillerimizin göstereceği sağduyuya emanettir. 
Değerli
milletvekilleri, bakın, bu başkanlık tartışması Türkiye'de belli aralıklarla hep
yapıldı ancak son dönemde fiilî durumdan bahsedilerek, bir fiilî durum oluştuğu
iddia edilerek bu değişikliğin elzem olduğu belirtildi. Şimdi, fiilî durumdan kastımız
şu: Fiilî durum Anayasa’nın bazı maddelerinin uygulama yoluyla uygulanmaması ya
da o maddelere uyulmaması. Şimdi, buradan şu sorunun cevabını sizlerden almak isterim:
Anayasa’nın 175’inci maddesi Anayasa oylamalarının nasıl yapılacağını karar altına
almış. Yani sizin değişiklik teklifinizde 175’inci madde olmadığına göre sizin açınızdan
fiilî durum oluşturup da sizin rahatsız oluğunuz bir madde değil. Dolayısıyla, bahsettiğiniz
şekilde Anayasa değişikliği olursa bir daha fiilî durum oluşmayacağını kabul etmemiz
lazım sizin mantığınızla. Öyleyse burada çok kısa bir zaman sonra yapılacak Anayasa
değişikliği oylamasını 175’inci maddede yer aldığı gibi gizli oylamaya saygı göstererek
mi yapacaksınız yoksa bundan önceki Anayasa değişikliklerinde yaptığınız gibi orada
da bir fiilî durum yaratacak mısınız? (CHP sıralarından alkışlar) Şayet siz bugün
buna da uymayacaksanız tüm Türkiye bilmelidir ki bundan sonra yapacağınız hiçbir
Anayasa değişikliğinin de bir anlamı yoktur, nasıl olsa onlara da uymayacaksınız
diyorum. 
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ediyorum.
Şahıslar
adına ilk söz Bursa Milletvekili Osman Mesten’e aittir.
Buyurun
Sayın Mesten. (AK PARTİ sıralarından alkışlar)
Süreniz
beş dakikadır.
OSMAN
MESTEN (Bursa) – Sayın Başkan, değerli milletvekilleri; 2017 Yılı Merkezi Yönetim
Bütçe Kanunu Tasarısı’nın 14’üncü maddesi üzerinde şahsım adına söz almış bulunmaktayım.
Konuşmama geçmeden önce millî irademizin tecelligâhı Gazi Meclisimizi saygıyla selamlarım.
İnsanlığımızdan
utandığımız zamanları yaşıyoruz. Bir taraftan yeniden büyük Türkiye’nin önünü kesmek
için yapılan hain darbe girişimi ve patlatılan bombalar sebebiyle verdiğimiz şehitler,
yetim kalan masum çocuklar içimizi yakıyor. Diğer taraftan Halep’te, Arakan’da ve
Afrika’da sivillere yönelik katliamlar, diri diri yakılan insanlar, işkence gören
bebek çığlıkları kalbimizi titretiyor. 
Evet,
Halep düştü, insanlığa talep düşünce Halep düştü. Suriye’yi intikam sahası olarak
gören vahşi mezhepçi anlayışın yüzündeki maske ve başındaki sarık da düştü. Hain,
gaddar, zalim, soykırımcı yüzlerini bütün dünya görmüş oldu. Bir halkın zulme karşı
meşru direnişini, arkasına aldığı büyük güçlerle birlikte bütün gaddarlığıyla bastırmaya
çalışıyorlar. Türkiye’nin ara buluculuğunda ilan edilen ateşkesi bile ihlal edip
bir tek çocuk kalmamacasına soykırıma devam etmek istiyorlar. Yardım konvoyları
vuruluyor. Birleşmiş Milletler, Avrupa Birliği ve ABD Srebrenitsa’da, Gazze’de soykırıma
göz yumduğu gibi burada da maalesef göz yumuyor. Batı’nın çifte standartlı insan
hakları anlayışını bir kez daha görüyoruz. Batı sadece göz yummuyor, bir taraftan
da PYD ve DEAŞ gibi terör öğütlerini silahlandırıp eğiterek Orta Doğu’daki yangını
körüklemeye devam ediyor. İslam dünyasının bir türlü birleşememesi, Türkiye'den
başka cesaretli bir sesin çıkmaması da Batılıların işlerini kolaylaştırıyor. Dua
ve insani yardım dışında hiçbir şey yapamamanın hüznü içimizi kavuruyor. Kalbimize
en çok dokunan da Halep’teki katliamı “zafer” diye nitelendiren içimizdeki birtakım
nasipsizler. Bombaların parçaladığı insan bedenlerini, hele ki masum çocuk bedenlerini
gördükten sonra dahi zafer narası atabilenler için yapabilecek bir şeyimiz yok.
Yeryüzünde kalbinden merhamet duygusu alınmış bir insandan daha canavar hiçbir varlık
yoktur. Ancak şunu Meclis kürsüsünden haykırmak istiyorum: Aynı canavar ruhun ülkemizi
esir almasına asla müsaade etmeyeceğiz. Ülkemizi de Suriye ve Irak’a benzetmeye
çalışan Haçlı güruhu ve onların iş birlikçisi yerli uzantılarını milletimiz gayet
iyi tanımıştır. PKK, FETÖ, DAEŞ, DHKP-C adı her ne melanet olursa olsun ışığı yakınca
açıkta yakalanan hamam böcekleri gibi hepsi suçüstü yakalanmıştır. (AK PARTİ sıralarından
alkışlar) Hepsinin aynı elden oynatılan birer kukla olduğu ayan beyan ortadadır.
Sayın
Başkan, değerli milletvekilleri; Sayın Cumhurbaşkanımızın ilan ettiği teröre karşı
millî seferberlik ilanı milletimize yeniden bir millî kurtuluş ruhu vermiştir. Hem
ülkemiz hem bölgemiz için oynanan kanlı oyunları nasıl Çanakkale’de, Kurtuluş Savaşı’nda
millî seferberlikle bozduysak bugün de bozacağız. 15 Temmuz seferberlik ruhu bunun
en canlı örneğidir. Gün birlik günüdür. Siyasi görüş farklılıklarımızı bir kenara
koyup milletimizin ve devletimizin beka sorunu karşısında büyük bir sorumluluk duygusuyla
hareket etme günüdür. Din, ideoloji, etnisite ve mezhep farklılıklarımız ayrışmamıza
vesile olmamalı. Bu ayrım üzerinden provokasyon yapmaya çalışan karanlık çevrelere
prim vermemeliyiz. Gezi kalkışmasından bu yana ülkemizde hep bu farklılıklarımızdan
bir iç savaş çıkarmak isteyen mihrakların oyunları nasıl birlik ruhuyla bozulduysa
yine bozulmalı. Sağduyu ve feraset, bizim milletimizin temel özelliğidir. 
Sayın
Başkan, değerli milletvekilleri; bizim bu ülkeden başka gidecek bir toprağımız yok.
Bizi bu topraklarda huzurla yaşatmak istemeyen zihniyete ve yerli uzantılarına karşı
seferberlik ruhuyla mücadele etmezsek ülkemizi Suriye ve Irak’a çevirme planlarını
engelleyemeyiz, yeni Sevr planlarını da engelleyemeyiz. Nasıl Millî Kurtuluş Savaşı’nda
Türkiye Büyük Millet Meclisi öncü olduysa yeni millî seferberlikte de bu Gazi Meclisin
şerefli üyeleri olarak öncü ve örnek olmak zorunda olduğumuzu düşünüyorum. 
Ülkemizin
güçlenip müreffeh bir Türkiye olmasına, bölgesinde huzur ve denge unsuru olan bir
Türkiye olmasına vesile olması için 2017 yılı bütçemizin hayırlı olmasını diler,
yüce Meclisi saygıyla selamlarım. (AK PARTİ sıralarından alkışlar)
BAŞKAN
– Teşekkür ediyorum.
Şahısları
adına ikinci ve son konuşmacı Muş Milletvekili Ahmet Yıldırım.
Buyurun
Sayın Yıldırım. (HDP sıralarından alkışlar)
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; şimdi, az önce Sayın Başkan ile parti grubumuz
adına konuşan Sayın Danış Beştaş arasında, özellikle eş genel başkanımızın bir soru
önergesi üzerine, hukuk çerçevesi dışına çıkmış bir sürece dair bir tartışma yürüdü.
Ben buraya çıkacağımı düşünürken bu konu yoktu ama şunu ifade edeyim Sayın Başkan:
Bakın, yine, sizin mensubu olduğunuz partinin iktidarı döneminde, 2011 seçimlerinde
3 muhalefet partisinin 8 tutuklu vekiliyle ilgili yürümüş bir süreci siz benden
çok daha iyi bilirsiniz ve onlar, milletvekili olmadan önce açılmış bir dava dosyası
kapsamında tutuklu idiler. Partiniz, siyasi iktidar, bakın, milletvekili olmadan
önce açılmış bir dava dosyası ve o dosyalar kapsamında gerçekleşmiş tutuklulukların
ortadan kaldırılması için büyük çaba sarf etti. Yani, biri vekil olduktan sonra
önceki tutuklanma gerekçelerini ortadan kaldıracak bir çabanın sahibi olan bir iktidar
partisi, vekil iken vekillikten kaynaklı çalışmalardan ötürü açılmış fezlekelerle
alakalı olarak tutuklanmaları yargı bağımsızlığına havale ediyor ve öylece kalıyor.
Buna dair acaba bir cevabınız var mı Sayın Başkan? Bir hukukçusunuz. Şimdi, düşünün:
Vekil olmadan önce, belki de vekilliği etkilemeyen bir tutukluluk hâlini ortadan
kaldıran bir anlayış; vekilken, şu kürsüdeyken yapılmış konuşmalar fezleke konusu
olmuş, verilmiş soru önergeleri fezleke konusu olmuş, vekil olduğu için alanlarda
yaptığı konuşmalar fezleke ve tutuklama gerekçesi olmuş ama bu tutuklulukların ortadan
kaldırılmasına dair taleplerimize, bu yasamanın üzerine halel düşüren uygulamalara
“yargı bağımsızlığı” deyip geçeceksiniz. Geriye dönük inceliyorum; özellikle o tutukluluklarla
ilgili başta dönemin Meclis Başkanı Sayın Cemil Çiçek’in çabaları ve sizin söylemleriniz
var orta yerde, “Hiç kimsenin yasama faaliyeti kesintiye uğramamalıdır.” demişsiniz
ve iktidar olarak bunun için ciddi bir çaba sahibi olmuşsunuz ama vekilken vekil
olmaktan, siyasetçi olmaktan kaynaklı iş ve işlemlerin, söylemlerin, eylemlerin
tutuklanma gerekçesi yapılmasını ise yargı bağımsızlığı olarak ifadelendirmeniz
çok gerçekçi değildir. 
Bir
diğer husus, ekonomiye dair bir iki hususu ifade edeceğim. Maliye Bakanımız burada
değil ama mevcut siyasi iktidar döneminde 4 defa vergi affı çıktı ve Maliye Bakanı,
son iki haftadır, vergi aflarıyla ilgili bunun ne kadar iyi bir düzenleme olduğunu
ve sonuç alıcı olduğunu ifade ediyor. Ben de direkt Maliye Bakanlığı verileri üzerinden
bir rakamı sizinle paylaşayım değerli milletvekilleri. Siyasi iktidar döneminde
4 defa vergi affı çıkmış, 4 defa. Bu vergi aflarından faydalanmak için başvuru oranı
4’ünde ortalama yüzde 78. Peki, tahsilat kaç? Yüzde 13. Yani, bir vergi affının
çıkması insanların geriye dönük… Yüzde 78’lik başvuru neyi ifade ediyor? Kendi borçlarını
kapatma istencini, iradesini ortaya koyuyor. Peki, bunun tahsilatının yüzde 13 gibi
cüzi bir noktada kalması neyi ifade ediyor? O da insanların ne alım gücünün ne borç
ödeme gücünün ortada kalmadığını gösteriyor. İnsanlar hiç kimseye, devlete de, kimseye
de, şahsa da, gerçek ve tüzel kişilere de borçlanmak istemiyorlar; var olan borçlarını
gidermek istiyorlar, bunun için bir irade ortaya koyuyorlar ama böyle bir güçleri
yok işte. İnsanları bu hâle düşürmüşüz. Önce borçlandıran, sonra o borçları ödeyemeyen
bir toplum gerçekliği ve ülke gerçekliğiyle karşı karşıyayız.
Yine,
keşke, Maliye Bakanımız burada olsaydı; bürokratları var, aktarırlar. Bakın, bütün
Meclisin huzurunda nasıl izah edileceğini ve cevabının ne olacağını benim de çok
merak ettiğim bir hususu dikkatinize sunayım. 
5 Ekim
2016, bu yılın ekim ayının 5’i, iki ay önce -iki ay on gün işte- Maliye Bakanlığı
buradan bir düzenlemeyle yasa geçiriyor. Elektrikli otomobillerde ÖTV oranını yüzde
90’dan yüzde 45’e düşürüyor -çok iyi- elektrikli otomobil alımını teşvik etmek için.
Peki, bundan sadece bir buçuk ay sonra aynı ÖTV oranı elektrikli otomobiller için
yüzde 45’ten tekrar yüzde 60’a çıkıyor. Ya bir buçuk ayda ne değişti? Böyle plansız,
böyle programsız, bir buçuk ayda böyle temel bir değişikliği yapabilecek hükûmet
ve iktidar gerçekliği olabilir mi? Bunu da bütün Genel Kurulun ve bizi izleyenlerin,
dinleyenlerin dikkatine sunmak istiyorum.
Teşekkür
ederim. (HDP sıralarından alkışlar) 
BAŞKAN
– Teşekkür ediyorum Sayın Yıldırım.
Şimdi
soru-cevap işlemini gerçekleştireceğiz.
Sisteme
giren sayın milletvekillerine sırayla söz vereceğim.
Sayın
Ahrazoğlu, buyurun.
MEHMET
NECMETTİN AHRAZOĞLU (Hatay) – Teşekkür ediyorum Sayın Başkan.
Sayın
Bakan, şoför esnafının 4925 sayılı Karayolu Taşıma Kanunu kapsamında alınması gereken
zorunlu yetki belgelerini federasyon veya bağlı meslek odalarından alması konusunda
bir çalışma yapmayı düşünüyor musunuz?
İki:
Haksız rekabeti önlemek için C2 yetki belgesi sahiplerinin yalnız uluslararası eşya
taşımacılığı yapması konusunda bir çalışmanız var mıdır?
Üç:
Yurt içi eşya taşımacılığında ton çarpı kilometre esasına göre taban fiyat belirlemesi
yapmayı düşünüyor musunuz? 
Teşekkür
ederim.
BAŞKAN
– Sayın Öz…
BÜLENT
ÖZ (Çanakkale) – Sayın Bakan, TÜİK’in eylül ayı iş gücü istatistiklerine göre, Türkiye
genelinde 15 ve yukarı yaştakilerde işsiz sayısı 2016 yılı Eylül döneminde geçen
yılın aynı dönemine göre 420 bin kişi artarak 3 milyon 523 bin kişiye ulaşmış. İşsizlik
oranı ise 1 puanlık artışla yüzde 11,3 seviyesinde gerçekleşmiş. Aynı dönemde tarım
dışı işsizlik oranı 1,3 puanlık artışla yüzde 13,7 olarak tahmin edilmiş. 2017 yılında
istihdamı artırmak, işsizliğe çare üretmek adına ne yapacaksınız? İşsizliği, topluma
koalisyonları bitirecek, istikrarın, siyasi ve ekonomik krizlerden kurtuluşun sihirli
formülü olarak dayattığınız başkanlık sistemiyle mi çözeceksiniz? On dört yıldır
tek başına Hükûmetsiniz, sorunu çözmek istediniz de Cumhurbaşkanı mı engel oldu
ya da o çözmek istedi de grubunuz mu engel oldu? Bu konuda sizden samimi olarak
cevap istiyoruz.
Teşekkür
ederim.
BAŞKAN
– Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan.
Sayın
Maliye Bakanına sormak istiyorum: 2014 yılı sonunda Yükseköğretim Personel Kanunu’nda
değişiklik yapılarak öğretim elemanlarının maaşlarında iyileştirme yapılmıştı. Bu
düzenlemeyle, öğretim elemanlarının özlük hakları iyileştirilirken idari personel
bu kapsamın dışında tutulmuştu. İdari personele yükseköğretim tazminatı ödenmemesiyle
aradaki fark iyice açılmıştır. İdari personel için de yükseköğretim tazminatı ödemesi
yapılması talebi konusunda ne düşünüyorsunuz? 
Teşekkür
ederim.
BAŞKAN
– Sayın Tanal…
MAHMUT
TANAL (İstanbul) – Teşekkür ediyorum Sayın Başkan.
Sayın
Bakanım, biraz önce Düzce ili Hecinler köyüyle ilgili soru sorduğumda “Benim alanım
değil." dediniz, öyle kapattınız. Siz yokken Maliye Bakanına bu sefer sizin
alanınızla ilgili sordum, dedim ki: Düzce ilinde yeni bir hastane yapıldı ancak
burada eksiklikler bitmiyor. Yeni hastanede ameliyatlar yapılmıyor, yatak tedavisi
olacak olan hastalar burada yatırılamıyor, sadece poliklinik hizmeti veriliyor.
Yeni hastanede acil hastane hizmeti verilmiyor ve hastanede aynı zamanda otopark
sorunu var. Daha önce depremde zarar görmüş olan yer onarılarak ancak orada ameliyatlar
yapılıyor. Hastanenin kantini kime kiraya verilmiş? Bu konularla ilgili soru sorduğumda
bu sefer o “Benim alanım değildir." dedi. Bu kimin alanı Allah rızası için?
Yani bu Düzce’yle ilgili sorular sorduğum zaman her iki bakanlık topu taca atıyor.
Şimdi, tam siz buradayken bu sizin alanınıza giriyor mu?
Teşekkür
ederim.
BAŞKAN
– Düzce milletvekili olmadığınız için aslında Düzce de sizin alanınıza girmiyor
ama “Türkiye milletvekili” sıfatıyla bütün iller hepimizin alanına girer.
MAHMUT
TANAL (İstanbul) – Sayın Başkan, Anayasa’nın 80’inci maddesi, milletvekili seçildiği
bölgenin, ilin değil, tüm Türkiye’nin milletvekilidir diyor. 
BAŞKAN
– Türkiye milletvekili.
Sayın
Ağbaba, buyurun.
VELİ
AĞBABA (Malatya) – Sayın Bakan, 15 Temmuz darbe girişimi sonrasında Fetullah’a ait
yurt ve okullara devlet tarafından el konuldu. Gençlik ve Spor Bakanlığı 800 yurda
el konulduğunu söylerken bunun birçoğunun cemaate yakın vakıflara devredildiği söylenmektedir.
Hâlâ 10 binlerce öğrenci yurt bulamazken bu yurtların YURTKUR’a değil de malum vakıflara
devredilmesi, Hükûmetin 15 Temmuz darbe girişiminden hâlâ ders çıkaramadığını göstermektedir.
İktidar, yurdu olmayan öğrencileri bu cemaatlere yönlendirmekte. Devletin en temel
görevi bu öğrencilere devletin yurtlarında yer bulmak değil mi? Hâlâ, Fetullah’dan
vazgeçip diğer cemaatleri büyütme hangi mantıktır, bilemiyoruz. Hakikaten, devlet,
bir cemaati devletten çıkarırken diğer cemaatleri güçlendirmekte. Bunu da kabul
etmek mümkün değildir diye düşünüyorum.
BAŞKAN
– Sayın Tarhan, son olarak.
TAHSİN
TARHAN (Kocaeli) – Çok teşekkür ederim Sayın Başkan. 
Sayın
Başkan, bütçe yapıyoruz, Maliye Bakanına sorular soracağız, Maliye Bakanı yok. Sağlık
Bakanı burada, Sağlık Bakanına bir soru sorayım.
Sayın
Bakan, Gebze’de inşaatı devam eden Fatih Devlet Hastanesi hâlâ bitmedi. Gebze, Darıca,
Çayırova gündüz nüfusumuz 1 milyon. 1 milyon nüfusu olan yerde yoğun bakım ünitesinde
büyük sıkıntılar yaşıyoruz. Çayırova’da yapılacak hastane sözü verildi. 2017 bütçesinde
Çayırova’da hastane için yatırım, programda var mı?
BAŞKAN
– Teşekkür ediyorum. 
Soruları
cevaplandırmak üzere Sayın Bakana söz veriyorum.
Sağlık
Bakanı Sayın Recep Akdağ, buyurun.
SAĞLIK
BAKANI RECEP AKDAĞ (Erzurum) – Değerli Başkanım çok teşekkür ediyorum. 
Özellikle
istihdam konusunda önemli bir soru soruldu; Türkiye’de istihdamın artırılması için
Hükûmetimizin neler yaptığı ya da neler yapmayı düşündüğü konusu. Bu soruyu çok
önemli bir soru olarak görüyorum çünkü gerçekten genç nüfusun fazla olduğu bir ülkedeyiz
ve istihdamı artırmak da son derece önemli. Birkaç hususa işaret edeyim. 
Uluslararası
İşgücü Kanunu’nu yaptık; biliyorsunuz, Meclisimiz böyle çok önemli bir kanunu gerçekleştirdi.
Kadınların iş gücüne katılımını güçlendirmek için kadınlarımızın lehine birçok düzenlemeler
yaptık; hem iş gücüne doğrudan katılırken talep açısından onlara talebi artıracak
hem de kendi arzları açısından işlerini kolaylaştıracak düzenlemeler yaptık. Çalışan
kadınların doğuma bağlı izin ve haklarını güçlendirdik. Yeni iş kuran gençlere üç
yıl boyunca 75 bin Türk liralık kazanç istisnası getirdik. İlk kez iş bulan her
gencimizin ücretini devlet tarafından karşılıyoruz. Bir esnek çalışma modeli geliştirdik;
uzaktan çalışma kanunen tanımlanmış oldu. Özel istihdam bürolarının faaliyet alanını
genişlettik. Turkuaz Kart’la nitelikli bir insan gücü çekmek istiyoruz. Bu, Türkiye’de
yatırımı ve istihdamı artırabilecek bir husus. Kreşlerin işletilmesinde elde edilen
kazançlar 5 vergilendirme dönemi gelir vergisinden istisna edilerek iş gücü piyasalarının
etkinleştirilmesine katkıda bulunmaya çalıştık. Öğretim elemanlarının AR-GE ve tasarım
merkezlerinde çalışabilmesine imkân sağladık. Mesleki ve teknik eğitimin altyapısını
güçlendiriyoruz. Bunlar, iş gücü piyasasının etkinleştirilmesiyle ilgili hususlar.

Tabii,
bir taraftan da teşvik programlarıyla ülkenin belli bölgelerinde, belli şehirlerinde
yatırımı artırmaya çalışıyoruz gerek yabancı sermayeyi çekmek gerekse Türkiye’deki
yatırımı artırmak açısından. Başbakanımızın Diyarbakır’da açıkladığı 23 ildeki Cazibe
Merkezleri Programı bunlardan biri. Benim de milletvekili olduğum, milletvekili
seçildiğim Erzurum ilinin de içinde olduğu 23 ilimizde bu Cazibe Merkezleri Programı’na
çok yakın bir zamanda başlayacağız. Bakanlar Kurulunda ilgili konuyu detaylarıyla
tartıştık, şimdi Bakanlar Kurulu kararı da çıkmış olacak. Ve ben inanıyorum ki bu
23 cazibe merkezindeki yeni yatırımlar ve istihdam, bir taraftan istihdamı iyileştirirken
öbür taraftan da bölgeden göçü büyük ölçüde engelleyecek. 
İdari
personel için yükseköğretim tazminatı verilmediğinden bahisle bir değerli milletvekilimiz
soru sordular. Malumunuz, idari personelin mali hakları açısından 2011 yılında yapılan
düzenlemelerle kurumlar arasında bir eşitlik sağlandı ve iyileştirmeler de yapıldı.
Dolayısıyla yeni düzenlemelerle kurumlar arasında yine farklılaştırmaların yapılması
başka problemler oluşturabilecektir. 
Düzce’yle
ilgili olarak… Geciktiği doğrudur, sayın milletvekilimizin sorusu haklı çünkü orada
müteahhitten kaynaklanan bazı problemler yaşadı TOKİ. Ben, meseleyi bizzat takip
ettim ve Düzce’de bir taşınma işlemi başlandı; eksikliklerin de çoğu tamamlandı,
bir ay içerisinde bütün birimlerin taşınmasını planlıyoruz.
Kantine
sıra gelince… Kantin işleri Türkiye’de artık ihalelerle veriliyor sayın milletvekilim.
Bizim Sağlıkta Dönüşüm’ün birinci döneminde kantinler hastane başhekimleri ve oradaki
maliyedeki defterdarların ortak kararıyla verilebiliyordu, şimdi açık ihalelerle
veriliyor. 
Fatih
Devlet Hastanesinin 2017 yılı içerisinde tamamlanarak hizmete alınmasını planlıyoruz.
Bu arada, çok yakın bir zamanda Millî Savunma Bakanımızla birlikte Kocaeli’nin sağlık
meselelerini masaya yatırdık ve tartıştık. Bu sene Kalkınma Bakanlığımıza Çayırova’da
bir hastane yapılması için de talepte bulunuyoruz.
Çok
teşekkür ediyorum.
Diğer
soruları da yazılı olarak cevaplayacağız.
BAŞKAN
– Teşekkür ediyorum Sayın Bakan.
Maddeyi
oylarınıza sunuyorum: Kabul edenler... Kabul etmeyenler... 14’üncü madde kabul edilmiştir.

Birleşime
beş dakika ara veriyorum.
Kapanma Saati: 18.47
BEŞİNCİ OTURUM
Açılma Saati: 18.54
BAŞKAN: Başkan Vekili Ahmet AYDIN
KÂTİP ÜYELER: Emre KÖPRÜLÜ (Tekirdağ), Ömer SERDAR (Elâzığ)
----0----
BAŞKAN – Sayın milletvekilleri,
Türkiye Büyük Millet Meclisinin 41’inci Birleşiminin Beşinci Oturumunu açıyorum.
2017 Yılı Merkezi
Yönetim Bütçe Kanunu Tasarısı’nın görüşmelerine devam ediyoruz. 
Komisyon
ve Hükûmet yerinde.
Şimdi
15’inci maddeyi okutuyorum: 
Yürütme
MADDE 15- (1) Bu
Kanunun;
a) Türkiye Büyük Millet Meclisi ile ilgili hükümlerini Türkiye Büyük Millet
Meclisi Başkanı,
b) Cumhurbaşkanlığı ile ilgili hükümlerini Cumhurbaşkanlığı Genel Sekreteri,
c) Sayıştay Başkanlığı ile ilgili hükümlerini Sayıştay Başkanı,
ç) Genel bütçe kapsamındaki kamu idareleri ile ilgili hükümlerini ilgili
bakanlar ve Maliye Bakanı,
d) Özel bütçeli idarelere ilişkin hükümlerini idarelerin bağlı veya ilgili
olduğu bakanlar ve Maliye Bakanı,
e) Düzenleyici ve denetleyici kurumlara ilişkin hükümlerini kendi kurulları
ve/veya kurum başkanları,
f) Diğer hükümlerini Maliye Bakanı,
yürütür.
BAŞKAN
– Madde üzerinde gruplar adına ilk söz, Milliyetçi Hareket Partisi Grubu adına Denizli
Milletvekili Emin Haluk Ayhan’a aittir.
Buyurun
Sayın Ayhan. (MHP sıralarından alkışlar)
Süreniz
on dakika. 
MHP
GRUBU ADINA EMİN HALUK AYHAN (Denizli) – Teşekkür ediyorum Sayın Başkan.
Sayın
Başkan, sayın milletvekilleri; 2017 yılı merkezî yönetim bütçesinin 15’inci maddesi
üzerine Milliyetçi Hareket Partisinin görüşlerini arz etmek üzere söz aldım. Yüce
heyeti bu vesileyle saygıyla selamlıyorum.
Tabii,
yürürlüğü belirli, geçti. Yürütmeyi kimin yapacağı önemli bir olay, o da bu maddeyle
detaylandırılmış oluyor.
Şimdi,
burada, tabii ki netice itibarıyla son maddesi bütçenin, bir şeyler söylemek lazım
genel anlamıyla. Bu işin, öncelikle, ciddi tutulması lazım. Orta vadeli program,
orta vadeli mali plan, bütçe çağrısı, yatırım genelgesi; hepsinin aynı gün çıktığı
bir altyapısı olan bütçe kanununun çok ciddiye alınır bir tarafı olmaz. Genelgeyi
ta eylül, ekimde çıkarıyorsunuz da biliyoruz ki, yatırımların önceden çıkması lazım,
sonra genelgenin gelmesi lazım ki herkes hazırlık yapıp gelsin. Bunlar bütçenin
basit kuralları. Orta vadeli program, esasen, mayısın sonu, haziranın başında oluyordu.
İlgisiz bir yetki kanun hükmünde kararnameyle çıktı -onun hukuku da tartışılır aslında-
buna rağmen muhalefet yardımcı da oldu; düzenlendi ama vaktinde buraya getirilemiyor.
Şimdi,
şu, 2017 programı; bu, 2017 Yılı Programı Genel Ekonomik Hedefler ve Yatırımlar;
şu da Orta Vadeli Program, Temel Makroekonomik ve Mali Hedefler. Bunların içindeki
rakamlardan birbiriyle tenakuzlu olanlar var. Hadi bundan geçtim. Sayın Bakan dün
millî gelir serisini yenilediniz, evlere şenlik; gelirler bir tarafta, harcamalar
bir tarafta. Burada yazdığınız millî gelire oranlar orada çok farklı bir şekle geliyor.
Tasarruflar yüzde 13,5’tan yüzde 25’lere geliyor. Harcamalarda farklılık, gelirlerde
farklılık… Hiç olmazsa bunun bir zamanlaması olur da açıklamalı ilmihal gibi bir
şey yaparsınız, herkes de bunu okur, anlar, mukayese etme imkânı doğar. Biz bu bütçe
kanunuyla, bu programla ele güne karşı çıkacağız -hadi bizim uyguladığımız neyse
oluyor öyle böyle de- adama diyeceğiz ki: Bizim yatırımımız şu kadar, millî gelire
oranı bu kadar, bunun şunu bu kadar. Bir kere söyleyeceksin ki yabancı yatırımcıya
istikrarın ötesinde bir de güven telkin edeceksin. Böyle bir şeyi görmüş değiliz,
bu son dakika olan bir iş olmaz. Yani bir de tasarruflar millî gelirin yüzde 13,5’undan
yüzde 25’ine ertesi gün nasıl çıkıyor, nasıl oluyor bu hesap? Bunu açıklarsınız,
herkes bilir, herkes görür, herkes o anlamıyla ne yapar, değerlendirir. 
Şimdi,
3 OVP çıkardınız, orta vadeli program, birbirinden arızalı, yakın tarafı yok. Bu
bütçede büyüme 2016’da yüzde 3,2’ye düştü, 2017’de 4,4’e çektiniz, bazı bakanlarınız
sağda solda hâlâ “5” diye konuşuyor. Tahminleriniz yüksek, 4,5’tan 5’e çıktı. 
Şimdi,
aynı gün -biraz önce söyledim- yatırım genelgesi, bütçe çağrısı, orta vadeli program,
orta vadeli mali plan; Allah ne verdiyse... Orta vadeli program ve bütçe programı,
hepsi kadük oldu, bu rakamlar değişti. Yani hesapladığınız ortalama dolar kuru geçti,
şu anda 3,5. 2,90’larda olana baktığınız zaman, 3,18’de yaptığınız hesaba baktığınız
zaman hiçbir hesabın kitabın tutmayacağını, bunun ortaya konulamayacağını gayet
net bir şekilde ifade ediyorum. Neden? Dolar varsayımınız sıkıntılı, bütçe büyüklükleriniz
sıkıntılı, millî gelir büyüklüğü hesaplarındaki değişiklik… Şimdi, bütçede 2017
yılında 47 milyar açığa çıkıyorsunuz, oradaki özelleştirmeyi hariç tuttuğunuzda
açık 60 milyara çıkıyor. “Enflasyon yüzde 6,5’ta kalacak.” diyorsunuz, döviz kurları
bir ayda yüzde 15 artmış. Bu yansımadı mı, yansımıyor mu? Yansımak üzere, yansıdı
zaten. 
Cari
açık tekrar burnunu yukarı doğru çevirdi, gidiyor yukarı doğru. Zaten, cari açığın
azalması sizin gayretinizden falan olan bir şey değildi. Nedendi? Petrol fiyatlarının
azalmasından kaynaklanan bir olaydı büyük ölçüde. Çünkü siz hesabı kitabı da daha
önce yüksekken, petrol dışı cari açık, petrol dâhil cari açık diye yapıyordunuz.
Şimdi onu da yapacak hâli kalmadı işin.
Kamu
maliyesi disiplini kayboluyor. Faiz dışı fazla diyordunuz, en güvendiğiniz, en övündüğünüz
alandı, bu negatife döndü, faiz dışı açığa başladı uzun yıllar sonra. Kurdaki hareketlilik,
uluslararası ekonomik gelişmeler enflasyonu yukarı çekecek, bu gözüküyor. “Enflasyon
burada kalacak.” diyorsunuz ama herkes buna inanmıyor. “Bu bütçe, gerçekten, bu
iki açığı düzeltecek, büyümeyi sağlayacak.” diyordunuz. Şimdi bütçede açık var,
cari açık yükseliyor, büyüme de aşağı doğru geliyor. Adım gibi eminim, söylediğine
Hükûmetteki bakanlar da inanmıyor. Çünkü onlarla da görüşüyoruz biz, burada da görüşüyoruz,
dışarıda da görüşüyoruz, nereye geleceğini biliyor. 
Şimdi,
tasarrufların yurt içi hasılası dünyada yüzde 25, gelişmişlerde 21,30, gelişmekte
olanın diğerinde 31, bizde 13,5’tu. Biraz önce söyledim, Allah razı olsun, evvelki
gün TÜİK bu işi halletti, yüzde 25’e çıktı. Aslında, TÜİK’e bir yetki daha vermek
lazım, dövize onlar karar vermeli. Çünkü, onlar geriye doğru düzeltiyorlar nasıl
olursa ama o imkânları olmuyor baktığınız zaman. 
İmalat
sanayisi tükenmiş durumda, gerçekten sıkıntılı bir hâli var. Yabancı sermaye girişi
50 milyar dolardan 20 milyar dolara gerilemiş. İşsizlik hedefiniz, geldiğinizden
beri biçaresiniz o konuda, hep yüzde 10’ların üzerinde. Tek “digit”e düştüğü nadiren
olsa bile, çift “digit”e çok yakın oldu, şimdi 11,5’a geldi. Kaldı ki, bir de orta
vadeli programda hiç öngörmüyorsunuz, bu konuda bir düzelme, iyileşme öngörmüyorsunuz.
Sokakta 6 milyon işsiz geziyor, OVP’ye göre ben bununla uğraşmayacağım diyorsunuz;
bu oran zaten onu gösteriyor. Turizm baş aşağı gitmiş durumda. Zaten Maliye Bakanı
burada olsa ona -bir siyasi latife olsun- diyecektim: Siz gelirleri torbayla topluyorsunuz.
Hakikaten torba yasa geliyor, anlaşıyorsunuz, öyle topluyor. 
Şimdi,
yakında her yere birer mültezim atarsınız siz. Kadroları verirsiniz, AKP il başkanlarını
da başına atarsınız mültezim, onlar da toplar. Bu iş öyle geliyor, yoksa Vergi Kanunu
diye bir şey niye koyuyoruz biz oraya? Torbadan şu kadar alırız, şu kadar veririz,
bitiyor. 
Adama
diyorsun ki: “Sen gel, şu beyanda bulunan matrahını bu kadar artır, geçmiş yıllara
ait ben seni incelemeyeceğim.” Böyle bir pazarlık olur mu Sayın Bakan? Hakikaten
sıkıntılı vatandaş. Gidiyorsun, gırtlağına çöküyorsun “İlla bana şu kadar fazla
ver.” Bunun anlaşılır bir tarafı yok. 
Bakınız,
üretim daralıyor. İmalat sanayisinin hem yatırımı hem üretimi sıkıntılı. Şimdi,
evvelki gün “Talimatla faiz, seferberlikle kur indiriyorsunuz.” diye söyledik. Devlet
bankalarının faizlerine narh koydunuz, bunları işte, ne yaptınız, yarışmayın birbirinizle
diye. Dolarizasyonu Cumhurbaşkanı gittikten sonra idare edemediniz, herkes dolar
hesabı açtırmaya başladı, hakikaten önemli bir kısmı da oraya gitti. Bir de işin
garibi kayyumlar var, hani bu atanıyor ya. Kayyumlar bu şirketlerin dolar hesaplarını
bozduralım mı, TL'ye çevirelim mi çevirmeyelim mi diye birbirine girdiler, yumruk
yumruğa karakolluk oldular, bilmiyorum duydunuz mu? Bir de bu iş çıktı şimdi. 
Polis
araçları para yok diye köprüden geçemez oldu, onlar da dolarla, yüksek ya, bu da
çıktı ortaya, böyle bir sıkıntı var. Allah hayırlısını versin diyoruz.
Zaten
süre de bitiyor. İnşallah bütçe hayırlı olur, iyi bir şekilde yürürlüğü devam eder,
memlekete de faydalı olur diye düşünüyoruz; hayırlı olmasını diliyoruz. 
Hepinize
saygılar sunuyorum. 
Teşekkür
ederim. (MHP sıralarından alkışlar)
BAŞKAN
– Teşekkür ediyorum.
Gruplar
adına ikinci söz, Halkların Demokratik Partisi Grubu adına Iğdır Milletvekili Mehmet
Emin Adıyaman’ın. 
Buyurun
Sayın Adıyaman (HDP sıralarından alkışlar)
HDP
GRUBU ADINA MEHMET EMİN ADIYAMAN (Iğdır) – Sayın Başkan, değerli milletvekilleri;
2017 Yılı Bütçe Kanunu Tasarısı’nın 15’inci maddesi hakkında Halkların Demokratik
Partisi Grubu adına söz almış bulunmaktayım. Hepinizi saygıyla selamlıyorum.
Değerli
milletvekilleri, ben, dün Sayın Cumhurbaşkanının ifade ettiği ya da ilan ettiği
millî seferberlikle ilgili birkaç hususa öncelikle değinmek istiyorum. Sayın Cumhurbaşkanı
dün muhtarlarla yaptığı toplantıda ülke genelinde millî seferberlik ilan ettiğini
ifade etti ve bu millî seferberliği ilan ederken de birçok örgütü saydıktan sonra,
devamında “tüm diğerleriyle” diye isim zikretmeden, belirsiz birçok, belki siyasi
alanı, grubu kastederek adı, söylemi, yöntemi ne olursa olsun hepsine karşı bir
millî seferberlik ilan ettiğini ifade etti. 
Tabii,
millî seferberlik, daha doğrusu seferberlik ve savaş ilanının hangi koşullarda,
hangi yasal, anayasal veya hukuksal dayanağa dayandığı kanunda açık. Sayın Cumhurbaşkanı
Anayasa’nın 104’üncü maddesine dayanarak bu ilanı ifade ettiğini söylüyor ama Anayasa’nın
104’üncü maddesinde Sayın Cumhurbaşkanına seferberlik ilan etme yetkisini veren
bir hüküm yoktur. Dolayısıyla, hukuken seferberlik ve savaş ilanı kararı hakkında
özel bir kanun söz konusu. Dolayısıyla, bu kararı 2941 sayılı Kanun’a göre Cumhurbaşkanı
değil, Bakanlar Kurulu alır; Resmî Gazete’de ilan edildiği gün de Türkiye Büyük
Millet Meclisine sunulur ve Türkiye Büyük Millet Meclisinin onayı gerekiyor. Hadi
bu uygulanmadı, biz alışkınız; Sayın Cumhurbaşkanı bütün uygulamaları fiilen gerçekleştiriyor.
İşte, Anayasa’daki yetkilerini aşarak başkanlık sistemine uygun faaliyetler yürütüyor,
fiilen diyoruz. Benzer pekçok, fiilen gerçekleştirdiği faaliyeti var. Bunu da fiilen
diye kabul edelim ama daha da vahimi şu: Cumhurbaşkanının başdanışmanı bir açıklama
gereği duyuyor bu seferberlik ilanına ilişkin ve Sayın Cumhurbaşkanının seferberlik
ilanına ilişkin bu ilanını yorumlarken şunu ifade ediyor: “Bu çağrı hukuki değil,
millî bir davranıştır.” 
Şimdi,
biz bu millî davranıştan ne anlayacağız ve millî davranışın çerçevesini neye göre
ölçeceğiz? Mesela, Halkların Demokratik Partisinin bütün il, ilçelerine yönelik
bu son, kaç gündür veya 7 Haziran öncesi, 7 Haziran-1 Kasım seçimleri arası 400’e
yakın il, ilçe teşkilatlarımıza yönelik saldırılar bu millî davranış içinde midir?
Ya da mesela, Üsküdar Belediyesinin hilafeti ifade eden, daha doğrusu hilafeti açıkça
çağıran anonsları millî bir davranış mıdır? Veya hemen yine AKP’li ya da yandaş
olan bir üniversite öğretim görevlisinin Alevilere ve Caferi Şiilere yönelik katliam
çağrısını, biz, millî bir seferberlik davranışı olarak mı kabul edeceğiz? Bunun
ölçütünü kim koyacak? Ya da daha vahimi, AKP seçmeni ve AKP yandaşı dışındaki tüm
halk kesimlerinin AKP karşıtı bir söz ifade etmesi, bir eleştiri getirmesi, bir
gösteri, yürüyüş ifade etmesi sonucu millî davranış çerçevesinde saldırıya uğramaları,
linç edilmeleri mümkün olacak mıdır? Bunlar tabii tamamen Hükûmetin takdirine, Sayın
Cumhurbaşkanının takdirine bırakılmıştır. 
Mesela,
sosyalist görüşlü birisinin Cumhurbaşkanını eleştirmesi, çok kolay; AKP polisi tarafından
tutulan bir tutanakla DHKP-C veya herhangi bir illegal sol örgüt üyesi olarak savcıların
önüne getirilebiliyor ama halifeliği istemek, halife seçimi istemek, hilafeti istemek,
örneğin DAİŞ’in ya da IŞİD’in üyesi olarak değerlendirilmeyecektir. Peki, bu millî
davranışı biz nasıl belirleyeceğiz? Ya da Alevilere ve Caferilere yönelik katliam
çağrısı yapan bir öğretim görevlisini –ki bana göre sözde öğretim görevlisi- bunu
destekleyen yandaş ve açıkça AKP taraftarı olan, AKP’yi köşe yazılarında savunan
bir köşe yazarının bu söyleme sahip çıkmasını hangi millî davranış içerisine koyacağız?
Değerli
arkadaşlar, soyut kavramlar üzerinden, belirsiz kavramlar üzerinden, toplumu mezhep
üzerinden ya da etnik köken üzerinden ya da kendi partisi görüşü çerçevesindeki
ideolojik yapıların dışındaki herkesi millî davranış dışında görmek demek, bu ülkeyi
bir iç savaşa, iç çatışmaya götürmek demektir. Yarın, AKP dışındaki herhangi bir
partinin seçmenine, yöneticisine, milletvekilline toplu hâlde bir saldırı durumunda
“Bu benim millî davranışımdır.” diye kendisini savunacak saldırganlara karşı ne
söyleyeceğiz?
Şimdi,
değerli arkadaşlar, bütün bu kapsamlar içerisinde bir hususu ifade etmeden geçmek
istemiyorum. Özellikle, evet, bugün Halep’te yaşanan vahşetle ilgili olarak pek
çok milletvekili arkadaşımız yaşanan dramı, yaşanan vahşeti ifade etti. Bu çok doğrudur.
Ben de Suriye’de sadece Müslümanlara değil -özellikle altı çizilerek “Müslümanlar”
deniliyor- Suriye’de iç savaş boyunca vahşete uğramış, katliama uğramış -kim olursa
olsun, hangi inançtan, hangi etnik kökenden olursa olsun- sivil, çocuk, savaş dışı
unsurlara yönelik tüm saldırıları şiddetle kınıyorum ama unutmamak gerekir ki şu
anda bu dramı yaşatan Beşar Esad iktidarının temel savunma argümanı şudur: “Halep’te
mahsur kalan tüm kesimler teröristtir, hepsi silahlı gruptur ve katledilmeleri gerekiyor.”
Bu sözleri biz bir yerlerden hatırlıyoruz değerli arkadaşlar. Bu, şunu gösterir:
Tüm antidemokratik yönetimler, tüm diktatöryal sistemler ya da demokrasiyi hiçe
sayan tüm iktidarların ortak söylemidir. Siviller katledilirken bu ülkede de, biz
bu kürsüden defalarca bağırırken “Siviller var Cizre’de, Şırnak’ta.” dediğimiz zaman
ne yazık ki aynı söylemle karşı karşıyaydık: “Orada mahsur kalanların hepsi teröristtir.”
Hatta hatırlıyorum, ben buradan bir çocuğun resmini gösterdiğimde AKP sıralarından
bir vekil arkadaşımız “Orada ne arıyor?” diye tepki göstermişti. Oysa o çocuk kendi
evinde mahsur kalmıştı ve Cizre çatışmalarında maalesef o çocuk öldürüldü. 
İSMAİL
TAMER (Kayseri) – Teröristin onun evinde ne işi var? 
MEHMET
EMİN ADIYAMAN (Devamla) - Değerli arkadaşlar, bu söylemler yetmiyor. Bakın, sadece
bugün, Avrupa İnsan Hakları Mahkemesi Cizre olaylarından dolayı 34 başvuru hakkında
Türkiye’den savunma istedi. Savunma istediği bu hususları kısaca söyleyeyim. Bir:
Hukuka aykırı öldürme vakaları. Bakın, imza attığımız Avrupa İnsan Hakları Sözleşmesi’nin
mahkemesi olan ve yetkisini kabul ettiğimiz Avrupa İnsan Hakları Mahkemesi yaşam
hakkının hukuka aykırı bir şekilde yok edilmesi, açıkça ifade etmiştir, hukuka aykırı
öldürme. Yine, ikinci bir savunma nedir? Bakın, yaşam hakkının korunması konusunda
gerekli önlemlerin alınmaması. Ama üçüncü, belki istediği savunma konusu: Başvurucuların
uzun süre boyunca evlerinde mahsur kalmaları yani Hükûmetin dört ay boyunca sokağa
çıkma yasağı ilan ettiği ve rehin aldığı insanların hakkını… Ve dördüncü bir husus:
Kötü muamele yani işkence, yani zulüm. 
Değerli
arkadaşlar, samimi olmamız lazım, bizim kendi ülkemizde sorunları çözmeden Suriye’de
ne işimiz vardı? IŞİD ve FETÖ terörü AKP iktidarı döneminde doğan iki terör örgütüdür;
biri AKP’nin…
(Mikrofon
otomatik cihaz tarafından kapatıldı) 
MEHMET
EMİN ADIYAMAN (Devamla) - …bağrından çıkmıştır, diğeri de AKP’nin desteklediği ve
başımıza bela ettiği terör örgütüdür.
Teşekkür
ediyorum, saygılar sunuyorum. (HDP sıralarından alkışlar) 
ŞİRİN
ÜNAL (İstanbul) – PKK nereden çıktı?
BAŞKAN
– Teşekkür ediyoruz.
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – İfadeler ortada; bu, açık bir sataşmadır grubumuza.
BAŞKAN
– Ne dedi?
MEHMET
MUŞ (İstanbul) – Terör örgütlerinin bizim bağrımızdan çıktığını iddia etmektedir.
MUSTAFA
AKAYDIN (Antalya) – Başka yerden çıkmıştır belki. 
MEHMET
MUŞ (İstanbul) – Kaldı ki, “AKP üyesi bir polisin, tutanakla DHKP-C üyesi yaptığını,
yapmadığını…” gibi ifadeler ortaya koymuştur.
BAŞKAN
– Buyurun Sayın Muş.
İki
dakika süre veriyorum. 
Lütfen
yeni bir sataşmaya meydan vermeyelim.
VI.- SATAŞMALARA İLİŞKİN KONUŞMALAR (Devam)
6.- İstanbul Milletvekili Mehmet Muş’un, Iğdır Milletvekili Mehmet Emin
Adıyaman’ın 433 sıra sayılı 2017 Yılı Bütçe Kanunu Tasarısı’nın 15’inci maddesi
üzerinde HDP Grubu adına yaptığı konuşması sırasında Adalet ve Kalkınma Partisine
sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; öncelikle, burada, Sayın
Cumhurbaşkanımızın terör örgütlerine yönelik ülkede millî birliği ve beraberliği
vurgulayan bir açıklaması olmuştur. Bundan rahatsız olması gerekenler terör örgütleridir,
terör örgütleri dışında bundan kimsenin rahatsız olmaması gerekiyor çünkü bu açıklama
milletin tamamının terör örgütlerine ve teröristlere karşı bir millî duruş, bir
millî irade ortaya koyması gerektiğini ifade etmektedir. Bunun, bir kere altını
özellikle çizmemiz gerekiyor.
Bakın
değerli milletvekilleri, etnik merkezli siyaset, mezhep merkezli siyaset AK PARTİ
döneminde kesinlikle ve kesinlikle bizim kabul etmediğimiz ve hiçbir zaman parti
ilkelerimizle buluşmayan bir yöntemdir. Öyle olmuş olsaydı eğer, biz, Türkiye’nin
illerinin tamamından oy alıp tamamına yakınından milletvekili ve temsilci bu Parlamentoya
getiremezdik.
Bir
diğeri değerli milletvekilleri, bugün defalarca bunu tekrar ettim, yine tekrar ediyorum,
hafızayıbeşer nisyan ile maluldür: Halep’te katliamları yapan bir cani diktatör
ile Türkiye’nin kendi sınırları içerisinde egemenlik alanı kurmaya çalışan bir terör
örgütüne karşı yapmış olduğu operasyonları birbirine benzetmek büyük bir talihsizliktir;
bu, kabul edilebilir bir şey değildir. Türkiye’nin içerisinde yapılan, o terör örgütlerinin
kendilerine kurmaya çalıştıkları egemenlik alanının temizlenmesi ve vatandaşların
yaşam alanının tekrar onlara kazandırılması sürecidir. Peki, vatandaşları orada
canlı kalkan olarak kullanan, vatandaşların evlerine giren, duvarları kırıp binalardan
binaya geçen bu teröristlere neden burada tek laf edemiyorsunuz? O teröristler insanları
canlı kalkan olarak güvenlik güçlerine karşı kullanmadı mı? Neden burada tavrınızı
net bir şekilde, hem o dönemde hem şimdi koyamıyorsunuz? 
Değerli
milletvekilleri, burada bir suçlu aranacaksa, bu, orada vatandaşlarımızı canlı kalkan
olarak kullanıp mahremlerine kadar giren, kendisine egemenlik alanı kurmaya çalışan
PKK terör örgütü ve onun destekçileridir. 
(Mikrofon
otomatik cihaz tarafından kapatıldı) 
MEHMET
MUŞ (Devamla) – Bunu kesinlikle unutmayalım.
Teşekkür
ederim. (AK PARTİ sıralarından alkışlar) 
BAŞKAN
– Teşekkür ediyorum Sayın Muş. 
Sayın
Adıyaman…
MEHMET
EMİN ADIYAMAN (Iğdır) – Sayın Başkan, sayın grup başkan vekili ifade etmediğim hususları
bana atfen söylemiştir.
BAŞKAN
– Ne söyledi mesela size? 
MEHMET
EMİN ADIYAMAN (Iğdır) – Efendim, mesela ben DAEŞ, PKK, DHKP-C gibi örgütleri değil,
cümlenin devamında olan diğerlerinin belirsiz olduğunu, dolayısıyla polisin…
İSMAİL
TAMER (Kayseri) – “Polis” kullanmadı ya, “polis” diye bir şey geçmedi ki. Sataşma
yok burada Başkanım. 
ŞİRİN
ÜNAL (İstanbul) – Tutanaklara bakın Başkanım, tutanaklara. 
MEHMET
EMİN ADIYAMAN (Iğdır) – …bu “diğerleri” cümlesinin somut, açık olmadığını, işte,
onun üzerinden örnek vererek “Örneğin, HDP, CHP veya MHP’li seçmeni yarın herhangi
bir örgüt üzerinden alabilir.” şeklinde ifade ettim. Oysa tam tersine, bunları savunuyormuşum
gibi bir yorum yapmıştır.
BAŞKAN
– Tamam, buyurun madem, terör örgütlerini hep birlikte kınayacaksak. 
İSMAİL
TAMER (Kayseri) – PKK’yı kına bakayım şimdi.
ŞİRİN
ÜNAL (İstanbul) – Kınamaz, kınayamaz. 
MEHMET
UĞUR DİLİPAK (Kahramanmaraş) – PKK’yı da kına. 
BAŞKAN
– Buyurun. 
7.- Iğdır Milletvekili Mehmet Emin Adıyaman’ın, İstanbul Milletvekili
Mehmet Muş’un sataşma nedeniyle yaptığı konuşması sırasında şahsına sataşması
nedeniyle konuşması
MEHMET
EMİN ADIYAMAN (Iğdır) – Sayın Başkan, ben sayarken okuyun siz de. Örgüt isimleri
sayıldıktan sonra “diğerleri ve hangi sıfatla olursa olsun…” 
MEHMET
MUŞ (İstanbul) – Hangi diğerleri? Hangi terör örgütleri? Örgütleri bir daha sayar
mısınız. 
MEHMET
EMİN ADIYAMAN (Devamla) – …cümlesiyle devam ediyor ve bunu tekrar altını çizerek
söylüyorum, diyorum ki: Bu husus belirsiz. Yarın öbür gün, yine iddia ediyorum,
AKP yandaşı olmayan herkesin şu veya bu şekilde bir örgütle özdeşleştirilerek tutuklanmasına,
cezaevine atılmasına, susturulmasına… Nitekim gazeteciler, akademisyenler mutlaka
bir yaftayla tutuklanıyor, bir.
İSMAİL
TAMER (Kayseri) – Cezaevlerine vatan hainleri girer, başka kimse girmez. 
MEHMET
EMİN ADIYAMAN (Devamla) – İkincisi, az önce Cizre’ye ilişkin… Sayın Grup Başkan
Vekili, şu anda, bakın, Esad da Halep’teki dramı, vahşeti örtbas etmek için ne diyor,
biliyor musunuz? “Biz sivillere dokunmuyoruz. Orada sivilleri teröristler kalkan
yapıyor.” Ben bu cümleyi bir yerlerden hatırlıyoruz diyorum.
İSMAİL
TAMER (Kayseri) – O teröristin ismini söyle, ismini.
MEHMET
EMİN ADIYAMAN (Devamla) – Bu bir gerçek. Onlarca, biz burada sivil insanların Cizre’de…
Taybet anayı unuttuk mu, o çocukları unuttuk mu?
İSMAİL
TAMER (Kayseri) – Yasin Börü’yü unuttun mu, doktoru vurduğunuzu unuttun mu, ambulanslara
açtığınız ateşleri unuttun mu?
MEHMET
EMİN ADIYAMAN (Devamla) – Telefon görüşmelerinde, burada, bu Mecliste seslerini
dinlettiğimiz sivil insanları unuttuk mu? Sivil insanların Cizre’de, Şırnak’ta öldürüldüğünü
bu Hükûmet ve AK PARTİ Grubu inkâr etmekle yok edemez.
MEHMET
UĞUR DİLİPAK (Kahramanmaraş) – PKK’ya sor onu, PKK’ya!
MEHMET
EMİN ADIYAMAN (Devamla) – Bu bir realite, bir gerçek ve az önce Avrupa İnsan Hakları
Mahkemesi örneklerini verdim.
İSMAİL
TAMER (Kayseri) – PKK’yı bir söyle oradan, bak ciddiyim.
MEHMET
EMİN ADIYAMAN (Devamla) – Yani, bu söylediğimiz… Elbette Esad’ın uygulamalarını
vahşet olarak görüyoruz. Dünyanın neresinde olursa olsun, sadece Müslümanlara değil;
insanlığa, sivil insanlara karşı yönelen her türlü saldırıyı şiddetle kınıyoruz.
Bu, dünyanın öbür ucunda, Afrika’da da olabilir, Kuzey Kutbu’nda olabilir ama biz
Müslüman, Hristiyan, şu, bu ayrımı yapmıyoruz.
(Mikrofon
otomatik cihaz tarafından kapatıldı) 
MEHMET
EMİN ADIYAMAN (Devamla) – İnsana, sivillere yönelik her saldırı vahşettir.
Saygılar
sunuyorum. (HDP sıralarından alkışlar)
İSMAİL
TAMER (Kayseri) – Yasin Börü sivil değil miydi?
MEHMET
MUŞ (İstanbul) – Sayın Başkan, bu, terör örgütleri; PKK, FETÖ, DHKP-C, MLKP, aklımıza
ne kadar terör örgütü geliyorsa, bunlara karşı bir duruştur, bunun özellikle altını
çizmek istiyorum.
Teşekkür
ederim.
İSMAİL
TAMER (Kayseri) – İsim yine söyleyemedi, ne yazık ki söyleyemedi isim. PKK diyemiyor,
hayret bir şey ya!
BAŞKAN
– Evet, bunların hepsi birer terör örgütüdür ve tüm terör örgütleri ile bütün yaptıkları
terör eylemlerini bir kez daha lanetliyoruz.
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
BAŞKAN
– Şimdi, Cumhuriyet Halk Partisi Grubu adına Denizli Milletvekili Melike Basmacı.
Buyurun
Sayın Basmacı. (CHP sıralarından alkışlar)
CHP
GRUBU ADINA MELİKE BASMACI (Denizli) – Sayın Başkan, sevgili vekiller; hepinizi
saygıyla selamlıyorum.
Bütçenin
15’inci maddesi olan yürütme maddesinde söz almış bulunmaktayım. 
2016
yılı yürütme görevini Hükûmet çok iyi yaptığı için 2017 bütçesine de “Hayır.” diyeceğiz.
(CHP sıralarından alkışlar) Çünkü, 2017 bütçesi ekonomideki sorunları çözmek için
ya da kötü gidişi durdurmak için hazırlanmamış; bu bütçe, devletin kamu ve özel
sektöre olan borcunu kapatmak için ya da işsizliği bitirmek için ya da büyüme hedeflerini
büyütmek için hazırlanmamış; o yüzden, tamamına ve tek tek her bakanlığa “Hayır.”
diyeceğiz. 
Ey
AKP’li Tarım Bakanı, Çal’ın, Buldan’ın üzümü satılmazken üzüm ithal ettiğin için;
Çivril’in, Acıpayam’ın, Honaz’ın elması, kavunu, kirazı satılmazken meyve ithal
ettiğin için; Tavas’ın, Beyağaç’ın, Güney’in tütünü satılmazken tütün ithal ettiğin
için; ülkemde 1,5 milyon ton pamuk işlenirken üretemeyip 38 ülkeden ithal ettiğin
için...(CHP sıralarından alkışlar) ...yemi artırıp, sütü düşürüp, hayvancılığı zehir
edip eti de “Angus” ettiğin için Tarım Bakanlığı bütçesini onaylamayacağız. 
Ey
AKP’li Millî Eğitim Bakanı, saraylar yaptıracak paralar bulup da yurt yaptıracak
paralar bulamadığınız için... (CHP sıralarından alkışlar) ...çocukları yarış atı
gibi YGS, KPSS, TEOG’da koşturttuğun için; çocukların aklını bilgiyle, ahlakla değil
de hurafelerle doldurduğunuz için... (CHP sıralarından “Bravo” sesleri, alkışlar)
...emekli ve çalışan öğretmenlerimize hak ettiği saygınlığı ve ücreti vermediğiniz
için; yeni mezun öğretmenlerimizin atamalarını yapmadığınız için Millî Eğitim Bakanlığının
bütçesini de onaylamayacağız. 
BAYRAM
ÖZÇELİK (Burdur) – “Maaşları almıyoruz.” de!
MELİKE
BASMACI (Devamla) – Ey AKP’li Adalet Bakanı, liyakatle değil mülakatla adam atayarak
ülkenin hukuk sistemini çökerttiğiniz için; gece yarıları tecavüzcülere yasalar
çıkartmaya çalıştığınız için... (CHP sıralarından alkışlar)
BAYRAM
ÖZCELİK (Burdur) – “Hastaneye gitmiyoruz.” de!
MELİKE
BASMACI (Devamla) – ...”senden-benden” yaratıp akılla, vicdanla değil de taraflı
gözle mağdurlar yarattığınız için; “Adalet mülkün temelidir.” felsefesini “Mülk
adalete güvenmez.” hâline getirdiğiniz için sizin bütçenizi de onaylamayacağız.
BAYRAM
ÖZCELİK (Burdur) – “Bölünmüş yollardan geçmiyoruz.” de!
MELİKE
BASMACI (Devamla) – Ey AKP’li Ekonomi Bakanı, saç kesmek ve dikiş dikmek dışında
her şeyi yaparak ve satarak esnafın elinden işini alan market ve AVM’leri destekleyip
sayılarını arttırdığınız için... 
BAYRAM
ÖZCELİK (Burdur) – “Hızlı trene binmiyoruz.” de!
MELİKE
BASMACI (Devamla) – ...antidamping yasalarına karşı dik duramadığınız için; hesap
yöntemlerini değiştirerek bir gecede enflasyonu düşürüp kişi başına düşen geliri
arttırdığınız için; “Pazardan patatesi dolarla mı alıyorsun?” deyip aklımızla oynadığınız
için sizin bütçenizi de onaylamıyoruz. (CHP sıralarından alkışlar)
İSMAİL
TAMER (Kayseri) – Pazardan alışveriş yaptınız mı?
MELİKE
BASMACI (Devamla) - Ey AKP’li Dışişleri Bakanı, neredeyse dünyanın tüm ülkeleriyle
kavgalı hâle getirdiğiniz için; yanlış Suriye, Kıbrıs, adalar politikaları ürettiğiniz
için; bilmediğimiz diyarlara, kişilerine göre askerler gönderdiğiniz için Dışişleri
Bakanlığı bütçesini de onaylamıyoruz. 
Ey
AKP’li Aile ve Sosyal Politikalar Bakanı, kadınlar sokakta dayak yemeden özgürce
yürüyemediği için; kız çocuklarının üçte 1’i eğitimine devam edemediği için; kadın
şiddeti on dört yılda yüzde 1.400, fuhuş da yüzde 790 arttığı için senin de bütçeni
onaylamıyoruz. (CHP sıralarından alkışlar)
Ey
AKP’li Sağlık Bakanı, “Sağlık parasız.” derken hastaneler paralı olduğu için; hastalar
ilaçlarını parayla bile alamadıkları için; musluktan damlayan su hızıyla hasta baktığınız
için…
İSMAİL
TAMER (Kayseri) – İlaç paraları çok düştü, orada yanlışın var. İlaç paraları çok
düştü, eczacılar sıkıntıda şimdi. 
MELİKE
BASMACI (Devamla) - …hastanede çalışan paramedik, radyolog, hemşire, doktorlar özlük
haklarını ve görevlerini alamadığı için sizin de bütçenizi onaylamıyoruz. (CHP sıralarından
alkışlar)
İSMAİL
TAMER (Kayseri) – Her hafta düşüyor ilaç paraları.
MELİKE
BASMACI (Devamla) - Ey AKP’li Çalışma ve Sosyal Güvenlik Bakanı, emeklilere intibak
sözü verip yapmadığınız için; yaştan emekli olacakları…
HALİL
ETYEMEZ (Konya) – Yaptık, yaptık. 
MELİKE
BASMACI (Devamla) - …duymadığınız için; promosyon ödemelerini deyip -Ne yaptığınız
için?- açlık sınırı asgari ücretin üstüne geçtiği hâlde hâlâ pazarlık yapmaya çalıştığınız
için sizin de bakanlığınızı onaylamayacağız. 
ABDULAH
ÖZTÜRK (Kırıkkale) – Refah seviyesine bakın bir insanların.
MELİKE
BASMACI (Devamla) - Ey AKP’li Orman Bakanlığı ve Bilim, Teknoloji Bakanlığı, sizin
de bütçelerinizi onaylamayacağız ama farklı bir nedenden. 
ABDULAH
ÖZTÜRK (Kırıkkale) – Biz onaylarız, onaylarız, rahat olun. 
MELİKE
BASMACI (Devamla) - Çünkü, ülkemde ormanlar betonarme binalara, nehirler HES yuvalarına,
çaylar kanalizasyona dönüştü. Bölgemde 2 bölge var, Büyük Menderes ve Dalaman artık
yok olmakta. Yani, sizin aslında bütçeye de ihtiyacınız yok ki, her şey olmuş. Tıpkı
Bilim ve Teknoloji Bakanlığı gibi ülkemizde ne bilim ne bilim adamı ne de teknoloji
var. O yüzden, bence sizin de bütçeye ihtiyacınız yok.
Ey
AKP’li vekiller, aslında biz bütçenin hepsine “Hayır.” diyeceğiz. Bu bütçeden kim
kazanıyor biliyor musunuz? İhtişamlı padişahın biri uyguladığı politikaları ve etkilerini
ölçebilmek için zaman zaman kıyafet değiştirip halkın arasına girermiş. O günlerden
bir gün padişah kıyafetini değiştirmiş ve bir kahvehaneye gitmiş.
FUAT
KÖKTAŞ (Samsun) – Bir varmış, bir yokmuş…
MELİKE
BASMACI (Devamla) – Kahvehanede herkesin yüzü asıkken keyifle gülen bir adam görür
önünde bal börek ve bir fincan kahveyle. Sorar: “Çok iyi kazanıyor olmalısın.” Adam
der ki: “Padişahım sağ olsun, 2 bin lira kazanıyorum.” Padişah sorar: “Peki, büyük
padişahınız halkın vergilerini biraz daha artırsa, halkın çalışma şartlarını ağırlaştırsa
ne kadar kazanırsın?” Adam der ki: “5 bin.” 
BAYRAM
ÖZÇELİK (Burdur) – Sen onu CHP Grubunda anlat.
MELİKE
BASMACI (Devamla) – Padişah şaşırır, “Biraz daha halkın kemerlerini sıksak.” O zaman
der: “10 bin.” Padişah hiddetlenir, kendisiyle dalga geçildiğini zanneder “Bre adam,
sen ne iş yapıyorsun?” Adam der ki: “Ben tabutçuyum.”
İşte
arkadaşlar, bu bütçe ancak tabutçuya, mezar taşçıya ve padişaha yarar. (CHP sıralarından
alkışlar, AK PARTİ sıralarından gürültüler)
İSMAİL
TAMER (Kayseri) – Tayyip Erdoğan, kırk yıldır halkın arasında, halkın arasından
geldi. 
MELİKE
BASMACI (Devamla) – Çünkü bu bütçede işçi yok, çünkü bu bütçede çiftçi yok, çünkü
bu bütçede memur yok, esnaf yok.
İSMAİL
TAMER (Kayseri) – Hiçbir zaman halkın arasından gitmedi Tayyip Erdoğan. Yanlışın
var, bilmiyorsan öğren.
MELİKE
BASMACI (Devamla) – Çünkü, bu bütçede baktığınızda teşvik yok, vergi çok.
İSMAİL
TAMER (Kayseri) – Sen, halkın arasına ara sıra katıl. 
MELİKE
BASMACI (Devamla) – Sevgili vekiller, Sayın Başkan; şu saatten itibaren söyleyeceklerimi
bir vekil olarak değil de bir annenin barış çağrısı veya duası olarak dinleyin lütfen.
BAYRAM
ÖZÇELİK (Burdur) – CHP’den istifa mı ediyorsun yoksa?
İSMAİL
TAMER (Kayseri) – Anne olarak saygımız var. 
MELİKE
BASMACI (Devamla) – Bir kez olsun dinlemenizi rica ediyorum. Bizler bu ülkeden sorumlu
insanlarız, 550 milletvekilimiz de, Türk insanının, bu ülkede nefes alan her çocuğun
vebalini taşıyoruz. Ve bir annenin duasıdır bu. Hadi hep birlikte parti rozetlerimizi
çıkartalım, hadi hep birlikte etiketlerimizi bir yana bırakalım, hatta kimliklerimizi,
etniklerimizi ve Türkiye Büyük Millet Meclisi çatısı altında bırakalım her şeyi,
bütçeyi, ekonomiyi, başkanlığı, hadi terörü konuşalım ve öyle çözümler bulalım ki
biz buradan çıktığımızda hiçbir anne, çocuğu eve geç kaldığında, arkasına bakıp
da “Niye geç kaldı?” diye kaygılanmasın ve dostlarım, bu ülkenin kurucu değeri Mustafa
Kemal Atatürk’ümün sözüyle bitirmek istiyorum. Diyor ki Mustafa Kemal Atatürk: “Birlik
ve beraberlik, ölümden gayrı her şeyi yener.”
Teşekkür
ediyorum. (CHP sıralarından alkışlar) 
BAŞKAN
– Teşekkürler Sayın Basmacı.
Şahısları
adına ilk söz Adıyaman Milletvekili İbrahim Halil Fırat’a aittir. 
Buyurun
Sayın Fırat. (AK PARTİ sıralarından alkışlar) 
Süreniz
beş dakikadır. 
İSMAİL
TAMER (Kayseri) – “Tüm bakanlıkların hepsini onaylıyorum.” diyeceksin herhâlde.
“Ey CHP” diyerek başla! 
İBRAHİM
HALİL FIRAT (Adıyaman) – Onaylıyorum zaten. 
Sayın
Başkan, değerli milletvekilleri; 2017 Yılı Merkezi Yönetim Bütçe Kanunu Tasarısı’nın
15’inci maddesi üzerine şahsım adına söz almış bulunuyorum. Bu vesileyle yüce heyetinizi
ve Genel Kurulu saygıyla selamlıyorum. 
2017
yılı bütçemiz, kazanımları koruyup büyümeyi hedef alarak on dört yılda olduğu gibi
vatandaşlarımızın refahını artıran, ihtiyaç duydukları hizmetleri karşılayan, kamu
hizmetlerine kaynak ayıran bir bütçedir. AK PARTİ olarak hep şeffaf olduk, ilk günden
bu yana da hesap verilebilirliğe büyük önem verdik. On dört yıl boyunca icraata
ve değer üretmeye devam ettik. Bugün, dünyanın 18’inci, Avrupa’nın 7’nci büyük ekonomisine
sahip bir ülkeyiz. 
AK
PARTİ, gücünü hep milletten aldı. “İnsanı yaşat ki devlet yaşasın.” anlayışıyla
hareket ederek güçlü, saygın ve söz sahibi ülke olduk. Bütün olumsuzluklara ve engellemelere
rağmen Türkiye olarak son on dört yılda birçok alanda AK PARTİ iktidarlarıyla önemli
başarılara imza attık. Hep birlikte yeni Türkiye’nin inşası için var gücümüzle çalışıp
yepyeni başarılara imza atacağız inşallah. 
Sayın
milletvekilleri, gelişen ve kalkınan bir Türkiye’ye engel olmaya çalışan güçlerin
olduğunu görüyoruz. Ülkemiz üzerinde oynanan oyunların farkındayız. Bugün içeride
ve dışarıdaki fitne ve nifak odaklarının oyunlarına gelmemeliyiz. Milletimiz zulme
ve zalime karşı hep dik durdu. 15 Temmuz gecesi iktidar, muhalefet bütün milletvekilleri
olarak hepimiz bu çatının altındaydık. Bütün milletin iradesinin tecessüm ettiği
Türkiye Büyük Millet Meclisinin bombalanmasıyla tüm milletimizin iradesi, birliği
ve kardeşliği hedef alındı. FETÖ terör örgütü mensubu teröristlerin bu hain darbe
girişimlerine bu vatanın asil ve şerefli evlatları hep birlikte “Dur.” dedi. Ülkemizi
kaosa sürüklemek isteyenlerin tuzağına düşmeyeceğiz. PKK, DEAŞ, PYD, YPG, DHKP-C
ve FETÖ terör örgütlerinin ipleri hepsi aynı odağın elindedir. Tüm bu örgütler Türkiye’nin
büyümesine ve ilerlemesine karşı harekete geçirilmiş şer ve terör şebekeleridir.
Fitnenin değirmenine su taşıyanlar hakikate değil nefislerine hizmet ederler. Üç
beş soytarıyı ciddiye alıp geleceğimizden ümidimizi kesmek yerine ne kadar doğru
bir yolda olduğumuzu görüp daha çok çalışacağız. 
15
Temmuz darbe girişiminde kayaya toslayan kanlı örgütler Türkiye’de yaşayan insanları
birbirine düşürmek, halkı kin ve nefrete sürüklemek peşindeler. Başaramayacaklar.
Bakın, tüm ülkemizi derinden yaralayan 10 Aralık gecesi Beşiktaş’ta kalleşçe, vahşice
ve alçakça gerçekleşen hain terör saldırısında 44 canımız şehit oldu, 150 civarında
kişi yaralandı. Bu milletin onurunu korumak için şehit olan vatandaşlarımıza ve
güvenlik görevlilerimize Allah’tan rahmet, gazilerimize minnet ve şükranlarımı sunuyorum.

Dış
güçlerin taşeronları olan hain terör örgütleri son zamanlarda ağır hasarlar aldı.
Türkiye’nin süper güç olma yolunda ilerlemesine daha fazla tahammül edemiyorlar,
böyle kalleş ve hain saldırılar yaparak boyun eğeceğimizi sanıyorlar. Evet, başaramayacaklar.
Unuttukları bir şey vardır, bu millet birbirine kenetlidir, etle tırnak gibidir,
birdir, beraberdir. Bu millet her zaman yapılan tüm kalleşliklere ve alçaklıklara
misliyle karşılık vermiştir. Ülkemizin birliğine, kardeşliğine ve demokrasimize
karşı olanların karşısına dikileceğiz, bunların ne bayrak ne devlet ne vatan gibi
bir dertleri yoktur. Ama gerekirse hepimiz ayakta ölürüz, diz çökmeyiz. Hiçbir hain
çete ve oluşum bizi kutlu yolumuzdan bu aziz millete hizmet etmekten alıkoyamayacaktır.
Hiç kimse bizi 2023 ve ötesine geçen ufkumuzdan koparamayacak, birlik ve kardeşlik
içinde, güçlü Türkiye idealinde bu milleti ve devleti geri koyamayacaktır. 
Bugün
hem bölgemiz ve ülkemiz üzerinde derin ve sinsi, alçakça oyunlar oynanıyor ve ülkemizin
geleceği karartılarak nifak tohumları ekilmeye çalışılıyor. 
Uzun
zamandır Halep kentinde yaşanan insanlık dramı artık dayanılmaz boyutlara ulaşmış,
yaşam şartları iyice zorlaşmıştır. Enkaz yığını hâline getirilen Halep’te insanlık
dramı yaşanıyor. Evet, yanı başımızda katliam gerçekleşiyor. Tüm zulüm ve haksızlıklara
karşı mazlumun yanında yer alan Cumhurbaşkanımız Sayın Recep Tayyip Erdoğan ateşkesin
sağlanması için yoğun çabalar harcamaktadır. Neredesin Birleşmiş Milletler? Neredesin
sözde insan hakları savunucuları? Halep’teki bu insanlık dramına “Ey Allah’ım dünya
bizi unuttu, sen bize katında yer ver.” diyen Halep’in bu çığlığına sessiz kalın
bakalım, ama bütün hesapların üzerinde de aziz ve hakim olan Cenab-ı Allah’ın da
bir hesabı vardır. 
Sayın
Başkan, değerli milletvekilleri; Halep’teki katliamın bir an önce durması ve bu
acının dinmesi temennisiyle, bütçenin hayırlı olmasını diliyor, emeği geçen herkese
teşekkür ediyorum. (AK PARTİ ve MHP sıralarından alkışlar)
BAŞKAN
– Teşekkür ediyorum Sayın Fırat. 
Şimdi
şahısları adına ikinci ve son konuşmacı İzmir Milletvekili Özcan Purçu. 
Buyurun
Sayın Purçu. (CHP sıralarından alkışlar)
ÖZCAN
PURÇU (İzmir) – Sayın Başkan, değerli milletvekili kardeşlerim; hepinizi saygıyla
selamlıyorum. 
Öncelikle,
İstanbul Beşiktaş’ta şehit olan kardeşlerimize Allah’tan rahmet, ailelerine başsağlığı
diliyorum, bütün terör örgütlerini de buradan kınıyorum. (CHP, AK PARTİ ve MHP sıralarından
“Bravo” sesleri, alkışlar)
Bizim
ülkemiz bu ölümleri hak etmiyor arkadaşlar, bizim ülkemiz bugünleri hak etmiyor,
bizim vatandaşlarımız bugünleri hak etmiyor. 
Ama
Hükûmete de kızıyorum. Neden kızıyorum: Niye önleyemiyorsunuz arkadaşlar, neden
önleyemiyorsunuz? (CHP sıralarından alkışlar) Nasıl oturuyoruz biz burada ya? Her
gün insanlar ölüyor bu ülkede ya, her gün şehitlerimiz oluyor. Onların çocukları
var, anaları, babaları yüreklerine taş bağlıyor. Ömürleri boyunca onların akıllarından
çıkmayacak o evlat acısı. Onun için Hükûmete acilen, acilen hem de: Ne yapacaksanız
yapın bunların önlemini alın arkadaşlar. Bunun çaresi sizde, bu ülkeyi sizler yönetiyorsunuz.

İSMAİL
TAMER (Kayseri) – Hükûmete destek olacaksınız.
ÖZCAN
PURÇU (Devamla) – Bizden bir katkı bekliyorsanız da Cumhuriyet Halk Partisi olarak
arkanızdayız her zaman. (CHP sıralarından alkışlar) Terörle mücadele konusunda yirmi
dört saat emrinizdeyiz, eve bile gitmeyeceğiz ama siz de görevinizi yapın. Bu konuda
sizleri göreve davet ediyorum. 
Arkadaşlar,
bütçeyi konuşuyoruz. İşsizlik, yüzde 11, kayıtlı işsizlik, kayıtsız işsizliği hesap
edersen yüzde 20’lere varıyor belki ama bunu maalesef hiç önemsemiyoruz. Şu an 100
kişiden 20 kişi eve bugün ekmek götürmedi arkadaşlar, 80 milyonu hesap edin bakalım.
Bunun önlemini Hükûmetin acilen alması lazım. Neden almıyor?
Aile
ve Sosyal Politikalar Bakanlığının bütçesi 24,3 milyar lira; bunun 20,5 milyarı
sosyal yardımlara. Aile ve Sosyal Politikalar Bakanlığı -bak, “Sosyal Politikalar
Bakanlığı”- sosyal yardımlar bakanlığı değildir. Sosyal yardımı ne kadar çok veriyorsanız
o kadar başarısızsınız demektir. (CHP sıralarından alkışlar) Bütün dünya bunu böyle
uygular. Bu başarı olayı değildir arkadaşlar, yoksulluk artmış demektir. Eğer bütçesi
artıyorsa yoksulluk artmış demektir. Bununla övünmeyin sakın. Sosyal politika geliştirmeniz
lazım, yoksulluğu önleyici sosyal politikaları artırmanız lazım. Sosyal politikaları
artırmazsanız bu böyle gider, ülke böyle kangrene dönüşür. 
Ekonomi
durmuş durumda arkadaşlar, üretim yapacaksınız, üretime döndüreceksiniz kendinizi.
Üretim yok. Yol yapabilirsiniz, o devletin zaten görevi, köprü de yapabilirsiniz;
bununla övünmeyin. Fabrika açacaksınız vatandaşı üretime yönlendireceksiniz. (CHP
sıralarından alkışlar) Tarımı, turizmi geliştireceksiniz, hayvancılığı geliştireceksiniz
arkadaşlar. Bu konuda da katkı bekliyorsanız Cumhuriyet Halk Partisi burada, yirmi
dört saat arkanızdayız bu konuda ama yok, görmüyoruz. Her gün fakirleşiyoruz arkadaşlar,
fakirleştikçe de dolar artar, euro artar, dünya ekonomik düzeni bizim üzerimize
basar. 
Strateji
Belgesi, Roman Strateji Belgesi, az kaldı… Arkadaşlar, bakın, Sayın Bakanım orada,
dün dedi ki: “Roman stratejisiyle ilgili çalışma yapıyoruz.” Hiçbir çalışma yapmıyorsunuz
Sayın Bakanım, bütçe bile ayırmadınız, çocuk ölü doğdu. “Strateji Eylem Planı” diyorsunuz,
eylem planı ne demek ya? Harekete geçeceğim, sahada çalışacağım. Hani para nerede?
Hani para nerede? Bakanlık para ayırmadı ya! Çocuk ölü doğdu, bizi kandırmayın.
Romanları kandırmayın artık, yeter. (CHP sıralarından alkışlar) Yeter yani. Arkadaşlar,
ciddi olun, bizi böyle kandırmaca olaylarıyla şey yapmayın. 
Bak,
3,5 milyon Roman var, resmî rakam bunlar. Bakın, bütün Romanlar bekliyor. Yüzde
90’a yakın işsizlik var, eğitim sıkıntısı had safhada. Sayın Bakan da burada. Sayın
Bakanım, SİROMA Projesi; 8,5 milyon euro Avrupa Birliğinden para geldi Romanlara.
Millî Eğitim Bakanlığı bu SİROMA Projesi’ni takip etmiyor. Proje geçen sene kasım
ayında başladı, hâlen hiçbir şey yok arkadaşlar. Bir yıl geçti, 5 milyon euro para
harcandı, harcanacak, Romanların mahallesine dahi girilmedi. Para gidiyor Sayın
Bakan ama Millî Eğitim Bakanlığı, Çalışma ve Sosyal Güvenlik Bakanlığı, Aile ve
Sosyal Politikalar Bakanlığı hiçbir şey yapmadı. 
Haziran
ayında eylem vardı, yaptı mı, strateji belgesine göre? Saha çalışması vardı, aralık
ayında saha çalışması vardı; Bakanlık çıksın söylesin bakalım, yaptı mı yapmadı
mı saha çalışmasını? Yapmadı, yok, ben takip ediyorum, yok, yok, yok. 
SİROMA
Projesi kasım ayında, geçen sene başladı, bir yıl oldu, hiçbir şey yok. Roman mahallelerine
gelen giden yok. Romanların 5 milyon euro uçtu, gitti. Fakirin, garibanın, çoluğun
çocuğun hakkı var orada. 
Sayın
Bakanım… Millî Eğitim Bakanına soruyorum, Millî Eğitim Bakanlığı da projenin içerisinde
ama takip etmediklerini anladık; Çalışma ve Sosyal Güvenlik Bakanlığı aynı; Aile
ve Sosyal Politikalar Bakanlığı aynı şekilde. İki projeyle ilgili de hiçbir şey
yok, bilmiyorlar. 
Strateji
Belgesi… Sayın Bakan dedi ki: “Bütçe var.” Bütçe yok. Avrupa Birliğinden gelen bütçeyi
Strateji Belgesi’nde varmış gibi göstermeyin arkadaşlar, lütfen. 
Romanların
işsizlik, eğitim, barınma sıkıntısı had safhada. Bu konuyla ilgili acil önlem alın.
Yeter ya, vallahi, biz de bu ülkenin vatandaşıyız, yeter artık, yeter yani! (CHP
sıralarından “Bravo!” sesleri, alkışlar) Ben burada dimdik ayaktayım, herkese yardımcı
olurum, herkese. Bakanlık çağırsın, gelirim; Romanlarla ilgili çalışma yapılacaksa
yaparız. 
Bakın,
barınma sıkıntımız had safhada, işsizlik sıkıntımız had safhada ama hiçbir şekilde,
Eylem Planı’nda yazmasına rağmen, yapmıyorsunuz. Sayın Bakan da orada bilmeden konuştu.
Bunları lütfen takip edin. Aile ve Sosyal Politikalar Bakanlığı acilen önlem alsın.
Millî Eğitim Bakanlığı çalışmasını devam ettirsin, yapsın.
Hepinize
teşekkür ediyorum, saygılar, sevgiler sunuyorum. (CHP sıralarından “Bravo!” sesleri,
alkışlar)
BAŞKAN
- Teşekkür ediyorum Sayın Purçu.
Sizi
buraya alalım bu güzel konuşmadan sonra, Sayın Köprülü sizi bekliyor. 
Tebrik
ediyoruz. Hep birlikte takipçisi olalım inşallah.
İBRAHİM
ÖZDİŞ (Adana) - Sayın Başkan, tebrik edecektik arkadaşımızı.
BAŞKAN
- Özcan Bey’i buraya aldık. Bakın, güzel bir konuşma yaptı; ona göre arkadaşlar,
konuşmanıza göre. 
Sayın
milletvekilleri, böylece konuşmalar tamamlanmıştır.
Şimdi,
madde üzerinde soru-cevap işlemi gerçekleştireceğiz.
Sayın
Köprülü, siz tekrar sisteme girin. Sayın Aydın’a söz vereyim, size döneceğim.
Sayın
Aydın, buyurun.
ERKAN
AYDIN (Bursa) - Teşekkür ederim Sayın Başkan.
Sorum
Maliye Bakanına ancak burada değil.
Geçen
hafta Sayın Başbakan bu desteklerle ilgili bir paket açıkladı; burada, 50 bin lira,
on iki ay ödemesiz, faizsiz, KOSGEB üzerinden kredi verileceğini söyledi. Şu anda
750 milyon gibi kaynak ayrıldığı ama 780 bin KOSGEB’e kayıtlı üyenin hangi kriterlerle
ve kimlere verileceğini… Bunu o 50 bine böldüğümüzde yüzde 2’si yapıyor. Bu yüzde
2’yi toplam üye içerisinden nasıl belirleyeceksiniz? Buradaki kriterler ne olacak?
Çünkü şu anda bütün KOSGEB binalarının önü kuyruk olmuş, sistem de çalışmıyor, ancak
gece dörtlerde, beşlerde girebiliyor vatandaşlar. Bu konunun aydınlatılmasını istiyorum.
BAŞKAN
– Sayın Köprülü…
EMRE
KÖPRÜLÜ (Tekirdağ) – Teşekkür ediyorum Sayın Başkanım.
Tabii,
Sayın Maliye Bakanı burada değil ama bürokratlar burada. Herhâlde bürokratların
verdiği bilgi çerçevesinde de Hükûmetimizin Sayın Millî Eğitim Bakanı cevaplandıracaktır
diye tahmin ediyorum. 
Sayın
Bakanım, şimdi, Tekirdağ ilimiz devlete karşı yükümlülüğünü yerine getiriyor ve
vergi ödemede Tekirdağ ili Türkiye'de 9’uncu sırada. Benim geçen dönem verdiğim
bir önergeye, bir soru önergesine Bakanlığın verdiği cevapta 81 il içerisinde 9’uncu
sırada vergi ödeyen Tekirdağ ili kamu yatırımları tahsisleri açısından 50’inci sırada
devletten pay alıyor fakat kişi başına düşen kamu yatırımlarında ise 81 il içerisinde
tam 75’inci sırada pay alıyor. Elbette ki aynı oranda olmasını bekleyemeyiz ama
bir hakkaniyet vardır, bir adalet vardır. Devlete yükümlülüğünü 9’uncu sırada ödeyen
bir ile Hükûmet de sorumluluğunu ve yükümlülüğünü 75’inci sırada kamu yatırımlarına
pay vererek karşılamamalıdır. Bunun çözülmesi için ne yapmayı düşünüyorsunuz?
BAŞKAN
– Teşekkür ediyorum.
Sayın
Özdemir…
SİBEL
ÖZDEMİR (İstanbul) – Teşekkür ederim Sayın Başkan.
Yeni
kurulan devlet üniversitelerinde görev yapan akademik personel geliştirme ödeneğinden
pay alırken idari personele böyle bir hak tanınmamıştır. Geliştirme ödeneğinden
idari personelin de faydalanması konusunda Hükûmetin bir çalışması var mıdır? Akademik
teşvik ödeneği bütçesinden bugüne kadar ne kadar ödeme yapılmıştır? Hangi üniversiteye
hangi alanlarda ne kadar akademik teşvik ödemesi yapılmıştır?
Teşekkür
ederim.
BAŞKAN
– Sayın Şimşek… Yok.
Sayın
Hürriyet…
FATMA
KAPLAN HÜRRİYET (Kocaeli) – Sayın Bakan, dün bir kitaptan bahsetmiştim; AKP’li belediyenin,
Kütahya Belediyesinin dağıttığı fantezilerle dolu bir kitaptan, ahlaksız bir kitaptan.
Bu konuda birçok AKP’li de benimle hemfikirdi. Bugün yeni bir kitaptan haberdar
oldum; Pamukkale Belediyesinin -yine AKP’li- aynı mahiyette “Evlilik ve Mahremiyetleri”
isimli, yine aynı fantezilerle dolu bir kitap ne yazık ki. Diyor ki: “Bale şeytan
ocağı, tiyatro şeytan yuvası. Kadınlar spor sahalarına ve parklara gitmemeli. Sen
kadını dövdükçe o seni daha çok sevecek, daha çok isteyecek. Çocuklar güneye doğru
sıcak iklimlerde 10-12 yaşlarında evlendirilebilir.” gibi gibi bir sürü ahlaksız
şeylerin yer aldığı, evli çiftlere, yeni evlenen çiftlere belediyenin dağıttığı
bir kitap. Bunun da ötesinde bununla birlikte bir Kur’an-ı Kerim dağıtılıyor ama
Diyanetin bastırdığı değil, Said Nursi Cemaati’ne yakınlığıyla bilinen Hayrat Neşriyatı’nın
hazırladığı bir kitap, insanları tarikatlara yönlendiren. Millî Eğitim Bakanı olarak
soruyorum: Ne yapacaksınız bu konuda Sayın Bakan? 
BAŞKAN
– Sayın Öz…
BÜLENT
ÖZ (Çanakkale) – Sayın Bakan, yıllarca çalıştıktan sonra emekli olan öğretmenlerin
maaşlarında ciddi bir azalma meydana gelmektedir. Fiilen görev yapılan süre içerisinde
yaptıkları mesai karşılığı olarak verilen ek ders ücretleri ve ödemeler emekli keseneklerine
yansıtılmadığı ve emeklilikte ek ders ücreti alınmadığı için emekli olan bir öğretmenin
aldığı maaş ile görev yapan bir öğretmenin aldığı maaş arasında çok büyük bir fark
oluşmaktadır. Oluşan bu ücret farkı sebebiyle pek çok öğretmenimiz emekliliğe hak
kazanmış olmasına rağmen ülkenin sosyoekonomik koşulları ve aile ekonomileri nedeniyle
emekli olamamaktadırlar. Ülkemizin içinde bulunduğu ekonomik koşullar da dikkate
alınarak yaşanan mağduriyetlerin giderilmesi ve emekliye ayrılacak öğretmenlerin
de emeklilik sürecine teşvikini sağlamak ve yeni atanacak öğretmenlere alan açmak
için öğretmenlerimizin ek göstergelerinin 3600’e çıkarılması konusunda bir çalışmanız
olacak mı?
Teşekkür
ederim.
BAŞKAN
– Son olarak, Sayın Arslan…
KAZIM
ARSLAN (Denizli) – İçişleri Bakanına soruyorum: Üsküdar Belediyesinin aracı içinden
hilafete çağrılar yapıldığını öğrenmiş bulunmaktayız. Laik cumhuriyetle yönetilen
Türkiye Cumhuriyeti’nin Üsküdar Belediye Başkanının yetkisinde olan bir belediye
aracından yapılan bu hilafet çağrılarına karşı bir soruşturma başlattınız mı? Laik
cumhuriyeti ortadan kaldırmaya ve rejimi değiştirmeye yönelik olarak yapılan bu
eylemin gerçekleştirilmesine yardımcı olan, göz yuman, fırsat veren Üsküdar Belediye
Başkanını görevden almayı düşünüyor musunuz? Bunu gerçekleştiren belediye personeli
açığa alınacak mı? Bu tür eylem ve işlemlerin bir daha olmaması için tüm belediyelere
bir genelge göndermeyi düşünüyor musunuz?
Teşekkür
ederim.
BAŞKAN
– Teşekkür ediyorum.
Şimdi,
soruları cevaplandırmak üzere sözü Millî Eğitim Bakanı Sayın İsmet Yılmaz Bey’e
bırakıyorum.
Buyurun
Sayın Bakanım.
MİLLÎ
EĞİTİM BAKANI İSMET YILMAZ (Sivas) – Teşekkür ediyorum.
Muhterem
Başkanım, önce bir sayın milletvekilimizin vergi ödemede iller sıralamasında Tekirdağ
9’uncu sırada ancak kamu yatırımı almada 75’inci sırada, dolayısıyla, ödediği kadar
alması uygun olur diye bir talebi var. Bu konuda biz 81 ilimize, birini diğerini
ayırt etmeden, hangi ilimizin ne ihtiyacı varsa, önceliklerini dikkate alarak hizmeti
götürmeye çalışıyoruz. Bizim iddiamız şu: Geçmişe kıyasla daha iyi hizmet veriyoruz
ancak illerimizin daha iyi hizmet talep etme hakkının olduğunu da biliyoruz. İnşallah
Türkiye'nin ekonomisi daha iyi oldukça, millî geliri arttıkça, tasarrufumuz arttıkça,
üretimimiz arttıkça, ihracatımız arttıkça illerimizin bu yatırımlardan aldığı paylar
da artacaktır. 
Yine
bir başka sayın vekilimizin sorusu: Kütahya Belediyesi ve Pamukkale Belediyesiyle,
evlilik ve mahremiyetle ilgili bir kitapla ilgili ne düşünüyorsunuz diyor. Vallahi,
çağa, bilime uymayan -her bir kitabı ne biz okuyabiliriz ne bakabiliriz- hiçbir
kitaba itibar etmesin vatandaşım. Herkes dağıtır. Dağıtır ama vatandaşın da elinde
bir terazi var. Herkes iyi söyler, kötü söyler ama biz…
FATMA
KAPLAN HÜRRİYET (Kocaeli) – Belediye dağıtıyor, belediye. Ne işlem yapacaksınız,
ne düşünüyorsunuz?
MİLLÎ
EĞİTİM BAKANI İSMET YILMAZ (Sivas) – Güzel kardeşim, aynen böyle. Bak, diyoruz ki:
Vatandaşın gözü terazidir. Kim neyi doğru yapıyor, yanlış yapıyor. Onların dediğine
siz katılıyor musunuz? Katılmıyorsunuz. Vatandaş da katılmıyor.
MUSTAFA
AKAYDIN (Antalya) – Burdur Millî Eğitim Müdürü ne olacak, Burdur Millî Eğitim Müdürü?
MİLLÎ
EĞİTİM BAKANI İSMET YILMAZ (Sivas) – Dolayısıyla, vatandaş da katılmazsa bu kitabın
bir değeri yok ama buna rağmen vatandaş katılıyorsa o zaman acaba bir düşünelim
mi diye farklı bir düşünceye sahip olmamız lazım.
FATMA
KAPLAN HÜRRİYET (Kocaeli) – Ne işlem yapacaksınız Bakanım?
MİLLÎ
EĞİTİM BAKANI İSMET YILMAZ (Sivas) – Ama biz çağa uygun olmayan, bilime uygun olmayan
hiçbir görüşe itibar etmiyoruz.
FATMA
KAPLAN HÜRRİYET (Kocaeli) – Ne işlem yapacaksınız Sayın Bakanım?
MUSTAFA
AKAYDIN (Antalya) – Burdur Millî Eğitim Müdürü ne olacak Sayın Bakan?
FATMA
KAPLAN HÜRRİYET (Kocaeli) – Ne işlem yapacaksınız? Soruma cevap vermediniz.
BAŞKAN
– Sayın milletvekilleri, lütfen, sordunuz cevap veriyor.
MİLLÎ
EĞİTİM BAKANI İSMET YILMAZ (Sivas) – Bir başka, öğretmenin maaşlarının dediği gibi
geçmişe kıyasla… Bakın, OECD’nin en son raporu da yayınlandı. OECD raporunda diyor
ki: “Millî gelirine oranla öğretmen maaşı diğerlerinden daha iyi olan…” Yani millî
geliri kadar bir pay alıyor deseydi, değil öyle. “Millî gelirine oranla öğretmen
maaşları Türkiye'de çok daha iyidir." diyor. Geçmişe kıyasla öğretmenlerin
özlük haklarını çok… OECD’nin raporu. Aleyhte olanlar olunca bizim önümüze getiriyorsunuz,
OECD raporunda bizimle ilgili var. 
“Öğretmenlerin
ek ders ücretleri emekli maaşına yansımıyor?” Doğru, yansımıyor. 
“3600
ek gösterge doğrultusunda bir talep var. Ne düşünüyorsunuz?” Türkiye’nin ekonomik
gelişmesi ilerledikçe, Türkiye zenginleştikçe -öğretmenlerimiz Türkiye’nin geleceğinin
mimarıdırlar- Türkiye’nin ekonomisi geliştikçe onların da daha iyi pay almaları
doğrultusunda biz elimizden gelen katkıyı vereceğiz. 
Şunu
çok net olarak söyleyeyim: İnanın, Türkiye’de AK PARTİ döneminde laik anlayış da
güçlendi. Eğer turizm 40 milyona çıkmışsa, turizm tesisleri artmışsa… Turizm, kültürler
arasında geçişi, insanlar arasında, uluslararasında farklı kültürler arasında birbirini
tanımayı da sağlar. AK PARTİ’den önce Türkiye’ye gelen turist sayısı 9 milyonken
bir ara 40 milyona yaklaştık, düşmüş dahi olsa şimdi 20 milyonun üzerindeyiz. 
Yine,
üniversitedeki kadın öğretim üyelerinin oranı yüzde 29,5; Avrupa Birliğinde yüzde
15 civarında. Kadının istihdamına bakın -aynen bu kitapta da var, Naci Bey’in, biliyorsunuz,
Meclis sunumunda- kadının istihdamı arttı. Dolayısıyla, kadının istihdamı artarsa,
turizm artarsa, kadın öğretim üyelerinin istihdamı artarsa Türkiye’de laikliğin
güçlendiği doğrultusunda vatandaşımızın bilgisi, kanaati vardır. Kimsenin inancına
karışılmaz, kimsenin kıyafetine karışılmaz, kimsenin düşüncesine katılınmaz. Dolayısıyla
da bu ülkede millet neye inanıyorsa inansın; devletin, hiçbir grubun inancını tanımlama,
belirleme hakkı, yetkisi yoktur. Bu hak devlete ait değildir, vatandaş kendisi belirler.
Bir
başka soru: “Geliştirme ödeneğinden idari personel neden yararlanmıyor?” Geliştirme
ödeneği, sosyoekonomik bakımdan, öğretim elemanlarının istihdamında sorun yaşanan
yerleşim yerlerinde sadece akademik personele ödenmekte olan bir ödemedir. İdari
personele de verilmesi hâlinde kurumlar arasındaki aynı unvanlı personel arasında
maaş farkı oluşmasına neden olur ki bu da bizim istediğimiz bir husus değildir diyorum
Sayın Başkanım.
BAŞKAN
– Teşekkür ediyorum.
MİLLÎ
EĞİTİM BAKANI İSMET YILMAZ (Sivas) – Yine, akademik faaliyet ödeneği, faaliyetlere
göre akademik personelin…
(Mikrofon
otomatik cihaz tarafından kapatıldı)
BAŞKAN
– Tamamlayın.
MİLLÎ
EĞİTİM BAKANI İSMET YILMAZ (Sivas) – …akademik faaliyetlerine göre elde ettikleri
puanlara bağlı olarak yapılan bir ödemedir, bu ödeme herkese yapılan bir ödeme değildir.
Akademik faaliyet ödeneği 879 Türk lirası ile 185 lira arasında değişmektedir Sayın
Başkanım. 
Teşekkür
ediyorum. 
BAŞKAN
– Teşekkür ediyorum Sayın Bakan. 
EMRE
KÖPRÜLÜ (Tekirdağ) – Sayın Başkanım…
BAŞKAN
– Buyurun Sayın Köprülü. 
EMRE
KÖPRÜLÜ (Tekirdağ) – Şimdi, ben sorumda açık olarak şöyle demiştim: “Tekirdağ ilinin
ödediği vergiyle devletten 75’inci sırada pay almasını adaletli görüyor muyuz?”
Sayın Bakan, benim söylemimi “Tekirdağ 9’da ödüyor, milletvekili de 9’da pay alsın.
Bu mümkün değil.” şeklinde bir cevapla geçiştirdi, benim sorumu çarpıttı. Aslında
sataşmadan söz almam lazım ama 60’a göre söz istiyorum efendim. 
BAŞKAN
– Sayın Köprülü, size 60’a göre söz vereyim bugünün anısına ama şunu söyledi Sayın
Bakan: Her ilin önceliklerine ve ihtiyaçlarına göre biz dikkate alıyoruz. 81 ile
de ihtiyaçları ve aciliyetleri doğrultusunda yatırım yapıyoruz. 
Buyurun.

MELİKE
BASMACI (Denizli) – Denizli 79’uncu sırada. 
EMRE
KÖPRÜLÜ (Tekirdağ) – Sayın Başkanım, teşekkür ediyorum. 
Sayın
Bakan, açık olarak şunu söylemiştim: Bir il var, devlete karşı sorumluluğunu en
üst noktada, tahsilat noktasında, gerçekleştiriyor ve sorumda da aynen dedim ki
bu 9 olmayabilir devletin 81 ili, bu illerde yaşayan 80 milyon insanına hizmet etme
yükümlülüğü var, elbette ki 9 olması gerekmez ya da 8’de ödüyorsa 8 olması gerekmez
ama devlete yükümlülüğünü 9’uncu sırada vergi olarak ödeyen bir il de 75’inci sırada
devletten pay alıyorsa bu noktada da Hükûmetin bir üyesi olarak sizin bir sorumluluk
hissetmeniz gerekir. Bu adaletsizliği ortadan kaldırmaya dönük birkaç çalışma yapmanız,
gerekiyorsa o ile birkaç yatırım yapmanız gerekir noktasında bir soru sordum ama
sizden gelen cevap böyle bir düşüncenizin olmadığı noktasında bende ve Tekirdağ
halkında bir kanaat oluşturduğunu düşünüyorum. 
Teşekkür
ederim. 
BAŞKAN
– Teşekkür ederim. 
Sayın
Bakan…
MİLLÎ
EĞİTİM BAKANI İSMET YILMAZ (Sivas) – 79 milyona ve 81 ile karşı sorumluluğumuzun
farkındayız ve vatandaşımız da bunu değerlendirecektir. Arz ederim. 
BAŞKAN
– Tekirdağ’a da ihtiyacı oranında yatırım yapılacaktır. 
MİLLÎ
EĞİTİM BAKANI İSMET YILMAZ (Sivas) – Tabii, muhakkak. Tekirdağ da 81 ilin içindedir.
BAŞKAN
– Evet, sayın milletvekilleri, böylece görüşmeler tamamlanmıştır. 
15’inci
maddeyi oylarınıza sunuyorum: Kabul edenler… Kabul etmeyenler… Kabul edilmiştir.

Böylece
2017 Yılı Merkezi Yönetim Bütçe Kanunu Tasarısı maddeleri kabul edilmiştir. 
Tasarının
tümü açık oylamaya tabidir. 
Açık
oylama yarınki birleşimde son konuşmalardan sonra yapılacaktır.
Şimdi
program uyarınca sırasıyla 2015 Yılı Merkezi Yönetim Kesin Hesap Kanunu Tasarısı’nın
maddelerini görüşüp oylamalarını yapacağız.
2015
Yılı Merkezi Yönetim Kesin Hesap Kanunu Tasarısı’nın 1’inci maddesini tekrar okuttuktan
sonra oylarınıza sunacağım.
Okutuyorum:

2015 YILI MERKEZİ YÖNETİM KESİN HESAP KANUNU TASARISI
Gider bütçesi
MADDE 1- (1) 22/12/2014
tarihli ve 6583 sayılı 2015 Yılı Merkezi Yönetim Bütçe Kanununa bağlı (A) işaretli
cetvellerde gösterildiği üzere, 10/12/2003 tarihli ve 5018 sayılı Kamu Malî Yönetimi
ve Kontrol Kanununa ekli;
a) (I) sayılı cetvelde yer alan genel bütçe kapsamındaki kamu idarelerine
464.163.399.000 Türk Lirası,
b) (II) sayılı cetvelde yer alan özel bütçeli idarelere 53.069.588.000 Türk
Lirası,
c) (III) sayılı cetvelde yer alan düzenleyici ve denetleyici kurumlara 3.212.692.000
Türk Lirası,
ödenek verilmiştir.
(2) Kanunların verdiği yetkiye dayanarak yıl içerisinde eklenen ve düşülen
ödenekler sonrası merkezi yönetim kesin hesap gider cetvellerinde gösterildiği üzere,
5018 sayılı Kanuna ekli; 
a) (I) sayılı cetvelde yer alan genel bütçe kapsamındaki kamu idarelerinin
2015 yılı bütçe giderleri toplamı 491.864.454.769,49 Türk Lirası,
b) (II) sayılı cetvelde yer alan özel bütçeli idarelerin 2015 yılı bütçe
giderleri toplamı 78.095.077.559,43 Türk Lirası,
c) (III) sayılı cetvelde yer alan düzenleyici ve denetleyici kurumların 2015
yılı bütçe giderleri toplamı 3.037.046.230,62 Türk Lirası, 
olarak gerçekleşmiştir.
(3) 2015 yılı merkezi yönetim net bütçe gideri toplamı 506.305.092.576,61
Türk Lirasıdır.
BAŞKAN
– 1’inci maddeyi daha evvel kabul edilen cetvelleriyle birlikte oylarınıza sunuyorum:
Kabul edenler... Kabul etmeyenler... Madde kabul edilmiştir.
Birleşime
otuz dakika ara veriyorum.
Kapanma Saati: 19.58
ALTINCI OTURUM
Açılma Saati: 20.40
BAŞKAN: Başkan Vekili Ahmet AYDIN
KÂTİP ÜYELER: Emre KÖPRÜLÜ (Tekirdağ),
Ömer SERDAR (Elâzığ)
----0----
BAŞKAN
– Sayın milletvekilleri; Türkiye Büyük Millet Meclisinin 41’inci Birleşiminin Altıncı
Oturumunu açıyorum.
2015
Yılı Merkezi Yönetim Kesin Hesap Kanunu Tasarısı’nın görüşmelerine devam ediyoruz
Komisyon
ve Hükûmet yerinde.
Şimdi
2’nci maddeyi okutuyorum:
Gelir bütçesi
MADDE 2- (1) 2015
Yılı Merkezi Yönetim Bütçe Kanununa bağlı (B) işaretli cetvellerde gösterildiği
üzere, 5018 sayılı Kanuna ekli;
a) (I) sayılı cetvelde yer alan genel bütçenin gelirleri 442.586.345.000
Türk Lirası,
b) (II) sayılı cetvelde yer alan özel bütçeli idarelerin gelirleri 7.789.211.000
Türk Lirası öz gelir, 45.894.085.000 Türk Lirası Hazine yardımı olmak üzere toplam
53.683.296.000 Türk Lirası,
c) (III) sayılı cetvelde yer alan düzenleyici ve denetleyici kurumların gelirleri
3.192.332.000 Türk Lirası öz gelir, 20.360.000 Türk Lirası Hazine yardımı olmak
üzere toplam 3.212.692.000 Türk Lirası,
olarak tahmin edilmiştir.
(2) Merkezi yönetim kesin hesap gelir cetvellerinde gösterildiği üzere, 5018
sayılı Kanuna ekli;
a) (I) sayılı cetvelde yer alan genel bütçenin 2015 yılı bütçe gelirleri
toplamı 466.679.074.745,44 Türk Lirası,
b) (II) sayılı cetvelde yer alan özel bütçeli idarelerin 2015 yılı bütçe
gelirleri 15.245.715.721,54 Türk Lirası öz gelir, 57.034.370.892,19 Türk Lirası
Hazine yardımı olmak üzere toplam 72.280.086.613,73 Türk Lirası,
c) (III) sayılı cetvelde yer alan düzenleyici ve denetleyici kurumların 2015
yılı bütçe gelirleri 3.509.051.145,27 Türk Lirası öz gelir, 20.360.000,00 Türk Lirası
Hazine yardımı olmak üzere toplam 3.529.411.145,27 Türk Lirası,
olarak gerçekleşmiştir.
(3) 2015 yılı merkezi yönetim net bütçe geliri toplamı 482.779.899.561,53
Türk Lirasıdır.
BAŞKAN
– Madde üzerinde gruplar adına ilk söz, Milliyetçi Hareket Partisi Grubu adına Konya
Milletvekili Mustafa Kalaycı’ya aittir. 
Buyurun
Sayın Kalaycı. (MHP sıralarından alkışlar) 
Süreniz
on dakikadır. 
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri; hepinizi
saygılarımla selamlıyorum. 
Konuşmama
yoğun bir şekilde iletilen bir talebi dile getirerek başlayacağım. 6736 sayılı Kanun’la
ilgili süre uzatım talebi var; önemli sayıda başvuramayanlar olmuş, ilk taksitini
yatıramayanlar olmuş. Bunlarla ilgili bir düzenleme yapılması, hem Maliyenin hem
de vatandaşın yararına bulunmaktadır; umarım bu konu dikkate alınır, gerekli düzenleme
yapılır. 
Görüştüğümüz
madde bütçe gelirlerini içermektedir. 2015 yılı bütçe gelirleri bir önceki yıla
göre yüzde 13,5 oranında artarak 482,8 milyar lira tutarında gerçekleşmiştir. Bu
gelirlerin yüzde 84,5 oranında 407,8 milyar lirası vergi gelirleri, geriye kalan
75 milyar lirası da diğer gelirlerdir. Vergi gelirleri 2015 yılında yüzde 15,7 oranında
artırılmıştır. Vergi gelirlerinde 2016 yılında yüzde 10,3; 2017 yılında da yüzde
13,6 oranında artış öngörülmektedir.
Hükûmet
kepçeyle almakta ama emeklilere ve çalışanlara kaşıkla bile vermemektedir. Ekonomide
yaşanan olumsuz gelişmelere ve artan hayat pahalılığına karşın, emeklilerin ve çalışanların
maaşlarına yapılacak artış çok yetersiz kalacak olup, 2017 yılı zor bir yıl olacaktır.
2017 yılında uygulanacak asgari ücretle ilgili çalışmalar hâlen sürüyor. Yıllardır
asgari ücret belirlenirken Anayasa ve ilgili mevzuat hükümleri göz ardı edilmiş,
TÜİK tarafından belirlenen bir işçinin geçim şartları için gerekli harcama tutarı
hiç dikkate alınmamıştır. Yapılan açıklamalar, durumun yine aynı olacağını göstermektedir.
Ayrıca, bireysel emeklilik sistemine zorunlu katılım nedeniyle birçok çalışanın
çok düşük zam alması söz konusudur. 
Milliyetçi
Hareket Partisi olarak, net asgari ücretin açlık sınırının üzerine çıkarılmasını,
asgari ücretlilere büyük şehirlerde ulaşım desteği verilmesini, asgari ücretten
vergi alınmamasını ve çalışanların asgari ücret kadar gelirinin vergi dışı bırakılmasını
gerekli görüyoruz. Asgari ücretin vergi dışı bırakılması, prim matrahını düşüreceğinden,
işveren maliyetini de azaltacaktır. 
Asgari
ücret, çalışanları sefalete mahkûm etmiştir. TÜRK-İŞ’in araştırmalarına göre kasım
ayı itibarıyla dört kişilik bir ailenin yapması gereken sadece gıda harcaması tutarı
yani açlık sınırı 1.417 liradır; yoksulluk sınırı ise 4.512 liradır. Buna göre,
mevcut asgari ücret, çalışanların gıda harcamasını bile karşılamamaktadır. Zaten
çalışanlar, şiddetli geçim sıkıntısı çekmekte, geçimini borçla sürdürebilmekte ve
borç batağına girmiş durumdadır. 
Hükûmet
iki gün önce millî geliri bir gecede yüzde 20 artırdı, milleti yaklaşık 2 bin dolar
zengin etti! Acaba bu zenginlik, çalışanlara ve emeklilere hiç koklatılmayacak mıdır?
Millî gelir artırılırken gösterilen mahareti, asgari ücret ve emekli aylıklarını
artırarak yapmalarını da bekliyoruz ama biliyoruz ki Hükûmetin emeklilerin ve çalışanların
haklarını vermek gibi bir anlayışı hiç olmadı.
Değerli
milletvekilleri, emekli aylığı, bugün milyonlarca kişinin tek gelir kaynağıdır.
Ülkemizde emekli, dul ve yetim aylığı alanlar, eylül ayı itibarıyla 11 milyon 656
bin kişidir. Ocak ayında esnaf ve çiftçi emekli aylıkları son altı aylık enflasyon,
yani tahminen 3,73 oranında, memur emeklilerinin aylığı ise yüzde 3 oranında artırılacaktır.
Buna göre, 6’ncı basamaktan emekli tarım BAĞ-KUR’lunun aylığı 39 lira, esnaf BAĞ-KUR’lunun
emekli aylığı ise 48 lira düzeyinde artacaktır. Diğer emekli aylıkları da genel
olarak 50-60 lira civarında artacaktır. 
Emeklilerin
enflasyona ezdirilmediği söyleniyor. Hükûmetin, yaptığı zamlardan ve hayat pahalılığından
acaba haberi var mı? Bugün sadece elektrik, gaz ve su faturaları ile sağlık kesintileri
emekli aylığının önemli bir kısmını alıp götürmektedir. Evi olmayan, kira ödemeye
gücü yetmeyen emekliler, ev almayı hayal bile edememektedir. "Sağlık hizmetleri
ücretsiz." deniyor ama muayene, ücret farkı ve katılma payı kesintileri nedeniyle
emekliler, maaşlarının ne olduğunu bile bilememektedir.
Lafa
gelince “Ekonomi büyüdü, milli gelir arttı, zenginleştik.” diyorsunuz. Öyleyse büyümeden
payını, refah payını emekliye niye vermiyorsunuz? Emekli, artan millî gelirden kendine
düşeni niye alamıyor? Emekliyi sadece resmî enflasyonu esas alıp düşük zamma talim
ettiriyorsunuz. 
Emeklilerin
ortak derdi geçim sıkıntısıdır. Emekli aylıkları yetmemektedir. Emeklilerimiz aldığı
aylıkla ay sonunu getiremiyor. Emekliler, geçimlerini sağlamak için ek iş arıyor,
ek gelir sağlamak için olumsuz şartlarda bile çalışıyorlar. 
Milletvekilleri
dâhil herkes sekiz yıldır banka promosyonu alırken, emeklilere verilmiyor. Hükûmet,
söz verdiği hâlde emeklilere banka promosyonu ödenmesini bir türlü becerememiş,
emeklileri hep oyalamıştır. Şimdi de haftaya ve Başbakana bırakıldığı açıklanmıştır.
Emeklilerden
en fazla aldığımız şikâyet, aylıklarının düşüklüğü ve emekli aylıkları arasındaki
eşitsizliktir. "Prim gün sayım daha fazla, daha çok prim ödedim ama aylığım
filancadan az.” diye dert yanıyorlar. “Hükûmet 100 lira zam sözü verdi ama kimisi
10 lira kimisi 20 lira zam aldı.” diyorlar.
İşçi,
memur ve esnaf emeklileri arasında nimet-külfet dengesizliği ve emekli aylıklarındaki
adaletsizlikler artarak devam etmektedir. Emekli aylıklarındaki eşitsizliklerin
giderileceği sözü verilmiş ama maalesef giderilmemiştir. 2000 öncesi SSK emeklileriyle
ilgili kısmi bir artış yapılmış, BAĞ-KUR emeklileri ve 2000 sonrası emeklilere dair
düzenleme verilen söze rağmen yapılmamıştır. 
2008
yılında çıkarılan 5510 sayılı Kanun’la, özellikle emekli aylığı bağlamada refah
payının yüzde 100’den yüzde 30’a düşürülmesi nedeniyle emekli aylıklarındaki eşitsizlik
iyice artmış, daha da eşitsiz hâle gelmiştir. Milliyetçi Hareket Partisi olarak,
emekli aylıkları arasındaki eşitsizliklerin giderilmesi, emeklilere büyümeden pay
verilmesi ve “emekli destek ödeneği” altında yılda 2 kez net asgari ücret tutarında
ikramiye ödenmesi için gerekli düzenlemelerin yapılmasını istiyoruz ve emeklilerin
sorunlarının artık çözüme kavuşturulması için çağrıda bulunuyoruz. 
Değerli
milletvekilleri, kamu görevlilerinin mali ve sosyal hakları toplu sözleşmeyle belirlenmektedir.
Son toplu sözleşmeyle kamu çalışanlarının aylıklarına 1/1/2017 tarihinde yüzde 3,
1/7/2017 tarihinde yüzde 4 oranında artış yapılacaktır. 
AKP
Hükûmeti, yandaş sendika eliyle kamu çalışanlarını ve emeklilerini oyuna getirmektedir.
Özellikle, 2014 ve 2015 yıllarında ciddi boyutta ekonomik kayba uğrayan kamu çalışanları
ile emeklilerin uğratıldığı zarar giderilmemiştir. Geçmiş enflasyon kayıplarının
telafisi amacıyla, çalışanlara ve emeklilere mutlaka iyileştirme zammı verilmelidir.
Kamu
çalışanlarına çeşitli adlar altında yapılan bazı ek ödemeler, prime tabi tutulmamakta
ve emekli aylığına yansıtılmamaktadır. Özel sektörde ücret gelirini düşük gösterene
bir dünya idari para cezası kesilmekte iken kamunun kendi çalışanlarının gelirlerini
düşük göstermesi büyük bir çelişkidir. Bu itibarla, kamu çalışanlarına yapılan tüm
ek ödemelerin emekli aylığına yansıtılmasını sağlayacak yasal düzenleme bir an önce
yapılmalıdır.
Kamu
çalışanlarının özel hizmet tazminatıyla ilgili sorunları çözüme kavuşturulmalı,
ek göstergelerde ve ek ödemelerdeki adaletsizlikler giderilmelidir.
Kamu
görevinden daha önce emekli olanlar, otuz yıl üzerindeki hizmetlerine karşılık emekli
ikramiyesini alamamakta, yargıya başvurmaktadır. Kamu görevlilerinin otuz yılın
üzerindeki hizmetleri için ikramiye ödenmesine dair tasarıya, ödenecek ikramiyede
güncelleme yapılacağına dair hüküm eklenmeli ve tasarı, bir an önce yasalaşmalıdır,
emeklinin mahkemelerde sürünmesi önlenmelidir. 
Kamu
Personeli Danışma Kurulunda hayata geçirilmesi için görüş birliğine varılan konular
hızla gündeme alınmalıdır. Kamu görevlilerinden bir derece hakkından daha önce yararlanmamış
olanlara mevcut eşitsizliğin giderilmesi amacıyla bir derece verilmesi için gerekli
düzenleme yapılmalıdır.
Teşekkür
ediyor, saygılar sunuyorum. (MHP sıralarından alkışlar)
BAŞKAN
– Teşekkür ediyorum Sayın Kalaycı.
İkinci
söz, Halkların Demokratik Partisi Grubu adına Bitlis Milletvekili Mahmut Celadet
Gaydalı’ya aittir.
Buyurun
Sayın Gaydalı. (HDP sıralarından alkışlar)
HDP
GRUBU ADINA MAHMUT CELADET GAYDALI (Bitlis) - Sayın Başkan, değerli milletvekilleri;
2015 Yılı Merkezi Yönetim Kesin Hesap Kanunu Tasarısı’nın 2’nci maddesi üzerine
Halkların Demokratik Partisinin görüşlerini ve önerilerimizi sunmak üzere söz almış
bulunmaktayım. Genel Kurulu ve kamuoyunu saygıyla selamlarım.
Değerli
milletvekilleri, Türkiye’de en ciddi sorunlardan biri, gelir dağılımındaki adaletsizliktir.
Bugün gelir ve kurumlar vergisi gibi servetin esas alındığı vergi kalemlerinin bütçe
içindeki payı düşerken tüm topluma dayatılan KDV, ÖTV gibi dolaylı vergilerin oranı
yüzde 70’i aşmış durumdadır. Zengin-fakir ayrımı yapılmaksızın ÖTV, KDV gibi dolaylı
vergiler üzerinde oluşturulan bu baskı, Anayasa’nın 73’üncü maddesinde yer alan
“Vergi ödevi” kısmının da açık bir ihlalidir. 73’üncü madde, açık bir dille “Herkes
kamu giderlerini karşılamak üzere mali gücüne göre vergi ödemekle yükümlüdür.” demektedir
fakat pratikte bunlar kesinlikle örtüşememektedir. 
Gıda,
akaryakıt, otomobil gibi birçok harcamadan alınan dolaylı vergiler, beş yılda yüzde
140 artarak tüm vergi türleri içindeki en büyük paya sahip olmuştur. Özel tüketim
vergisi 2015 yılında devletin tahminî beklentisinin de 12 milyar üzerine çıkmıştır.
2013 yılı mukayeselerini yaparsak dolaylı vergilerin Türkiye’deki payı yüzde 69,
Avrupa Birliği ülkeleri ortalaması ise yüzde 27 civarındadır. İktidar partisi, artan
bütçe açıklarını kapatmak için ÖTV’yi artırarak dar gelirli vatandaşları ekonomik
sistem içerisinde ezmeye devam etmiştir. Hâlbuki, esas olan, gelir ve kurumlar vergisinin
artırılmasıdır. Küçük üreticiler ezilerek ekonomik ve finansal piyasaya yön veren
büyük sermayedar, çok uluslu şirketlerin desteklendiği bir yapı oluşturulmuştur.

Ekonomik
olarak zaten açlık ve yoksulluk sınırında yaşayan yurttaşlar, daha da ağırlaştırılan
yüksek dolaylı ve doğrudan vergi oranıyla âdeta nefes alamaz duruma getirilmiştir.
Vahşi kapitalizmin baskı ve sömürü taktikleri ustaca sahnelenmektedir. Sistem, parası
olanı otomatik olarak desteklemeye devam ederken yapısal düzenlemelerle orta ve
uzun vadede de bu durumun sürmesinin âdeta altyapısı oluşturulmaktadır. 
Vergi
uygulamalarında gelir grupları arasında adil davranılmamakta, açık olarak zengin
ve parası olana ödül mahiyetinde vergi indirimi yapılmaktadır. Bu ülkenin çiftçisine,
köylüsüne, emekçilerine yaşam ile ölüm arasında ince bir marj bırakılmıştır. Bakın,
buna küçük bir örnek vereyim: Üst gelir grubu insanlarının genellikle satın aldığı
altın, yakut, zümrüt gibi ürünlerde yüzde sıfır oranında katma değer vergisi uygulanırken
diğer dar gelirli yurttaşların ve çiftçilerin aldığı gıda, giyim, mazot gibi temel
ihtiyaçlara uygulanan vergiler, yüzde 18’den başlayarak daha yukarılara çıkmaktadır.
Yat ve gemi sahiplerine mazot, piyasadan daha ucuza verilirken çiftçiye ise piyasa
fiyatlarından verilmektedir. Bu nasıl bir adil vergi sistemidir? Sermaye sahipleri
büyük devlet destekleriyle desteklenirken yanında çalışan işçinin yükü artırılmış,
kazancı makaslanmıştır. Emekçinin, işçinin kazancının yüzde 33,5’u sigorta primi,
işsizlik sigortası primi, gelir vergisi, damga vergisi gibi vergilerle kesilmektedir.
İşçiler ve emekçiler açlık sınırının altına itilmişlerdir. 
Değerli
milletvekilleri, gelir dağılımının ve vergi politikalarının bu kadar adaletsiz olduğu
ortamda, Hükûmet, adil gelir dağılımını ve adil vergi politikalarını üretmek ve
uygulamak zorundadır. Bu durum, Hükûmetin yurttaşlarına karşı anayasal sorumluluğudur.
Sadece son yirmi günde Türk lirasının dolar karşısındaki kaybı yüzde 11’dir; bunun
anlamı, yüzde 11 fakirleşmiş durumdayız. 
Bankacılık
sektörünü yüzde 50’nin üzerinde yabancı sermayenin kontrol ediyor olması ise bu
krizlerin kaçınılmaz olarak hep karşımızda duracağını göstermektedir. Buradan hamasi
söylemler geliştirerek ekonomik kötü gidişatı kamuoyundan gizlemenin bir anlamı
yoktur. Türkiye İstatistik Kurumu ulusal hesaplar sisteminde sözüm ona yenileme
yapıyor ve bu yenilemeler sonrası yanlış rakamlar veriyor ve halk uyutulmaya çalışılıyor.
TÜİK’in hazırladığı bu iyimser tabloyla bugünkü yaşadığımız kriz ortamını ve devamı
gelecek olan kötü gidişatı iyi göstermeye çalışmak nasıl bir hayalciliktir; ben,
takdirlerinize sunuyorum.
Ne
yazık ki, yapılan bütçe için profesyonelce hazırlanmış bir bütçe olduğunu söyleyemeyeceğim.
Tekniğe uygun bütçe şeffaf, sorgulanabilir ve denetlenebilir olmalıdır, denetim
de profesyonelce yapılmalıdır. Mademki her şey Maliye Bakanlığından geçiyor, size
daha kolay bir yol önereyim: Torba yasalar gibi her bakanlığın adı yazılı olan torbalar
hazırlansın, bütçe, torbalarla bakanlara dağıtılsın. Nasıl olsa bütçeye Meclis denetimi
gerekmiyor. İstediği bakanlığa istediği torbayla ödenek versin. 
Her
defasında “On dört yılda ülkeyi şuradan şuraya taşıdık.” diye böbürleniliyor. On
dört yıl çok uzun bir süreçtir. Çin’le mukayese edilirse, Çin on yıl içinde bir
hamle yaparak bugünkü durumuna gelmiştir. Gerek coğrafyası ve gerekse nüfus yoğunluğuyla
mukayese edildiğinde on dört yıl nasıl heba edilmiş çok net olarak ortaya çıkar.

Ben
mühendis kökenli bir milletvekili olduğum için… Mühendisliğin temel kuralı ekonomidir;
sağlam, güvenilir ekonomik işler yapmak. Bize bir hocamız -geçen sefer de bunu anlatmıştım,
süre kalmadığı için onu tekrarlayayım- “Bir aptalın 2 liraya yapabildiği işi 1 liraya
yapmasını bilen kişiye mühendis denir.” diye tarif etmişti. Ne yazık ki bugün biz,
1 liralık işin, bırakın 2, 3, 4, hatta 5 liraya yapıldığına bile şahitlik ediyoruz.

Sayın
Genel Başkanlarımız Selahattin Demirtaş ve Sayın Figen Yüksekdağ’la birlikte 10
vekil, daha sonra da 2 daha ilave edildi, 12 milletvekilimiz bugün siyasi bir operasyonla
cezaevlerinde tecride maruz kalmakta ve halkın özgür iradesine ambargo uygulanmaktadır.
Bu siyaset ile yargının iş birliği, barışın ve diyaloğun önünü kapatmaktan, parlamenter
zeminde siyasetin yasaklanmasından başka bir şeye hizmet etmeyecektir. Unutulmaması
gerekir ki bugün bozduğunuz yargının terazisi bir gün sizleri de tartacaktır. 
Anayasa’nın
gündemde olduğu bugünlerde şunu hatırlatmakta da fayda var: Anayasalar toplumu içinde
barındırmalıdır fakat sizin Meclise sunduğunuz değişiklik teklifinde 6 milyon insanın
iradesi yer almamaktadır; onlar Edirne’de, Kandıra’da ve Silivri’de rehin olarak
alıkonulmuşlardır. Bir de milletvekili olduğum Bitlis ilinde son kalan 3 belediye
başkanımız da tutuklanmıştır. Halkın iradesine kelepçeler vurularak yapılan bu uygulamaları
şiddetle kınıyorum. Demokratik yöntemlerle alamadığınız her yeri hukuk dışı yöntemlerle
almak ne insan haklarına ne hürriyete ne de etiğe uygundur. Bizler, ölüm değil,
çözüm istiyoruz. Çatışma değil, barış istiyoruz. Ne yazık ki barış elçimiz Tahir
Elçi öldürülüyor, barış isteyenler de tutuklanıyor. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ediyorum. 
Gruplar
adına son konuşmacı, Cumhuriyet Halk Partisi Grubu adına Antalya Milletvekili Niyazi
Nefi Kara. 
Buyurun
Sayın Kara. (CHP sıralarından alkışlar)
CHP
GRUBU ADINA NİYAZİ NEFİ KARA (Antalya) – Sayın Başkan, değerli milletvekilleri;
2015 Yılı Merkezi Yönetim Kesin Hesap Kanunu Tasarısı’nın 2’nci maddesi üzerine
söz almış bulunmaktayım. Yüce Meclisi ve bizleri ekranları başında takip eden halkımızı
saygıyla selamlıyorum. 
Gelirlerle
alakalı bir madde üzerinde konuşunca Hükûmetimizin gelirlerle başardığı işlerden
bahsederek başlamak gerektiğini düşünüyorum. 
Arkadaşlar,
bugünkü durumumuz nasıl, beraber bir bakalım. Bugün dolar 1,5 lira seviyelerine
geldi, yakında TL ile dolar ve avro eşitlenecek. Petrol fiyatlarındaki düşüş yansıtıldı
vatandaşa. Rusya’yla ilişkilerimiz çok iyi, ticaret hacmimiz 100 milyar doları aştı.
Avrupa Birliğiyle ilişkilerimiz gelişti, artık AB üyesiyiz, vize serbestisi tamam.
İçeride tutuklu hiç gazeteci, yazar kalmadı. Asya devletleriyle ilişkilerimiz, Türk
cumhuriyetleriyle ilişkilerimiz gelişti. Türkiye’nin Kürt politikası Orta Doğu’da
örnek oldu, hatta gerilimler azaldı. Millî gelirimiz, huzur ve refahımız hızla artıyor.
Demokrasimiz gelişti. Basın, yazarlar, yayın kuruluşları özgürce yayın yapıyorlar.

Bu
arada, uluslararası sermaye Türkiye’de yatırım yapmak için kuyrukta bekliyor. Dinî
inançlar, çıkar örgütleri tarafından sömürülemez oldu. Sayenizde, birbirinin inancına,
ibadetine, yaşam tarzına saygılı bir toplum olduk. Unutuyordum, sağlık politikalarınız
Türkiye’deki araştırmalara göre çocuk ölümlerini sıfıra indirdi. 
Ya
terör? Terörden eser kalmadı, polisler artık silah taşımıyor. Başbakan geçen gün
vatandaşlarla sinemadaydı. (CHP sıralarından alkışlar) Cumhurbaşkanımız mı? Böyle
bir ülkenin Cumhurbaşkanı olma gururuyla, ülkede geçtiği yollarda, yolları kapattırmadan
güven içerisinde halkıyla seyahat edebiliyor.
AKP’yi
bu başarılı politikalarından dolayı kutluyorum. Dediklerinizin hepsini yaptınız.
Biz mi? Biz CHP olarak bunların hiçbirisini yapamazdık herhâlde(!) Ne kadar güzel
değil mi? (CHP sıralarından alkışlar)
Değerli
milletvekilleri, ama maalesef sadece hayal edebiliyoruz bunları sayenizde. Peki,
gerçekler nedir? Dünyada en çok vergi toplayan Hükûmet olduğunuzu söylemeye gerek
yok. Havadan suya, benzinden mazota ve elektriğe, aklınıza gelen her şeye yaptığınız
zamlarla gelirlerdeki artışı sürdürüyorsunuz. Sağlıktan eğitime, yollardan köprülere
kadar her şeyin paralı olduğu Hükûmetin bütçesinde, gelirler bir yana, yüzlerce
milyar dolarlık borç vatandaşın sırtına sarılmış durumda. 
Cumhuriyet
tarihi boyunca kurulmuş ne kadar tesis ve fabrika var ise özelleştirmeyle 60 milyar
dolara satıldığı ve en kötüsü, vatan topraklarının satıldığı, Ege adaları ve Süleyman
Şah Türbesi’nin toprakları gibi toprakların peşkeş çekildiği bir dönemde Hükûmetsiniz.

On
dört yıldır ülkeyi yönetiyor, on dört yıldır bütçe hazırlamakla övünüyor, parayı
çok iyi yönettiğinizi her vesileyle söylüyorsunuz. Parayı yönetme konusundaki maharetlerinizi
biliyoruz. Kutularda sıfırlanan dolarları ve hainlik edip bunları halkın gözüne
sokanları gördük iktidarınız döneminde. 
Sayın
Cumhurbaşkanı ekonomideki tıkanıklığı aşmak için “Doları bozdurun, Türk lirasına
çevirin.” diyor ama “Altın alın.” diyor. Ama bilmediği bir şey var; Çin, Avustralya
ve Amerika dünyada en çok altını üretiyor, herhâlde onların Türk lirasına geçtiğini
düşünüyor. Ve “Bu dolarlar bozdurulsun.” derken bir diktatörün uçağını satın aldık
maalesef.
Değerli
arkadaşlar, bir zamanlar bütün dünyayı dolaşıp “Ülkeyi pazarlayacağız.” derken ülkeyi
satacağınızı hiç hayal edemedik. Biz, tartışmaya açmak gafletinde bulunulan Lozan
Anlaşması’ndan sonra Hatay’ın ülkemize katılması ve Kıbrıs Barış Harekâtı’nın sonunda
uygulanan ambargolar sonunda 12 Eylül darbesinin niye yapıldığını, ülkede eğitimin
nasıl çökertildiğini, insanlarımızın adım adım PKK’yla ayrıştırıldığını, tarikatlar
aracılığıyla dinimizin sömürüldüğünü, hatta emperyalistlere hizmet eder hâle geldiğini,
bugün son noktada ordumuzun kumpaslar -Casusluk, Ergenekon, Balyoz gibi- ve son
olarak 15 Temmuz hain darbesiyle güçsüz ve güvenilmez hâle getirildiğini göremedik.

Peki,
ne oldu bu darbeden sonra arkadaşlar? Yine başkanlık gündeme gelirken Sayın Cumhurbaşkanının
danışmanı -Tanrıverdi mi, Allahverdi mi, neydi soyadı hatırlayamıyorum- “Türkiye
büyük bir ülke, eyalet ve özerklik tartışılmalıdır.” dedi. Cevap verdiniz mi parti
olarak buna? (CHP sıralarından alkışlar) Peşine takıldığınız sistem, sizin “üst
akıl” deyip adını koyamadığınız emperyalistlerin de önerisi. Peki, dik duruş sergileyebildiniz
mi? Gerçekten Türk milletinin karşısında bu bölünme sistemini anlatırken yüzünüz
kızarmayacak mı arkadaşlar? Bu ülke on dört yıldan beri parlamenter sistem, demokrasi
yüzünden bu hâle gelmedi. Parlamenter sistemi yok eden proje aslında bugün terör
örgütü olarak saydığınız IŞİD, PKK, FETÖ terör örgütlerinin de önerisiydi size,
niye hâlâ aynı yolda gidiyorsunuz, “Yeter artık!” demeyecek misiniz? (CHP sıralarından
alkışlar) Ülkenin egemenliğini ne olduğu belirsiz cemaat ve tarikatlarla paylaştığınız
için bugün bunları sorgular hâle geldik. Bu sorguladığınız sistemi bu hâle siz getirdiniz
arkadaşlar. 
Sıkıştığınız
yerde CHP’yi suçluyorsunuz. Bu bombalar CHP yüzünden mi patlıyor? 7 Haziran 2015’ten
sonra yaşanan 24 bombalı saldırıda 400’den fazla vatandaşımız, CHP, terör örgütleriyle
aynı masada oturdu diye mi öldü, biz mi yaptık bunları? (CHP sıralarından alkışlar)
Her gün gelen şehit haberleri yüreğimizi dağlarken terörle müzakere eden Cumhuriyet
Halk Partisi miydi arkadaşlar? (CHP sıralarından alkışlar) Kadınlar CHP yüzünden
mi şiddete uğruyor, hatta hayatlarını kaybediyor? Çocuklarımız CHP yüzünden mi istismara
uğruyor, hatta istismarı CHP mi meşrulaştırmaya çalıştı Mecliste? (CHP sıralarından
alkışlar) 
Değerli
arkadaşlarım, çocuklarımız CHP iktidarlarının denetimsizliği nedeniyle mi yurtlarda
can verdi? 
Dış
politikada sıfır sorundan sıfır dost seviyesine CHP mi getirdi?
Avrupa
Birliği ilişkileri CHP yüzünden mi gerildi, bu hâle geldi?
Sağlık
çalışanlarına yönelik şiddeti CHP’nin sağlıkta dönüşüm politikası mı bu hâle getirdi?
Yaptığınız ve söylediğiniz hiç birbirine uymuyor arkadaşlar. 
Sağlıkla
ilgili eleştirilerimizden önce Sayın Bakana teşekkür etmek istiyorum. Sağlık Bakanlığının
2017 bütçesinde bir artış var ve burada dedikleri bir şey var, “Difteri, tetanos
aşılarının ve plazma fraksiyon ürünlerinin Türkiye’de üretimi için tesisler kuracağız.”
dedi. Burada Sayın Bakana ve Hükûmete teşekkür ediyorum. Bir başka şey daha var
ama “İkinci faza geçiyoruz.” diyor, çünkü tıkandı sistem. Aslında Sağlıkta Dönüşüm
Programı tıkandı çünkü yürüyecek hâli yok. 
Sayın
Bakana sormak istiyorum… Sabah MHP’nin temsilcisi de söyledi. Daha önce AKP temsilcileri
ile biz, beraber, Bakanlık bürokratlarıyla oturduk “Sağlıkta şiddet yasasını çıkaralım.”
dedik. Neyi bekliyor Sayın Bakan? Var mı cevabınız? Kim engelliyor?
BAŞKAN
– Millî Eğitim Bakanı burada şu anda.
NİYAZİ
NEFİ KARA (Devamla) – Sağlık çalışanlarının özlük haklarıyla ilgili yasa tasarısı
hazır ve elinizde bekliyor, Sayın Başbakanın imzasını bekliyor. Kim engelliyor sizi?
Elinizi kim tutuyor? Bunun bir cevabını verin bize. (CHP sıralarından alkışlar)

Sağlık
sistemini özelleştirirken, halkın kendi sağlığını parayla satın alır hâle getirmeniz
affedilir bir şey değil. Üniversite hastaneleri borç sebebiyle ameliyat yapamaz
hâle geldi. Buradan, büyük ve özel bir sağlık işletmesiyle FETÖ terör örgütünün
bağlantısı nedeniyle üniversite hastanelerinin çalışamaz hâle gelmesini sağlayarak
batırılmasını araştırmanızı salık vermek görevimizdir. Bank Asya, hastane ve AVM
ortaklığı olan bu amiral gemilerini sorgulamanızı sizlere söylüyorum. Ürettikleri
bilimle övünmemiz gereken üniversite hastanelerimiz maalesef özerkliğini kaybetmiş
durumda. Eğer üniversite rektörlerini FETÖ’cülerden atamak yerine, üniversite çalışanlarının,
öğrencilerinin, öğretim üyelerinin hepsinin seçtiği -demokrasiyle yönetilecek şekilde-
rektörlerle yönetseydiniz bunlar olmayacaktı ve demokrasiyi bizim insanımız oralarda
öğrenecek ve bunlar başımıza gelmeyecekti. 
Değerli
arkadaşlar, süre bitiyor. Son olarak, bütçe hazırlanırken dolar 3 TL’ydi, şimdi
3,5. Yüzde 15 kayıpla mazota, gübreye, suya ve elektriğe zam yaptığınız gibi asgari
ücretliye, işçiye, memura ve emekliye de yüzde 15 ek zam yapar mısınız diyoruz.

Hepinize
saygılar sunuyorum. (CHP sıralarından alkışlar)
BAŞKAN
– Teşekkür ediyorum. 
Sayın
Muş, buyurun. 
MEHMET
MUŞ (İstanbul) – Sayın Başkan, sayın hatip ülkeyi sattığımızdan…
LEVENT
GÖK (Ankara) – Ülke kaynaklarını, Mehmetciğim, “ülkeyi satmak” derken ülke kaynaklarını…
MEHMET
MUŞ (İstanbul) – …parti olarak bir cevabımızın olmadığından, bir sistem tartışmasından
bahsetti. Bazı ifadelerin kullanıldığını, bizim bunlara bir cevap veremediğimizi
ifade etti. Bu bir cevap hakkı doğurur.
BAŞKAN
– Buyurun Sayın Muş.
Lütfen
iki dakikada tamamlayın, yeni bir sataşmaya meydan vermeyelim. (AK PARTİ sıralarından
alkışlar) 
VI.- SATAŞMALARA İLİŞKİN KONUŞMALAR (Devam)
8.- İstanbul Milletvekili Mehmet Muş’un, Antalya Milletvekili Niyazi
Nefi Kara’nın 434 sıra sayılı 2015 Yılı Kesin Hesap Kanunu Tasarısı’nın 2’nci
maddesi üzerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; vatan toprağı satılmaz.
Türkiye’de hiçbir iktidar, milletin oyuyla iktidara gelmiş hiçbir parti vatan toprağını
satmaz. Millet hiçbir zaman böyle bir şeye de müsaade etmez. AK PARTİ hiçbir dönemde
böyle bir şeyi ne aklından geçirmiştir ne de böyle bir şeyin gerçekleşmesine müsaade
etmiştir. 
HAYATİ
TEKİN (Samsun) – Yunan adalarını kim işgal etti?
HAKAN
ÇAVUŞOĞLU (Bursa) – Hâlâ orada mısın? 
MEHMET
MUŞ (Devamla) – Ordumuz güçlenerek, bu darbe girişiminden sonra, içerisindeki, bu
darbe teşebbüsüne kalkışan, ona destek veren, bu darbe girişiminin içerisinde her
kim varsa bunları temizlemek suretiyle çok daha güçlenecek şekilde ülkemizin savunmasında
etkin bir şekilde görevini yerine getirecektir. Ordu bizim ordumuzdur, ordu Türkiye
Cumhuriyeti devletinin ve milletinin emrinde olmaya devam edecektir. İçerisinden
bu darbe girişimine karışanlar ayıklanacaktır. Bu, ordumuzu çok daha fazla güçlendirecektir.

MAHMUT
TANAL (İstanbul) – Ergenekon, Balyoz davalarında “Bu ordu bizim ordumuz değildi.”
diyordunuz. 
MEHMET
MUŞ (Devamla) – Burada bir acziyet söz konusu olamaz ve hemen bu darbe girişiminden
sonra Fırat Kalkanı operasyonu da aslında Türkiye Cumhuriyeti devleti ordusunun
manevra kabiliyetini de ortaya koymaktadır. 
MAHMUT
TANAL (İstanbul) – Ergenekon’da, Balyoz’da “Bu ordu bizim ordumuz değil.” diyordunuz.
MEHMET
MUŞ (Devamla) – Değerli milletvekilleri, burada, aslında, yani “Eyalettir, odur,
budur.” gibi ifadeleri kullanmak çok yersiz. 
HAYATİ
TEKİN (Samsun) – Niye?
MEHMET
MUŞ (Devamla) – Şundan dolayı yersiz: Anayasa değişiklik teklifini biz Parlamentoya
sunduk. Orada ne diyor? Üniter sistemden bahsediyor. Böyle, sizin bahsettiğiniz
gibi bir şey yok. Bunu okumanızı tavsiye ederim.
MAHMUT
TANAL (İstanbul) – Gerekçesini okumamışsın, gerekçesinin son cümlesini oku. 
ÜNAL
DEMİRTAŞ (Zonguldak) – Başbakan nerede? Başbakanı ortadan kaldırıyorsunuz.
BAŞKAN
– Sakin olun arkadaşlar, lütfen.
MAHMUT
TANAL (İstanbul) – Bak, Komisyon Başkanı da orada gülüyor. 
ÜNAL
DEMİRTAŞ (Zonguldak) – Başbakanı ortadan kaldırıyorsunuz.
ALİ
ŞEKER (İstanbul) – Başbakanı “yok bakan” yapıyorsunuz.
MEHMET
MUŞ (Devamla) – Bunu size…
MAHMUT
TANAL (İstanbul) – Komisyon Başkanı karşıda gülüyor. Gerekçenin son cümlesini oku.
MEHMET
MUŞ (Devamla) – Bunu okumayı size tavsiye ederim. Okuyun önce, ondan sonra metinde
böyle bir ibare görürseniz bunu gelir söylersiniz.
ÜNAL
DEMİRTAŞ (Zonguldak) – Sen oku, sen, sen! 
ALİ
ŞEKER (İstanbul) – Başbakanı ortadan kaldırıyorsunuz, Başbakanı! Başbakanın olmadığı
bir demokrasi olabilir mi?
MEHMET
MUŞ (Devamla) – Biz bunu defaatle ifade ettik, üniter sisteme dayalı bir model getireceğimizi
ve getirdiğimizi söyledik. Buna bakmanızı tavsiye ederim.
Değerli
milletvekilleri, AK PARTİ, milletin talimatıyla ve milletin gösterdiği istikametle
hareket eder.
ALİ
ŞEKER (İstanbul) – Başbakan “yok bakan” oluyor.
MEHMET
MUŞ (Devamla) – Başkalarını bilmem ama bizim istikametimiz, milletin çizdiği ve
gösterdiği istikamettir; ondan talimat alırız ve onun talimatlarının gereğini yerine
getiririz.
BAŞKAN
– Teşekkür ediyorum. 
LEVENT
GÖK (Ankara) – Sayın Başkan…
BAŞKAN
– Sayın Gök…
LEVENT
GÖK (Ankara) – Sayın Başkan, ben de tutanaklara geçmesi açısından ifade ediyorum.
Konuşmacımızın ifade ettiği…
MAHMUT
TANAL (İstanbul) – Biz sorulara, cevaplara girelim ya, bu kadar…
ALİ
ŞEKER (İstanbul) – Başbakan yok hükmünde.
BAŞKAN
– Sayın milletvekilleri, sayın grup başkan vekiliniz konuşuyor, lütfen.
Buyurun
Sayın Gök, sizi dinliyoruz.
LEVENT
GÖK (Ankara) – Sayın Başkan, konuşmacımızın kastettiği, ülke kaynaklarının satılmasıdır.
Ülke kaynaklarıyla ne kastediliyor? Örneğin, PETKİM’den tutun TEKEL’e kadar, limanlardan
tutun, aklınıza gelebilecek, Türkiye’nin sanayileşmesiyle övündüğü, ta Atatürk zamanında,
cumhuriyet zamanında övündüğü bütün tesisler. AKP’nin de övündüğü, “Bunları biz
sattık.” demişlerdir; kendi ifadeleridir. Yani, Cumhuriyet Dönemi’nde yapılan bütün
kazançlar, kaynaklar satılmıştır. Bu da zaten AKP’nin övünerek söylediği bir husustur
yani “Özelleştirmeyi biz bu noktaya getirdik.” demişlerdir. Kastedilen budur. Kayıtlara
geçmesini istiyorum.
Sağ
olun.
BAŞKAN
– Teşekkür ediyorum Sayın Gök.
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
BAŞKAN
– Şimdi şahıslar adına ilk söz, Zonguldak Milletvekili Özcan Ulupınar’a aittir.
Buyurun
Sayın Ulupınar. (AK PARTİ sıralarından alkışlar)
Süreniz
beş dakikadır.
ÖZCAN
ULUPINAR (Zonguldak) – Sayın Başkanım, değerli arkadaşlar; ben de hepinizi sevgiyle,
saygıyla selamlıyorum.
2015
Yılı Merkezi Yönetim Kesin Hesap Kanunu Tasarısı’nın 2’nci maddesi üzerinde şahsım
adına söz almış bulunuyorum.
Bütçe
görüşmelerinin son günlerine yaklaşıyoruz. İnşallah yarın bütçe Genel Kuruldan geçecek,
kabul edilecek. Ülkemizin bu bütçeye ihtiyacı var. Savunmadan eğitime, sağlıktan
altyapıya inşallah bunlar yatırıma dönüşecektir. Tabii, sadece bu yatırımlar değil,
bir taraftan da ülkemiz, PKK terörüyle mücadele etmektedir, FETÖ’yle mücadele etmektedir.
Suriye ve Irak’taki mesele bizi yakından ilgilendirmektedir, orada mülteci kardeşlerimize
sahip çıkmaya çalışıyoruz. 
Ve
yine terör geçtiğimiz günlerde yüreğimizi dağladı. İstanbul’daki patlamada 44 kardeşimiz
şehit oldu. Zonguldak’ımızdan da 2 şehidimiz vardı, 1 gazimiz vardı. Allah rahmet
eylesin, mekânları cennet olsun; Rabb’im onların yakınlarına hayırlı ömürler nasip
etsin, sabırlar versin. Ateş düştüğü yeri yakıyor. İnşallah son olur. Bunun için
de mücadele etmemiz gerektiğini ifade etmek istiyorum.
Yine,
Halep’teki katliamı izliyoruz. Bir an için empati yapalım. 15 Temmuz akşamı ben
burada değildim, memleketteydim. Eşim evden kalkıp Genel Kurula geldi, o bombardımanı
burada yaşayanlardan, hâlâ o travmayı atlatamadı. Düşünün, şu anda buranın Halep
olduğunu düşünelim bir an için, Allah göstermesin. Sınırımızın 30 kilometre ilerisinde
bu hadiseler yaşanmaktadır. Oradaki bombardımanın şu an burada olduğunu, yaşandığını
hayal edelim, düşünelim. İnanın, bu elektrikler kesilir, yollar kesilir, İnternet
kesilir, haberleşme sağlayamayız; Ankara’da ailemizle buluşamayız, çocuklarımıza
kavuşamayız, onlar bize ulaşamazlar. Bir sürü can yanmaktadır, onlara da kol kanat
germeye çalışıyoruz ama maalesef Batılı ülkeler, maalesef İran, Rusya, Amerika,
AB, bunlar daha fazla silah satmak için, daha fazla oranın petrolünü alabilmek için
bu iç savaşa çanak tutmaktadırlar. Biz de ülke olarak inşallah bunun durması için
mücadele ediyoruz. Şu anda oradan sivil vatandaşlar tahliye ediliyor. İnanın çok
canlar yanıyor. Hepimiz üzgünüz. Hepimiz, yüreklerimiz dağlanıyor, bunları izliyoruz,
sessiz kalmamaya çalışıyoruz. İnşallah, buradaki dökülen kan da son olur; inşallah
bu coğrafyaya da barış gelir, huzur gelir, sağlık gelir; inşallah bu tür hadiseler
ülkemizde yaşanmaz ve dünyada yaşanmaz diyorum. 
Değerli
milletvekilleri, ben Zonguldak Milletvekiliyim. İktidarlarımız döneminde Zonguldak’ımıza
da 8 katrilyonluk yatırım yapılmıştır hükûmetlerimiz tarafından. 2 tane beldemiz
ilçe olmuştur.
ALİ
ŞEKER (İstanbul) – 6 sıfır atıldı.
ÖZCAN
ULUPINAR (Devamla) - Yollarımız yapılmıştır. Cumhuriyet tarihinde ilk kez dönemimizde
tren yollarımız, vagonlarımız yenilenmiştir, havaalanımız açılmıştır. 
ÜNAL
DEMİRTAŞ (Zonguldak) - Sayın Vekilim, Ereğli-Devrek yolu bitmedi hâlâ. İlçelerimiz
arasındaki yol bitmedi. 
ÖZCAN
ULUPINAR (Devamla) - Filyos Vadi Projesi hayata geçirilmiştir, yüz yıllık projedir.
İnşallah, orada Türkiye’nin 3’üncü büyük limanı yapılmaktadır. Orada ilk etapta
12 bin kişi, bittiğinde 40 bin kişi iş sahibi olacaktır. 25 milyon ton kapasiteli
bu liman sadece Zonguldak’ın değil, Orta Anadolu’nun, Batı Karadeniz’in kurtuluşu
olacaktır. Bu ve benzeri yatırımlar da inşallah önümüzdeki günlerde devam edecektir.

Yine,
Zonguldak’ımızın mülkiyet yasası dönemimizde hayata geçirilmiştir, 50 bin vatandaşımız
tapu sahibi olmuştur. Zonguldak’ın stadyumu yapılmaktadır. Hastaneyle ilgili sıkıntılar
olmuştur, inşallah önümüzdeki günlerde hastane de farklı bir yerde inşa edilecektir.
İlçelerimizdeki kamu yatırımları tamamlanmıştır. Zonguldak’ta TOKİ çalışmaları devam
etmektedir ve inşallah Zonguldak da bu bütçeden hak ettiği payı alacaktır. 
Ben,
bu bütçenin hazırlanmasında emeği geçen bütün bürokratlarımıza, milletvekillerimize,
Komisyonumuza, Başkanımıza, bakanlarımıza, Bakanlık çalışanlarına teşekkür ediyorum.

Bütçenin
ülkemize, milletimize, vatanımıza hayırlı olması dileğiyle Genel Kurulu saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Ulupınar. 
Şimdi
söz sırası şahıslar adına Denizli Milletvekili Emin Haluk Ayhan’a aittir. 
Buyurun
Sayın Ayhan. (MHP sıralarından alkışlar)
EMİN
HALUK AYHAN (Denizli) – Teşekkür ediyorum Sayın Başkan. 
Sayın
Başkan, sayın milletvekilleri; 2015 Yılı Merkezi Yönetim Kesin Hesap Kanunu Tasarısı’nın
2’nci maddesi üzerine şahsım adına söz aldım. Yüce heyeti saygıyla selamlıyorum.

2’nci
maddede, 2015 yılı merkezî yönetim bütçe geliri 482,8 milyar TL. Ancak -bildiğiniz
gibi- 12 Aralık 2016 günü İstatistik Enstitüsü, millî gelir serisinde ulusal hesaplarda
bir revizyon yaptı; millî gelir rakamlarında, hem toplam Türkiye millî gelirinde
hem de bununla paralel olarak kişi başına gelirde bir değişiklik yaptı, bir artış
yapıldı. 2015 yılı rakamları yıllık bazda yüzde 19,7 oranında arttı. 2015 yılında
buradaki artış yaklaşık 335 milyar TL. Bunun detaylarına şu anda girmeyeceğim, grup
başkan vekilimiz bu konuda dün gece detaylı bir değerlendirme yaptı. 
Şimdi,
kesin hesap kanununda bütçe geliri 482,8 milyar TL; TÜİK’in dün açıkladığı tablolarda
bu 551,9 milyar TL gözüküyor. Benim bir yanlışım varsa lütfen bürokrat arkadaşlar
-detayıyla Sayın Bakan bilmeyebilir- söylesinler, izah etsinler; bu önemli bir şey.
Dolayısıyla 2015 yılı TÜİK rakamlarında, millî gelir rakamlarında yaptığı revizyon
sonrasında yayımlanan bu rakamlarda, orta vadeli program ve Hükûmetin bütün belgelerinde,
bütçe gerekçelerinde olan rakam arasındaki merkezî yönetim bütçe gelirleri açısından
da şu anda 69,1 milyar TL fark oluşuyor. Yanlışımız varsa lütfen düzeltin, yoksa
-biraz önceki konuşmamda söyledim- hakikaten bir açıklamalı ilmihâl lazım. Bunları
birilerinin ne yapması lazım? Şeffaf bir şekilde hem izah edebilmesi lazım hem de
öğrenebilmesi lazım.
Şimdi,
burada bütçe görüşülürken TÜİK hesapları değiştiriyor, birtakım revize rakamları
yayınlıyor. Biz Genel Kurulda hangi rakamları onaylayacağız şimdi? Bu, ciddi bir
iş, devlet işi de ciddiyet ister. Alelacele, paldır küldür, zamansız, mesnetsiz
işler işi bozuyor. Devletin kamu giderlerini karşılamada temel gelir kaynağı elbette
ki vergilerdir. Vergilerin oluşturduğu yük ve bu yükün adaletli dağılımı önem arz
eder. Herkesin mali gücüne göre vergi ödemesi anayasal bir yükümlülüktür. Bu yükümlülüğün
adaletli ve dengeli bir şekilde gerçekleşmesinin sağlanması da iktidarın en önemli
görevidir. 
2017
yılı bütçesinde öngörülen vergi gelirlerinin yüzde 30,3’ü gelir ve kazanç üzerinden
alınan vergiler, yüzde 2,3’ü mülkiyet üzerinden alınan vergiler, yüzde 41,5’u dâhilde
alınan mal ve hizmet vergileri, yüzde 19’u uluslararası ticaret ve muamelelerden
alınan vergiler, yüzde 3’ü damga vergisi, yüzde 3,9’u da harçlardır. Dolayısıyla
dolaylı vergilerin son derece yükseldiği ve adaletsiz bir vergileme sisteminin olduğu
net bir şekilde ortadadır. 
Vergi
artışının yapılan son düzenlemeler neticesinde ÖTV artışı gibi dolaylı vergiler
üzerinden yapılması, zaten toplam vergiler içinde çok yüksek olan dolaylı vergilerin
payını daha da artırıyor, gelir dağılımına da ne yapıyor? Olumsuz etki ediyor. 
Türkiye’de
vergideki adaletsiz dağılım kronikleşmiştir. İktidar, gerçek bir vergi reformu yapmayı
siyasi risk olarak görmektedir. Hükûmetin, düzenli olarak vergi tahsil edemediği
ve neredeyse her yıl yapılandırma düzenlemeleri getirmek zorunda kaldığı bir vakıadır.
2015 yılında sadece kurumlar vergisinden kaynaklanan 16,1 milyar liralık vergi harcaması
ile tahsil edilemeyen 32,3 milyar liralık KDV toplamı olan 48,4 milyar lira 2015
yılı bütçe açığının yaklaşık 2,5 katıdır. 
Türkiye’de
üretim üzerindeki vergi yükü ağırdır ve bu durum işletmelerin rekabet gücüne zarar
vermektedir. Dolayısıyla kesin hesap olmasına rağmen bunların bir mukayese edilebilir
bazının yeni hesaplarla da dikkate alınması lazım. 
Ben,
hassaten, Sayın Bakan, aracılığınızla, Maliye Bakanlığından bunu istiyorum. 
Teşekkür
ediyorum, saygılar sunuyorum. 
Bütçenin
de hayırlı olmasını diliyorum. (MHP sıralarından alkışlar) 
BAŞKAN
– Teşekkür ediyorum Sayın Ayhan. 
Sayın
Tanal, sisteme girmişsiniz. 60’a göre mi söz vereyim size?
MAHMUT
TANAL (İstanbul) – Soru-cevap Sayın Başkanım.
BAŞKAN
– Peki. Bir tek siz girmişsiniz. Grupların şeyi vardı ama ben size bir dakika süre
veriyorum.
Buyurun.
MAHMUT
TANAL (İstanbul) – Sayın Bakanım, 4 Kasım 2016 gününden önceki tarihte, şirketler
veya gerçek kişilerden, dolar veya euro alan kaç şirket ve kaç şahıs vardır? 4 Kasım
2016 tarihinden bugüne kadar bu şirketlerden ve şahıslardan dolar veya euro alanlardan
kaç kişi bozmuştur? Ne kadar para bozmuştur?
Bir
başka soru: 2002 tarihinden bugüne kadar yıllık vergi kaybı ve kaçak bedellerinin
artışı ne şekildedir?
Bir
başka soru: Bakanlık tarafından kayıp kaçak bedellerini azaltmak için yürürlükte
olan uygulamalar ve geleceğe yönelik çalışmalarınız nelerdir?
Bakanlığın
denetim mekanizmaları kayıp kaçak bedellerinin artmaması için yeterli midir?
Vergi
kayıp kaçak bedellerinin bölgelere ve sektörlere dağılımı ne şekildedir?
1905
sayılı Kanun’la düzenlenen vergi kayıp ve kaçak ihbarı ve ihbar ikramiyesi uygulamasının
kayıp kaçak bedelinin azalmasındaki etkisi nedir?
(Mikrofon
otomatik cihaz tarafından kapatıldı)
BAŞKAN
– Evet, Sayın Bakan, buyurun.
ERKAN
AKÇAY (Manisa) – Yazılı olarak versin Sayın Bakan.
MİLLÎ
EĞİTİM BAKANI İSMET YILMAZ (Sivas) – Başkanım, bunların hepsine… Hem döviz alan
şirketleri ve gerçek kişileri sordu. “4 Kasım 2016’dan itibaren alanlardan ne kadarı
sattı?” diye sordu. Kayıp kaçak oranlarını sordu. Bölgelere göre dağılımını sordu.
İhbar nedeniyle ikramiye alanları sordu. Geniş bir çalışma neticesi, arkadaşlar
bir çalışma yapıp Sayın Tanal’a ileteceklerdir. 
Bilgilerinize
Muhterem Başkanım.
MAHMUT
TANAL (İstanbul) – Başka sorularım da var Sayın Başkan, süre var çünkü.
BAŞKAN
– Tamam, buyurun, bir tane daha sorun, Sayın Bakanım da o zaman gazel okusun orada,
devamında.
Buyurun.
MAHMUT
TANAL (İstanbul) – Peki, teşekkür ederim Sayın Başkan.
İstanbul
ilinde…
AYTUĞ
ATICI (Mersin) – Bakan gazel okumaz Sayın Başkan! Hiç yakışmadı!
BAŞKAN
– Size söylemedim. Sizi ilgilendirmez Sayın Atıcı.
AYTUĞ
ATICI (Mersin) – Bakan gazel okumaz Sayın Başkan! 
BAŞKAN
- Sizi ilgilendirmez Sayın Atıcı.
Buyurun
Sayın Tanal.
AYTUĞ
ATICI (Mersin) – Beni ilgilendirir! Orası Başkanlık makamı!
BAŞKAN
– Sayın Tanal, sizi dinliyorum.
ALİ
ŞEKER (İstanbul) – Hepimizi ilgilendirir! Ciddiyete davet ediyorum sizi, ciddiyete
davet ediyorum!
BAŞKAN
– Sayın Tanal, sizi dinliyorum.
Buyurun.
MAHMUT
TANAL (İstanbul) – Sayın Başkan, sayın milletvekilleri; İstanbul ilinde 1999 depreminden
sonra deprem anında toplanma ve yardım merkezi olarak ayrılan kaç tane alan vardır?

Soru
iki: İstanbul ilinde 2016 tarihi itibarıyla deprem anında toplanma ve yardım merkezi
olarak belirlenmiş kaç tane alan vardır? 
Soru
üç: İstanbul ilinde, deprem anında toplanma ve yardım merkezi olarak belirlenen
alanların büyük bir kısmı imara açılıyor. 
(Mikrofon
otomatik cihaz tarafından kapatıldı)
BAŞKAN
– Evet Sayın Bakan. 
MİLLÎ
EĞİTİM BAKANI İSMET YILMAZ (Sivas) – Muhterem Başkanım, yine, deprem anında toplanma
alanlarının yıllar itibarıyla sayısını ve bunlardan da ne kadar kısmının imara açıldığı
şeklinde bir sorusu oldu; Sayın Tanal’ın sorusuna ilişkin, Çevre Bakanlığından ve
AFAD’dan gereken bilgileri alıp yazılı olarak kendisine ileteceğiz. 
MAHMUT
TANAL (İstanbul) – Başka bir sorum daha var. 
BAŞKAN
– Buyurun. 
MAHMUT
TANAL (İstanbul) – Teşekkür ederim Sayın Başkan. 
Peki.
O alandan herhâlde başka bir alana geçeceğim şimdi. 
Yapımı
devam eden Sancaktepe Belediyesinin yeni hizmet binasının toplam maliyeti ne kadardır?

Soru
iki: Yeni hizmet binasının giderleri hangi kurum tarafından karşılanmakta olup yüklenici
firma kimdir?
Soru
üç: Kamuoyunda sürekli yüklenici firma değişikliği yapıldığı yönünde çıkan iddialar
ve inşaatın devam edemediği iddiaları doğru mudur? Doğruysa sebebi nedir?
Soru
dört: Sancaktepe Belediyesi yeni hizmet binası ne zaman tamamlanacaktır, projeye
başlanırken hizmete açılma tarihi belirlenmiş midir? 
Soru
beş: Projenin yapımının uzaması, yüklenici firma değişikliği maliyeti artıran etkenlerden
değil midir? 
Soru
altı: Yapımı devam eden hizmet binasının yapım sebebi eski binanın yetersiz kalması
mıdır, eski bina kaç metrekarelik alan üzerinde bulunmaktadır? 
Soru
yedi: Projenin yapıldığı alan tapuda hangi kurum adına tescillidir? 
(Mikrofon
otomatik cihaz tarafından kapatıldı)
BAŞKAN
– Sorun, biraz daha sorun, Sayın Bakana daha sonra söz veririz, zamanınız var Sayın
Tanal.
Buyurun.

MAHMUT
TANAL (İstanbul) – Soru sekiz: Sancaktepe Belediyesi tarafından hâlihazırda kullanılan
hizmet binası yeni binaya taşınıldıktan sonra hangi alanda kullanılacaktır? 
Şimdi,
bunlara bilmiyorum yine cevap verecek misiniz, devam mı edeyim?
BAŞKAN
– Devam edin, buyurun. 
MAHMUT
TANAL (İstanbul) – Bir başka konu, İstanbul Büyükşehir Belediyesi tarafından 2002
tarihinden bugüne kadar kaç ihale açılmıştır? Bunlardan kaçı BELTUR Anonim Şirketi
üzerine kalmıştır? İstanbul Büyükşehir Belediyesi tarafından ihaleyi alan şirketler
hangileridir?
BELTUR
Anonim Şirketi ile İstanbul Büyükşehir Belediyesi arasında kaç ihale yapıldı ve
ihaleler hangi tarihlerde ve ne usulle yapıldı? Hangi ihale usulü uygulandıysa BELTUR
A.Ş teklifinin dışında teklif sunuldu mu; sunulduysa tekliflerin ayrıntıları nelerdir?

BELTUR
Anonim Şirketinin mali işlerle ilgili ne tür denetimler ve ne şekilde, ne sıklıkta
yapılmaktadır? 
(Mikrofon
otomatik cihaz tarafından kapatıldı)
BAŞKAN
– Devam edin Sayın Tanal. 
MAHMUT
TANAL (İstanbul) – Teşekkür ederim. 
BELTUR
Anonim Şirketinin mali işleriyle ilgili hâlihazırda bir inceleme veya çalışma var
mıdır?
İstanbul
Büyükşehir Belediyesinin BELTUR Anonim Şirketi hakkında 2004 yılından bu yana yapılmış
herhangi bir denetimi var mıdır?
BELTUR
Anonim Şirketinin mali işleri hakkında Sayıştayın denetimi ve raporları var mıdır;
varsa nelerdir?
BELTUR
Anonim Şirketi ve bu işletmelerin işletmesiyle ilgili kira bedeli, borçlanma yetkisi
ve benzeri konularda herhangi bir imtiyaz verilmiş midir; verildiyse nelerdir?
BELTUR
Anonim Şirketi tarafından işletilmek üzere İstanbul Büyükşehir Belediye Meclisinden
kiralanan taşınmazlarla ilgili kira bedelleri dışında yıllık kâr veya ciro, herhangi
bir pay alınmakta mıdır?
BELTUR
Anonim Şirketinin 165,1 milyon TL’lik cirosuna karşı sadece binde 5 kâr etmesine
sebep olan gider ve harcamalar nelerdir?
(Mikrofon
otomatik cihaz tarafından kapatıldı)
BAŞKAN
– Tekrar girin sisteme; buyurun, bekliyoruz sizi. 
MAHMUT
TANAL (İstanbul) – Çekmeköy ilçesinde yer alan 2/B kapsamındaki arazilerin ölçümü
ne kadardır ve nitelikleri açısından hangi arazi kapsamındadır? Üzerinde taşınmaz
mevcut mudur? Bu arazilerin satış bedeli nedir? 2/B arazileri hangi tarihte 2/B
arazi sınıfına girmiştir? Çekmeköy’deki 2/B arazilerinin hak sahipleri kimlerdir?
Bu kişiler, yerlere hak ettikleri araziler için başvuru yapmış mıdır? Yaptıysa başvurular
sonrası ne kadar hak sahibine 2/B arazisi tescil yapılmıştır? Haklarında işlem yapılmayan
taşınmazların tapu kütüklerinde yer alan 2/B kullanıcı ve muhdesat belirlemeleri
Maliye Bakanlığının talebi üzerine Tapu İdaresince terkin edilir ve bu taşınmazlar
Maliye Bakanlığınca genel hükümlere göre değerlendirilir. Bu yerlerden kamu hizmetlerinde
kullanılanlar, kamu idarelerinin ihtiyaçları…
(Mikrofon
otomatik cihaz tarafından kapatıldı) 
BAŞKAN
- Sayın Tanal, Sayın Bakana bir söz verelim, görev alanıyla ilgiliydi. Belki bütün
sorulara cevap verecektir.
Buyurun
Sayın Bakan.
MİLLÎ
EĞİTİM BAKANI İSMET YILMAZ (Sivas) - Teşekkür ediyorum Muhterem Başkanım.
Bir
tanesi, bir önceki sorudan da devam: Vergi kayıp kaçağıyla mücadelede, ihbar müessesesi
çerçevesinde, vatandaşlar kayıp ve kaçağa neden olduğunu iddia ettikleri gerçek
ve tüzel kişiler hakkında yazılı veya sözlü ihbarda bulunabilmektedirler. İhbar
her türlü şekilde olabilmekte, internet üstünde dahi. İhbarlar yazılı olarak Vergi
Denetim Kurulu Başkanlığına, Gelir İdaresi Başkanlığına, Vergi Dairesi Başkanlığına,
Defterdarlıklara sözlü olarak da, telefonla da yapılabilmektedir.
1905
sayılı Menkul ve Gayrimenkul Emval ile Bunların İntifa Haklarının ve Daimi Vergilerin
Mektumlarını Haber Verenlere Verilecek İkramiye Hakkında Kanun gereğince, idarenin
bilgisi dışında kalan vergi kaçakçılığı olaylarını ihbar edenlere, ikramiye taleplerinin
olması, şikâyet edilen mükellefin ne şekilde vergi kayıp ve kaçağına sebebiyet verdiğine
ilişkin somut bilgi ve belge sunulması ve inceleme elemanı tarafından ikramiye alınabilmesinin
uygun görülmesi hâlinde kati tahakkuku verilen ve tahsil edilen vergi ile vergi
aslına bağlı ceza toplamının yüzde 10’u tutarında ihbar ikramiyesi ödenmektedir.

2002
yılından itibaren işlem yapılan ihbar dilekçeleri, ikramiye verilen kişi ve sayısı
da: 2002’den bu yana ikramiye verilen kişi sayısı yaklaşık 338 kişi, işlem yapılan
ihbar 1.215 kişi, verilen ikramiye de 6 milyon 45 bin 626 liradır Muhterem Başkanım.
Yine
“Sancaktepe Belediyesinin maliyeti ne kadar? Yüklenici ne kadar değişmiştir? Yüklenici
değişmesi gecikmeye neden olmuş mudur? Kaç metrekaredir?” Eskisiyle ilgili olarak
da bununla ilgili bilgiler de sorulup kendisine iletilecektir. 
Yine,
Büyükşehir Belediyesiyle, BELTUR AŞ’yle ilgili talepleri vardır; Çekmeköy’de 2/B’yle
ilgili talepler de vardır, onlar da kendisine iletilecektir. 
Bir
de, 2/B arazileriyle ilgili sordu Sayın Başkanım. 31 Aralık 1981… Son cümlem Muhterem
Başkanım.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bakan.
MİLLÎ
EĞİTİM BAKANI İSMET YILMAZ (Sivas) – 2/B arazileri, 31 Aralık 1981 tarihinden önce
orman vasfını kaybeden yerler 2/B olarak belirlenmektedir. Bu tarihten önce konut,
sanayi ve tarımsal amaçlı kullanılıyor olması, 2/B olarak nitelendirilmesi için
de gerekli bir unsurdur diyorum.
BAŞKAN
– Teşekkür ediyorum Sayın Bakan.
Şimdi,
B cetvelinin genel toplamlarını okutup oylarınıza sunacağım…
MAHMUT
TANAL (İstanbul) – Karar yeter sayısı istiyoruz.
BAŞKAN
– Bir saniye, daha bir okutalım, daha oylamaya geçmedik Sayın Tanal, sakin ol, buradayız.
B cetvelini
okutuyorum:
(B) CETVELİ
(TL)
Bütçe
Geliri Tahmini 442.586.345.000,00
Tahsilat 525.045.890.827,96
Ret
ve İadeler (-) 58.366.816.082,52
Net
Tahsilat 466.679.074.745,44
MAHMUT
TANAL (İstanbul) – Karar yeter sayısı…
BAŞKAN
– Oylamaya geçmeden birleşime on dakika ara veriyorum.
Kapanma Saati: 21.39
YEDİNCİ OTURUM
Açılma Saati: 21.51
BAŞKAN: Başkan Vekili Ahmet AYDIN
KÂTİP ÜYELER: Emre KÖPRÜLÜ (Tekirdağ), Ömer SERDAR (Elâzığ)
----0----
BAŞKAN – Sayın milletvekilleri;
Türkiye Büyük Millet Meclisinin 41’inci Birleşiminin Yedinci Oturumunu açıyorum.
2015 Yılı Merkezi
Yönetim Kesin Hesap Kanunu Tasarısı’nın görüşmelerine devam ediyoruz
Komisyon ve Hükûmet
yerinde. 
Şimdi, bir önceki
oturumda okunan (B) cetvelini oylarınıza sunuyorum: Kabul edenler… Kabul etmeyenler…
Kabul edilmiştir. 
2’nci maddeyi (B)
işaretli cetveliyle birlikte oylarınıza sunuyorum: Kabul edenler… Kabul etmeyenler…
Kabul edilmiştir. 
Şimdi 3’üncü maddeyi
okutuyorum:
Denge
MADDE 3- (1) 2015
yılı bütçe giderleri ile bütçe gelirleri toplamları arasında, 5018 sayılı Kanuna
ekli;
a) (I) sayılı cetvelde yer alan genel bütçe kapsamındaki kamu idarelerinin
25.185.380.024,05 Türk Lirası bütçe gider fazlası,
b) (II) sayılı cetvelde yer alan özel bütçeli idarelerin 5.814.990.945,70
Türk Lirası bütçe gider fazlası,
c) (III) sayılı cetvelde yer alan düzenleyici ve denetleyici kurumların 492.364.914,65
Türk Lirası bütçe gelir fazlası,
gerçekleşmiştir.
(2) 2015 yılı merkezi yönetim net bütçe gider fazlası 23.525.193.015,08 Türk
Lirasıdır. 
BAŞKAN
– 3’üncü madde üzerinde gruplar adına ilk söz Milliyetçi Hareket Partisi Grubu adına
İstanbul Milletvekili İsmail Faruk Aksu’ya aittir.
Sayın
Aksu buyurun. (MHP sıralarından alkışlar) 
MHP
GRUBU ADINA İSMAİL FARUK AKSU (İstanbul) - Sayın Başkan, sayın milletvekilleri;
2015 Yılı Merkezi Yönetim Kesin Hesap Kanunu Tasarısı'nın 3’üncü maddesi hakkında
Milliyetçi Hareket Partisi Grubu adına söz aldım. Genel Kurulu ve aziz milletimizi
saygıyla selamlıyorum.
Bütçe
dengesi, bütçenin ödenekler toplamı ile gelirler toplamı arasındaki ilişkiyi ifade
etmektedir. Merkezi yönetim bütçe tasarısında ödenekler toplamı ile tahmini gelirler
arasındaki farkın borçlanmayla karşılanacağı öngörülmek suretiyle esasen daha başlangıçta
bir dengesizlik durumunun kabulü söz konusu olmaktadır. Kesin hesap kanununda denge
ise soyut olmaktan çıkarak somut hâle gelmiş farkın harcamalar yapıldıktan sonra
Türkiye Büyük Millet Meclisine onaylatılması anlamına gelmektedir. Bütçenin denetim
işlevinin amacı, yasama organının yürütme organına bütçeyle vermiş olduğu yetkilerin
bütçe yasasında belirtilen sınırlar doğrultusunda kullanılıp kullanılmadığının denetlenmesi
olduğu hâlde, Türkiye Büyük Millet Meclisinin onayı olmadan gerçekleştirilen yüksek
düzeydeki ödenek üstü harcamalar, bütçe hakkının tam anlamıyla kullanılamadığı bir
durumu ifade etmektedir.
Anayasa’da
çizilen genel çerçeveye göre bütçe hakkı Kamu Mali Yönetimi ve Kontrol Kanunu ve
Sayıştay Kanunu’yla uygulanmaktadır. Bu iki kanun, bütçe hakkının iki sacayağı olan
bütçenin kabul edilmesi ve denetlenmesi hususlarını düzenlemiştir. Sayıştayın 2015
genel uygunluk bildiriminde ifade edildiği üzere, Türkiye Büyük Millet Meclisinin
verdiği harcama yetkisinin yürütme tarafından yine bütçe kanunlarına monte edilen
ödenek aktarmalarına ilişkin maddelerle aşıldığı ve başta verilen harcama yetkisinin
üzerine çıkıldığı görülmektedir.
2015
yılı kesin hesapları ödenek aktarma işlemlerine göre, 15 idarenin aktarılan ödenek
tutarı bütçe ödeneğinin yüzde 63,7'sine ulaşmıştır. Yani, bütçeyle yapılan tahsisin
yüzde 63,7'si farklı harcamalar için kullanılmış ve Türkiye Büyük Millet Meclisinin
bütçe hakkı ihlal edilmiştir. Anayasal bir kuruluş olan Sayıştay, Anayasa’nın 160'ıncı
maddesine göre, merkezî yönetim bütçesi kapsamındaki kamu idarelerini Türkiye Büyük
Millet Meclisi adına denetlemek, hesap ve işlemleri kesin hükme bağlamakla görevlidir.
Son on dört yıllık dönemde genel olarak denetim fonksiyonunu etkisiz kılacak düzenleme
ve uygulamalar yapılmış, denetim bulgu ve sonuçları dikkate alınmamıştır. Bu süreçten
Sayıştay da nasibini almıştır. Sayıştayın genel olarak işlevsiz hâle getirilmesi
ve etkinliğinin azaltılması, Türkiye Büyük Millet Meclisinin de bu alanda etkisizleşmesi
ve bütçe hakkının gereğini tam manasıyla yerine getirememesi sonucunu doğurmaktadır.
Değerli
milletvekilleri, kesin hesap rakamlarına bakıldığında, öngörülen bütçe hedefleri
ile gerçekleşenler arasında farklılıklar oluştuğu ve bütçe açığının da beklenenin
üzerinde gerçekleştiği görülmektedir. 2015 yılı bütçe giderleri 506,3 milyar lira,
bütçe gelirleri 482,8 milyar lira ve bütçe açığı 23,5 milyar lira olarak gerçekleşmiştir.
2015 yılı bütçe giderleri bütçe başlangıç tahminine göre yüzde 7,1 oranında, yıl
sonu gerçekleşme tahminine göre yüzde 0,7 oranında artmıştır. Buna karşın, bütçe
gelirleri bütçe başlangıç tahminine göre yüzde 6,8 oranında, yıl sonu gerçekleşme
tahminine göre ise yüzde 0,9 oranında artış göstermiştir. 2015 yılında 23,5 milyar
lira olarak gerçekleşen bütçe açığı, başlangıçta öngörülen bütçe açığının 2,6 milyar
lira üzerindedir. Gelir ve gider dengesinin kurulması, kamu hizmetlerinin sunumunda
aksaklıkların ortaya çıkmaması açısından önemlidir. Özellikle, giderlerde ortaya
çıkan artışlar, gelirlerin giderleri karşılamaması sonucu borçlanma ihtiyacını ortaya
çıkarmakta, artan bütçe açığı da kamunun daha fazla borçlanmasına yol açmaktadır.
Değerli
milletvekilleri, Türkiye ekonomisi, tarım ve sanayi üretiminde yapısal dönüşümü
gerçekleştiremeyen, hizmetler sektörünün ağırlığının arttığı bir durumdadır. Emlak
rantına ve inşaata dayalı büyüme modelini dönüştürecek programların daha somut alt
odaklarının belirlenmesi ve bunların yapısal dönüşüme katkı sağlayacak şekilde uygulamaya
konulması gereği her geçen gün artmaktadır. Büyüme, cari açık azaldıkça ekonominin
küçüldüğü, cari açık arttıkça ekonominin büyüdüğü yapısal bir tahterevalli hâline
gelmiştir.
Bütçe
açığı ve borçlanma politikası sonucunda kamu iç borç stoku yükselmektedir. Tasarrufların
yetersiz olması ve kamunun borçlanma ihtiyacının iç kaynaklardan karşılanamaması
sonucu dış borçlar giderek artmaktadır. Uzun dönemli iş yaratan, istihdam dostu
ekonomi politikalarının hayata geçirilemiyor olması, işsiz sayısını artırmaktadır.
Bugün açıklanan rakamlara göre, bir önceki yıla göre işsizlik 1 puan artmış ve yüzde
11,5 olarak gerçekleşmiştir. Gerçek işsiz sayısı ise 6 milyon kişiye ulaşmış, gençlerdeki
işsizlik yüzde 1,4 puanlık artışla yüzde 19,9’a yükselmiştir.
Ekonomide
devam eden kırılganlık ve risklerin belirgin hâle gelmesi, ülkemizin rekabet gücü
yarışındaki konumunu daha da olumsuz etkilemektedir. Bunlar ekonominin sıhhati bakımından
Hükûmetin mutlaka dikkate alması gereken işaretlerdir ve yapısal tedbirlerin bir
an önce alınması gereğini ortaya koymaktadır.
Değerli
milletvekilleri, devletin en büyük gelir kaynağı olan vergiler Hükûmetin ekonomi
politikalarının önemli bir unsuru hâline gelmiştir. Vergilemede gelir dağılımının
ve fiyat istikrarının sağlanması gibi etkiler beklenirken, verginin sadece harcamaların
finansmanı çerçevesinde değerlendirilmesi “adalet” kavramını da zedelemektedir.
Günümüzde adaletsiz vergiler, genç işsizlik, kayıt dışılık ve sosyal hayata ilişkin
çarpıklıklar toplumsal uzlaşma dinamiklerini de tehdit etmektedir.
Bütçe
harcamalarının gelir dağılımı adaletini sağlama, dezavantajlı grupları kollama,
yatırım, üretim ve istihdamı artırmaya dönük içeriği; harcamaların kalitesini, aynı
zamanda bütçenin adilliğini gösteren kriterlerdendir.
Bu
anlayış çerçevesinde, bütçelerin esnaf, çiftçi, emekli, işçi, memur gibi dar ve
sabit gelir grubunda yer alan vatandaşlarımızın gelirlerinin artırılmasına ve onlar
aleyhine oluşan ekonomik ve sosyal politikaların adaletli hâle getirilmesine hizmet
etmesi gerekmektedir. Adalet ve Kalkınma Partisi iktidarları döneminde hem kayıt
dışılığın hem de vergi gelirleri içerisinde dolaylı vergilerin payının yüksek düzeylere
çıkmış olması, bu kesimlerin aleyhine adaletsizliğin giderek artmakta olduğuna işaret
etmektedir. Türkiye, bu anlamda adaletsizliğin en yüksek olduğu ülkelerden biridir.
Vatandaşlarımız üzerindeki bu ağır vergi yükü dikkate alındığında kamu harcamalarının
ilave vergi yüküyle finanse edilmesi yaklaşımı doğru olmayacaktır. Ayrıca, vergilerdeki
artışın dolaylı vergiler üzerinden yapılması vergi sistemini daha adaletsiz hâle
getirecek, gelir dağılımını olumsuz etkileyecektir.
Bütçe
gelirleri içinde özelleştirme gelirleri gibi vergi dışı bazı geçici nitelikli gelirler
bulunmakla birlikte, asıl olan kalıcı gelirlerin niteliğidir. Bir defalık gelirler
geçici iyileşme görüntüsü vermekle birlikte, bu gelirler azaldıkça aradaki fark
ya vergileri artırarak ya da borçlanılarak giderilmektedir ki bu yük de yine dar
ve sabit gelirli vatandaşlarımızın omuzlarına yüklenmektedir. 
Kayıt
dışı ekonominin yüksekliği, kayıtlı mükelleflere daha fazla yük getirmekte ve vergi
tabana yayılamamaktadır. On dört yıldır el altındaki mükellefleri yüklenmek yerine
vergi tabanının yaygınlaştırılacağı söylenmektedir ancak bu yöndeki girişimler bir
türlü sonuca ulaşamamış, yıllardır vergisini düzenli ödeyen vatandaşlarımızı ödüllendirmeye
dönük bir düzenleme de yapılamamıştır. 
Değerli
milletvekilleri, bu sorunları aşmak için ekonomik tedbirlerle birlikte, öngörülebilir
bir hukuk ve kamu yönetimi düzeninin tesisi son derece önemlidir. Kamu gelir ve
harcamalarının kalitesi iyileştirilerek kamu açıklarının kalıcı bir biçimde kapatılması
ve kamu borç stokunun azaltılması gerekmektedir. Kaynak dağılımında adalet ve etkinlik,
hizmet üretiminde verimlilik sağlanmalı, harcamalar yeniden önceliklendirilerek
mali disiplin çerçevesinde israf ve verimsizliğin önüne geçilmelidir. Basit, açık,
uygun, düşük oranlı, eşit ve adil vergi uygulamaları ve vergi tabanının genişletilmesi
suretiyle vergi gelirleri artırılmalı, vergilemedeki adaletsizlik giderilmelidir.
Makroekonomik amaçları gerçekleştirmek ve gelir dağılımı adaletini sağlamak için
maliye politikası etkin bir araç olarak kullanılmalıdır. 
Bu
düşüncelerle, bütçenin milletimiz için hayırlı olmasını; daha çok iş, daha çok aş,
daha huzurlu ve güvenli bir Türkiye tablosuna katkı sunmasını diliyor, hepinizi
saygıyla selamlıyorum. (MHP sıralarından alkışlar) 
BAŞKAN
– Teşekkür ediyorum Sayın Aksu. 
Gruplar
adına ikinci konuşmacı Halkların Demokratik Partisi Grubu adına İstanbul Milletvekili
Filiz Kerestecioğlu. 
Buyurun
Sayın Kerestecioğlu. (HDP sıralarından alkışlar) 
HDP
GRUBU ADINA FİLİZ KERESTECİOĞLU DEMİR (İstanbul) – Teşekkürler Sayın Başkan. 
Değerli
milletvekilleri, ben size bugün gelen bir mektubu okuyacağım; saçları benimkinden
daha fazla beyazlamış, barış için, demokrasi için mücadelesi de aslında benimkinden
çok daha fazla yıllara yayılmış olan bir kadının mektubunu. 
“Sevgili
Filiz, seni ve tüm kadın arkadaşları sevgiyle selamlıyor, özlemle kucaklıyorum.

Öncelikle,
bir an önce yaşanan ölümleri durduracak kan ve gözyaşına son verecek bir siyasi
aklın ön plana çıkması yönündeki düşüncelerimi ifade etmek istiyorum. Herkesin en
keskin kılıçları kuşandığı, en ölümcül hamleleri yaptığı bir ortamda barışı savunmanın
ne kadar zor olduğunu yaşayarak öğrendik ama başka bir seçenek yok. Barışın karşısına
çıkarılabilecek insancıl bir alternatif yoktur. Barışta ısrar, insanlıkta ısrardır.
Bedeli ne olursa olsun bu bedeli göze almazsak yeni kuşaklara savaştan, çatışmadan
bitap düşmüş bir gelecek bırakmanın utancını yaşarız. 
Bu
genel insani ve vicdani doğrular, biz kadınlar için bin kat daha geçerlidir. Çünkü,
biliyoruz, savaşların en ağır bedelini kadınlar ve çocuklar ödüyor. Binlerce yıldan
beri dünyanın dört bir yanında yaşanan savaşlarda ortaya çıkmış en genel hakikat
budur. Keşke bunu kitaplardan okuyarak öğrenseydik. Ne yazık ki yaşayarak bu kötü
tecrübeyi biz de edindik. Hâlâ da her gün yeniden, yeniden bunu yaşıyoruz. 
Eril
zihniyet yenmek, ele geçirmek, hükmetmek, iktidarını korumak için baskı uygulamak
üzerine kurulu. Başka bir yol bilmiyor, bilmek işine gelmiyor. Yenme, yenilmenin
yerine uzlaşıyı, hükmetme yerine paylaşımı, baskı yerine özgürlüğü koysak daha yaşanılır
bir dünya yaratabiliriz. Bu değerlerin üzerine kurulmuş ortak bir gelecek inşa etme
umudu insana güç veriyor. Bu umudu korumalı, büyütmeliyiz. Savaşın, çatışmanın ölüm,
kan, gözyaşı, göç, yıkım, yoksulluk, travma, umutsuzluk, çaresizlik olduğunu artık
bilmeyen kalmadı. Bildiğinden, yaşadığından ders çıkarmamak nasıl bir çılgınlık,
akıl tutulması. Biz kadınlar yılmadan, usanmadan çılgınlığı değil, ölümü değil,
yaşamı savunmaya devam edeceğiz. 
Sevgili
Filiz, benim içeride olmam, bireysel olarak sıkıntı çekmem fazlaca önemli değil
ancak durum bunun çok ötesinde. Yaklaşık 400 bin kişinin oylarıyla seçildim. Yedi
yıl milletvekilliği yapmıştım. Barış ve Demokrasi Partisinin Eş Genel Başkanlığını
yapmıştım. İnsanlar beni tanıyor, düşüncelerimi biliyorlardı. Tercihlerini buna
göre yaptılar. Şimdi ben 400 bin insanın oy verdiği siyasi görüşlerim nedeniyle
iki yüz otuz yıl hapis istemiyle yargılanıyorum. Gizli, saklı, illegal bir faaliyet
değil, kamuoyu önünde, Meclis kürsüsünde ifade ettiğim görüşlerim yargılanıyor ve
halkın iradesi hiçe sayılıyor. Tabii, Türkiye kamuoyu bu gerçekleri bilmiyor. Son
bir yılda öylesine bir algı yaratıldı ki sabah akşam en etkili, yetkili ağızlardan
‘teröre destek’ sözü defalarca tekrarlandı. Medya da bu yalanı döne döne işledi,
yazdı. 
Evet,
en çok da meslektaşlarıma, gazetecilere sitemim var. Bir kez olsun sormadılar, ‘Bu
iddialara ne diyorsun?’ demediler. Benimle aynı durumu yaşayan özgür kalemleri tenzih
ederek söylüyorum. Bir tek cümle sözümüz Türkiye kamuoyuna yansımadı. Bu durum yargısız
infaz değil de nedir? Vicdanlar körelirse kaosa kapı aralayan çok olur. Kaosun da
kazananı olmaz. 
Demokrasinin
en temel kuralıdır: Seçimle gelen seçimle gider. Bunun dışındaki her türlü müdahale
halkın iradesine darbedir. Bu darbeyi kabul etmedim, etmeyeceğim. Mahkemede tabii
ki gerçekleri anlatmaya gayret edeceğim ama siyasi sorunlar adliye koridorlarında
çözülemez. Demokratik siyasete her zamandan daha fazla ihtiyacımızın olduğu bir
dönemdeyiz. Umarım yanlıştan dönülür. Yerelde ve genelde demokratik siyasete yönelik
müdahaleler son bulur. 
Benim
ve diğer belediye eş başkanlarının tutuklanmasının bir de aşkın müdahale boyutu
var. Yerel yönetimlerde belediye başkanı idareyi, yürütmeyi temsil eder; belediye
meclisleri de yasama ve denetim organıdır. Birçok yetki meclistedir. Başkan ayrı,
meclis üyeleri ayrı seçilir. Şu anda kayyum atanan tüm belediyelerde fiilî olarak
belediye meclisleri de ortadan kaldırıldı. Kayyum istemediği için belediye meclisleri
toplanmıyor. Meclisin yetkilerini kayyum kullanıyor yani yürütme, yasama ve denetim
yetkisini ele geçirmiş. Örneğin idare, yürütme, bütçe taslağını meclise sunar; meclis
bütçeyi görüşür ve karara bağlar. Şu anda 2017 yılı belediye bütçelerini kayyum
hazırlıyor, meclislerin onayına da sunmuyor. Kısacası, sorun, benim, bizim tutuklanmamız
değil. Yerel yönetimler tümden tasfiye edilmiş, yerel seçimlerin tüm sonuçları ortadan
kaldırılmış durumda. 
Bir
de özellikle vurgulamak isterim ki yerel yönetimler kadınlar için yepyeni ufukların
açıldığı bir zemindi. Kadınların güç kazandığı, karar mekanizmalarında yer aldığı,
kentlerimizin kadın bakış açısıyla yeniden şekillendiği bir zamandı. Kadına yönelik
şiddeti önlemede yerel ve etkin çözümler üretmek, ekonomik hayata katılabilmenin
olanaklarını yakalamak, kamusal alanları kadınların kullanımına açmak gibi son derece
önemli çalışmalar yürüttük belediyelerde. Kadınlar yerelde eş başkanlığı yaşadı;
artık bunun gerisine düşülmez, bir çıta aşıldı bir kez. 
Ben,
kadınların bu kazanımlara sahip çıkacağına inanıyorum. Bu günler gelip geçecek,
erkek egemenliği zihniyeti yerelde çözülecek. Kadınlara olan güvenim her zamankinden
daha güçlü, mutlaka başaracağız. Biz kadınlar parklarda özgürce spor yapacağız,
kentlerimizdeki tüm kamusal alanları da kullanacağız. 
Tüm
kadınları sevgiyle selamlıyor, barış ve özgürlük umutlarımı sizlerle paylaşıyorum.

 Gültan Kışanak
 Kocaeli 1 no.lu F Tipi Cezaevi
 Kandıra/Kocaeli”
Evet,
arkadaşlar, Gültan Kışanak bunları yazıyor. 
Kadın
psikolojik danışma merkezleri, çamaşırevi -3 yoksul mahallede- ekmek fırını -ki
o ekmek fırını sadece ekmek fırını değil, kadınların ev ekonomilerine katkı sundukları
ve çocukları için de oyun alanının olduğu bir ekmek fırını- kreşler -Diyarbakır
Belediyesine bağlı 6 kreş- kadın semt pazarı, kadın otobüs şoförleri ve bir de müze…
Evet, hep insan kalmaktan söz eden, insanlık için mücadele eden Gültan Kışanak,
Diyarbakır Cezaevinde, hani o 12 Eylülün meşhur, hepinizin, hepimizin “Diyarbakır
zindanı” diye andığımız Diyarbakır Cezaevinde kalmıştı ve bir gazeteciye verdiği
röportajda, onun bu müze hâline getirmek istediği Diyarbakır Cezaeviyle ilgili olarak
“Müzenin içinde sizin anılarınızdan nelerin yer almasını isterdiniz?” sorusuna Gültan
Kışanak şu cevabı verdi: “Bu zor bir soru, cevap vermek kolay değil.” Herhâlde milletvekilleri
için de bunu dinlemek kolay değil, Gültan Kışanak’ın 12 Eylül anısını. “Diyarbakır
Cezaevinde kadınları ‘35’inci koğuş’ denen hücrelere götürmediler. Kadınlara hücre
cezası verdiklerinde cezaevinin işkenceci müdürü Esat Oktay Yıldıran’ın köpeği Co’nun
kaldığı odada tutuyorlardı. Orada uzun süre kaldım ve oranın bütün özellikleriyle
canlandırılması gerekiyor. Ayrıca, gece gündüz canları istediği her dakika içeri
giriyorlardı. Geldiklerinde uykuda yakalanmayayım diye o odada ne kadar ses çıkaracak
şey varsa onları orada bırakıyordum.”
Evet,
Kışanak’ın sözleri, kadınlara sözleri, barış, özgürlük ve umut… Onu saygıyla selamlıyorum.
Saygılar.
(HDP sıralarından alkışlar) 
BAŞKAN
– Teşekkür ediyorum.
Gruplar
adına son konuşma, Cumhuriyet Halk Partisi Grubu adına Balıkesir Milletvekili Ahmet
Akın’a aittir.
Buyurun
Sayın Akın. (CHP sıralarından alkışlar) 
CHP
GRUBU ADINA AHMET AKIN (Balıkesir) – Sayın Başkan, değerli milletvekilleri; 2015
Yılı Merkezi Yönetim Kesin Hesap Kanunu Tasarısı’nın 3’üncü maddesi hakkında grubumuz
adına söz almış bulunmaktayım. Bu vesileyle yüce Meclisi saygıyla selamlarım.
Öncelikle,
geçtiğimiz cumartesi gecesi Beşiktaş’ta yaşanan alçak terör saldırısını şiddetle
lanetliyor, tüm şehitlerimize Allah’tan rahmet, acılı ailelerine sabır ve yaralılarımıza
acil şifalar diliyorum. Ülkemizin ve halkımızın bugün en çok ihtiyaç duyduğu, huzur
ve güvenliktir. Bu da iktidarın asli görevi ve sorumluluğudur. 
Değerli
milletvekilleri, konuştuğumuz madde bütçe dengesiyle ilgili. Kesin hesap kanunu
raporuna göre 2015 yılında merkezî yönetim konsolide bütçesi 23 milyar 525 milyon
193 bin 15 lira açık vermiş durumda. Yani devletimiz topladığı vergilerle giderlerini
karşılayamamış. Elbette, Hükûmet, buna farklı gerekçelerle birçok neden ve bahane
gösterebilir. Yalnız, halkımızın bütçesi de maalesef her ay açık veriyor ama onlar
gerekçeler ve çareler bulamıyor, alacaklılar bahane dinlemiyor, borçları hızla artmaya
devam ediyor, aileleri yıkılıyor. Devlet borçlu, özel sektör borçlu, hane halkı
borçlu; kısacası tüm Türkiye borçla yaşamaya çalışıyor. 
Şapkadan
tavşan çıkarır gibi karşılığı olmadan, hesap yönetimi değişikliğiyle, bir gecede,
sanal olarak kafanıza göre verdiğiniz bir kararla millî geliri kişi başına 2 bin
dolar artırdınız. Daha önce yine Hükûmetiniz tarafından millî gelir aynı yöntemle
artırılmıştı ama vatandaşımızın borçları azalmıyor, aksine de artıyor. Bu yöntem
değişikliğine gerekçe olarak AB standartlarını gösteriyorsunuz. AB’nin hak, hukuk,
özgürlükler ve demokrasi standartları için demediğinizi bırakmıyorsunuz ama işinize
geldiği için bunu hemen uyguluyorsunuz. Hâlbuki demokrasi standartlarını AB standartlarına
yükseltmiş olsanız, zaten üretim de, refah da, zenginlik de artacak ve millî gelir
artışı için böyle numaralara başvurmak zorunda kalmayacaksınız. (CHP sıralarından
alkışlar)
Son
günlerde döviz kurundaki artışa yetişmek mümkün değil. Milleti lütfen kandırmayın
değerli arkadaşlar. “Başkanlık istikrar getirecek.” diyorsunuz. Kapalı kapılar ardında
Anayasa değişikliği hazırlıyorsunuz, Meclise getiriyorsunuz, döviz yükseliyor; her
“başkanlık” dediğinizde, ağzınızdan her “başkanlık” çıktığında döviz fırlıyor. Bu
nasıl bir istikrardır, bilmiyoruz. 
Ekonomimizde
tehlike çanları çalıyor ama sizin başkanlık sevdanız maalesef devam ediyor. Değerli
arkadaşlar, bırakın şu başkanlık sevdasını. Siz iktidardasınız; sevdanız millet
olsun, sevdanız halkımız olsun, sevdanız garibanlar olsun. (CHP sıralarından alkışlar)

Demokrasinin,
şeffaflığın, denetimin, özgürlüğün, güvenilir hukuk sisteminin olmadığı bütün ülkelerde
ekonomiler istikrarsızdır ve yatırımcılar da böyle ülkelerde durmaz, buralardan
kaçar gider. 
Meclise
getirdiğiniz başkanlık sistemi, her şeyin bir kişiye bağlı olduğu, açık ve net olarak
bir tek adam sistemidir. Bu sistem, tek adamın başkan, cumhurbaşkanı, başbakan,
parti başkanı, bakan, Başkomutan, başsavcı, başyargıç, başrektör, başmemur, başkonsolos,
başmuhtar, başöğretmen, başekonomist, başantrenör olduğu ve ülkemize büyük baş belası
olacak bir sistemdir. (CHP sıralarından alkışlar) 
Bu
sistem sizin demokrasi anlayışınızla uyuşabilir ama halkımıza ve dünyaya bunu “demokratik
bir sistem” diye satmaya çalışmayın, çok mahcup olursunuz, komik duruma düşersiniz;
ülkemizin itibarıyla oynamaya hakkınız yok. Dünyanın belli ülkelerinde, kurmak istediğiniz
sistemin benzerleri var, onlara da ne dendiğini siz daha iyi biliyorsunuz. Ama dünyanın
gelişmiş ülkelerinin hiçbirinde böyle bir sistem, sizin istediğiniz gibi bir sistem
yok. Sizi herkes aldatıyor, rahatlıkla kandırıyor; bunu artık bütün Türkiye biliyor.
Yeter artık, halkımızı da kandırmaktan vazgeçin. (CHP sıralarından alkışlar) 
AKP
iktidara geldiğinde 1,67 olan dolar kuru, bugün 3,5 lirayı geçti. 1 litre benzin
2002 yılında 1,6 lira iken bugün 5 lirayı geçti. Döviz kurundaki en ufacık artışı
hemen akaryakıta zam olarak yansıtırken ham petrol fiyatlarındaki büyük düşüşlerde
dahi herhangi bir indirim uygulamıyorsunuz. Akaryakıt, elektrik ve doğal gaz devlet
için en kolay vergi toplama aracı olarak görülüyor. Bu ürünlerde vicdanları zorlayan
vergiler de var. Mesela ısınma. Siz ısınmayan bir evde yaşayabilir misiniz değerli
arkadaşlar? Yaşayamazsınız. Ama doğal gazdan hem ÖTV hem de lüks tüketimmiş gibi,
yüzde 18 oranında KDV alıyorsunuz. Evlerde ısınma amacıyla kullanılan doğal gazda
ÖTV’nin kaldırılması ve KDV’nin yüzde 1’e indirilmesi için bir kanun teklifi verdim.
Halktan yana olduğunuzu her fırsatta iddia ediyorsunuz, işte size bunu kanıtlamak
için bir fırsat. Gelin, kanun teklifime destek verin, halk yararına olan bu teklifi
hep birlikte yasalaştıralım. Borç içindeki halkımızın hiç olmazsa ısınma faturasını
bir nebze olsun düşürelim.
Değerli
milletvekilleri, AKP döneminde enerji konusunda yaşanan bazı gelişmeleri de bu vesileyle
dikkatinize sunmak isterim. 
Uluslararası
Enerji Ajansı verilerine göre 2015-2040 yılları arasında küresel ölçekte enerji
sektörüne toplam 68,2 trilyon dolar yatırım yapılacağı tahmin ediliyor. Dünya ölçeğinde
yapılacak yatırımlarda 21,8 trilyon dolarla en büyük payı enerji verimliliği alıyor.
Enerji verimliliği de önemli bir enerji kaynağıdır. Türkiye’de artan enerji talebinin
karşılanması, özellikle enerji verimliliğine önem verilmesi ve bunun bir devlet
politikası hâline getirilmesiyle gerçekleşir. Türkiye birim gayrisafi hasıla üretebilmek
için OECD ülkelerinden yüzde 30 daha fazla enerji harcıyor. Ülkemizde bina sektöründe
yüzde 30, sanayide yüzde 20, ulaşımda yüzde 15 olmak üzere 4 Keban Barajı inşa edebilecek
yaklaşık 7,5 milyar lira değerinde enerji tasarrufu etme potansiyelimiz var.
Değerli
milletvekilleri, 2008 yılında yayınlanan Enerji Performans Yönetmeliği hükümlerine
göre, ülkemizde bulunan yaklaşık 9 milyon binanın 2 Mayıs 2017 yılına kadar enerji
kimlik belgelerini almaları gerekiyor. Bu sürenin sonuna yaklaşılmasına rağmen,
binaların sadece 442.500 adedinin yani yüzde 5’lik bir kısmının bu belgeyi alması
enerji verimine verilen önemin ve değerin örneğini açık ve net olarak sergiliyor.

Enerjide
dışa bağımlılık oranımız yüzde 75. Bu oran 2000 yılında yüzde 67’ydi. Sadece 2010
ile 2014 yılları arasında bağımlılığımız yüzde 4,6 oranında daha da arttı. 
Değerli
milletvekilleri, ülkemizi enerjide dışa bağımlılıktan kurtarmanın yolu, yerli ve
yenilenebilir kaynaklarımızı hızla devreye almaktan geçer. Hükûmet yerli kaynak
anlamında yaptığı düzenlemelerle yerli kömürü öne çıkarırken temiz ve yenilenebilir
kaynaklarımız hak ettiği ölçüde öne çıkarılmıyor. Çok ciddi potansiyele sahip olduğumuz
güneş ve rüzgârdan istediğimiz oranda faydalanamıyoruz. Bakın, biz Cumhuriyet Halk
Partisi olarak enerji politikalarında devamlı çözüm önerilerimizi ortaya koyuyoruz.
Dünyada çok sayıda örneklerini görebileceğimiz, dışa bağımlılığımızı azaltacak,
temel ihtiyaç olan enerjide halkımızı yüksek fiyatlı rant sisteminin eline bırakmadan
üretimde söz sahibi yapabilmek için enerji kooperatifleri güzel bir yoldur. Elektrik
sektöründe kamu payı, yapılan özelleştirmelerle hızla azalıyor. Bu ortamda, enerji
kooperatifleri sektörde önemli bir aktör hâline gelecek ve kamu yararına önemli
işlevler gerçekleştirecektir. Biz, Cumhuriyet Halk Partili belediyelerimizde enerji
kooperatiflerimizi kurmaya başladık. Yakın zamanda halkımızla beraber, halkın çıkarına,
temiz, ucuz yenilenebilir enerji projelerimizi hayata geçireceğiz. 
Lisanssız
elektrik üretiminde var olan karmaşık ve zor izin süreçlerine bir de kooperatiflere
özgü sıkıntılar, zorluklar eklenince, kooperatiflerin kısa sürelerde enerji üretimine
başlamaları mümkün olmuyor. Bu açıdan, lisanssız elektrik üretiminin önündeki engeller
kaldırılmalı ve izin prosedürleri basitleştirilerek hızlandırılmalıdır.
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ediyorum.
Şahıslar
adına ilk söz, Yozgat Milletvekili Ertuğrul Soysal’a aittir.
Buyurun
Sayın Soysal. (AK PARTİ sıralarından alkışlar) 
Süreniz
beş dakikadır.
ERTUĞRUL
SOYSAL (Yozgat) – Teşekkürler Sayın Başkan.
Sayın
Başkan, değerli milletvekilleri; 2015 Yılı Merkezi Yönetim Kesin Hesap Kanunu Tasarısı’nın
3’üncü maddesi üzerinde şahsım adına söz aldım. Bu vesileyle sizleri ve sizlerin
nezdinde aziz milletimizi saygıyla, sevgiyle, hürmetle selamlıyorum.
Sözlerimin
başında, 10 Aralıkta alçak teröristlerin yapmış olduğu menfur saldırı neticesinde
şehit olan yiğit insanlara yüce Allah’tan rahmet diliyorum. Yakınlarına ve milletimize
başsağlığı, yaralılara yine yüce Allah’tan acil şifalar diliyorum. 
Yine,
içimizi acıtan, ciğerlerimizi dağlayan Halep’te yapılan zulmü şiddetle kınıyor,
bu zulmü yapanları da lanetliyorum.
Sayın
Başkan, değerli milletvekilleri; AK PARTİ’nin, on dört yıl boyunca yapmış olduğu
hizmetlerle, üretmiş olduğu eserlerle ülkeyi nereden nereye getirdiği hepinizin
malumu. Tabii, kurulduğu günden, iktidara geldiği günden itibaren bugünlere gelirken
nelerle karşılaştığımızı, nasıl ön kesmelerin olduğunu, nasıl önümüzü tıkamak isteyenlerin
olduğunu hatırlamamız gerekiyor. Ben, kısaca kronolojik olarak, kurulduğumuz andan
itibaren nelerle karşılaştığımızı sizlerle paylaşmak istiyorum.
Evet,
değerli milletvekilleri, daha iktidar olduğumuzun beşinci ayında, Genelkurmay Başkanı
normal, mutat görüşmesini yaptığı günde bir gazeteci çıkıyor ve bir başlık atıyor
“Genç subaylar tedirgin, rahatsız.” diye. Tabii, bu sözün ne manaya geldiği hepinizin
malumu. 
Yine,
biz hizmet üretmeye devam ederken yıl 2007, 2007’de ne olacak? Cumhurbaşkanı seçimi
yapılacak. Tabii, Cumhurbaşkanı mevcut iktidar içerisinden millî görüşe sahip, eşleri
başörtülü olan birisi Cumhurbaşkanı olacak; bu, birilerini rahatsız etti tabii.
Ve bunun önüne geçmek, engellemek, hatta ve hatta Hükûmetimizi, devletimizi, iktidarımızı
erken seçime götürmek adına düzenlenen cumhuriyet mitinglerini de unutmayacağız
değerli kardeşlerim. 
Yine,
kendisini hukuk büyüğü farz eden Sabih Kanadoğlu’nun 2006 Aralığında ortaya attığı
367 ucubesini de unutmayacağız. Ne demişti Kanadoğlu? “Karar yeter sayısı 367 doğru
ama bu, aynı zamanda toplantı yeter sayısı.“ demişti ve bu sözün arkasına düşen,
bu sözü önceleyen o zamanki muhalefet partisi ne dedi: “Eğer bizimle uzlaşmadan
aday çıkarırsanız biz Meclisi terk edeceğiz.” Ve dediğini de yaptı. 27 Nisan günü
yapılan oylamada 357 oy alındı ve aynı gün, yine muhalefet partisi aldı, Anayasa
Mahkemesine götürdü. Anayasa Mahkemesi, 30 Nisandan itibaren otuz gün beklemek suretiyle
30 Mayısta bir karar verdi ve dedi ki: “Doğru, toplantı yeter sayısı da 367 olacak.”
O zamanki muhalefet partisi lideri aynen şunu demişti, ben hiç unutmuyorum: “367
önerisini ortaya atan Sabih Kanadoğlu’nu dikkate alın.” 
İBRAHİM
ÖZDİŞ (Adana) – O dönemdeki muhalefet partisi lideri Tayyip Erdoğan’ı milletvekili
yaptı. Niye onu söylemiyorsun? Niye söylemiyorsun? 
EJDER
AÇIKKAPI (Elâzığ) – Zoruna mı gitti? Zoruna mı gidiyor? Ne oldu? Çok mu zoruna gitti?

ERTUĞRUL
SOYSAL (Devamla) – O gün de Anayasa Mahkemesi bunu kabul etti ve Meclis, Cumhurbaşkanını
seçemedi ve bir kaos oluştu.
NİYAZİ
NEFİ KARA (Antalya) – Siz o dönemde Ergenekon, Balyoz’u yargılayanlardan mıydınız?
Siz o zamanki FETÖ’cülerden miydiniz? 
ERTUĞRUL
SOYSAL (Devamla) – Biz de ne yaptık? İktidar olarak millete başvurduk, milletimize
sorduk, referanduma gittik. 
NİYAZİ
NEFİ KARA (Antalya) – Söylesene hadi. Kumpası yapanlardan değil miydiniz? İtiraf
et!
ERTUĞRUL
SOYSAL (Devamla) – Ezici bir çoğunlukla, yüzde 68 oyla milletimiz “Biz seçeceğiz
Cumhurbaşkanımızı.” dedi ve bu kaosu da önce Allah’ın, sonra milletimizin desteğiyle
aşmış olduk. 
ALİ
ŞEKER (İstanbul) – FETÖ’yle beraber kumpas kuruyordunuz. 
NİYAZİ
NEFİ KARA (Antalya) – Kumpasları yapan siz miydiniz? Söyle bakalım, içinde miydin?

ERTUĞRUL
SOYSAL (Devamla) – Bütün bunlardan sonra, yine 27 Nisan günü -biliyorsunuz- e-bildiri
-bana göre muhtıra idi- muhtıra yayınlandı, Türk Silahlı Kuvvetleri kendine göre
ifadeler kullandı ve AK PARTİ Hükûmetinin sözcüsü de muhtıraya karşı muhtıra verdi,
“Herkes görevinin başına.” dedi ve herkes görevinin başına geçti, elhamdülillah.
(AK PARTİ sıralarından alkışlar) 
Sonra,
hız alınamadı tabii. Ne oldu? Artık baktılar, yapacak bir şey kalmadı, “Bari, o
kadar çoğunluktaki AK PARTİ’yi kapatalım.” dediler. Bir Yargıtay Cumhuriyet Başsavcısı
çıktı, gazete kupürleri ve internetteki haberleri bir araya getirdi ve AK PARTİ’yi
temelli kapatma davası açarak yokluğa terk etti. 
(Mikrofon
otomatik cihaz tarafından kapatıldı) 
SALİH
CORA (Trabzon) – Ek süre verebilir miyiz Sayın Başkan?
ERTUĞRUL
SOYSAL (Devamla) – Ama, tabii, bilmiyordu ki bu millet bizimle beraber, Yüce Allah
bizimle beraber. (AK PARTİ sıralarından alkışlar) Netice itibarıyla muvaffak olamadılar.

ERDİN
BİRCAN (Edirne) – Zekeriya Öz nerede, Zekeriya Öz?
ÜNAL
DEMİRTAŞ (Zonguldak) – FETÖ’cüler nerede, FETÖ’cüler?
BAŞKAN
– Teşekkür ederim Sayın Soysal.
ERTUĞRUL
SOYSAL (Devamla) – Yani, aslında daha yarıya gelmedik ama Sayın Başkanım…
Ben
bu vesileyle, inşallah, ileriki oturumlarda kaldığım yerden devam etmek üzere hepinizi
saygıyla, sevgiyle, hürmetle selamlıyorum. (AK PARTİ sıralarından alkışlar) 
BAŞKAN
– Teşekkür ediyorum, sağ olun. 
ALİ
ŞEKER (İstanbul) – Allah’ı üçkâğıdınıza alet etmeyin.
KAMİL
OKYAY SINDIR (İzmir) – Sen orada kalmışsın, orada kalmaya devam et. 
BAŞKAN
– Şahıslar adına ikinci ve son konuşmacı Manisa Milletvekili Tur Yıldız Biçer. 
Buyurun
Sayın Biçer. (CHP sıralarından alkışlar) 
TUR
YILDIZ BİÇER (Manisa) – Sayın Başkan, değerli milletvekilleri; her şeyin başı sağlık
denen günlerden, her şeyin başı para denen günlere geldik ne yazık ki. 
Sizleri
bugün doğan bir çocuğu, 25 yaşına kadar 30 milyar lira hastane borcu altına sokacak
olan kamu-özel ortaklığı yani şehir hastanelerinin gerçek yüzüyle tanıştıracağım.

Değerli
milletvekilleri, sizlere Recep Erdoğan’ın “Benim kişisel bir projem, benim on dört
yıllık hayalim.” dediği şehir hastaneleri gerçeğini anlatacağım ve bazılarının hayalinin
aslında hepimiz için nasıl kabus olduğunu göreceksiniz. 
Kamu-özel
ortaklığı ne demek? “Özelleştirme” ya da “imtiyaz” kelimelerinin hem politik hem
de psikolojik karşı duruşuna engel olmak için bulunmuş bir sözcük oyunu. Aslında,
tam bir illüzyon, tam bir yalan. Kamu-özel ortaklığında -yandaş olduğunu söylememe
gerek yok elbette- özel bir şirket, bir hazine arazisine bir hastane binası yapıyor.
Kırk dokuz yıllığına kadar devlete kiralıyor bu binayı ve burada temel hizmet dışındaki
bütün ticari işletmeyi kendisi yapıyor. Özü itibarıyla yap-işlet-devret modeline
benziyor ama ondan da bir adım ötesi, yap-işlet; hem kirala hem devret. 
Devlet
hem bu hastanenin kiracısı hem de hizmet satın alıcısı oluyor. Yani, binasında kiracı,
hizmetinde taşeron Sağlık Bakanlığının devlet hastanesini şirket yönetiyor. Şirket,
hastane içinde morgdan gasilhaneye kadar, hastane dışında da taksi durağından kreşe
kadar her yeri işletip para kazanıyor. 
Bu
şirketler büyük imtiyazlara sahipler. KDV’den, damga vergisinden ve bütün harçlardan
muaf tutuluyorlar. Aldıkları uluslararası kredilere tam hazine garantisi veriliyor.
ÇED raporu almadan istedikleri orman arazisine istedikleri hastane binasını yapabiliyorlar
ve işin en ilginç yanı, devlet bu hastanelerin yüzde 70 oranında doluluk oranıyla
çalışacağını yani vatandaşını hastalandıracağını şirketlere garanti ediyor. Hastalandırılması
konusunda yandaş şirketlere garanti verilmiş vatandaş ise tamamen durumdan habersiz.
Onlar, şehir hastanelerinin sahibinin Sağlık Bakanlığı, kiracısının şirketler olduğunu
sanıyorlar. Sağlık Bakanlığı da kendi hastanesinde kiracı olacağını, bu binalara
kira ödeyeceğini kesinlikle açıklamıyor.
2011
yılından beri yürüyen bu süreç gerçekten çok vahim. Yandaş şirketlerin yapılmış
ihale şartnamesine, kapatılan ve artık şehir merkezlerinde çok büyük bir ranta sahip
olan, çok büyük değeri olan eski hastanelerin arazilerine de AVM, rezidans yapma,
otel yapma izni konuluyor. Bunlar nasıl konuluyor, biz bilmiyoruz. Daha bilmediğimiz
binlerce soru var. Hükûmet yetkilileri buradayken sormak istiyorum: Sağlık Bakanlığı
şehir hastanelerine verdiği kur farkı garantisini, bu “Doları bozdur.” kampanyasında
bu kapsamda kaldıracak mı ya da hazinenin borç üstleniminde kur yerine Türk lirası
hesabı olacak mı ya da… İhale alan şirketler Dünya Bankasının yatırım sigortası
birimine, bakın, siyasi risk sigortası yaptırıyorlar. Neden Sayın Bakanım, bilmiyoruz?

Sayın
milletvekilleri, Manisa, Ankara, İstanbul, Elâzığ, Yozgat, Kayseri, Adana, Mersin,
Gaziantep, Isparta, İzmir, Kocaeli, Konya ve Bursa olmak üzere tam 17 şehir hastanesi
için bu şirketlerin cebinden 9 milyar dolar para çıkacak ama bunun karşılığında
devlet, bakın, tam 27 milyar dolar ödeyecek yani tam 3 katı. İşte, 1 koyup 3 almak
bu olsa gerek. 
Hepsi
bu kadar da değil; hastanelerin yıllık kira bedelleri 3 milyar lira. Hekimler daha
çok çalışıp, para getirmeyen hastayı sevk edecekler. 
Sağlık
Bakanlığı satışa çıkarılmıştır, geçmiş olsun. (CHP sıralarından alkışlar)
BAŞKAN
– Teşekkür ediyorum.
3’üncü
maddeyi oylarınıza sunuyorum: Kabul edenler… Kabul etmeyenler… Madde kabul edilmiştir.
4’üncü
maddeyi okutuyorum:
Devredilen, iptal edilen ve tamamlayıcı ödenek
MADDE 4- (1) Merkezi
yönetim kesin hesap gider cetvellerinde gösterildiği üzere, 5018 sayılı Kanuna ekli;
a) (I) sayılı cetvelde yer alan genel bütçe kapsamındaki kamu idarelerinin
2015 yılı içinde harcanmayan toplam 655.403.256,44 Türk Lirası,
b) (II) sayılı cetvelde yer alan özel bütçeli idarelerin 2015 yılı içinde
harcanmayan toplam 28.415.423,15 Türk Lirası,
ödeneği ertesi yıla devredilmiştir. 
(2) Merkezi yönetim kesin hesap gider cetvellerinde gösterildiği üzere, 2015
yılı içinde kullanılan ve ertesi yıla devredilen özel ödenekler dışında kalan ödeneklerden,
5018 sayılı Kanuna ekli;
a) (I) sayılı cetvelde yer alan genel bütçe kapsamındaki kamu idarelerinin
toplam 23.866.025.888,75 Türk Lirası,
b) (II) sayılı cetvelde yer alan özel bütçeli idarelerin toplam 4.126.517.217,18
Türk Lirası,
c) (III) sayılı cetvelde yer alan düzenleyici ve denetleyici kurumların toplam
660.578.687,26 Türk Lirası,
ödeneği iptal edilmiştir.
(3) Merkezi yönetim kesin hesap gider cetvellerinde gösterildiği üzere, kamu
idarelerinin 2015 yılı ödenek üstü giderlerini karşılamak üzere, 5018 sayılı Kanuna
ekli;
a) (I) sayılı cetvelde yer alan genel bütçe kapsamındaki kamu idareleri için
toplam 31.207.551.183,33 Türk Lirası,
b) (II) sayılı cetvelde yer alan özel bütçeli idareler için toplam 123.312,79
Türk Lirası,
tamamlayıcı ödenek kabul edilmiştir.
BAŞKAN
– Madde üzerinde gruplar adına ilk söz Milliyetçi Hareket Partisi Grubu adına Aydın
Milletvekili Deniz Depboylu’ya aittir.
Buyurun
Sayın Depboylu. (MHP sıralarından alkışlar)
Süreniz
on dakikadır.
MHP
GRUBU ADINA DENİZ DEPBOYLU (Aydın) – Teşekkür ederim.
Sayın
Başkan, değerli milletvekilleri; 2015 Yılı Merkezi Yönetim Kesin Hesap Bütçe Kanunu
Tasarısı’nın 4’üncü maddesi üzerinde konuşmak için söz almış bulunmaktayım. Aziz
Türk milletini ve Gazi Meclisi saygıyla selamlıyorum.
Değerli
milletvekilleri, milletimizin kurumlarının bütçesini konuşurken aynı zamanda, milletimizin
bütçesine de şöyle bir bakıp değerlendirme yapmamız gerekiyor diye düşünüyorum.
Yine memura, emekliye, BAĞ-KUR’luya yapılacak zamları dikkate alırsak belki de onların
bütçelerini daha rahat değerlendirebiliriz. Bu zamları az çok biliyoruz. Memurlar
ve memur emeklileri yüzde 3 oranında zam alacak, memur böylece 67 lira, emekli ise
55 lira zam almış olacak, durum bunu gösteriyor. Yine, SSK, BAĞ-KUR emeklileri yüzde
3,73 oranında zam alacak ki bu, tarım emeklisi 39 lira, esnaf BAĞ-KUR emeklisi ise
48 lira zam alacak demek. Benzine, mazota, yine, ete, süte, yumurtaya, sebzeye yapılan
zamlar ortada ancak bir de maalesef, büyükşehir belediyelerinin kendi keyfiyetine
göre yaptığı zamlar söz konusu. Yapılan tüm itirazlara rağmen, seçim bölgem olan
Aydın’da Büyükşehir Belediyesi tarafından alınan kararla yapılan son zamlarda 1
Ocak 2017 itibarıyla 1 ton su Efeler, Nazilli ve Söke’de hanede yüzde 45 zamla 2
lira 20 kuruş liradan 3 lira 20 kuruşa çıkıyor, ticarethanelerde ise yüzde 35 zamla
2 lira 90 kuruştan 3 lira 93 kuruşa çıkıyor. Kuşadası’nda yüzde 42 zamla 3 lira
20 kuruştan 4 lira 55 kuruşa çıkıyor su ücreti; yine, ticarethanelerde ise yüzde
34 zamla 4 lira 25 kuruştan 5 lira 71 kuruşa yükselmekte. Didim’de yüzde 37 zamla
3 lira 50 kuruş olan su ücreti 4 lira 80 kuruşa, ticarethanelerde ise yüzde 29 zamla
4 lira 75 kuruştan 6 lira 17 kuruşa çıkmakta. Yine, Bozdoğan, Buharkent, Çine, Germencik,
İncirliova, Karacasu, Koçarlı, Köşk, Kuyucak, Karpuzlu, Sultanhisar ve Yenipazar’da
yüzde 42 oranında yapılan zamla 2 liradan 2 lira 84 kuruşa, ticarethanelerde ise
yüzde 28 zamla 2 lira 90 kuruştan 3 lira 72 kuruşa çıkmış durumda. Yapılan tüm bu
zamlar enflasyonun üzerindedir. Su tarifesine yapılan artışların normal hayat şartlarına
uygun olmadığı da aşikârdır. Türkiye’nin en sıcak illerinden biri olan Aydın’ın
bu yüksek fiyatlarla su almasının, memleketimizde yaşayan insanlar, arazilerini
sulayan çiftçilerimiz ve hayvan besicilerimiz için haksızlık olduğunu ve onlara
büyük bir yük getireceğini hatırlatmak istiyorum. 
Ayrıca,
ilçe belediyelerinin sayılı gelir kalemlerinden biri olan ve uzun zamandır yine
keyfî bir şekilde büyükşehir belediyesi tarafından tahsil edilmeyen katı atık bedeli,
yargı vasıtasıyla tekrar toplanmasına karar verilince vatandaşlarımıza hem toplu
olarak hem de faiziyle iletilerek tepkilere sebep oldu ve vatandaşlarımızı da zor
duruma düşürdü. Devletin bu tarz keyfî uygulamalarının önüne geçmek için mevcut
büyükşehir ve bütünşehir yasalarında, bunlarla ilgili kanunlarda alınacak önlemlerle
vatandaşımızın bütçesine getirilen bu yükün, verilen zararın önlenmesi gerekmektedir.
Bu uygulama tekrar göstermektedir ki büyükşehir, bütünşehir yasası uygulaması çok
kötü sonuçlar doğurmaktadır. Bu yasa üzerinde ciddi çalışmalar yaparak hizmetlerin
düzgün bir şekilde yerine ulaştırılması gerekmektedir. 
Tarıma
dayalı ekonomiye sahip Aydın’da tarım sektöründe yaşanan olumsuzluklar, üreticinin
malını değerinden satamaması, girdi fiyatlarının yüksek maliyeti nedeniyle sıkıntı
yaşayan çiftçilerimizden bize gelen şikâyetlerden bir tanesi de her yıl yaşanan
Menderes Nehri taşkınlarıdır. Menderes havzasında en son 2015 Aralık ayında sette
yırtılma sonucu arazileri su basması şeklinde münferit taşkınlar yaşanmıştır. Maalesef
bu taşkınlar aşağı yukarı her yıl yaşanmaktadır. Ekili alanlarda 5 bin dönüm tarım
arazisi su baskınından etkilenmiştir. Menderes havzasında geçen sene havza başına
düşen yağış, ortalamaların yüzde 88,5 üzerindedir. Değişen iklim şartları, artan
yağışlar ve taşkınlar sebebiyle benzer mağduriyetler yaşanmaması için gerekli önlemlerin
bir an önce alınması gerekmektedir. Her taşkında ekili alanlar zarar görmekte, çiftçilerimiz
zarar görmekte, üreticilerimiz zarar görmekte ve daha da kötüsü toprak kaybı yaşamaktayız
çünkü Menderes Nehri’nin taşkınlarıyla birlikte toprağımız denize doğru akmakta.

Yapılan
çalışmalar yetmiyor, beraberinde alternatif çözümlerin üretilmesi gerekiyor. Eğer
bu daha da gecikmeye uğrarsa kaybımız daha da fazla demektir. Sorun sadece taşkınlar
da değil, Menderes Nehri ve havzasının temizliğiyle ilgili de sorunlarımız var.
Menderes Nehri’nin doğduğu Dinar Afyon’dan, Uşak, Denizli, Aydın, bütün havzada,
nehrin kirliliği nedeniyle yaşadığımız çevre kirliliği söz konusu. Bu sadece Aydın’ın
sorunu değil; Aydın’ın ürettikleriyle beslenen tüm Türkiye’nin veya ihraç mallarını
da düşünürsek, yurt dışına giden ürünleri de düşünürsek herkesin sorunu.
Aslında,
şöyle bir bakarsak, bütçeden Aydın’ın tam anlamıyla hak ettiği payı da alamadığını
görüyoruz. Değerli milletvekilleri, 23/10/2016 tarihli İhlas Haber Ajansı haberinde
-burada mı kendisi, bilmiyorum ama- Adalet ve Kalkınma Partisi Aydın Milletvekili
Sayın Mehmet Erdem, Aydın-Denizli Otobanı’nın 2016 yılı içerisinde ihale edileceği
zamanı, Ulaştırma, Denizcilik ve Haberleşme Bakanı Ahmet Arslan tarafından yapılan
açıklamayla birlikte kendi röportajında belirtmişti. Lakin, Ulaştırma, Denizcilik
ve Haberleşme Bakanlığı tarafından dağıtılan bütçede, biz bu yolun 2016 değil de
2023’te bitirilmesinin hedeflendiğini görüyoruz. Hemşehrilerimizi ve İzmir Limanı
ile iç kesimler arasındaki bu hattı kullanarak otobanın bir an önce bitmesini bekleyen,
açılmasını bekleyen uzun yol sürücülerini bu karar hayal kırıklığına uğratmıştır.

Yine,
maalesef Çıldır havalimanı da, bu da seçim vaatleriniz arasındaydı, hayal olmuştur.

Bütçeyle
ilgili söylenmesi gereken elbette çok fazla şey var. Ben, bununla birlikte, kadrolara
da değinmek istiyorum ama her şeyden önce bir kez daha hatırlatmak istiyorum ki
seçim bölgem olan Aydın, bütçeden hak ettiği hizmeti alamamaktadır. Bunun bir an
önce düzeltilmesi gerektiği kanaatindeyim.
Bütçelerle
ilgili, yine, kadrolarla ilgili ben biraz konuşmak istiyorum. Kadro bekleyen çok
sayıda mezun adaylarımız var, iş bekleyen gençlerimiz var. Keza, Gıda, Tarım ve
Hayvancılık Bakanlığı tarafından hazırlanan projelerle atanmayı bekleyen ziraat
mühendisleri, su ürünleri mühendisleri ve veterinerler için projelere bir an önce
başlanması gerekmektedir. Üniversite tercihlerini yaparken ve okula başladıklarında
bu projelere istinaden kafalarında gelecekleriyle alakalı plan kuran gençlerimiz,
bu projelerin iptali ve doğru orantılı olarak kadroların atanamaması sebebiyle eğitimli
işsizler sınıfına katılmak zorunda bırakılmışlardır. 
Aynı
şekilde, tıbbı personel atamalarında gerçekleştirilen taşeron ve eğitimsiz personel
yerine, mesleğin eğitimini almış kişilere yer verilmesi ve taşeron sistemden vazgeçilmesi
gerekmektedir. Anayasa’nın 128’inci maddesi “Devletin, kamu iktisadî teşebbüsleri
ve diğer kamu tüzelkişilerinin genel idare esaslarına göre yürütmekle yükümlü oldukları
kamu hizmetlerinin gerektirdiği aslî ve sürekli görevler, memurlar ve diğer kamu
görevlileri eliyle görülür.” demektedir. 35 bin öğretmen ve ön lisans mezunu tıbbi
sekreter atama beklerken de taşeron sistemle, taşeron firmalar aracılığıyla veri
hazırlama elemanı çalıştırılması büyük bir haksızlıktır. 
Benzer
bir konu da öğretmen atamalarıyla ilgili. Tüm branşlarda yapılan, hakkaniyete ve
liyakata dayalı atama sistemi olan KPSS’den vazgeçilmemesi gerekiyor. FETÖ-PDY soruşturmaları
nedeniyle biz 53.854 öğretmenin açığa alındığını ve bunun ancak 7 bininin iade edildiğini
biliyoruz. Bunun yanı sıra, emekli olan öğretmenlerimiz de mevcut. 2017 Şubat ayında
30 bin öğretmenin göreve alınacağı belirtilmişti ancak şu anda çok sayıda bekleyen
öğretmen adayımız, mezunumuz mevcut. Bu öğretmen adaylarımızın hayallerinin yıkılmaması
ve boş kadrolara bir an önce atamalarla iş sahibi yapılmaları, istihdam edilmeleri
gerekiyor. Yine, bu adayların bilimsel bilgilerinin ve eğitim becerilerinin yansız,
objektif bir şekilde ölçüldüğü bir yöntemle göreve alınmaları gerekiyor. Sözleşmeli
öğretmenlik doğru bir uygulama değil. Mülakat sistemi kalkmalı, kaldırılmıyorsa
mülakatlar kamerayla kayıt altına alınmalı.
Bütün
bunları dikkatinize sunuyor, yüce heyetinizi saygıyla selamlıyorum. (MHP sıralarından
alkışlar) 
BAŞKAN
– Teşekkür ediyorum.
İkinci
söz Halkların Demokratik Partisi Grubu adına Siirt Milletvekili Kadri Yıldırım’a
aittir. (HDP sıralarından alkışlar) 
Buyurun
Sayın Yıldırım.
HDP
GRUBU ADINA KADRİ YILDIRIM (Siirt) – Teşekkürler Sayın Başkan.
Değerli
milletvekilleri, hepinizi gecenin bu saatinde saygılarımla selamlıyorum. 
Benim
konuşmakta olduğum bütçe maddesinin altındaki ifadeye baktım, “denge” yazıyordu.
Tabii, en çok ihtiyaç duyduğumuz ama bir türlü tutturamadığımız bir olgudur denge.
Çünkü, dengeli bir bütçe ancak dengeli bir Mecliste, dengeli bir toplumda, dengeli
bir muhalefette ve dengeli bir devlette mümkündür ki maalesef bu dengeyi tutturmuş
değiliz. 
Evet,
çok deniliyor, “Sözün bittiği yerdeyiz, söylenecek bir şey kalmadı.” Ben, aynı kanaatte
değilim, Meclis söz söyleme yeridir, millet adına söz dile getirme mekânıdır çünkü
söz devreden çıktı mı silah, yerini doldurmaya her zaman hazır bir adaydır. Dengeli
söz, dengeli muhalefet her zaman bir rahmet olarak görülmelidir. Bizzat Peygamber
Efendimiz (SAV) “…”(x) demiş yani benim ümmetimin içerisinde
muhalefetin oluşması, muhalif görüşlerin olması, muhalif seslerin olması bir rahmettir.
O hâlde bu Mecliste CHP bir rahmettir, MHP bir rahmettir, HDP bir rahmettir. İktidara
düşen, bunların söylediklerini dinlemek, yanlış bulduklarını “Yanlıştır.” diye uygun
bir üslupla söylemek, doğru bildiklerinin de kabulüne peşinen yanaşmak. 
Değerli
milletvekilleri, böyle bir dengesizlik tablosunun ortaya çıkmasında âdeta kangrenleşmiş
olan Kürt sorununun bir türlü çözüme kavuşmaması neden olarak yatmaktadır. Aslında
Kürtler her zaman gözlerini yabancıya umut olarak dikmek yerine günün modasıyla
bu çözüme millî ve yerli olarak, Kürt’üyle, Türk’üyle ulaşmanın ümidini taşıdılar
ama her seferinde hayal kırıklığına maalesef uğradılar. 
Bakın,
Fransızlar, Rojava’yı ve Suriye’yi bir bütün olarak işgal ettiklerinde Kobani’de
Fransızlar tarafından oradaki Kürtlere şu teklifte bulunuldu: “Siz bizi oradaki
Araplarla baş başa bırakın, biz sizi Kobani çevresinde özerk bir Kürdistan’a kavuşturalım.”
Ama Kürtler, Türk, Arap ve Fars kardeşliği çerçevesinde bu teklife yanaşmadılar,
böyle bir teklifi kabul etmediler. Ama bağımsızlık gerçekleştikten sonra Suriye’de,
Kürtler kendilerini ketum muamelesi içerisinde gördüler, ecnebileştiler ve yabancılaştılar,
kimliksizleştiler. 
Irakta
da aynısı oldu. Bakın, Osmanlı Devleti yıkıldığında Kürtler en son gemiyi terk eden
insanlardır. Saymayacağım burada kimlerin ilk terk ettiğini ama Kürtler en son terk
eden insanlardı. Ama biz şimdi “Kobani” ismini duyduğumuzda tepki gösteriyoruz.
Bakın, tarih okuyalım arkadaşlar, Kobani ismi Ayn El Arap değil. Kobani’nin orada
oturan Kürtleri… Bir zamanlar Rakka civarından gelen Araplar, Kobani’nin içerisinde
bir çeşme var, bir pınar var, orada dinlenip geçiyorlardı, Kürtler bu yüzden o çeşmeye,
pınara Kaniya Ereban yani Arap Çeşmesi, Arap Pınarı dediler ki Arapçası Ayn El Arap’tır.
Hafız Esed, Kürtlerin koymuş olduğu, vermiş olduğu bu ismi bütün Kobani’yi içine
alacak şekilde resmîleştirdi yani Ayn El-Arap ismini Hafız Esed koydu ama onun Kürtçesi
olan Kaniya Ereban’ı Kürtler bizzat o çeşmenin başında dinlenen, su içen, sonra
giden Araplardan dolayı o ismi oraya verdiler. Bundan dolayıdır ki Arap bir şair
olan Doktor Muhammed Mağut merak ediyor Kobani’yi ve gidiyor. Şöyle diyor Arapça
şiirinin ilgili parçasında: “…”(x) Yani “Ayn El Arap’a gittim ama orada ne
Arap gördüm ne de su gördüm, pınar gördüm çünkü kurumuştu gittiğim zaman.”
Şimdi,
işin bu noktaya gelmesinde karşılıklı hatalar olmuş; bu bir gerçek. Devlet de hata
yapmıştır, örgüt de yapmıştır, muhalefet de yapmıştır, iktidar da yapmıştır. Bu
sorunu nasıl ki ortak olarak ortaya çıkarmışsak ortak olarak da çözmek zorundayız.

Bakın
deniliyor ki: “Suriye’de, Irak’ta, bilmem nerede YPG’den Amerika yararlanıyor, PKK’den
Amerika yararlanıyor, Rusya yararlanıyor, bilmem kim yararlanıyor.” Peki, bize ne
olmuş, biz niye yararlanmasını bilmiyoruz? 
Bakın,
buraya çıkan birkaç bakan arkadaşımız, başkanımız, vekilimiz -her neyse- “Bunlar
bizim evlatlarımız.” dedi. Çok doğru, uzaydan gelmiş insanlar değil. Eğer günün
modasıyla yerli ve millî bir çözüm arıyorsak Amerika’nın bunlarla ortaklaşmasındansa,
Rusya’nın bunlarla ortaklaşmasındansa, o hâlde bu millî ve yerli proje çerçevesinde
biz onlardan yararlanalım ve biz onlarla ortaklaşalım. Biz onları Kürt ve Türk halkına
kazandıralım. Bu sağlanmadığı sürece bu kangren böyle devam edecek.
Bakın,
Osmanlılar bunu çok iyi becerdi. Osmanlılar ne yaptı? Bizzat kendilerinin kurmuş
oldukları Kürt beyliklerinin gücü ile kendi devlet gücünü birleştirmesini başardı
ve becerdi. Bu sayede de Osmanlı Devleti yükseldi. Malazgirt Savaşı’na katkı sağlayan
Kürtler sayesinde yükseldi. Çaldıran Savaşı’nda katkı sağlayan Kürt beylikleri sayesinde
yükseldi. Ama ne zaman ki 19’uncu yüzyılda modernleşme ve merkezîleşme ilkeleri
devreye konulduysa işte orada olan oldu. Modernleşmeye eyvallah, kimsenin itirazı
olamaz, Tanzimat Fermanı’dır, İkinci Mahmut’un ıslahatıdır. Ama merkezîleşme yanlış
oldu. Merkezîleşme Kürtlerin Türklerden, Osmanlılardan, yönetimlerinden uzaklaşmasına
neden oldu çünkü binbir güçlükle kazanmış oldukları o özel Kürt beyliklerini yitirdiler
ve sorun da ondan sonra başladı, günümüze kadar da sorun devam ediyor. Bu böyle
devam ettiği sürece de ne yurtta sulh olur ne de dünyada sulh olur. O hâlde tekrar
söyleyelim, bunları, bu evlatlarımızı -ki bakanların ifadesidir- biz nasıl daha
iyi bir şekilde Kürt ve Türk halklarına kazandırabiliriz, ki kazandırırsak inanıyorum
ve güveniyorum ki Türkiye, dünyanın en süper devleti olacak. Bunu başaramadığınız
takdirde de böyle belalar ve musibetler içerisinden geçeceğiz. 
Saygılar
sunarım. (HDP sıralarından alkışlar)
BAŞKAN
– Teşekkür ediyorum Sayın Yıldırım. 
Sayın
Kerestecioğlu, sisteme girmişsiniz, 60’a göre söz veriyorum. 
Buyurun
Sayın Kerestecioğlu. 
V.- AÇIKLAMALAR (Devam)
12.- İstanbul Milletvekili Filiz Kerestecioğlu Demir’in, bir saldırganın
HDP Genel Merkezine pompalı tüfekle ateş ettiğine ve bu saldırıların Hükûmet
tarafından yapılacak itidal ve barış çağrılarıyla son bulabileceğine ilişkin
açıklaması
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; şimdi aldığımız
bir habere göre, genel merkezimize bir saldırgan pompalı tüfekle dört el ateş etmiştir
ve daha sonra, merkezin dışında sivil polislerce -paltosunun içerisinden çıkararak
silahı, ateş etmiş- oradaki sivil polis olduğunu söyleyen kişilerce teslim alınmış
bu saldırgan. Biz artık bunun bir sonu olması gerektiğini ve bu sonun da ancak,
gerçekten, Hükûmet, iktidar edenler tarafından yapılacak itidal ve barış çağrılarıyla
olabileceğini düşünüyoruz. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
FİLİZ
KERESTECİOĞLU DEMİR (İstanbul) – Çünkü partimizin bu denli kriminalize edilmesi,
her gün nereden alınacağı belli olmayacak şekilde bir milletvekilimizin gözaltına
alınması, yüzlerce parti yöneticimizin gözaltına alınması, ardından silahlı saldırıların
başlaması, ardından bizim tarihimizde çok iyi bildiğimiz “Siyasi cinayetleri mi
getirecektir acaba?” sorusunu düşündürtüyor. Bunu önleyecek olan ve buna gerçekten
itidal sağlayacak olan, bu ülkede yaşayan bütün vatandaşların yaşam hakkını sağlayacak
olan Hükûmettir, iktidardır ve tabii ki intikam ve seferberlik çağrıları değildir.
Artık herkesin bu ülkede, ister polis olsun ister sivil vatandaş olsun, kim olursa
olsun, ölmek değil yaşama isteği vardır. Bunu bir kez daha bu Parlamentoda ifade
etmek istiyorum ve şiddetle bu saldırıları kınadığımızı, bizi demokratik siyasetten
kimsenin vazgeçiremeyeceğini de yüksek sesle söylemek istiyorum. 
Teşekkürler.

BAŞKAN
– Teşekkür ediyorum Sayın Kerestecioğlu.
IV.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ahmet Aydın’ın, HDP il binasına
yapılan saldırıyı şiddetle reddettiğine ve bu bağlamda geçmiş olsun dileğinde
bulunduğuna ilişkin konuşması
BAŞKAN
- Evet, bu saldırıyı bizler de şiddetle reddediyoruz, kabul etmiyoruz ve bu bağlamda
da geçmiş olsun diyoruz.
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
BAŞKAN
– Şimdi, söz sırası Cumhuriyet Halk Partisi Grubu adına İstanbul Milletvekili Eren
Erdem’e aittir. (CHP sıralarından alkışlar)
Buyurun.

CHP
GRUBU ADINA EREN ERDEM (İstanbul) – Sayın Başkan, değerli milletvekilleri; 10 Aralıkta
İstanbul’da gerçekleşen terör saldırısını bir kez daha lanetleyerek başlamak istiyorum.
Değerli
arkadaşlar, bütçe maratonunun sonuna geliyoruz. Bir bütçe hazırladınız; el çokluğuyla
kaldırarak, indirerek geçiriyorsunuz. Bütçenizde bolca rakam var ama bu bütçede
mazlumlar yok, emekliler yok, taşeron işçi yok, öğrenciler yok, yurt yok, burs yok,
asgari ücrete zam yok, kadınlar yok, çevre yok, kültür, sanat yok; gerçi sayenizde
artık, bütçe yapacak para da yok arkadaşlar. Para yok ama olsun, hayatta paradan
çok daha değerli şeyler var. Mesela, davası zorla kapatılmış Mavi Marmara mağdurları
var, KHK’yla işinden atılmış, hiçbir suçu olmaksızın işinden atılmış mağdur öğretmenler
var, öğretmensiz bırakılmış öğrenciler var, bu bütçeye vergileriyle katkı sunup
ibadethanesine hizmet almak şöyle dursun her fırsatta horlanan, itilip kakılan Aleviler
var, tutuklu gazeteciler var, açlığa terk edilmiş asgari ücretliler var. 
Sayın
Bakana sormak istiyorum, asgari ücretli çalışanların Mehmet Cengiz kadar değeri
yok mu? (CHP sıralarından alkışlar) Peygamber Efendimiz’in bir sözü var: “Komşusu
açken tok yatan bizden değildir.” Şimdi, bu söze kulak vermediğimiz takdirde ne
kadar bu sözü taşıdığımızı iddia edebiliriz? Açlık sınırının altında asgari ücretliler
inim inim inlerken nasıl yatağa girip de başımızı yastığa koyabiliriz? Tabii, Cengiz’in
vergi borcunu sıfırlarken gösterdiğimiz hassasiyetin yarısını asgari ücretlilere
ne zaman göstereceğiz, bunu sormak lazım. 
Ee,
bütçeye geri dönelim. “Adana Otogarı’nda annesinin kucağında açlıktan ölen 1,5 yaşındaki
Garam bebek.” dediğimiz zaman “Köprü yaptık.” diyorsunuz. “Samsun’da açlıktan ölen
Kübra bebek.” diyoruz “Köprü yaptık.” diyorsunuz. Akşama kadar mültecilerden bahsediyorsunuz.
Evet, mültecilerin bir şekilde korunması erdemli bir davranıştır. Biz de “İzmir’de
3 yaşında Nouf bebek açlıktan hayatını kaybetti.” diyoruz; “E, köprü yaptık.” diyorsunuz.

Sayın
Bakan, Hükûmetsiniz, köprü de yapacaksınız, yol da yapacaksınız ama şöyle bir sorun
var: Köprüyü yaparken köprüden geçişlerdeki tahsilatı da dolarla yapmayacaksınız.
(CHP sıralarından alkışlar) Özellikle de doların yükseldiği bu dönemde bu işlere
dikkat edeceksiniz. Bu köprüleri yaparken başka köprüleri de yıkmayacaksınız. 
Gazze
dediniz, Mavi Marmara’yı işte gördük, İsrail’e teslim ettiniz. “Emevî Camisi’nde
namaz kılacağız.” dediniz, Halep bugün kan gölüne dönmüş durumda. Suriye lirası
-arkadaşlar, çok ilginç bir veri, bilen var mı, bilmiyorum- Türk parası karşısında
yüzde 10 değer kazandı. “Dünya liderimiz” dediniz, Esad’la aynı klasmana sıkışıp
kaldınız. Arkadaşlar, IŞİD hücreleri… İzlediniz, gördük defalarca. Aynı şekilde,
Ankara’da katliam yapıldı, katillerin defalarca tutuklanıp serbest bırakıldığı ortaya
çıktı. Devlet FETÖ’ye, ordu NATO’ya, dış politika da Putin’e teslim edildi. (CHP
sıralarından alkışlar) Biz bunlardan bahsedince “Uzaya uydu fırlattık.” dediniz.
Evet, güzel, uydu fırlattınız ama oradan sadece yandaşların yayın yapacağı bir zemin
yarattınız. Halkın vergisiyle halka sövdürdünüz, uysa da uydurdunuz, uymasa da uydurdunuz
arkadaşlar.
Sayın
Bakan, değerli arkadaşlar; bu halka çok büyük bir haksızlık ediyorsunuz. Niçin,
biliyor musunuz? Ekonomiyi çökertirsiniz, halk dolar bozdurur; FETÖ’yü devlete yerleştirirsiniz,
gelir darbe yapar, halk canıyla, kanıyla bunun bedelini öder; halktan topladığınız
vergilerle sosyal medya trollerine maaş verdirirsiniz, halkın seçtiği vekillere
küfrettirirsiniz ve halk buna da susar; aldatılırsınız, susar; açlığa mahkûm edersiniz,
sabreder; ama unutmayın, cumhuriyetini, demokrasisini elinden almaya kalkarsanız
gelir, sandıkta demir yumruğunu indirir arkadaşlar, bunu unutmayalım. (CHP sıralarından
alkışlar) 
İBRAHİM
HALİL YILDIZ (Şanlıurfa) - Demir yumruğu defalarca yediniz, hâlâ akıllanmadınız.
EREN
ERDEM (Devamla) - Bu halk, Amerikan emperyalizminin maşası olan faşist FETÖ darbesine
nasıl direndiyse…
İBRAHİM
HALİL YILDIZ (Şanlıurfa) - Demir yumruğu defalarca yediniz, hâlâ konuşuyorsunuz.
EREN
ERDEM (Devamla) - …cumhuriyeti yıkmaya çalışanlara da sandıkta mutlaka hesabını
soracaktır. 
Ama,
bakın, ben size hodri meydan diyorum bir konuda, Sayın Grup Başkanınız İlknur Hanımefendi’ye
de buradan çağrı yapıyorum: Gelin, bu Meclise getirdiğiniz Anayasa paketini, bugüne
kadar yaptığınız gibi yapmayın, hep beraber TRT’yi organize edelim, bütün siyasi
parti liderleri çıksın, halkın önünde şeffaf biçimde bu Anayasa paketini tartışsın.
Var mısınız? Varsanız buyurun, bunu yapalım. (CHP sıralarından alkışlar)
İBRAHİM
HALİL YILDIZ (Şanlıurfa) – Milletten korkmayın, korkmayın.
EREN
ERDEM (Devamla) - Televizyonları ele geçirdiniz, gazeteleri ele geçiriniz, sizin
gibi düşünmeyen herkesi cezaevine tıktınız. Buyurun, benim söylediğim öneriyi yapalım,
halk ak koyun kara koyun, neyin nasıl olduğunu görsün.
Sayın
Bakan, bakın, size bir örnek vermek istiyorum. Sizin Basın İlan Kurulu üzerinden
sahte tirajlarla, sahte tirajlarla arkadaşlar, bugün bu tiraj listesindeki gazetelerin
yüzde 90’ı, özellikle de bizim “havuz medyası” diye tanımladığımız gazetelerin tirajlarının
yüzde 90’ı sahtedir arkadaşlar. Ben gazeteci kökenli biriyim, o işleri nasıl yaptıklarını
da biliyorum. Akşama kadar bu gazeteler muhalefete saldırıyor. 28 Şubat medyanız
sizin vekillerinizin de yer aldığı Selam Tevhid dosyasına defalarca “kumpas” dedi.
FETÖ’cüler yaptı, “Selam Tevhid dosyası kumpas.” Bu grupta arkadaşlar Selam Tevhid
dosyasında adı geçen bir sürü kişi var, ben de onlardan biriyim. Birçok insan bu
dosyada örgüt üyesi olarak anıldı. Bakın, şimdi, sizin bu beslediğiniz havuz medyası
ne yaptı arkadaşlar? Medyanız diyor ki: “Bu dosya kumpastır, sahtedir, kurgudur
ama sadece Eren Erdem’in adının geçtiği yerler doğrudur.” Akşama kadar Fetullah
Gülen’in Selam Tevhid dosyasındaki haberlerini şişirip şişirip parlatıyor. Bizim
orada şöyle bir çağrımız var bu havuz medyasına: Açsınlar, madem bu Fetullah’ın
dosyası bu kadar gerçek, içindeki bütün ifadeleri yayınlasınlar da halk bunu görsün
diyorum arkadaşlar. Bu 28 Şubat medyasının çok çok ilerisinde olan bir durumdur
değerli arkadaşlar. İftira, yalan, dolan, bu medya hedef gösteriyor, kaç yaşında
MS hastası Hüsnü Mahalli tutuklanıyor, cezaevine koyuluyor. Kabul edilebilir bir
şey mi, vicdanınıza sığıyor mu, hangi örgütün üyesi, hangi örgütle ilişkisi olduğu
iddiası var? Hiçbir şey. 
Arkadaşlar,
medyanız tetikçi, yargınız paketçi, köprü geçiş ücretiniz dolarlı, reisiniz atarlı,
sermayeniz Katarlı, müsteşarınız byLock’çu, kabineniz biatçı, sarayınız kaçak, piyasa
tahminleriniz uçuk, Anayasa’nız kaçık, madenleriniz göçük, sağlık sisteminiz bitik,
kaşlarınız çatık, istihbaratınız batık. Olmaz arkadaşlar, böyle bir düzen yok, böyle
bir dünya yok. Bu hâl, OHAL değil arkadaşlar, öyle bir şey yok. (CHP sıralarından
alkışlar)
OSMAN
AŞKIN BAK (Rize) – Sonuç; CHP muhalefet. 
EREN
ERDEM (Devamla) – Şimdi, İsmet Uçma buradaysa eğer… AKP’li İsmet Uçma’nın çok güzel
bir hizmeti var, Türkiye’ye büyük bir hizmeti var. 
OSMAN
AŞKIN BAK (Rize) – Sonuç; CHP muhalefet. Devam et. 
EREN
ERDEM (Devamla) – Bakın, İsmet Uçma İşaret Yayınlarından Ali Şeriati’nin kitaplarını
yayınladı, kendisini tebrik ediyorum, teşekkür ediyorum. 
OSMAN
AŞKIN BAK (Rize) – Sonuç ne? Kaç seçim oldu? Muhalefet. 11 seçimdir kaybediyorsun,
konuşuyorsun be.
EREN
ERDEM (Devamla) – Ali Şeriati diyor ki arkadaşlar: “Sadece devletin konuştuğu bir
yerde söylenen her söz yalandır.” Bu sözü çok iyi dinleyin arkadaşlar. 
OSMAN
AŞKIN BAK (Rize) – Anlat, anlat! CHP muhalefet, netice. Netice ne, netice? CHP muhalefet,
altmış altı yıldır ya. 
EREN
ERDEM (Devamla) – AB’ye rest çekiyorsunuz, ondan sonra “Şanghay” diyorsunuz. “Esad’ı
devirmek için Suriye’ye girdik.” diyorsunuz; tüm ipleri teslim ettiğimiz Putin bir
telefon açıyor, bir anda “Öyle demedik.” diyorsunuz. Bir de gidip bölgede tam zıddı
istikamette konumlandığınız Rusya’yla Türk Akımı, nükleer santral gibi anlaşmalar
imzalıyor, ülkeyi enerji açısından bağımlı hâle getiriyorsunuz.
YILMAZ
TUNÇ (Bartın) – Esad Halep’te katliam yapıyor, hâlâ Esad’ı savunuyorsunuz ya! Ayıptır
be!
EREN
ERDEM (Devamla) – Yahu, dün bize “Rus ajanı” diyordunuz, şimdi Moskova’dan çıkmıyorsunuz;
“Komünist! Komünist!” diye sövüyordunuz, şimdi Çin’den medet umuyorsunuz. (CHP sıralarından
alkışlar) Böyle ülke yönetilmez değerli arkadaşlar, böyle olmaz. Türkiye’yi idare
edemiyorsunuz. Kolayı bulmuşsunuz nasılsa; “Bizim karaladığımız kişi kendisini savunamaz,
savunacak bir ekran bulamaz.” deyip her türlü operasyonu yapıyorsunuz. 
Gazeteciler
tutuklu. Yahu, Atilla Taş bile tutuklu. Gerçi arkadaşlar, Ham Çökelek adlı parçasıyla
ülkemizin demokrasisine vurulmuş büyük bir darbe gerçekleştirmişti Atilla Taş, bunu
kabul ediyorum yani! (CHP sıralarından alkışlar) Evet, ama bu bir tutuklanma gerekçesi
değildi arkadaşlar. Kendisi Atatürkçü bir yurtseverdi. 
Halep’le
ilgili görüşlerinden dolayı MS hastası olan Hüsnü Mahalli gözaltında büyük bir ızdırap
çekti. Bakın, arkadaşlar, her gün bacağına elektroşok uygulanması gereken bir isim.
Onun tutuklanma gerekçeleriyle alakalı önemli iddialar var ama bununla ilgili elimde
bir belge olmadığı için burada zikretmeyeceğim. Ben belgesiz konuşmam arkadaşlar,
zannediyorum, bizi tanıyorsunuz. 
Sizin
fikirlerinize karşı olanlar ajan, sizin fikirlerinize karşı olanlar vatan haini,
sizin gibi düşünmeyenler bu ülkenin düşmanı! Arkadaşlar, bakın, buradan söylüyorum;
halkımız için, 81 milyonun hak ettiği demokrasiyi yaşatmak, onu anayasal ve gerçekten
demokratik bir ülkenin zemini içerisinde yeşertmek için hiçbir şekilde mücadeleden
geri adım atmayacağız. Medya da hedef gösterse, talimatlı savcılar, paketçi yargıçlar
da hedef gösterse geri adım atmayacağız.
Sözlerimi
tamamlarken sizlere anlamlı bir şiiri okumak istiyorum değerli arkadaşlar. Nazım
Hikmet diyor ki: 
“Evet,
vatan hainiyim, siz vatanperverseniz, siz yurtseverseniz, 
Ben
yurt hainiyim, ben vatan hainiyim. 
Vatan
çiftliklerinizse, 
Kasalarınızın
ve çek defterlerinizin içindekilerse vatan, 
Vatan,
şose boylarında gebermekse açlıktan, 
Vatan,
soğukta it gibi titremek ve sıtmadan kıvranmaksa yazın, 
Fabrikalarınızda
al kanımızı içmekse vatan, 
Vatan
tırnaklarıysa ağalarınızın, 
Vatan,
mızraklı ilmühalse, vatan, polis copuysa, 
Ödeneklerinizse,
maaşlarınızsa vatan, 
Vatan,
Amerikan üsleri, Amerikan bombası, Amerikan donanması topuysa, 
Vatan,
kurtulmamaksa kokmuş karanlığımızdan, 
Ben
vatan hainiyim.”
Hepinizi
saygıyla selamlıyorum arkadaşlar. (CHP ve HDP sıralarından alkışlar)
İLKNUR
İNCEÖZ (Aksaray) – Sayın Başkan, kayıtlara girmesi açısından söylüyorum. Konuşması
içerisinde “Sizin gibi düşünmeyenleri vatan haini ilan ediyorsunuz.” şeklindeki
ithamlarını kabul etmediğimizi, asla böyle bir şeyin olmadığını, hak ve özgürlükler
konusunda ülkemizde son derece genişletici adımlar attığımızı, burada tutuklanmaların
vesairelerin hangi sebeplerden olduğu 79 milyonun huzurunda herkesin bilgisi dâhilindedir.
Bütün eleştirilere her zaman açık olduğumuzu da belirtmek istiyorum. En ağır eleştirileri
de zaten burada dinliyoruz.
Kayıtlara
girmesi bakımından önemliydi.
BAŞKAN
– Teşekkür ediyorum Sayın İnceöz.
Şimdi,
şahıslar adına ilk söz Muğla Milletvekili Hasan Özyer’e aittir.
Buyurun
Sayın Özyer. (AK PARTİ sıralarından alkışlar) 
Süreniz
beş dakikadır.
HASAN
ÖZYER (Muğla) - Sayın Başkan, değerli milletvekilleri; 2015 Yılı Merkezi Yönetim
Kesin Hesap Kanunu Tasarısı’nın 4’üncü maddesi üzerine şahsım adına söz aldım. Bu
vesileyle yüce Meclisi saygıyla selamlıyorum. 
Bugün
Halep’te büyük bir insanlık dramı yaşanmaktadır. Bu drama maalesef başta Birleşmiş
Milletler olmak üzere Batı dünyası sessiz kalmaktadır. Temennimiz ülkemizin temasları
sonucu sağlanan ateşkesin kalıcı olması ve bölgenin bir an önce huzur ve barış ortamına
kavuşmasıdır. 
Sayın
Başkan, değerli milletvekilleri; ülkemiz hiçbir dönemde olmadığı kadar çok sayıda
terör örgütü ve terör olayıyla mücadele etmektedir. Milletimiz daha FETÖ terör örgütü
tarafından yapılan hain darbe girişiminin acısını yüreklerinde hissederken yeni
bir alçakça saldırıyla karşı karşıya kalmıştır. İstanbul’da yaşanan son PKK terör
saldırısında maalesef çok sayıda Emniyet mensubumuz, vatandaşlarımız şehit olmuştur.
Hain saldırıyı buradan lanetliyorum. Vatanımız için canını veren bütün şehitlerimize
Allah’tan rahmet, yaralılarımıza acil şifalar diliyorum. Bu saldırılar Türkiye’nin
bağımsızlığına, Türk milletinin birlik ve beraberliğine, egemenliğine, devletin
ülkesi ve milletiyle bölünmez bütünlüğüne yönelik saldırılardır. Terör saldırılarının
Türkiye’yi yolundan döndürmeye gücü yetmeyecektir. Türkiye her zamankinden daha
kararlı ve azimli bir şekilde yoluna devam edecektir. Türk milleti, bu azim ve kararlıktadır;
bundan hiçbir kimsenin şüphesi olmasın. 
Türkiye
ne zaman ilerlese, kalkınsa ve güçlense ülkemize karşı yapılan alçakça saldırılar
artmaktadır. Türk milleti bunu görmüştür, devlet-millet kaynaşmasıyla sorunların
çözümü için harekete geçmiştir. Türkiye’yi hedeflerine ulaştırmak için öncelikle
istikrara, huzura, millî iradeye, demokrasiye, insan haklarına ve hukukun üstünlüğüne
büyük ihtiyaç vardır. Bu değerlerin olmadığı yerde kalkınmadan ve gelişmeden söz
etmek mümkün değildir. Ülke sorunlarını ancak vatanını, milletini seven, ortak akılda
buluşan, tecrübeli, ehliyetli ve liyakat sahibi insanlarla çözebiliriz. Akla, bilgiye,
denetime, kurumsallaşmaya, millî şuura, bağımsız bireylere, hür düşünceye her zamankinden
daha çok ihtiyacımız vardır.
Sayın
Başkan, değerli milletvekilleri; Türkiye son yıllarda yapılan başarılı çalışmalarla
pek çok alanda büyümüş ve gelişmiştir. Ulaşım, telekomünikasyon, sağlık, eğitim,
dış ticaret, turizm gibi birçok sektörde önemli gelişmeler yaşanmıştır. AR-GE çalışmalarına
hiçbir dönemde olmadığı kadar yatırım yapılmış ve savunma sanayisinde önemli başarılara
imza atılmıştır. Türkiye, artık, yerli uydusunu, tankını ve silahını yapar duruma
gelmiştir. 2002’den bu yana kişi başına millî gelir ciddi biçimde artmıştır. Enflasyon
ve faizlerde yüksek bir düşüş gerçekleşmiştir. Yüzde 70’lere varan devlet iç borçlanma
senetlerinin faiz oranı bugün yüzde 10’ların altına gerilemiştir. Kaynaklarımız
reel ekonominin hizmetine sunulmuştur. Artık, devlet korumacılığıyla hantal ve sürdürülebilir
olmayan yatırımlara destek bitmiştir. Katma değeri yüksek ve ithalat bağımlılığını
ortadan kaldıran alanlarda üretim yapan küresel rekabete açık sektörlere teşvik
artmıştır. Sosyal devlet uygulamaları konusunda da birçok Batı ülkesinden daha ileri
durumdayız ancak tüm istihdamı devletten bekleme gibi bir yanlışa da düşmemeliyiz.

Sayın
Başkan, değerli milletvekilleri; bunlar yeterli midir? Tabii ki hayır. Her geçen
gün büyüyen ve gelişen Türkiye’de, başta hukuk olmak üzere, eğitimde, ekonomide,
Siyasi Partiler Yasası’nda ve pek çok alanda yeni reformlara ihtiyaç duyulmaktadır.
Evrensel standartlar için çıta artık çok yükselmiştir. Bu kapsamda Avrupa Birliğiyle
yaşadığımız kriz, bizi, Avrupa Birliği normlarından kesinlikle uzaklaştırmamalıdır,
tam aksine Avrupa Birliğinin çifte standartlarına ve kendi değerleriyle çelişmesine
rağmen Türkiye’yi geliştirmek, Avrupa ve dünyayla bütünleştirmek için Kopenhag ve
Maastricht Kriterleri’nin bile üzerinde bir yapıya kavuşturmalıyız. Türkiye’nin
geleceği; yatırım, üretim ve istihdam üçgeninden geçmektedir. Sermaye birikimi,
iş gücü, istihdam artışı ve yatırımlar ekonomimizin büyümesi için en önemli unsurlardır.

Ekonomide
yapısal reformlar hızlandırılmalıdır. Reel sektör güçlendirilmeli ve küresel piyasalarla
rekabet gücü artırılmalıdır, daha fazla yatırım yapmaları sağlanmalıdır. Türkiye
bilimsel çalışmalara fizik, kimya gibi, fen bilimlerine, nanoteknoloji ve AR-GE
çalışmalarına daha fazla önem vermelidir. Marka değerler oluşturmalıdır. Sanayi
Devrimi’ni ıskalayan ülkemiz, bilgi toplumunu ve 4.5G çağını kesinlikle kaçırmamalıdır.
Özgürlükçü, üretken, bağımsız bireyler yetiştiren; rekabetçi, nitelikli ve çağın
gereklerine uygun bir eğitim sistemiyle bilgi toplumuna ulaşmalıyız. Demokratik,
laik, sosyal bir hukuk devleti olan ülkemiz, dinamik yapısıyla her türlü musibetle
baş edecek kudrete sahiptir. Siyasi ve ekonomik istikrara sonuna kadar sahip çıkılmalı,
millî şuur ve millet şuuru ön planda tutulmalıdır. 
Bu
duygu ve düşüncelerle 2017 yılı bütçesinin ülkemize ve milletimize hayırlı olmasını
diliyor, yüce Meclisi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Özyer. 
İkinci
ve son söz şahısları adına, İzmir Milletvekili Sayın Müslüm Doğan konuşacaktır.

Buyurun.
(HDP sıralarından alkışlar) 
MÜSLÜM
DOĞAN (İzmir) – Sayın Başkan, değerli milletvekilleri; ben de bugün Diyanet İşleri
Başkanlığının bütçesiyle ilgili, cumhuriyetimizle hemen hemen yaşıt olan bir kurumun
bütçesi üzerinde görüşlerimi belirtmek istiyorum. 
Konuşmama
başlamadan önce, Alevi Bektaşi Federasyonunun yöneticisi, aynı zamanda Alevi Kültür
Dernekleri Sarıgazi Pir Sultan Abdal Cemevi Derneği Başkanı Zeynel Odabaşı hukuksuz,
haksız ve hiç de kabullenemeyeceğimiz bir yöntemle gözaltına alınmış, üç dört gündür
sorgulanıyor. Açıkça, bir cemevi başkanının bu şekilde, hukuksuz bir şekilde gözaltına
alınmasını burada kınıyorum ve derhâl bu canımızın serbest bırakılmasını istiyorum.

Değerli
milletvekilleri, Diyanet İşleri Başkanlığı, biliyorsunuz, 3 Mart 1924 yılında aslında
Osmanlı’nın bir kurumu olan şeyhülislamlık kurumunun yerine inşa edilen bir kurum.
Bu kurumumuz teşkil edilirken, yasası çıkarılırken şöyle bir gerekçe ortaya konuyor,
deniyor ki: “Türkiye Cumhuriyeti'nde insan ilişkilerine ilişkin olan hükümlerin
yasalaştırılması Türkiye Büyük Millet Meclisi ile onun kurduğu hükûmete ait olup,
iyiyle kötüyü ayırt edici İslam dininin bundan başka inançları ve tapınmaları için
cumhuriyetin başkentinde Diyanet İşleri Başkanlığı kurulmuştur.” Sadece İslam dini
değil, diğer dinler için de hizmet vermesi gereken bir kurum olarak cumhuriyetin
kurucu unsurları, o dönemdeki cumhuriyet kadroları böyle bir kurumu esas olarak
oradaki dinî faaliyetleri kontrol altına alma, devletle ilişkilendirmek için böyle
bir kurum teşkil ediyor. 
Şimdi,
maalesef bu kurum objektif olmayan, aslında kime de hizmet ettiği bilinmeyen, Sünni
yurttaşlarımıza da hizmet ettiğini düşünmediğim, maalesef, böyle bir kurum hâline
dönüşmüş ve korkunç bir bütçeye ulaşmış durumda. Size ifade etmek istiyorum şimdi
değerli milletvekilleri: Bakın, her türlü inanca, ülkemizde var olan tüm inançlara
saygı duyduğumu ifade etmek isterim, yanlış anlaşılmayı da kesinlikle istemiyorum.

İMRAN
KILIÇ (Kahramanmaraş) – Anlaşıldınız bile, anlaşıldınız bile. 
MÜSLÜM
DOĞAN (Devamla) – Size göre anlaşılmış olabilirim ama ben Sünni yurttaşlara da saygı
duyuyorum, Müslüman olmayanlara da saygı duyuyorum. 
İMRAN
KILIÇ (Kahramanmaraş) – Alevi, Sünni diye ayrımcılık yapıyorsunuz. Bakın, hepimiz
kardeşiz. 
MÜSLÜM
DOĞAN (Devamla) – Bu ülkede, Türkiye Cumhuriyeti vatandaşı olan, Türkiye Cumhuriyeti
devletinde yaşayan herkesin inancına saygı duyuyorum, sizin de saygı duymanız iyi
olur diye düşünürüm.
İMRAN
KILIÇ (Kahramanmaraş) – Alevi, Sünni, hepimiz kardeşiz burada.
MÜSLÜM
DOĞAN (Devamla) – Evet, tabii ki. 
Şimdi,
bakın arkadaşlar, 2006 yılında 1 milyar 452 bin lira bütçesi olan Diyanet İşleri
Başkanlığının bütçe miktarı 2017’de 6,8 milyara çıkarılıyor. Yine size bir bilgi
daha vereyim: 1927 yılında, ilk defa, Bütçe Kanunu’yla bir personel istihdamı yapılıyor,
7.172 kadro var ama günümüzde, 2015 sayılarıyla söylüyorum, 117.378 kadro var. Bu
117.378 kadrodan bir Alevi memur bulamazsınız. Kesinlikle iddia ediyorum, böyle
bir kadro yok. Uzman kadrosu var, genel müdürlükler var, daire başkanlıkları var.
Ayrım yaptığım için söylemiyorum, “Niye olmasın?” diyorum. 
Bu
teşkilat, Türkiye'deki tüm dinî yapıların koordinesi için -başka amaçlar için kullanılmasın-
devletin koordinasyonu için kurulmuş. Devlet koordine etsin, karışmasın diye kurulmuş
bir… Cumhuriyetin kurucu iradesi o zaman demiş ki: “Bunları koordine edelim, özgür
olsunlar.” Ama, gelinen nokta itibarıyla Diyanet İşleri Başkanlığı maalesef sadece
bir mezhebe hizmet eder duruma gelmiş. Buna karşıyız biz. Bu kurumun aslında esas
olarak bütçelendirilmesi de yanlıştır, bu bütçenin verilmemesi gerekmektedir. Bu
bütçeye Türkiye Cumhuriyeti yurttaşlarının hepsinin katkısı varken, vergisini verirken
sadece bir mezhebe hizmet etmesi de doğru değildir. Bunu nasıl kabulleneceğiz? Elbette
ki doğru değil. Aslında, bu Diyanet İşleri Başkanlığının lağvedilmesi lazım, inançların
özgür olması lazım. Demokratik gelişme süreçlerine hizmet edecek sadece bir koordinasyon
kurulu kurulması vasıtasıyla artık bu kuruma ihtiyaç duyulmadığını belirtmek isterim.

Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ediyoruz. 
4’üncü
maddeyi oylarınıza sunuyorum: Kabul edenler... Kabul etmeyenler... Madde kabul edilmiştir.
5’inci
maddeyi okutuyorum:
Devlet borçları
MADDE 5- (1) Devlet
borçlarına ilişkin cetvellerde gösterildiği üzere 2015 yılı sonu itibarıyla; 
a) 440.124.283.273,14 Türk Lirası orta ve uzun vadeli Devlet iç borcu, 
b) 237.985.062.341,18 Türk Lirası Devlet dış borcu,
c) 46.723.012.515,02 Türk Lirası Hazine garantili borç, 
mevcuttur.
BAŞKAN
– Madde üzerinde gruplar adına ilk söz, Milliyetçi Hareket Partisi Grubu adına Muğla
Milletvekili Mehmet Erdoğan’a aittir. 
Buyurun
Sayın Erdoğan. (MHP sıralarından alkışlar) 
Süreniz
on dakika.
MHP
GRUBU ADINA MEHMET ERDOĞAN (Muğla) – Sayın Başkan, değerli milletvekilleri; 2015
Yılı Merkezi Yönetim Kesin Hesap Kanunu Tasarısı’nın 5’inci maddesi üzerinde Milliyetçi
Hareket Partisi Grubu adına söz almış bulunmaktayım, bu vesileyle yüce heyetinizi
ve ekranları başında bizleri izleyen aziz vatandaşlarımızı saygıyla selamlıyorum.

Sözlerimin
başında, Halep’te devam eden vahşeti lanetliyorum, bu vahşetin bir an önce sona
ermesini Cenab-ı Allah’tan niyaz ediyorum. 
Yine,
bu akşam saatlerinde Muğla’mız 4,2’lik bir depremle sallandı, bütün hemşehrilerimize
geçmiş olsun dileklerimi iletiyorum.
Tabii,
2016 yılı terörle mücadele bakımından yorucu bir yıl oldu. Ülkemizin tamamında olağanüstü
hâl devam ederken ülkemizin birliğini ve bekasını tehdit eden bütün terör örgütleriyle
anladığı dilden konuşarak hepsinin defterini dürme zamanıdır. Terör ülkemizin gündemini
işgal ettiği müddetçe milletimizin gerçek dertlerini konuşamamaktayız. Bu bakımdan,
olağanüstü hâlin terörle mücadele konusunda sağladığı imkânları doğru ve hızlı bir
şekilde kullanarak ülkemizin gündeminden terörün tamamen çıkartılması lazım.
Sayın
Başkan, değerli milletvekilleri; AKP iktidarı 2/B sorununu çözeceğiz diye bir kanun
çıkarttı, bu kanunu farklı tarihlerde burada üç defa görüştük ve her seferinde yanlışlıklarını,
eksikliklerini anlattık. Bugün geldiğimiz noktada 2/B ve köylünün kullandığı tarım
arazisi kapsamındaki hazine arazileri sorunu içinden çıkılmaz bir hâl aldı. Büyükşehir
Kanunu’ndan dolayı köyden bile daha kötü duruma düşen beldelerde yaşayan vatandaşlarımız,
kullandıkları hazineye ait tarım arazilerini 2/B kapsamında satın alamadılar. 
Geçtiğimiz
günlerde Seydikemer ilçemizde eskiden belde olan Karadere Mahalle’mizdeki vatandaşlarımızın
dertlerini dinledik. Vatandaşlarımızla yaptığımız görüşmelerimizde “Borcu olmayan
var mı?” diye sorduk. Üretici vatandaşlarımızdan sadece bir kişi borcu olmadığını
söyledi. Sonra sohbet ilerleyince öğrendik ki o kardeşimiz de dört yıldır BAĞ-KUR
primlerini ödeyememiş. Ürettikleri domatesi bugün üretim maliyetinin yarı fiyatına
satan bu kardeşlerimizin kendilerine gelen ecri misilleri ödemeleri mümkün değil
Sayın Bakan. Muğla’da hem üreticilerimiz hem de turizmcilerimiz bugün çok zor durumdadır.
Kimsenin bu büyük yüksek ecri misilleri ödemesi mümkün değildir. 
Sayın
Bakan, vatandaşlarımızın bu yüksek ecrimisil sorununu çözmek gibi bir niyetiniz
var mıdır? 2/B sorununa kalıcı bir çözüm üretmeyi düşünüyor musunuz?
Sayın
Başkan, değerli milletvekilleri; AKP iktidarının uyguladığı yanlış ve beceriksiz
dış politikanın sonucu olarak, bugün, Muğla'mızda turizm sektörü de tarım sektörü
de nefes alamaz hâle gelmiştir. Yaş sebze ve meyve ihracatı durmuştur. Bu sebeple
Muğla'mızda mülk el değiştirmektedir. Tabii ki bu sektörlerin tamamen çökmesi sonucu
Muğla'mızda esnafımız da nefes alamaz hâle gelmiştir.
Sayın
Maliye Bakanı, siz, bu durumda, öngördüğünüz vergileri kimden alacaksınız? Bu durumda
ne esnaf ne köylü ne de turizmcinin vergi ödeyecek takati kalmamıştır. Bu şartlarda,
2017 bütçesiyle ilgili beklentilerimizin, umudumuzun tükendiğini artık şairin dilinden
sizlere ifade etmeye çalışacağım. Belki şairin dediklerinden nasiplenirsiniz!
“Bütçe
Bu bütçeyle artacak
gemicik filoları, 
Yandaş iş adamının
çıkacak kiloları, 
Kemer sıkmaya devam.
Görünen o ki artık, 
Bu yıl da dolmayacak
çiftçinin siloları.

Haber vereyim size
memleketim Muğla'dan, 
Her gün isyan türküsü
duyuluyor sıladan,
Yurttan sesler korosu;
vatandaş feryat figan, 
Bir
dokun bin ah işit; Ortaca'dan, Ula'dan.

Her
çiftçinin başını almış geçim tasası,
Ona
teğet geçiyor yine bütçe yasası,
Zirai
ilaç almış bankadan para çekip,
Borçludur
herkese, para görmez kesesi.

Bir
liraya mal olur kilosu domatesin,
Satsa
altmış kuruşa, Allah bereket versin,
Karın
tokluğuna da çalışılmıyor şimdi,
Geliri
yoksa artık, söylen, çiftçi ne yesin?

Muğla'nın
dört yanında kan ağlıyor seracı,
Esnaf
dükkân açamaz, rehin vermiş aracı,
Bodrum'da,
Marmaris'te kapanıyor oteller,
Mal
sahibinden kaçar köşe bucak kiracı.

Bu
öyle bir fiyat ki verilmez dilenciye,
Ancak
otuz kuruşa satılır narenciye,
Banka
kapar elinden, alırsa bedelini,
Baba
gönlünce harçlık veremez öğrenciye.

Fethiyeli
çiftçinin malı çürür elinde,
Yaprak
kıpırdamıyor Karaçulha hâlinde,
Düşünür
kara kara, Yatağan, Kavaklıdere,
Altı
lira kilosu, bereket yok balında.

Kâr
etmiyor Milas'ın zeytini, zeytinyağı,
Dalaman,
Köyceğiz'in kuru bağı, bahçesi, 
Yerli
malına destek verin biraz bütçede,
Sadece
rantiyeye yapmayın bu kıyağı.

Büyükşehir
Kanunu ile çöktü beldeler,
Hiç
haberiniz var mı ne hâlde Seydikemer,
Rayici
yüksek tuttu sahile yakın diye,
Ne
eken var ne biçen, acınacak hâldeler.

2/B
kanunuyla ektiği tarla gitti,
Maliye
beş yıllık ecrimisil hesap etti,
Dört
sene BAĞ-KUR borcu, bunu katma hesaba,
Sorduk
Karadere'de, borçsuz bir kişi çıktı!

Karadereli
kızgın yüksek ecrimisile,
Mahkûm
olup kalmışlar bürokratik usule,
İndirin
bedelleri, derman olun dertlere,
Yoksa
bırakacaklar borç, gelecek nesillere.

Bütçe
değil esnafa sunulan, darağacı,
Satamazsa
narını, kesilir nar ağacı,
Burada
turizmci, tarım, direği ekonominin,
Nasıl
dursun ayakta, kesersen her ağacı.

Türkü
der "Ferayi'dir gızın adı Ferayi"
Sayenizde
eritti, gitti dolar lirayı
Artık
çıkacak düze, ödeyecek borcunu
İşçi,
memur, emekli, bulabilse parayı

Asgari
ücret arttı, lakin gören olmadı
Dolar
fırladı gitti, elde zam mam kalmadı
Ölür
diye umdunuz, amma çok çetin çıktı
Direniyor
emekli, inadına ölmedi

Bakılmıyor
yüzüne, ne diyek eşe dosta?
Durdu
inşaat işi, ne yapsın işçi, usta?
Satamıyor
taşını, ticaret tümden bitti
Mermercinin
işi zor, sanki hepisi yasta

Fırladı
yem fiyatı, balıkçılık bitiyor
Millet
üretip yok pahasına satıyor
Kredi
faizine yetişmiyor güç şimdi
İşletmelerin
çoğu dükkânı kapatıyor

Bütçede
bir kalem yok yüzleri güldürecek
Can
çekişen sektörü büsbütün öldürecek
Güvenme
vergisine mazotun, sigaranın
Üretemezse
millet, nasıl vergi verecek?

"Çökertme'den
çıktım da başım selamet.” değil
Bunu
herkes biliyor gizli malumat değil
Terör
vurur her yerde, ülke kan gölü oldu
Dış
politika çökmüş, hayra alamet değil

Bomba,
silah patlıyor, vuruluyor fidanlar
Durdurun
bu terörü, geri gelmez gidenler
Sade
lafla olmuyor, uyanın tedbir alın,
Cezasını
çekmeli bize bunu edenler

AKP
döneminde işsizlik rekor kırdı
Dertlerin,
şikâyetin kesilmiyor hiç ardı
Millet
karamsar şimdi, umutları tükendi
Sahi
sonu ne oldu, AB rüyası vardı

İktisadi
idari bilimler fakültesi
Altı
yüz bin mezunla işsizlik abidesi
Atanmayı
bekliyor yüz binlerce öğretmen
İşsiz
gezer altmış bin ziraat mühendisi

Bütçe
derman sunmuyor talebe dertlerine
Bir
kez de ciddi bakın eğitim şartlarına
Fakir,
köylü gücü yok, ev tutamaz şehirde
Ağırlık
verin artık öğrenci yurtlarına

Bu
tutarsız bütçeye beklemeyin methiye
Ne
bir otel çalışır ne de açık şantiye
Bodrum,
Marmaris, Datça umutsuzca bekliyor
Tursitler
gelmez oldu, sinek aylar Fethiye

Değerli
vatandaşlar; bu sözüm herkes için
"Çıkıp
Belen Kahvesine" bir soğuk su için
Sizi
duyan yok artık, herkes kendi işinde
Fark
edin gücünüzü, doğru iktidar seçin

Sizden
umudu kesti şu Ege'nin efesi
Kısılmış,
duyulmuyor Kerimoğlu'nun sesi
Âdet
yerini bulsun diye konmuş kalemler
Derman
olmaz yaraya, AKP'nin bütçesi

Diyeceğim
odur ki, Aşşa Köylü Haçça'ya
Bu
sene de zırnık yok Menteşe'ye Muğla'ya,
Sevgili
vatandaşlar, kıymetli hemşeriler
Umut
başka bahara; bel bağlaman bu bütçeye.”
Bu
duygularla hepinizi saygıyla selamlıyorum, bütçenin hayırlı olmasını diliyorum.
(MHP ve CHP sıralarından alkışlar)
BAŞKAN
– Teşekkür ediyoruz. 
Gruplar
adına ikinci söz, Halkların Demokratik Partisi Grubu adına Diyarbakır Milletvekili
Nimetullah Erdoğmuş’a aittir. 
Buyurun
Sayın Erdoğmuş. (HDP sıralarından alkışlar) 
HDP
GRUBU ADINA NİMETULLAH ERDOĞMUŞ (Diyarbakır) – Sayın Başkan, Meclisin değerli üyeleri;
hepinizi saygıyla selamlıyorum. 
2016
yılı, hakikaten, bizim için ağır bir imtihan senesi oldu. Ağır imtihan derken NFK’dan
ben de bir şiir okuyayım: 
“Ne
ağır imtihandır, başındaki, Sakarya!
Binbir
başlı kartalı nasıl taşır kanarya?”
Ve
yine Akif’in veciz birkaç mısrasını paylaşmak istiyorum: 
“Bu
uğursuz gecenin yok mu sabahı? 
Mahşerde
mi yoksa biçarelerin felahı. 

Nur
istedik, sen bize yangın verdin 
'Yandık!
'dedik, boğmaya kan gönderiyorsun.”
İSMET
UÇMA (İstanbul) – Yanlış okuyorsun, yanlış.
NİMETULLAH
ERDOĞMUŞ (Devamla) – Düzelteyim.
İSMET
UÇMA (İstanbul) – Düzeltelim, evet. 
NİMETULLAH
ERDOĞMUŞ (Devamla) – Düzelteyim.
“…bu
uğursuz gecenin yok mu sabahı?
Mahşerde
mi biçarelerin, yoksa felahı!
Nur
istedik, sen bize yangın verdin.”
ZEHRA
TAŞKESENLİOĞLU (Erzurum) – “…yangın gönderiyorsun.”
NİMETULLAH
ERDOĞMUŞ (Devamla) – “…gönderiyorsun” değil, “…veriyorsun”, ona lütfen bakın.
“…‘Yandık’
dedik…”
İSMET
UÇMA (İstanbul) – Hocam, her şeyi bozuyorsun böyle ama yani.
NİMETULLAH
ERDOĞMUŞ (Devamla) – “…boğmaya kan gönderiyorsun.”
Muhtevası
anlaşıldı.
Değerli
arkadaşlar, değerli dostlar; aslında 2016 yılı, zorunlu iki buluşmanın yılıydı.
Bu zorunlu buluşmalardan bir tanesi, bunalım ve krizlerin, diğeri de fırsatlar ve
imkânların buluşmasıydı. Eğer bu buluşma, bu zorunlu birlik, gerçekten demokrasiyle
taçlandırılsaydı eminim ki tarihe bu şekilde, kanlı bir yıl, acı bir yıl, ızdıraplı
bir yıl olarak geçmezdi. 
Bakınız,
bir hususu paylaşmak istiyorum: Şimdi, bizim eş genel başkanlarımız, milletvekillerimiz,
belediye başkanlarımız içeride, tutuklu. Eğer bu yöntemle Halkların Demokratik Partisini
zayıflatmak ve sonuç itibarıyla da demokratik siyasetin dışına bırakma gibi bir
çaba, bir gayret içerisindeyseniz mümkündür bu; “Bu, mümkün değil.” diyemeyiz. Çünkü
siyasi partilerin hayatı inişli çıkışlıdır. 
Diyarbakır’dan
bir konuyu sizinle paylaşarak bu sözümü tamamlamak istiyorum. Aslında zayıflayan,
partiler falan değil, emin olun, şu anda zayıflayan, siyasetin kendisidir. Yarın
siyaseti yeniden güçlendirmek için belki sizler yerde değil, gökte bu partinin çaba
ve gayretini arar olacaksınız. Eğer siyaset tükenirse… Kırılma demiyorum artık.
Neden kırılma demiyorum? Çünkü bazen kemikte –üzerinize afiyet- bir kırılma olursa
o kemik kendi kendini tamir edebilir, hekim olmasa da onun kendi fıtratında köprü
şeklinde kendisini tamir etme istidadı var fakat ben bir kırılma kaygısından bahsetmiyorum,
bir kopuştan, duygusal bir kopuştan bahsediyorum, tıpkı bir sinir damarının kopması
gibi. Nasıl ki sinir damarı kopunca kendisini tamir etme istidadı yerine büzülme,
çekilme ve o kopuşun derinleşerek mefluç, sakat bir sonuç doğurması, onun tabii
bir sonucuysa eğer siyaset bu şekilde zayıflarsa ülkenin demokrasisi ve siyaseti
de çok ağır yaralar alır. 
Ben
bir örnek vermek istiyorum, konu biraz hekimlikle ilgili, mesleğim değil ama okuduğum
şeylerdir, paylaşmak istiyorum. Çağının en ölümcül hastalığı olan çiçek hastalığının
aşısını bulan Doktor Edward, bunu ilk önce kendi çocuğunda dener; bu, çok önemli
bir şeydir. Şu anda ülkenin gelmiş olduğu noktada bunu biraz daha düşünmekte fayda
var, yarar var diyorum.
Değerli
vekiller, değerli arkadaşlar; bir mirasımız var, ortak bir mirasımız var. Ben bu
ortak mirasın ayrıntısına girmeyeceğim ama sadece bizim ortak mirasımızdan bir örneği
arz etmek istiyorum. Bizde kullanılan bir deyim var, bir söz var. Deniliyor ki:
“Kemiklerimiz aynı mezarda.” Bu, genellikle düşmanlıklar için kullanılan bir sözdür.
Eğer düşman kardeşler birbirlerine girmişlerse onların geçmişini, babalarını, tarihteki
o babalarının, atalarının birlikteliğini hatırlatan veciz bir sözdür. Biz bunu Zazaca’da
“…”(x)
“Kemiklerimiz bir mezardadır.” şeklinde ifade ediyoruz. Eğer ortak geleceğimiz için,
gelecek nesillere bu düşman kardeş vebalini devretmek istemiyorsak şu anda devam
eden bu ağır imtihanın belki de kazananı olabiliriz. 
Bakınız,
en ağır imtihan, fitne olarak zikredilir. Hatta fitne, o kadar ağır, o kadar aşılmaz
bir imtihan ki “ahir zaman fitnesi” olarak tabir edilen ve işin içinden çıkamayacağımız,
bizi aşan büyük problemlerin âdeta adı olmuş. Böyle bir fitnenin… Şu anda tam da
imtihan olarak kastediyorum, fitne teriminin, fitne kavramının 20’ye yakın -malumatfuruşluk
olmasın- anlamı var. Ben imtihan anlamındaki fitneyi kastediyorum. Bu, öylesine
bir imtihandır ki, yaş ile kurunun beraber yanacağı ve âdeta büyük bir yangının
tarifinin bir izahı ve ifadesi şeklindedir. 
Bu
yılı tamamlarken ve bütçenin de bu son saatlerinde burada bu şekilde mesaimizi paylaşırken
bütçenin hayırlı olmasını ve 2016 yılındaki bu ağır imtihanın hep birlikte 2017’de
bir kardeşlik barışıyla, bir kardeşlik buluşmasıyla tamamlanmasını temenni ediyor,
hepinize hayırlı geceler, hayırlı yıllar diliyor, saygılar sunuyorum. (HDP sıralarından
alkışlar)
BAŞKAN
– Teşekkür ediyorum.
Gruplar
adına son konuşma, Cumhuriyet Halk Partisi Grubu adına Çorum Milletvekili Tufan
Köse’ye aittir.
Buyurun
Sayın Köse. (CHP sıralarından alkışlar)
CHP
GRUBU ADINA TUFAN KÖSE (Çorum) – Sayın Başkan, değerli milletvekilleri; 2017 bütçesinin
görüşmelerinin son günlerine geldik, yarın bitireceğiz ama muhalefet partilerinin
milletvekilleri çok açıklıkla dile getirdiler; bu bütçede ne Türkiye'nin yakıcı
sorunlarına dair ne insana dair ne milletimize dair hiçbir biçimde herhangi bir
ileriye götüren, düzelten bir şey görmediğimizi üzülerek belirtmek istiyorum.
Bütçeyi
görüştüğümüz bugünlerde devletimiz, ülkemiz, 80 milyon insanımız, yurttaşımız zor
günler geçiriyor. Cumhuriyet tarihinin en derin krizlerinden birisini yaşıyoruz.
Nereye dokunsak lime lime dökülüyor. Geçtiğimiz hafta içerisinde Beşiktaş’ta yapılan
bombalı saldırıda, 34’ü 20’li yaşlarda polis memurumuz olmak üzere 44 yurttaşımızı
kaybettik. Ben, hepsinin anısı önünde saygıyla eğiliyorum, kederli ailelerine başsağlığı
diliyorum, hepsinin mekânlarının cennet olmasını diliyorum. Milletimize de başsağlığı
diliyorum.
Tabii,
bu saldırıda katledilenler, yalnızca Emniyet görevlileri, sivil yurttaşlarımız değil;
aynı zamanda, bu saldırıda katledilen, eşit ve özgür vatandaşlar olarak bir arada
yaşama zeminimizdir; aynı zamanda, eşit ve özgür yurttaşlar olarak bir arada yaşama
irademizdir; aynı zamanda, geleceğimiz de bu saldırılarla katledilmiştir, katledilmektedir.

Şimdi,
birkaç gündür Halep konusu, Meclisimizde de, Türkiye basınında da hararetlice tartışılıyor,
ben de bu konuya biraz değinmek istiyorum. Öncelikle şunu belirtmek istiyorum: Amasız,
fakatsız, dünyanın neresinde olursa olsun, kim tarafından gerçekleştirilirse gerçekleştirilsin,
sivil insanların, masum insanların öldürülmelerini, katledilmelerini şiddetle kınıyoruz.
Esad rejiminin bu anlamda yaptığı katliamları da, sivil yurttaşlara dönük yaptığı
katliamları da kınıyoruz. Ancak, Nusra gibi, kimisi doğrudan El Kaide bağlantılı
terör örgütlerinin yaptığı sivil katliamları da aynı yüreklilikle, aynı cesaretle
ve aynı şiddetle kınıyoruz. Halep’ten ayrılmak isteyen, gitmek isteyen oradaki sivil
yurttaşlara karşı yapılan katliamları da ben, özellikle iktidar partisinin ve iktidar
partisinin diliyle konuşan basın mensuplarının da kınamasını buradan diliyorum.

Değerli
arkadaşlarım, bizler Cumhuriyet Halk Partisi olarak, Irak ve Suriye’ye, bütün İslam
coğrafyasına huzur ve istikrar gelmesini istiyoruz. Şunu kabul etmek zorundayız
ki oralarda savaş sürdükçe huzur ve istikrarın ülkemize de gelme ihtimalini görmüyoruz.
Orada savaş devam ettiği sürece bizim de kanayan yaralarımızı kaşımak isteyen, deşmek
isteyen kötü niyetli insanlar, emperyalist ülkeler her zaman olacaktır, buna izin
vermememiz gerekiyor. 
Şunu
da kabul edelim: Halep’te kontrolün Şam yönetimine geçmesiyle Suriye’de savaşın
sona erme ihtimali kuvvetlenmiştir. Suriye’de ve Irak’ta savaşın sona ermesi ihtimali,
bizim kanayan yaralarımızın deşilmesine de engel olacaktır. 
Değerli
arkadaşlarım, kuşkusuz, Esad Suriyesi’nde hüküm süren bir dikta rejimidir. Ancak,
mesele şu ki iktidarın, bölgenin başka dikta rejimleriyle, Suudi Arabistan’la, Katar’la
kol kola girip Esad’ı devirmeye çalışması ya da bir zamanlar Esad’la kol kola olması,
iktidarın bugünkü Esad karşıtlığının samimiyetini sorgulanır hâle getirmiştir. Bu
tavrı, bizim, bir demokratik tavır olarak ya da zalime karşı bir duruş olarak görmemiz
mümkün değildir. Bu anlamda, iktidarın bugünkü Esad’a bakışı, bizim aklımıza başka
sorular da getiriyor, bunu başka bir konuşmamda değerlendirmek isterim. 
Dahası,
bu iktidar, Şam’da namazı çoktan unuttu, Halep’teki ateşkese katkı sunmakla övünür
hâle geldi. Hepimiz izliyoruz, bu arada biliyoruz ki Esad rejimiyle de bu iktidarın
görüştüğü artık açığa çıktı. Zannediyorum, Rusya üzerinden görüşüyorlar, bu anlamda
“Biz ateşkese katkı sunuyoruz.” diyebiliyorlar. 
Nereye
dokunsak lime lime dökülüyoruz demiştim. Yoğunlaşarak yaşadığımız terörün artmasındaki
en önemli nedenlerden birisi, iktidarın dış politikadaki aymazlıklarıdır. Farkında
mısınız, dünyada Pakistan’dan başka dostumuz kalmadı. Ha, bu arada bir de İsrail
var. Nasıl bir anlaşma yapıldı ise İsrail’le, 20 milyon dolarlık bir lütufla -bakın,
tazminat falan değil- Mavi Marmara gemisinde katledilen insanlarımızın kanı, iktidar
tarafından, maalesef satıldı. 
Şimdi,
bu anlamda, Sayın Cumhurbaşkanının Başbakan iken, 2014’te, zannedersem 16 Temmuz
2014’te yaptığı bir konuşma var, diyor ki: “İnsani Yardım Vakfı, İnsani Yardım Kuruluşu
nereye gitmiş? Somali’de, Filistin’de, Irak’ta, Suriye’de, Afganistan’da, Myanmar’da,
ta Açe’de bile insani yardım yapıyordu. Siz ne istediniz bundan? Götürenler, ölümü
göze alan bir yardım kuruluşu.” diyor. Dönüyor, 2016 yılının 29 Haziranında “Böyle
bir insani yardımı götürmek için kimden izin aldınız?” diyor. Hâlbuki “Otorite olarak
izin veren bizdik.” dediği konuşmasından iki sene geçmeden, oraya insani yardım
için giden yurttaşlarımızı -bana göre- satıyor, İsrail’e teslim ediyor. 
Değerli
arkadaşlarım, dış politikadaki aymazlıklar dedim; Avrupa Parlamentosuyla kötüyüz,
Avrupa Birliğiyle kötüyüz, komşularımız Mısır’la kötüyüz, Libya’yla kötüyüz, Yunanistan’la
kötüyüz, Rusya’yla kötüydük. Turist gelmiyor Rusya’dan, Almanya’dan da turist gelmiyor
bu sene. Ticaret de yapamıyoruz, o anlamda esnafımız filan da çok çok zor durumda.

Nereye
atsak lime lime dökülüyor; eğitim sistemi iflas etmiş. Ortaöğretimdeki klasik ortaokul
ve liselerin yerini imam-hatip liseleri almış. Biz imam-hatip liselerine karşı değiliz
ama klasik eğitim, imam-hatip olamaz değerli arkadaşlar, böyle bir eğitim sistemi
yok. Örnek olsun, kendi memleketim Çorum’da bile, merkezde 21 tane imam-hatip lisesi
olmuş. Soruyorum, bu kadar imam-hatibe ihtiyaç var mı, bu kadar imama ihtiyaç var
mı? Hafta sonu OSTİM ve Sincan Organize Sanayideydim. İlanlar asmışlar duvarlara,
diyorlar ki: “CNC operatörü arıyoruz, kaynakçı arıyoruz.” ama “İmam arıyoruz.” diyen
bir ilanı ben görmedim maalesef. Diyaneti doldur boşalt yeri yaptınız; oradan imam,
ondan sonra kamu kuruluşlarına aktarma.
Şimdi,
5 Aralık 2016’da OECD’nin Uluslararası Öğrenci Performansını Değerlendirme yani
PISA sonuçları açıklanmış; biz, 72 ülke arasında bilimde 52’nci, okumada 50’nci,
matematikte 49’uncuymuşuz. 2003’te bunlar tam tersi, bilimde 33’üncüyüz, 52’ye gerilemişiz;
okumada 35’e ve matematikte 35’teymişiz. Yani neredeyse yarıya yakın azalmışız.
Şimdi,
ekonomi, derin bir kriz içerisinde. Rakamlara takla attırıyorsunuz. Bir günde millî
geliri -hâlbuki son çeyrekteki 1,8 daralmaya rağmen, küçülmeye rağmen- artırdınız,
1.700 dolara kadar artırdınız ama yemiyorlar artık, herkesin bu işe karnı tok. 
İşsizlik
oranı yüzde 20’lere çıkmış. Her 5 gencimizden 1’i işsiz. 17 milyon yoksulumuz var.
27 milyon insan, iki günde bir evine tavuk, et, balık sokamıyor, sofrasına koyamıyor.
2002’de 100 liralık gelire karşın 97 lira olan borcumuz bugün 118 liraya çıkmış.
Cari açık 37 milyar doları bulmuş. Dolar 3.500 TL olmuş. Gelir dağılımı dünyada
en bozuk 5 ülkeden birisi hâline gelmişiz. Yani ne millî gelirimiz artmış ne de
gelirimiz artmış.
Peki,
ne artmış biliyor musunuz değerli arkadaşlarım, sevgili AK PARTİ’liler, neyimiz
artmış? Bakın, 2004’te 100 bin olan hayat kadını sayısı, 2014’te 300 bine çıkmış
döneminizde. Ben demiyorum bunu, Millî Gazete diyor, “Günaha Batıyorsunuz” başlığıyla
vermiş: “Kendisine muhafazakâr demokrat tanımlamasını yakıştıran bir Hükûmet. ‘Dindar
nesil yetiştireceğiz.’ palavralarıyla geçen on iki yılda hayat kadını sayısını 3’e
katladı.” 
Uyuşturucu
kullananların sayısı artmış. AMATEM’e başvuranların sayısı yani alkol ve madde bağımlılığıyla
mücadele eden kuruluşa başvuranların sayısı bu süre içerisinde yüzde 1.781 artmış
ve uyuşturucu kullanma yaşı 15’in altına inmiş. 
Boşanmalar
artmış, yüzde 1,6; evlilikler azalmış. Milliyetçi, muhafazakâr iktidarınız döneminde
en çok artan yani millî gelirimiz artmamış ama hayat kadını sayısı maalesef artmış.
Basın
özgürlüğü… Tutuklu gazetecilerin sayısı 150’yi aştı. Bakın, az evvel Eren Erdem
kardeşim söyledi, MS hastası Hüsnü Mahalli sadece Halep’le ilgili görüşlerinden
dolayı bugün tutuklandı maalesef. Cumhuriyet gazetesi basıldı. Havuz medyasının
dışında neredeyse basın kalmadı, medya kalmadı arkadaşlar. 
İş
böyleyken -konu aslında çok uzun- yönetilebilir bir ülke olmaktan çıktık, OHAL kararnameleriyle
yönetiliyoruz. Ölümü kutsayan bir ülke olduk. Devletin görevi ne? İnsanları öldürmek
mi, yaşatmak mı? Yaşatmak olan bir ülkede gidiyor bakanlar, belediye başkanları
“Şehit olun, ben de şehit olmak istiyorum.” diyor, bakıyorsun adam bedelli askerlik
yapmış, bunu söyleyen adam. 
İş
böyleyken Sayın Cumhurbaşkanı “İlle de başkan olacağım.” diye tutturuyor, “Fiilî
durumu, Anayasa’ya uydurun.” diyor. Kardeşim, Anayasa’ya sen uy, fiilî durum Anayasa’ya
uydurulur mu, böyle bir şey var mı? 
Yani
hâl böyleyken, terör, ekonomi bataktayken, Cumhurbaşkanı AKP’liyken, Başbakan AKP’liyken,
İçişleri Bakanı, MİT Başkanı, Millî Savunma Bakanı, valiler, hepsi AKP’liyken suçlu
kim? Cumhuriyet Halk Partisi! Vallahi insaf diyoruz, pes diyoruz, Allah’tan korkmuyorsanız
kuldan utanın diyoruz. Sizi Allah’a havale ediyoruz. 
Teşekkür
ederim. (CHP sıralarından alkışlar)
BAŞKAN
– Teşekkür ediyoruz Sayın Köse.
Şahıslar
adına ilk söz, İstanbul Milletvekili Hüseyin Bürge’ye aittir.
Buyurun
Sayın Bürge. (AK PARTİ sıralarından alkışlar)
Süreniz
beş dakikadır.
HÜSEYİN
BÜRGE (İstanbul) – Teşekkürler Sayın Başkanım.
2015
Yılı Merkezi Yönetim Kesin Hesap Kanunu Tasarısı’nın 5’inci maddesi üzerinde şahsım
adına söz almış bulunmaktayım. Dolayısıyla zatıalinizi, değerli milletvekili arkadaşlarımı,
aziz milletimi saygıyla sevgiyle selamlıyorum.
Sözlerimin
başında İstanbul Beşiktaş’ta hain terör saldırısına kurban verdiğimiz, “canlı bomba”
diyorlar ama ruhsuzların, ruhunu başkalarına satmışların terör saldırısında kaybettiğimiz
polis kardeşlerimizi, sivilleri ve bütün şehitlerimizi Rabb’imden rahmetle anmak
istiyorum. Gazilerimize de Cenab-ı Hak’tan acil şifalar diliyorum.
Sayın
Başkan, değerli milletvekili arkadaşlarım; Halep’te insanlık suçunu -bütün milletvekili
arkadaşlarımız dile getirdiler- görmezlikten gelemeyiz. İnsanlığın katledildiği
Halep’te insanlık suçunun, yine dünyanın gözü önünde, ikiyüzlü Avrupa’nın gözü önünde,
Birleşmiş Milletlerin yüzsüzlüğü önünde devam ettiğini hep birlikte görüyoruz. Çok
geçmedi, Gazze’de de bunları gördük, 11 Temmuz 1995’te Srebrenitsa katliamında da
yine Birleşmiş Milletlerin gözü önünde katledilen kardeşlerimizi gördük. Bütün şehitlerimize
Allah’tan rahmet diliyorum. “Besmeleyle geldik, şehadetle giderim.” diyen Saygıdeğer
Cumhurbaşkanımızın “Dünya 5’ten büyüktür.” derken neyi kastettiğini bir kere daha
anlamış bulunuyoruz. Sadece Halep’ten açılan yolla yine merhametin ülkesi Türkiye’mize
gelen kardeşlerimiz yine merhamet ocağımızda inşallah şifa bulacaklardır diye düşünüyorum.

Merkezî
bütçenin görüşüldüğü zaman içerisinde muhalefet partisindeki milletvekillerimizin
gündeme getirdikleri, yani “Biz, yine, AK PARTİ’nin yaptığı bütçeye ret oyu veriyoruz.”
demek, zaten marifet değildir diye düşünüyorum. On beş yıldan beri merkezî bütçe
yapan, AK PARTİ iktidarıdır. Demokrasilerde onay makamı, sadece ve sadece millettir.
Millete rağmen siyasetin olmadığının bir kere daha altını çizmek isterim.
Saygıdeğer
milletvekilleri, duymayanların duyması için, görmeyenlerin görmesi için, anlamayanların
anlaması için, bütçeyle alakalı, emek veren bütün kardeşlerimize, bakanlarımıza,
Bütçe Komisyonumuza, Başkana ve arkadaşlarımıza teşekkür ediyorken birkaç başlıktan
ben de size bahsetmek isterim. Türkiye’de 2002 yılında -gerçi 2002 yılını gündeme
getirdiğimizde bazı arkadaşlarımız kırılıyorlar ama- ifade edelim ki 100 liranın
faize 86 lirası gidiyorken 100 liranın 14 lirası faize gider olmuş. Döviz rezervleri
2002 yılında 28 milyar dolar iken şu anda 100 milyar doların üzerine çıkmış. 2016
yılında bütçe yatırımlarına ayrılan 60 milyar TL’lik kaynağın 2017 yılında yüzde
30 artışla 78 milyar olması öngörülüyor. Kişi başına gelirin 2002 yılından bu yana
3 kat arttığını ifade edelim. Ayrıca 2002 yılında…
İBRAHİM
ÖZDİŞ (Adana) – Borçlar ne kadar arttı, borçlar? 
HÜSEYİN
BÜRGE (Devamla) – Söyleyeceğim.
İBRAHİM
ÖZDİŞ (Adana) – Hah, söyleyin.
HÜSEYİN
BÜRGE (Devamla) – Sayın Başkanım, değerli milletvekili arkadaşlarımız; Sayın Başbakanımızın
ifade ettiği gibi, bölünmüş yollardan Yavuz Sultan Selim Köprüsü’ne, Osman Gazi’den
hızlı trene, bütün yapılan işlerin millete arzımız olduğunu ifade etmek istiyorum
ancak sözün sonunda, çok şiir okunduğu için, Necip Fazıl Kısakürek’in bu şiirlere
de cevap verdiğini varsayarak “Anladım işi, sanat Allah’ı aramakmış / Marifet bu,
gerisi yalnız çelik çomakmış.” Derdimiz Allah’ı aramak, derdimiz Allah’ın rızasına
koşmak; çelikle çomakla oynamak da kimin işidir bilmem. Arzımız aziz milletimizedir.

2017
yılı bütçemizin hayırlı olmasını Cenab-ı Hak’tan niyaz ediyor, her birinize saygılarımı
arz ediyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Bürge. 
İkinci
ve son söz, Bursa Milletvekili Erkan Aydın’a aittir. (CHP sıralarından alkışlar)

Buyurun
Sayın Aydın. 
ERKAN
AYDIN (Bursa) – Teşekkür ederim Sayın Başkan.
2015
Yılı Merkezi Yönetim Kesin Hesap Kanunu Tasarısı hakkında dış borçlar üzerine söz
almış bulunmaktayım. Yüce Meclisinizi ve ekranları başında bizi izleyen vatandaşlarımızı
saygı ve sevgiyle selamlıyorum. 
İki
haftadır bu kürsüde hem siyasetimize hem de ekonomimize ilişkin önemli değerlendirmeler
yapıyor, ciltlerce sayfa bütçe üzerinde de oylamaları yapıp geçiştiriyoruz ama bu
durumu, geldiğimiz noktayı aslında en iyi şekilde Başbakan Yardımcı Mehmet Şimşek
çok güzel özetledi, dedi ki: “Türkiye, Birinci Dünya Savaşı’ndan sonraki en zor
günlerini yaşıyor.” Başka söze de sanırım gerek yok. Sayın Bakan, AKP iktidarının
Türkiye’yi nasıl bir yaşam mücadelesine getirdiğini çok güzel ifade etmiş.
Şimdi,
bakalım dış borca. Türkiye’nin 2016 üçüncü çeyrek itibarıyla dış borçları 421,4
milyar dolar, özel sektörün yurt dışından sağladığı kısa vadeli kredi borcu ekim
ayında 16,8 milyar dolar, uzun vadeli dış borcu ise 207,6 milyar dolar. Döviz sıkıntısı
bulunan bir ülke, er ya da geç, harcadığından daha fazla kazanarak bu borçları ödemek
zorunda. Üstelik, dış borçların ekonominin yıllık üretimine oranı 2001 krizinden
sonra en yüksek düzeye ulaşmış ama bugün yüzde 60’lara dayanmıştır. Türkiye’nin
Eylül 2016 itibarıyla bir yıl içerisinde ödemesi gereken dış borç miktarı 164,7
milyar dolardır. Üzerine son bir yılın cari açığını da eklediğinizde 200 milyar
dolara yaklaşan bir para ihtiyacı vardır. 
Bu
rakamlar uzayıp gider. Peki, Birinci Dünya Savaşı’ndan sonraki en zor günleri geçirmenin
sebebi kimdir? Nasıl oldu da bu duruma geldik? Hangi politikalar buna sebep oldu?
Tabii ki sonuç, on dört yıllık AKP iktidarının uyguladığı politikalar, ekonomiler.
Herkes
biliyor ki ülkedeki demokrasinin, özgürlüğün standardı, bağımsız kurumların varlığı,
ekonomiyle doğru orantılı. Bu ülkenin Cumhurbaşkanı, aynı zamanda hem Merkez Bankası
Başkanı hem de Cumhurbaşkanı olursa sonuç buraya gelir. Yani, yatırımcı, OHAL kararnamesiyle
bir gecede insanların malına mülküne el konulan, bağımsız kurumları, işleyen hukuku
olmayan, tek adamın her şeye karar verdiği bir ülkeden kaçar -nitekim de öyle oluyor-
ve ülkenin ekonomisi de zayıflar veya çöker. Özellikle, bizim gibi ekonomisi yabancı
kaynakla ayakta duran ülkeler için de bu kaçınılmaz bir sondur. Eğer illa burada
kalacaksa da riskine karşılık yüksek kazanç ister yani yüksek faiz oranı bekler.
Güven veremiyorsanız yüksek faiz verirsiniz. Bu da -gösterir ki- bir neden değil,
sonuç olarak ülkemizin ekonomisini kötüye götürür. 
Durum
bu kadar açık iken, Hükûmet halka “Bozdurun dövizlerinizi, verin şunların parasını,
gideceklerse gitsinler.” diyor. Ben de diyorum ki: Öyleyse önce söküğü kendiniz
dikiniz. Biraz önceki hatip de söyledi, dört beş sene önce dolar ve avro üzerinden
yaptığınız şu sözleşmeleri tarafları, şirketleri çağırın da TL’ye çevirin. Kimisini
yirmi iki yıl, kimisini otuz yıla varan sözleşmelerle bağladınız. Üçüncü havalimanı
Cengiz-Limak-Kolin’e, üçüncü köprü İçtaş-Astaldi’ye, Osman Gazi Köprüsü Nurol-Özaltın-Makyol
gibi hep yandaş şirketlere verilmiş. Yani, kapitülasyonların postmodern versiyonu
sayılabilecek, her biri yüz-yüz elli yıllık sözleşmelerle doğmamış bebekleri bile
borca soktunuz. 
Bakın,
geldiğimiz noktada, dış politikada, ekonomide, iç politikada her alanda büyük bir
yıkım yaşıyoruz ve tüm bunlar ortadayken hâlâ bunlardan ders çıkarıp yanlış politikalardan
vazgeçmiyorsunuz. 
Geldiğimiz
noktayı gene sizin Kabinenizden Kültür Bakanı Nabi Avcı tek cümleyle özetlemiş,
“Duaya ihtiyacımız var.” demiş. Ben de buradan, Allah Türkiye’yi bu duruma sokanlara
akıl, fikir, vicdan versin diyor, hepinize saygılar sunuyorum. (CHP sıralarından
alkışlar) 
BAŞKAN
– Teşekkür ediyorum.
5’inci
maddeyi oylarınıza sunuyorum: Kabul edenler... Kabul etmeyenler... Madde kabul edilmiştir.
6’ncı
maddeyi okutuyorum: 
Yürürlük
MADDE 6- (1) Bu
Kanun yayımı tarihinde yürürlüğe girer. 
BAŞKAN
– Madde üzerinde ilk söz, Cumhuriyet Halk Partisi Grubu adına İstanbul Milletvekili
Mehmet Bekaroğlu’na aittir. 
Buyurun
Sayın Bekaroğlu. (CHP sıralarından alkışlar)
Süreniz
on dakikadır.
CHP
GRUBU ADINA MEHMET BEKAROĞLU (İstanbul) – Teşekkür ediyorum.
Ben
de sözlerime terör kurbanlarını saygıyla anarak başlıyorum, Allah rahmet eylesin.
Değerli
arkadaşlarım, bütçe yapma, bu beğenmediğimiz 1982 Anayasası’nda bile Türkiye Büyük
Millet Meclisinin en önemli görevi olarak geçer. Birçok maddede, bütçenin ne anlama
geldiği, nasıl yapılacağı anlatılır. 
Değerli
arkadaşlarım, bütçe, bütçe hakkı gerçekten önemli, ciddi bir mücadele sonucunda
elde edilmiştir ve demokrasinin vazgeçilmezidir. Millet egemenliği esas, bütçe hakkının
hakkıyla kullanılmasıyla tescil edilebilir. Ama, maalesef Türkiye’de bir göstermelik
demokrasi var. Biraz evvel konuşan arkadaşımız “çelik çomak” dedi, Sayın Başkanımız
da “Bakan gazel okuyacak.” dedi. İşte, biz bütçe hakkını böyle kullanıyoruz, ondan
sonra da diyoruz ki: “Bu parlamenter sistemle olmaz.” 
Değerli
arkadaşlarım, insanlık tarihi aslında bir hak, hukuk mücadelesidir. Habil ve Kabil’den
bu yana böyledir bu iş. İşte, bütçelerle beraber, bütçe hakkıyla beraber bu hak,
hukuk mücadelesi kayıt altına alınmıştır, hukukla tescil edilmeye çalışılmıştır,
Anayasa’mız da bunu kayıt altına almıştır. Ama, maalesef biz bunları gereği gibi
kullanmıyoruz. 
Plan
ve Bütçe Komisyonu üyesiyim ben, orada görüyorum. Biz, hele hele kesin hesapları,
hiç konuşmadan, tartışmadan, ne anlama geldiğini bilmeden geçiriyoruz. Bu Meclis
ayrıca bir kesin hesap komisyonu kurmadan hiçbir şekilde bütçe hakkını, milletin
hakkını kullanamayacağız. 
Değerli
arkadaşlarım, siz birtakım şikâyetlerle geldiniz, “vesayet sistemi” dediniz, haktan,
hukuktan, adaletten söz ettiniz ama sistemi ele geçirdikten sonra bu sistemi tepe
tepe kullanıyorsunuz; hiçbir şikâyetiniz de yok, bütün kurumlarını tepe tepe kullanıyorsunuz.
Şimdi de diyorsunuz ki: “Bu parlamenter sistem, olmuyor, işlemiyor; biz başkanlık
sistemine geçeceğiz.” Bu parlamenter sistem niye işlemiyor değerli arkadaşlarım?
Bu parlamenter sistem 12 Eylül Anayasası’yla, darbe hukukuyla sakatlandığından dolayı
işlemiyor. Bunları düzelteceğiniz yerde, bundan daha sakat bir şeyi getiriyorsunuz.

Burhan
Hoca karşımda oturuyor, Sayın Burhan Kuzu; başkanlık sistemi deyip de başka bir
şey demiyor. Nasıl bir başkanlık sistemi getiriyorsunuz siz? Getirdiğiniz başkanlık
sistemi şu: Cumhurbaşkanı parti başkanı olacak, parti milletvekillerinin listesini
yazacak, aynı anda seçim yapacağız; sonra geleceğiz, yüksek yargının yarısını Cumhurbaşkanı
atayacak, diğer yarısını Cumhurbaşkanının atadığı Meclis atayacak; ondan sonra yürütme,
yasama, yargı diyeceğiz. Böyle bir şey yok, böyle bir şey yok yani. 
Değerli
arkadaşlarım, aslında -arkadaşlarımız konuştu, söyledi- hiçbir şey yolunda gitmiyor.
Gerçekten, ekonomi yolunda gitmiyor, bunu bütçe çok açık bir şekilde ortaya koyuyor.
Bundan önce böyle panik hâlinde alınan palyatif tedbirlerle filan bunları gördük.
Ciddi problemler var. Demokrasi sakat, olmuyor. Hak ve özgürlükler konusunda elli
tane şey söylendi, ben tekrarlamayayım. Hiçbir şey yolunda gitmiyor, bunu siz de
biliyorsunuz ve herkes biliyor ama en önemlisi, toplumsal barış çok ciddi bir şekilde
zedelendi. Cumhuriyet tarihinde toplumsal barışın bu kadar bozulduğu, insanların
bu kadar kutuplaştığı, birbirlerine düşmanlaştığı başka bir dönem olmamıştır. 
Değerli
arkadaşlarım, eğer biz toplumsal barışı tesis etmezsek, ister başkanlık sistemi
ister parlamenter sistem olsun, hiçbir yere gidemeyiz. Muhalefetiyle iktidarıyla,
değişik kimlikler, mezhepler, yaşam tarzları ne olursa olsun herkesin kendisini
içinde bulacağı bir siyasal sistem inşa etmekle ancak toplumsal barışı kurabiliriz
ama öyle bir şey yok maalesef. Toplumun ruhsal yapısı ciddi bir şekilde bozuk, bozdunuz.
Ondan sonra diyorsunuz ki: “Üst akıl var.” Yok öyle bir şey arkadaşlar. Üst akıl
diye esrarengiz bir sorumlu aramayın. Bu ülkeyi on beş seneden beri siz yönetiyorsunuz
arkadaşlar. Üst akıl kim? Her zaman vardı; Amerika var, Avrupa var, Rusya var, İran
var, Körfez var, krallıklar var, Sisi’si var, Esad’ı var, diktatörler, körfez kralları;
bunların hepsi vardı. Terör örgütleri de var; PKK’sı var, IŞİD’i var; bunların hepsi
var. Peki, biz neredeyiz? Bizim aklımız yok mu? Niye sorumluluğu müphem, esrarengiz
bir güce havale ediyoruz değerli arkadaşlarım? Esas sorun bunlar değil, esas sorun
biziz, sizsiniz değerli arkadaşlarım. On beş seneden beri bu ülkeyi kim yönetiyorsa
esas sorun bu. Şimdi üst akılla milleti yeniden yeniden kandırıyorsunuz.
Değerli
arkadaşlarım, sizin temel sorununuz hırslarınıza yenilmenizdir. Sizde bir güç zehirlenmesi
var arkadaşlar. Evet, ama altında da bir korku var. Üzerinde durduğumuz zemin ayağımızın
altından kayacak korkusu var, sadece güç zehirlenmesi değil. Bu, güç zehirlenmesini
tetikliyor. 
Başka
bir şey daha var, ciddi bir problem, demokrasi anlayışınız. Siz bir çoğunluk fetişizmine
esir oldunuz arkadaşlar. Osman arkada, şimdiye kadar niye bağırmadı “Yüzde 49, yüzde
49.” diye, anlamıyorum. 
OSMAN
AŞKIN BAK (Rize) – Beni mi çağırıyorsunuz? Sataşma var. 
MEHMET
BEKAROĞLU (Devamla) - Evet, yüzde 49 aldınız ve bu ülkeyi yönetiyorsunuz. Buna hiç
kimsenin bir itirazı yok ama demokrasi, çoğunluk demek değildir arkadaşlar. Demokrasi,
esasen, az olanın hakkının, hukukunun korunduğu, söz hakkının korunduğu rejimin
adıdır değerli arkadaşlar ama siz ikiye ayırdınız milleti, yüzde 49 bir yana, yüzde
51 bir yana. “72 milyon tek millet” diyorsunuz ama bu milleti tekleştirdiniz değerli
arkadaşlarım. Herkesi susturarak, muhalif olan herkesi susturarak bir yere gidemezsiniz.
Sizin Genel Sekreteriniz çıktı, “Bu memleketin, bu ülkenin ulusal güvenlik sorunudur
Cumhuriyet Halk Partisinin Genel Başkanı, Ana Muhalefet Partisinin Başkanı.” dedi;
utandım. Sizin bir başka milletvekiliniz çıktı, Cumhuriyet Halk Partisini terör
örgütleri listesinde saydı. Utanın arkadaşlar ve ne yaptığınızı düşünün. 
Bir
kere durup, o üst akıl, onu bunu ararken bir kere “Biz ne yanlış yaptık, nerede
yanlış yaptık?” diye sormayacak mısınız değerli arkadaşlar? Evet, buradan başkanlık
da çıkabilir ama bir milleti böldükten sonra, bir halkı ikiye bölüp birbirine kışkırttıktan
sonra buradan çıkacak başkanlıktan kime ne hayır gelecek değerli arkadaşlar? Bu
değil, yapılan iş bu değil. 
Bakın,
size milleti tanımlayayım, siz yanlış tanımlıyorsunuz. Tek kimliğin üzerine dayalı,
tek yaşam tarzı üzerine dayalı bir millet yok, olmaz. Bu, demokrasi değildir; insani
de değildir bu, dinî de değildir. Peygamber Efendimiz Medine’de böyle bir millet
kurmadı değerli arkadaşlarım. Peygamber Efendimiz, Medine’de ontolojik, ırka dayalı,
mezhebe dayalı, dine dayalı bir devlet kurmadı; ahlaka dayalı, hakkaniyete dayalı
bir millet oluşturdu. (CHP sıralarından alkışlar) Doğrusu budur değerli arkadaşlarım,
siz bunu maalesef yapmıyorsunuz. 
Bir
milleti bağlayacak olan, yurttaşları birbirine bağlayacak olan şey vatan ve anayasadır,
vatan ve toplumsal sözleşmedir. Vatan da sadece toprak parçasından falan ibaret
değildir. Evet “önce vatan” diyoruz, “önce Türkiye” diyoruz ama sadece bir toprak
parçası olduğundan dolayı değil, insanın özgürlüğünün ve onurunun garanti edildiği
bir yer olduğu için biz vatanı kutsuyoruz, “önce vatan” diyoruz değerli arkadaşlar.
(CHP sıralarından alkışlar) Ama bütün insanların, insanın derken bütün insanların,
iktidarıyla muhalefetiyle, A kimliğiyle B kimliğiyle, şu din bu din, fark etmez,
yaşam tarzı ne olursa olsun herkes. Ama demokrasilerde netice itibarıyla son söz,
karar parmakla alınır ve bunu da seçilmiş çoğunluk yapar. Ama bu seçilmiş çoğunluk
ülkeyi hukuk içinde yönetir. Az olanların muhalefet yapma hakkını tanır. Siz tanımıyorsunuz
değerli arkadaşlar, “biziz” diyorsunuz. “Millet böyle karar…” Böyle bir millet yok
arkadaşlar, yanılıyorsunuz. Böyle bir millet yok, böyle bir millet olmaz. Bu anlayış
netice itibarıyla totaliterizme gider, otoriterizme gider, faşizme gider değerli
arkadaşlarım. 
Bakın,
seçeceğiniz tek adam, yargıyı, yasamayı, yürütmeyi havale edeceğiniz tek adam melaike
değildir, insandır. Böyle bir şey olmaz değerli arkadaşlarım. Bütün insanlar denetlenecek.
Din de bunu emreder, “uyarın” der “uyarın”, “iyiliği hatırlatın” der çünkü insanlar
unutur değerli arkadaşlarım. Sizin lideriniz böyle normal bir insan değil mi? Başka
bir şey mi değerli arkadaşlarım? Ben Sayın Genel Başkanımızın böyle bir sistemde
başkan, cumhurbaşkanı olmasını istemem değerli arkadaşlar. Yanlış yapıyorsunuz (CHP
sıralarından alkışlar). 
Bakın,
Türkiye hepimizin evidir, Türkiye hepimizin yurdudur, hepimizin namusudur, bunu
unutmayalım. 
Bir
şey daha hatırlayın. Bakın, siz İslamcı bir partisiniz ya da geçmişi öylesiniz,
gömleği falan çıkardınız.
İLKNUR
İNCEÖZ (Aksaray) – Muhafazakâr demokrat.
MEHMET
BEKAROĞLU (Devamla) – Ama kaybettiniz. Size bir öneride bulunayım. Biraz Tunus’a
bakın…
EJDER
AÇIKKAPI (Elâzığ) - Sen kendine bak önce!
MEHMET
BEKAROĞLU (Devamla) – …Gannuşi’ye bir bakın, inceleyin, ondan sonra demokrasinin
ne olduğunu, muhafazakâr, dindar bir ekibin nasıl demokrasi örneği olduğunu görün.

Saygılarımı
sunuyorum. (CHP sıralarından alkışlar)
BAŞKAN
– Teşekkür ediyorum. 
EJDER
AÇIKKAPI (Elâzığ) - Önce kendine bak sen! 
MEHMET
BEKAROĞLU (İstanbul) - Ben kendime bakıyorum zaten ben kendime bakıyorum; siz aynaya
bakın, siz aynaya bakın, dev aynasında görmeyin kendinizi!
V.- AÇIKLAMALAR (Devam)
13.- İstanbul Milletvekili Mehmet Muş’un, İstanbul Milletvekili Mehmet
Bekaroğlu’nun 434 sıra sayılı 2015 Yılı Kesin Hesap Kanunu Tasarısı’nın 6’ncı
maddesi üzerinde CHP Grubu adına yaptığı konuşmasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, Sayın Bekaroğlu, burada bir konuşma yaptı, bizi de
eleştirdi. Tabii, eleştirmesi doğal bir şeydir. Ben kendisine bir tavsiyede bulunacağım.
Şimdi, burada farklı zamanlarda çıkan hatipler şu ifadeyi kullanıyorlar: “Türkiye’yi
kutuplaştırdınız, toplumsal barışı yok ettiniz, insanlar kutuplaşmış, insanlar birbirinden
uzaklaşıyor.” Böyle bir ifade. Şimdi bunun bir dayanağı olması lazım. Kendisine
tavsiyem şu…
ALİ
ŞEKER (İstanbul) – Gerçekler bunlar. 
MEHMET
MUŞ (İstanbul) – Bu konuyla alakalı bir kamuoyu araştırması yapsınlar, bir baksınlar
toplumda böyle bir şey var mı, yok mu? Çünkü, toplumu yanlış okuduğu için, maalesef
ama maalesef, üzülerek söylüyorum, diğer tespitleri de yanlış oluyor. Üzülerek bunları
ifade etmek durumundayım. 
ALİ
ŞEKER (İstanbul) – Sanal gerçekliğinizin farkında değilsiniz. 
MEHMET
MUŞ (İstanbul) – Bir de şunu hatırlatmak isterim Sayın Bekaroğlu’na: Burada “Genel
Başkanımıza, işte, Genel Sekreteriniz böyle bir şey söyledi.” diyor. Ya, ben daha
önce de kendisine söyledim, dedim, Sayın Bekaroğlu, tabii ki siyasette bir eleştiri
olur ama…
BURHAN
KUZU (İstanbul) – Yandın Bekaroğlu. 
MEHMET
MUŞ (İstanbul) – …yani seçilmiş bir Cumhurbaşkanına “diktatör” demek bir eleştiri
midir? 
ÜNAL
DEMİRTAŞ (Zonguldak) – Eleştiridir. 
ALİ
ŞEKER (İstanbul) – Eleştiridir. 
ERDİN
BİRCAN (Edirne) – Eleştiridir. 
MEHMET
MUŞ (İstanbul) – Böyle bir şey olamaz. 
ÜNAL
DEMİRTAŞ (Zonguldak) – Ne demek olamaz? Niye olamaz ya?
MEHMET
MUŞ (İstanbul) – Eleştirirsiniz icraatını ama “diktatör” demek başka bir şeydir,
“diktatör” demek seçimle gelmeyen birisi demektir.
ALİ
ŞEKER (İstanbul) – Demirel’e niye “diktatör” demediler, Ecevit’e niye “diktatör”
demediler? 
MEHMET
MUŞ (İstanbul) – Şimdi, buna önce bir ses çıkarması lazım Sayın Bekaroğlu’nun. Herkesten
önce kendisinin tepki göstermesini beklerdim. 
ALİ
ŞEKER (İstanbul) – Hitler seçimle geldi, Hitler!
AYŞE
SULA KÖSEOĞLU (Trabzon) – Fidel Castro hayranlarına Cumhurbaşkanımıza “diktatör”
demek yakışmıyor. 
EJDER
AÇIKKAPI (Elâzığ) – Diktatör olsa böyle konuşamazdınız. 
BAŞKAN
– Sayın milletvekilleri, lütfen…
Teşekkür
ediyorum. 
MEHMET
BEKÂROĞLU (İstanbul) – Sayın Başkan…
BAŞKAN
– Sayın Hocam, “Bu nasıl başkanlık?” diye size de aslında bir sataşmada bulundu
ama siz nasıl başkanlık olduğunu her yerde anlatıyorsunuz zaten. 
OSMAN
AŞKIN BAK (Rize) – Hocamın klasında değil. 
BAŞKAN
– Sayın Bekaroğlu, buyurun, sizi dinliyorum şimdi. 
OSMAN
AŞKIN BAK (Rize) – Hocamın klasında değil, lütfen…
BAŞKAN
– Sayın milletvekilleri lütfen, Sayın Bekaroğlu’nu dinliyorum. 
Buyurun.

MEHMET
BEKAROĞLU (İstanbul) – 60’a göre söz istiyorum. 
BAŞKAN
– Buyurun, yerinizden 60’a göre bir dakika söz vereyim. 
OSMAN
AŞKIN BAK (Rize) – Ama sonuç ne, sonuç? CHP muhalefet. Yapacak bir şey yok kardeşim.
Çalışın, iktidar olun. Sonuç? CHP muhalefet. 11 seçim, sandığa gömül. 
AHMET
AKIN (Balıkesir) – Az kaldı, az! İki yıl kaldı!
BAŞKAN
– Sayın Bak, Sayın Bekaroğlu’na söz verdim. 
Buyurun.

14.- İstanbul Milletvekili Mehmet Bekaroğlu’nun, İstanbul Milletvekili
Mehmet Muş’un yaptığı açıklamasındaki bazı ifadelerine ilişkin açıklaması
MEHMET
BEKAROĞLU (İstanbul) – Sayın Başkan, değerli arkadaşlarım; ben Adalet ve Kalkınma
Partisinin yüzde 49 oy almadığını söylemedim, tam da problemlerinin bu olduğunu
söyledim. Bu arkadaşlar çoğunluk olmayı her şey olmak sanıyorlar ve kendilerini
milletin yerine koyuyorlar, problem bu; sizin probleminiz ve Türkiye’nin problemi
bu. Siz kendinizi, çoğunluğu bütün milletin hamisi ilan ederek, diğerlerini görmeyerek,
diğerlerini düşmanlaştırarak, şeytanlaştırarak bu ülkeyi bölüyorsunuz. 
OSMAN
AŞKIN BAK (Rize) – Asla, hepsi bizim arkadaşımız. Böyle bir şey düşünmek yanlış,
kabul etmiyoruz.
MEHMET
BEKAROĞLU (İstanbul) – Başkanlık da çıkartsanız size de, hiç kimseye de yaramayacak;
bunu söyledim. Dolayısıyla, sayın grup başkan vekilinin millete tekrar kamuoyu yoklaması
yapmasına falan gerek yok. Benim söylediğim budur, Türkiye’nin problemi de budur;
demokrasi kültüründen nasiplenemeyen arkadaşların durumu da budur. (CHP sıralarından
alkışlar)
BAŞKAN
– Teşekkür ediyoruz. 
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
BAŞKAN
– Şimdi söz sırası Halkların Demokratik Partisi Grubu adına Van Milletvekili Lezgin
Botan’a aittir.
Sayın
Botan, sizin şahıslar adına da konuşmanız var; dolayısıyla ikisini birleştiriyorum,
sürenizi on beş dakikaya çıkartıyorum.
Buyurun.
(HDP sıralarından alkışlar)
HDP
GRUBU ADINA LEZGİN BOTAN (Van) – Sayın Başkan, değerli milletvekilleri; öncelikle,
bu akşam Genel Merkezimize yapılan silahlı saldırıyı şiddetle kınıyorum. Bu kurşunlar
barışa, demokrasiye, özgürlüğe, kardeşliğe sıkılmıştır. Aslında burada şunu da beklerdik:
Bütün grup başkan vekillerinin söz alıp bunu kınaması gerekiyordu fakat maalesef
bu olmadı. 
Değerli
arkadaşlar, birilerinin çağrılarından birileri vazife çıkarıyor ve bu vazife çıkaranların
da ülkeyi nasıl bir teröre, nasıl bir kaosa sürüklediklerini dehşetle görüyoruz.
Onun için grup başkan vekillerinin bu konuda söz alıp bu saldırıyı kınamalarını
bekliyoruz. 
ŞAHAP
KAVCIOĞLU (Bayburt) – Niye terör bildirisine imza atmadın? Niye atmadın imza, onu
söyle!
LEZGİN
BOTAN (Devamla) - Değerli arkadaşlar, 2017 Yılı Merkezi Yönetim Bütçe Kanunu Tasarısı’nın
6’ncı maddesi üzerine şahsım ve grubum adına söz almış bulunmaktayım. Genel Kurulu
saygıyla selamlıyorum.
Bizler
halkın hür iradesiyle, 6 milyon oyla seçilip buraya gelen HDP’nin milletvekilleriyiz.
Bu, kesinlikle AKP’nin bir lütfu değildir. Bu, bombalanan eylemlerimize, mitinglerimize
ve yağmalanan binalarımıza rağmen halkımızın büyük fedakârlığı ve cesaretinin bir
sonucudur. Sıkıştığında elini seçim sandığına vuran ve millet iradesine sığınanların
anlaması gereken şey de budur. 
Tabii,
geldiğimiz noktada, HDP’ye oy çıkan sandığa ve oy veren iradeye saygı duyulmadığını
görüyoruz. Bugün itibarıyla 62 belediye eş başkanı ve eş başkan vekilimiz tutuklanmış,
57 belediye eş başkanımız görevden alınmış ve partimizin eş genel başkanları, grup
başkan vekilleri dâhil 12 vekilimiz rehin alınmıştır. Hepimizin acı duyduğu ve kınadığı
İstanbul’daki saldırıdan sonra ise birçok il ve ilçe teşkilatımız saldırıya uğramış,
500’ü aşkın yöneticimiz hukuksuz, adaletsiz bir şekilde gözaltına alınmıştır. Tek
kelimeyle, bu cadı avını kınıyorum. Bu ülkenin üçüncü büyük partisine yapılan bu
saldırılar karşısında sessizliği tercih edenleri esefle kınıyorum. Öyle bir garabettir
ki milletvekillerinin rehin alınmasından rahatsızlık duyması gerekenler onların
fotoğraflarından rahatsızlık duyuyorlar; barış için acil çağrı ve toplantı yapmaları
gerekenler, yasamanın üyesi olan arkadaşlarımızın fotoğraflarının kaldırılması için
çağrıda bulunuyorlar. Bu manzaraiumumiyeden tek kelimeyle sorumlu olan merci AKP
Hükûmetidir.
Değerli
milletvekilleri, bugün Hakkâri’de DBP’li belediye eş başkanları ve HDP’li milletvekillerinin
tümü tutsak alınmıştır. Koskoca Hakkâri’de hiçbir seçilmiş bırakmadınız. Çünkü yüzde
83,71 oya tekabül eden 114.211 kişinin oyuyla seçilen Hakkâri milletvekilleri Sayın
Abdullah Zeydan, Sayın Nihat Akdoğan, Sayın Selma Irmak 4 Kasım 2016’da rehin alınarak,
âdeta 7 Haziran seçimlerinin rövanşını almış bulunmaktasınız. 
Şu
anda Sayın Abdullah Zeydan Edirne F Tipi Kapalı Cezaevinde tek başına tecrit altındadır.
Aynı şekilde, Selma Irmak ve Sayın Akdoğan da İstanbul Silivri Cezaevinde benzer
bir muameleye tabi tutulmaktadır. Rehin tutulan bu arkadaşlarımız, tarihin en zor
dönemlerinde bile iradesine sahip çıkan Hakkârililer tarafından ezici bir çoğunlukla
seçilmişlerdi, bunu hatırlatmak isterim. Arkadaşlarımızın, tek bir kişinin siyasi
istikbali uğruna, hukuku katlederek, ayak altına alınmak suretiyle tutuklanması,
tek kelimeyle Hakkâri’nin, Gever’in, Şemdinli’nin, Çukurca’nın iradesinin yok sayılmasıdır;
daha açık bir ifadeyle, Hakkâri’nin siyasi tercihinden dolayı cezalandırılmasıdır,
sandıkta alınamayan belediyelerimizin kayyumlar eliyle gasbedilmesidir. Hakkârililere
sormadan Hakkâri’nin adını bile “Çölemerik” yaptınız, oysa oraya “Colemerg” denir.

Bütün
bu süreçler işletilirken Anayasa Mahkemesinin içtihat kararları dikkate alınmadığı
gibi, hukuki süreçler de işletilmemiştir. Bütün bunlar, 15 Temmuz darbe girişimini
bir lütuf olarak gören OHAL oyunuyla, KHK oyuncağıyla âdeta planlanmış bir psikolojik
süreç olarak, bir zulüm süreci olarak yürütülmektedir.
Sayın
Başkan, değerli milletvekilleri; AKP’li kadrolar, havuz kalemşörleri, sosyal medya
trolleri aleyhimize her türlü manipülasyonu ve dezenformasyonu oluşturabilirler;
sesimize ve görüşlerimize yer veren gazeteleri, televizyonları, sosyal medya sayfalarını
kapatabilirler ama emin olun ki hiçbir şey ceylan derili koltuklarda veya yüzlerce
koruma arasında görüldüğü gibi değildir. Dolayısıyla, halkın vergileriyle ayakta
duran kurumları propaganda aygıtına çevirdiniz. Her türlü algı operasyonları yapsanız
da Türkiye kürdistanındaki realiteyi değiştiremeyeceksiniz. 
ZEHRA
TAŞKESENLİOĞLU (Erzurum) - Türkiye kürdistanı diye bir yer yok.
LEZGİN
BOTAN (Devamla) - Bunu ayağının tozuyla Şırnak’tan, Hakkâri’den, Van’dan gelen bir
arkadaşınız olarak söylüyorum. Eğer Halep’e yüreğimiz yanıyorsa -ki bu insani bir
dramdır- Halep’te siyasi sorumluluğu olan… Binlerce ton bombayı, 2 bin tır bombayı
oraya gönderenlerin de siyasi sorumluluğu vardır. Mezhepler üzerinden Esad’ı devirme
arzusuyla, Emevi Camisi’nde namaz kılma arzusuyla yanıp tutuşanların da siyasi sorumluluğu
vardır Halep’teki mevcut durumdan. Ancak, Şırnak’a da bir bakmanızı isterim. Ben
gözlerimin gördüğüne inanırım, Şırnak da bir Halep’tir. Burada size iki tane fotoğraf
göstereceğim değerli arkadaşlar. İyi bakın arkadaşlar, hangisi Halep, hangisi Şırnak?
Aradaki farkı siz söyleyin. Bakın, bu sağ elimle tutuğum Şırnak’tır. Yıkımı görüyor
musunuz? Bu yıkımı görüyor musunuz?
ZEHRA
TAŞKESENLİOĞLU (Erzurum) – Niye öyle oldu? Hendekler kazılırken neredeydiniz? 
LEZGİN
BOTAN (Devamla) – Sebeplerine girmeyeceğim ancak manzara ortadadır, manzarayı görüyorsunuz.

ZEHRA
TAŞKESENLİOĞLU (Erzurum) – Sebeplerine girmeyin, onu konuşamazsınız. 
LEZGİN
BOTAN (Devamla) – Şırnak, hayalleri çalınmış, geleceği çalınmış, umudu çalınmış
bir kenttir, bir kent. Şırnak’ın yüzde 60’ı haritadan silindi. Öfkeyle, nefretle,
düşmanlıkla varacağınız nokta bakın bu yıkım oldu. 
RADİYE
SEZER KATIRCIOĞLU (Kocaeli) – PKK teröristlerine göster, bize değil; git teröristlere
göster onu.
LEZGİN
BOTAN (Devamla) – İşte, şu an eserinizi beğeniyor musunuz? Bunu bir tarafa bırakıyorum.

EJDER
AÇIKKAPI (Elâzığ) – O sizin eseriniz, sizin.
ŞAHAP
KAVCIOĞLU (Bayburt) – Şırnak’ı o hâle getiren kim? O hâle kim getirdi, onu söyle.
RADİYE
SEZER KATIRCIOĞLU (Kocaeli) – Git teröristlere göster onları, onlardan hesap sor.
LEZGİN
BOTAN (Devamla) – Beni iyi dinleyin, beni iyi dinleyin değerli arkadaşlar. Şimdi,
Şırnak’ın yıkılma sebebi ne olursa olsun ben mevcut durumda size insani bir şeyi
söyleyeceğim. 
ŞAHİN
TİN (Denizli) – Yalan! Yalan sözlerle milleti kandırmayın!
LEZGİN
BOTAN (Devamla) – Ben dün Şırnak’tan geldim değerli arkadaşlar. 
RADİYE
SEZER KATIRCIOĞLU (Kocaeli) – Ben de bugün geldim.
LEZGİN
BOTAN (Devamla) – Şırnak’ta şu anda insanlar bodrumlarda yaşıyor, insanlar şu an
dükkânlarda yaşıyor. Şırnak’ta aileler kalabalıktır; üç aile, beş aile, 30 nüfus
şu an rutubetli bodrumlarda yardım bekliyor. 
ZEHRA
TAŞKESENLİOĞLU (Erzurum) – Çukur kazdıklarında neredeydiniz, çukur, çukur? Niye
önlerine geçmediniz?
LEZGİN
BOTAN (Devamla) – Ve bakın, Şırnak’a bugüne kadar Kızılay tek bir çadır dahi götürmemiştir.
Şırnak’a Kızılay niçin gitmedi peki? Niçin gitmedi? Hadi yıkılma sebebi şu veya
bu, Kızılay nerededir, niçin Şırnak’a bir tane battaniyeyi dahi götürmüyorsunuz?

ZEHRA
TAŞKESENLİOĞLU (Erzurum) – Sebebi konuş, sebebi. 
LEZGİN
BOTAN (Devamla) – Niçin bir paket gıda götürmüyorsunuz ve götürülen, hayırsever
vatandaşlarımızın gönderdiği yardımlara niçin el koyuyorsunuz? 
ŞAHİN
TİN (Denizli) – Kim, neye el koyuyor ya? Devlet yardım ediyor, devlet.
LEZGİN
BOTAN (Devamla) – Size soruyorum; Sayın Bakanım, Sayın Hükûmet, Sayın Başkanım,
sizlere soruyorum: Şırnak’a giden yardımlara, hayırseverlerin gönderdiği yardımlara,
bodrumlarda battaniye bekleyen insanların niçin battaniyesine el koyuyor güvenlik
güçleri? Camını penceresini onarmaya çalışan insanların niçin camına el koyuyorsunuz,
penceresine, malzemesine el koyuyorsunuz? Yahu, biraz vicdan, vicdan, vicdan!
İLKNUR
İNCEÖZ (Aksaray) – Bak, bunun için çok kendini zorlama; gerçekleri böyle çarpıtamazsın.

LEZGİN
BOTAN (Devamla) – Bakın, siz gerçekten öfkelerinize yenilmişsiniz, siz gerçekten
nefrete teslim olmuşsunuz. Manzara bu, bu. Başka bir şey demiyorum. Yüce Meclisin…

METİN
GÜNDOĞDU (Ordu) – Terör örgütüne sırtınızı dayamışsınız! 
LEZGİN
BOTAN (Devamla) – Onunla kurtulamazsınız, böyle bir şeyle sorumluluktan kurtulamazsınız.
Hükûmetsiniz, sorumlusunuz. 
METİN
GÜNDOĞDU (Ordu) – Sorumlu sizsiniz orada.
LEZGİN
BOTAN (Devamla) - Kızılay niçin bir tane çadır götürmüyor? Oraya buraya göndereceğinize
oraya bir battaniye gönderin. Göndermiyorsanız, gönderilenlere el koymayın.
ZEHRA
TAŞKESENLİOĞLU (Erzurum) – Çadırlara gerek yok, aile için kira desteği veriyoruz.
Çadıra muhtaç etmeyip normal evler için kira ödüyoruz. 
LEZGİN
BOTAN (Devamla) - Geçin bunları. Dolayısıyla, halkın…
ŞAHİN
TİN (Denizli) – Sen geç bunları, sen geç!
LEZGİN
BOTAN (Devamla) - Değerli arkadaşlar, evet, Halep’te şu an insani bir dram yaşanıyor
ve Hükûmetin girişimleri var. Bu, bir yönüyle insani bir sorumluluktur, buna bir
şey demiyorum, takdir de ediyorum hatta.
RADİYE
SEZER KATIRCIOĞLU (Kocaeli) – Sen neredeydin kardeşim, sen neredeydin?
LEZGİN
BOTAN (Devamla) - Ama gelin görün ki Cizre’de 300 tane gencimiz diri diri yakıldı.
Yaşam koridorunun açılması için o kadar uğraştık. Halep için gösterdiğiniz duyarlılığın
aynısını…
ZEHRA
TAŞKESENLİOĞLU (Erzurum) – Teröristlerle normal insanları bir tutmayın!
LEZGİN
BOTAN (Devamla) - Bizzat kendiniz, sorumlu olduğunuz kolluk güçlerine niçin talimat
vermediniz? 
METİN
GÜNDOĞDU (Ordu) – Yalan söylüyorsun! Konuştuğun yalan!
OSMAN
AŞKIN BAK (Rize) – İftira, iftira!
ZEHRA
TAŞKESENLİĞİOĞLU (Erzurum) – Ambulanslara niye ateş açtırdınız? 
LEZGİN
BOTAN (Devamla) - Niçin oralarda 300 genci bodrumlarda yaktınız? Neden aynı insani
duyarlılığı göstermediniz? Siz vicdanınıza sorun, vicdanınızla baş başa bırakıyorum
sizi. Biraz vicdan, biraz vicdan!
ZEHRA
TAŞKESENLİOĞLU (Erzurum) – İran’ın Şiileri gibi, ambulanslara ateş açtınız.
LEZGİN
BOTAN (Devamla) - Sizler de biliyorsunuz, bir Kürt sorunu var arkadaşlar. 
ZEHRA
TAŞKESENLİOĞLU (Erzurum) – Esed gibi, ambulanslara ateş açtınız.
OSMAN
AŞKIN BAK (Rize) – İftira!
LEZGİN
BOTAN (Devamla) - Bir problem var, bir sorun var ortada.
ŞAHİN
TİN (Denizli) – Problem sizde. 
METİN
GÜNDOĞDU (Ordu) – PKK sorunu var, terör sorunu var, terör.
LEZGİN
BOTAN (Devamla) - Orta Doğu’nun, Türkiye'nin bir Kürt realitesi bulunuyor. 
RADİYE
SEZER KATIRCIOĞLU (Kocaeli) – Türkiye'de kürdistan olduğunu düşünen zavallı bir
adamsın.
LEZGİN
BOTAN (Devamla) - Güneş balçıkla sıvanmaz, sıvanmaz. Realiteden kaçamazsınız.
ZEHRA
TAŞKESENLİOĞLU (Erzurum) – Siz de kaçamıyorsunuz, insan içine çıkamıyorsunuz o bölgede.
Gittiğiniz yerde 10 tane insan bile sizinle muhatap olmuyor ya!
LEZGİN
BOTAN (Devamla) - Adaletten kaçamazsınız, hakikatten kaçamazsınız. 
ZEHRA
TAŞKESENLİOĞLU (Erzurum) – Burada kabadayılık edeceğine oradaki insanların yanına
gidip konuşuyor musun?
LEZGİN
BOTAN (Devamla) - Hiçbir ordunun gücü, hiçbir imparatorun gücü, hiçbir diktatörün
gücü hakikatin gücünden daha güçlü değildir. 
ŞAHİN
TİN (Denizli) – Güneşi kapatmaya çalışan sizsiniz.
LEZGİN
BOTAN (Devamla) - En büyük silah erdemdir, erdem; insani değerlerdir. İnsani değerlerinizi
yitirdikten sonra, hepimiz için söylüyorum, herkes için söylüyorum, biz bu ahlaki
değerlerimizi yitirdikten sonra, erozyona uğradıktan sonra…
RADİYE
SEZER KATIRCIOĞLU (Kocaeli) – Doğru.
LEZGİN
BOTAN (Devamla) - …süper devlet olacakmış, şu olacakmış, bunlar hikâye; geçin bunları.

Değerli
arkadaşlar, bizler de başta Kürt halkı olmak üzere bizi seçen millet iradesi tarafından,
Kürt sorununun bir tarafı olarak, sorunun demokratik yollarla çözülmesi için buraya
gönderildik. Sadece sizin sesinizi duyurmak zorunda bırakılan “400 kanal, tek ekran”
anlayışı… Açıyorsunuz, bilmiyorum kim. 
Bakın,
çok vahim bir şeyi söyleyeyim size. 
ŞAHİN
TİN (Denizli) – Demokrasi size yaramıyor.
LEZGİN
BOTAN (Devamla) - Bir tane AKP milletvekili… Şimdi, yıllarca AKP dedi ki: “Biz derin
devletle mücadele ediyoruz. Ergenekon’la mücadele ediyoruz.” Ergenekon sopasıyla
muhalefeti, bir sürü günahsız insanı suçladınız, cezaevlerine attınız. KCK adı altında
aynı şekilde Kürtleri terbiye etmeye kalktınız. Şimdi de, bakın, çıkıyor bir milletvekiliniz
televizyon televizyon geziyor… 
İLKNUR
İNCEÖZ (Aksaray) – Bak, karıştırıyorsun, terörle mücadele ile Kürt meselesini birbirine
karıştırma. Her sıkıştığınızda Kürt meselesini teröre kalkan yapıyorsunuz.
LEZGİN
BOTAN (Devamla) – Aslında, derin devlete ihtiyacımız varmış. “Derin devlete ihtiyacımız
var…” Derin devlete güzellemeler yapıyorsunuz. Ne oldu, hani derin devletle mücadele
ediyordunuz? “Derin devletle mücadele” adı altında o kadar tonlarca laflar ettiniz.
ZEHRA
TAŞKESENLİOĞLU (Erzurum) – Biz derin devletle de mücadele ediyoruz, PKK’yla da ediyoruz.
LEZGİN
BOTAN (Devamla) – Bakın, “derin devlet” demek ne demek size söyleyeyim: “Derin devlet”
demek, Musa Anter’i öldürmek demektir; “derin devlet” demek, Türkiye’de yüzlerce
aydını öldürmek demektir, Uğur Mumcu’yu öldürmek demektir ve onlarla mafyalaşmak
demektir. Onlarla yapacağınız suç ortaklığında yarın öbür gün geldiğinde diyecek
“Gel, bakayım buraya, sen bana şunu yaptırdın, bunu yaptırdın.” İpleri kaptıracaksınız.
Derin devlete gerek yok.
ŞAHİN
TİN (Denizli) – Askeri kim öldürüyor?
LEZGİN
BOTAN (Devamla) – Devletin derin bir akla ihtiyaca var, stratejik bir akla ihtiyacı
var, derin bir vicdana ihtiyacı var. Derin devlet… Zaten MİT örgütü niçin var, Millî
İstihbarat Teşkilatı ne için var arkadaşlar? Ne demek yani bir vekiliniz çıkıyor,
her yerde bağırıyor, güzellemeler düzüyor, derin devlete ihtiyacımız varmış. Derin
devlet bir kedi değildir; seveceğiniz, başını okşayacağınız bir kedi değil. Derin
devlet, büyük bir canavardır. O canavar önce kendisini okşayanları yutar. Bunu asla
unutmayın, aklınızdan çıkarmayın. 
ZEHRA
TAŞKESENLİOĞLU (Erzurum) – Tıpkı Kandil’in sizi yuttuğu gibi, değil mi? Sırtınızı
dayadığınız PKK ve PYD’nin sizi yuttuğu gibi!
LEZGİN
BOTAN (Devamla) – Değerli milletvekilleri, Kürt sorunu, “Bizden bu kadar şehit var
ama karşı taraftan da şu kadar öldürdük.” meselesi değildir. Bakın, bunların hepsi
can, hepsi bu ülkenin insanları. 
ZEHRA
TAŞKESENLİOĞLU (Erzurum) – O insanlar bu ülkenin insanlarıysa niye silah verdiniz
onlara?
OSMAN
AŞKIN BAK (Rize) – Teröristler, teröristler!
LEZGİN
BOTAN (Devamla) – İşte, ahlaki erozyona uğrarsak geleceğimiz nokta budur: “Şu kadar
öldü, bu kadar öldürdük.” 
ZEHRA
TAŞKESENLİOĞLU (Erzurum) – Niye dağlara çıkarmak zorunda hissediyorsunuz o aileleri?
LEZGİN
BOTAN (Devamla) – Ya, arkadaşlar, bunların hepsi, bakın, bizim insani kaynaklarımız,
bizim değerlerimiz, bizim canlarımız.
ZEHRA
TAŞKESENLİOĞLU (Erzurum) – Ailelere gidilip tek tek tehdit edildiği zaman niye mücadele
etmiyorsunuz?
LEZGİN
BOTAN (Devamla) – İstanbul’da ölen de benim canımdır, Suruç’ta ölen de benim canımdır.

İLKNUR
İNCEÖZ (Aksaray) – Arkadaşlar, sakin olun, PKK terör örgütüne “Terör örgütü” diyemeyenlerin,
lanetlemeyenlerin bu kürsüde hiçbir sözünün itibarı yok.
LEZGİN
BOTAN (Devamla) – Değerli arkadaşlar, bu anlayışla sorun çözemezsiniz. 
ŞAHAP
KAVCIOĞLU (Bayburt) – İstanbul, İstanbul… İstanbul’a gel.
LEZGİN
BOTAN (Devamla) – İstanbul benim canımdır, aynı şekilde Ankara da benim canımdır,
hepsi de benim canlarımdır, hepsi için aynı düzeyde üzülüyoruz. Hepsinin üzerindeki
hiçbir ananın, hiçbir babanın çocuğu karşısında… (AK PARTİ sıralarından gürültüler)

OSMAN
AŞKIN BAK (Rize) – Terörle aranıza mesafe koyun.
LEZGİN
BOTAN (Devamla) – Bu sizin yanlış politikalarınızın, kirli politikalarınızın bir
sonucu olarak ülkeyi kaosa soktunuz. “400 vekil verin, her şey hoşuyla olsun.” diyen
bir zihniyetin sonucudur. Siyasi sorumluluğunuzdan kurtulamazsınız.
OSMAN
AŞKIN BAK (Rize) – PKK, terör örgütü mü, değil mi? Onu söyle.
ŞAHİN
TİN (Denizli) – Askerleri kim öldürüyor, PKK mı?
LEZGİN
BOTAN (Devamla) – Bu sebeple… 
OSMAN
AŞKIN BAK (Rize) – Ya, Türk-Kürt kardeştir, PKK kalleştir, bunu söylüyoruz. 
LEZGİN
BOTAN (Devamla) - Değerli arkadaşlar, ben sözlerime son vermeden önce, özellikle
Sayın Bakanım buradayken…
ZEHRA
TAŞKESENLİOĞLU (Erzurum) – Ya, vallahi imandan çıkmazsın, bir sefer de ki “PKK terör
örgütüdür.” ya. 
LEZGİN
BOTAN (Devamla) - Sayın Bakanım, şu an ekranları başında sizden müjde bekleyen,
haksız bir şekilde görevinden uzaklaştırılmış; sendikal faaliyetlerinden, demokratik
haklarından dolayı görevlerinden uzaklaştırılmış ve öğrencilerine kavuşmayı bekleyen,
sizden müjde bekleyen yüzlerce öğretmenimiz…
RADİYE
SEZER KATIRCIOĞLU (Kocaeli) – Son yarım dakikan, haydi söyle, “PKK terör örgütüdür.”
de. Fırsatı kaçırıyorsun, hadi!
LEZGİN
BOTAN (Devamla) - Burada sabahtan beri telefonlarım susmuyor, mesajlar susmuyor,
sizden müjde bekliyorlar. Uğramış oldukları mağduriyeti ve haksızlığı sonlandırmanızı
bekliyoruz. 
Genel
Kurulu saygıyla selamlıyorum. 
Barış
kazanacak, kardeşlik kazanacak!
OSMAN
AŞKIN BAK (Rize) – Terör kaybedecek, PKK kaybedecek! 
LEZGİN
BOTAN (Devamla) - İnadına, inadına, inadına barış ve kardeşlik mutlaka kazanacak.

OSMAN
AŞKIN BAK (Rize) – Türk-Kürt kardeştir, PKK kalleştir!
LEZGİN
BOTAN (Devamla) – Teşekkür ediyorum. 
BAŞKAN
– Teşekkür ediyoruz. 
OSMAN
AŞKIN BAK (Rize) – Türk-Kürt kardeştir, PKK kalleştir!
LEZGİN
BOTAN (Van) – Biz kardeşiz. Osman kardeşiz, kardeşiz Osman! 
OSMAN
AŞKIN BAK (Rize) – Türk-Kürt kardeştir, PKK kalleştir, bitti. 
LEZGİN
BOTAN (Van) – Vallahi de kardeşiz, billahi de kardeşiz. 
AKP’nin
bugüne kadar yaptığı tek iyi şey çözüm süreciydi ama maalesef şu an geldiği nokta
belli. 
OSMAN
AŞKIN BAK (Rize) – Ne alakası var kardeşim. 
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Sayın Başkan, bizi vicdansızlıkla itham etmiştir, parti grubumuzu
vicdansızlıkla, merhametsizlikle itham etmiştir, açık bir sataşmadır. 
LEZGİN
BOTAN (Van) – Hayır, ben öyle bir şey…
Sayın
Başkan, bakın…
BAŞKAN
– Buyurun Sayın Muş. (AK PARTİ sıralarından alkışlar) 
İki
dakika süre veriyorum. 
Lütfen,
yeni bir sataşmaya meydan vermeyelim. 
VI.- SATAŞMALARA İLİŞKİN KONUŞMALAR (Devam)
9.- İstanbul Milletvekili Mehmet Muş’un, Van Milletvekili Lezgin
Botan’ın 434 sıra sayılı 2015 Yılı Kesin Hesap Kanunu Tasarısı’nın 6’ncı
maddesi üzerinde HDP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; burada bu Halep’in ülkemizin
özellikle Suriye sınırındaki ilçelerinde terör örgütü PKK’nın ve onun destekçilerinin
egemenlik alanını kurmasıyla alakalı Emniyet birimlerimizin yaptığı operasyonlardan
bahsetmiştim. Buradaki maksat, terör örgütü PKK’nın ve onun yandaşlarının ve destekçilerinin
kendilerine egemenlik alanı oluşturmasının önüne geçilmesi operasyonuydu.
Bakınız,
burada, oradan koridorlar açılıyor sivil vatandaşların tahliyesi için, terör örgütü
ateş ediyor. Ambulanslar gönderiyoruz, ambulanslara ateş açılıyor. Bakın, sivillere
zarar gelmesin diye onlarca şehit verdik oralarda. Niçin? Teröristlerin temizlenmesi
için, yeter ki sivil halka zarar gelmesin diye bu çalışma yürüdü.
Bakın,
burada vicdandan bahsedecekseniz, bütün bu işin, bütün bu olayların müsebbibi olan
terör örgütünü önce burada bir lanetleyeceksiniz, ondan sonra gelip vicdandan bahsedeceksiniz.
Ankara’da,
Kızılay Meydanı’nda, anne karnında altı aylık bebeği katleden canlı bombaya tek
laf edemeden vicdandan bahsedemezsiniz, böyle bir hakkınız yok. Burada, olayların
müsebbibi çok önemli değil, nasıl olduysa oldu… Peki, o hendekleri kazanlara cici
çocuk muamelesi yapan, şirin çocuk muamelesi yapan kimlerdi? 
HAYATİ
TEKİN (Samsun) – Görmezlikten gelen…
LEZGİN
BOTAN (Van) - Valilerinizdi, valiler, valiler…
MEHMET
MUŞ (Devamla) – Onlara “terörist” bile diyemeyen kimlerdi?
SAİT
YÜCE (Isparta) – Diyemeyenler de katildir, diyemeyenler de katildir. 
MEHMET
MUŞ (Devamla) – Bir kere bunları ortaya koymamız lazım, ondan sonra çıkıp da bize
vicdandan bahsetmek gerekir. 
Bakınız,
devletimiz bölgeyle alakalı tüm imkânlarını seferber etti. İnşallah, en kısa zamanda
o yerler çok daha güzel şekilde inşa edilecek, Şırnaklının, Cizrelinin tekrar hizmetine,
istifadesine sunulacaktır diyorum.
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Muş. 
PERVİN
BULDAN (İstanbul) – Sayın Başkan, grup adına Hüda Hanım bir açıklama yapacak. 
BAŞKAN – Buyurun Sayın Kaya. 
V.- AÇIKLAMALAR (Devam)
15.- İstanbul Milletvekili Hüda Kaya’nın, Diyarbakır Milletvekili
Nimetullah Erdoğmuş’un gözaltına alındığına ilişkin açıklaması
HÜDA
KAYA (İstanbul) – Sayın Bakan, sayın arkadaşlar; biraz önce, on- on beş dakika önce
gurubumuz adına konuşma yapan Sayın Vekilimiz Nimetullah Erdoğmuş, konuşmasını yapıp
evine girdiğinde, şu anda gözaltına alınmış durumdadır. Alınma sebebi ise, Diyarbakır’da
bir cuma namazında, Peygamberimiz’in Hudeybiye Antlaşması’nı örnek vererek barışı
gündem etmesinden dolayı hakkında açılan bir fezleke ve açılan bir soruşturmadan
dolayı gözaltına alınmış bulunuyor. Biraz önce işte “Yok mu biçarelerin felahı?”
diye konuşan arkadaşımız şu anda hâlâ böylesine demokratik duruşun, barış taleplerinin
linç edilme politikalarıyla karşı karşıya bulunuyor. Bilginize sunuyorum. 
Teşekkürler.

ŞAHAP
KAVCIOĞLU (Bayburt) – Ne kadar masum bir açıklama değil mi?
ZEHRA
TAŞKESENLİOĞLU (Erzurum) – Yazık!
BAŞKAN
– Teşekkür ediyorum. Evet sayın milletvekilleri…
LEZGİN
BOTAN (Van) – Sayın Başkan…
BAŞKAN
– Buyurun Sayın Botan. 
LEZGİN
BOTAN (Van) – Hatip bizzat benim söylemlerimi çarpıtarak farklı bir yöne çekti.
Ben, sataşmadan dolayı 69’a göre…
BAŞKAN
– Hayır, siz ne söylediniz, hatip nasıl çarpıttı? 
İLKNUR
İNCEÖZ (Aksaray) – Hangisini?
OSMAN
AŞKIN BAK (Rize) – Hayır efendim, PKK’ya biz söyledik. “PKK teröristtir.” dedik,
başka bir şey demedik. 
LEZGİN
BOTAN (Van) – Bir saniye, lütfen, lütfen…
BAŞKAN
– Bir saniye.
Dinliyorum.

LEZGİN
BOTAN (Van) – Bakın, gruba dönerek benim söylemlerimi çarpıtıyor. 
BAŞKAN – Ne dedi? Yani, nasıl?
LEZGİN BOTAN (Van) – Şunu diyor: Yani, sanki İstanbul’da,
Ankara'da, Suruç’ta terör saldırıları sonucunda
hayatını kaybeden insanları şey yaptı. Bu katliamları savunuyormuşuz gibi bir algı
yaratmaya çalışıyor. Ben iki dakika, sataşmadan söz hakkı istiyorum. (AK PARTİ sıralarından
gürültüler)
MEHMET
MUŞ (İstanbul) – Olur mu öyle şey?
BAŞKAN
– Buyurun Sayın Botan.
Lütfen,
yeni bir sataşmaya meydan vermeyelim.
VI.- SATAŞMALARA İLİŞKİN KONUŞMALAR (Devam)
10.- Van Milletvekili Lezgin Botan’ın, İstanbul Milletvekili Mehmet
Muş’un sataşma nedeniyle yaptığı konuşması sırasında şahsına sataşması
nedeniyle konuşması
LEZGİN
BOTAN (Van) – Değerli arkadaşlar, tek suçu, şu an AKP’ye karşı demokratik muhalefet
misyonunu üstlenmiş milletvekillerimizin, işte, az önce de aramızda olan bir milletvekilimizin
bu şekilde derdest edilmesi hepimiz tarafından kınanması gereken bir şeydir. Bakın,
bugün bize, yarın size. Bu konuda… 
ŞAHİN
TİN (Denizli) – Terörist cenazesine katılanları niye savunacağız?
LEZGİN
BOTAN (Devamla) – Ne alakası var? Teröre 2 bin tırı gönderenler sorumlu, onu geçin.

OSMAN
AŞKIN BAK (Rize) – Ne alakası var be! Kim gönderdi, ne diyorsun? Nerede? Bu Hükûmeti
terörle özdeşleştiremezsin. 
BAŞKAN
– Arkadaşlar, lütfen, müdahale etmeyelim.
LEZGİN
BOTAN (Devamla) – Değerli arkadaşlar, benim burada söylediğim şey şudur: Şırnak’ın
yüzde 60’ı şu an haritadan silinmiş ve Şırnak’taki çocuklar üşüyor. 
OSMAN
AŞKIN BAK (Rize) – Biz terörle mücadele ediyoruz. 
SAİT
YÜCE (Isparta) – Senin gibi, teröristi savunmuyoruz.
LEZGİN
BOTAN (Devamla) – Şırnak’taki insanlarımız şu an evsiz. Bu, Şırnak’taki sizin sorumluluğunuzu
ortadan kaldırmaz. Ben diyorum ki: Kızılay niçin oraya gitmemiş Sayın Başkan? Ya,
niçin gitmemiş?
MEHMET
MUŞ (İstanbul) – Bütün imkânları seferber ettik. 
LEZGİN
BOTAN (Devamla) – Lütfen, çık, burada söyle. 
MEHMET
MUŞ (İstanbul) – Söyledim. Bütün devletimizle oradayız zaten. 
ZEHRA
TAŞKESENLİOĞLU (Erzurum) – Kızılay gitmiyor çünkü ailelere kira yardımı yapıyoruz,
onu niye söylemiyorsun?
LEZGİN
BOTAN (Devamla) – Sen niye sözlerimi saptırıyorsun? Kızılay niçin gitmiyor? Niçin
bir paket… Hadi gitmiyor, tamam, anladık; Kızılay çok mağdur şu an, devleti batırdınız,
dolar fırladı… 
ŞAHİN
TİN (Denizli) – Saptırıyorsun, saptırıyorsun. 
MEHMET
MUŞ (İstanbul) – Bütün imkânlarıyla AFAD orada, devletin imkânları orada. 
LEZGİN
BOTAN (Devamla) – Arkadaşlar, bakın, hayırsever insanlar oraya yardım götürüyor.

GÖKCEN
ÖZDOĞAN ENÇ (Antalya) – Adres versenize, Şırnak’ın neresinde problem var?
LEZGİN
BOTAN (Devamla) – Hayırsever insanların götürdüğü battaniye, götürdüğü yardım paketlerine
el konuluyor. 
ZEHRA
TAŞKESENLİOĞLU (Erzurum) – Yıllardır o bölgeden PKK silinmiş olsaydı -sizin sayenizde
ki yapamadık- bugün o insanlar üşümeyecekti. 
LEZGİN
BOTAN (Devamla) – Bunun izahatını yapar mısınız Sayın Başkanım? Bunun mantığı nedir?
Bunun mantığını bir açıklayın. Şırnak’ı niçin cezalandırıyorsunuz? İnsanlarını niçin
cezalandırıyorsunuz? Orayı terk etmedikleri için mi? 
GÖKCEN
ÖZDOĞAN ENÇ (Antalya) – Nerede problem var?
LEZGİN
BOTAN (Devamla) – Ya, demagoji yapmayın. 
OSMAN
AŞKIN BAK (Rize) – Sen yapıyorsun demagoji. 
LEZGİN
BOTAN (Devamla) – Bakın, ben size net bir şey söylüyorum, somut bir şey söylüyorum.
Oraya Kızılay niçin yardım göndermiyor?
GÖKCEN
ÖZDOĞAN ENÇ (Antalya) – Nerede problem var? Şırnak’ın tamamında mı, mahallesinde
mi?
LEZGİN
BOTAN (Devamla) – Göndermiyorsa götürülen yardımlara niçin engel oluyor, onu soruyorum;
son derece basit, net. Bakın, siyasi kimliğimden sıyrılarak insani bir şey soruyorum
Sayın Başkan; insani bir şey, lütfen. 
OSMAN
AŞKIN BAK (Rize) – Devletimiz bütün imkânlarıyla orada, sen merak etme. 
MEHMET
MUŞ (İstanbul) – Sayın Başkanım, devletin tüm imkânlarının seferber olduğunu söyledim.
Kaymakamlık, Aile ve Sosyal Politikalar Bakanlığımız, AFAD ekipleri, hepsi bölgede.
Çevre ve Şehircilik Bakanlığımız bir taraftan, evlerin inşası için büyük bir çaba
içerisine girmiş. Bütün bunları izah ettik, hâlâ “Nerede?” diyor. 
LEZGİN
BOTAN (Van) – O zaman Sayın Başkan, demek ki yanlış bilgilendiriliyorsunuz.
MEHMET
MUŞ (İstanbul) – Bütün imkânlar orada seferber edildi. 
LEZGİN
BOTAN (Van) – Ya, yanlış bilgilendirilmişsin o zaman, yanlış bilgilendirilmişsin.
Yok böyle bir şey. 
BAŞKAN
– Teşekkür ediyorum.
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan 2015
Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
BAŞKAN
– Şahısları adına, ikinci ve son konuşmacı Trabzon Milletvekili Ayşe Sula Köseoğlu.
Buyurun
Sayın Köseoğlu. (AK PARTİ sıralarından alkışlar)
AYŞE
SULA KÖSEOĞLU (Trabzon) – Sayın Başkan, saygıdeğer milletvekilleri; bütçe görüşmeleri
vesilesiyle milletin Meclisinden aziz milletimizi ve sizleri saygıyla selamlıyorum.
Sözlerime başlamadan önce İstanbul’da yaşanan hain terör saldırısı neticesinde hayatını
kaybeden şehitlerimize ve onların şahsında tüm şehitlerimize Allah’tan rahmet, yaralılarımıza
acil şifalar diliyorum. 
Ülkemiz
terör belasıyla mücadele ederken hemen yanı başımızda Halep’te bir insanlık dramı
yaşanıyor. Katliamın en acımasız günlerini yaşayan, dünyanın sırt çevirdiği Halep’te
insanlar diri diri yakılıyor. Kadınlar ve çocuklar kaçırılarak tecavüze maruz bırakılıyor.
Şurası bir gerçek ki: Savaşların en büyük mağduru kadınlar ve çocuklardır. Bosna’da,
Ruanda’da, Irak’taki kadınlarla aynı akıbete maruz kalmamak, tecavüzden kaçınmak
adına intihar etmek için fetva isteyen Halepli kadınlar bugün insanlığın geldiği
son noktayı gözlerimizin önüne seriyor. Bir kadın ve bir anne olarak buradan tüm
dünyaya sesleniyorum: İnsanların değil, insanlığın öldüğü Halep’teki bu vahşete
dünya sessiz kalmamalı. Cumhurbaşkanımızın üstün gayretleriyle oluşturulan ateşkesin
devamı mutlaka sağlanmalıdır.
Sayın
Başkan, değerli milletvekilleri; bütçe hakkındaki beyanlarımıza gelince; bilindiği
gibi, bütçeler hükûmetlerin sosyoekonomik politikalarının bir aynasıdır. Ülkenin
gittiği yön hakkında gerçekçi bir öngörü sunarlar. Geçmişten edindiğimiz tecrübelerden
görüldüğü gibi bütçeyi yönetemeyenler ülkeyi de yönetemezler. AK PARTİ iktidarları
olarak geçtiğimiz on beş yıllık sürede hazırlanan diğer bütçelerde olduğu gibi bu
yıl da temel hedefimiz insanımızın yaşam standardını yükseltmek ve ülkemizin geleceğine
yön vermektir. Ne mutlu bizlere ki ülkemizde hemen her alanda seksen yıldır yapılamayan,
hayal gibi görünen icraatları gerçekleştirdik. Eğitime, sağlığa, ulaştırmaya, altyapıya,
savunma sanayisine, Türkiye’nin hedeflerine yakışır kaynaklar aktardık. Bütçenin
yaklaşık yüzde 20’sinin, yani beşte 1’inin eğitime ayrılması bunun en somut göstergesidir.

Yine,
vatandaşlarımıza verdiğimiz değerin bir göstergesi olarak sağlık alanında yaptığımız
yatırımlarla artık hastanelerimiz bir otel konforunda, hastalarımız ise birinci
sınıf sağlık hizmeti almakta. 
Ne
mutlu ki birliğimize, beraberliğimize, demokrasimize kasteden iç ve dış düşmanlara
rağmen Türkiye kendi ekonomik politikalarını kendi belirleyen, on yıllık, elli yıllık
hedefler koyabilen, dünyanın gıptayla baktığı dev yatırımlara imza atan bir ülkedir.
Türkiye’nin bu onurlu yürüyüşünü durdurmaya hiçbir odağın gücü yetmeyecektir. Bu
yolda en büyük güvencemiz, milletimizin bize güveni, desteği ve teveccühüdür. 
Türkiye’nin
her bir köşesinde AK PARTİ’nin hizmetlerini ve insanımızın bize olan inancını görmenin
gururunu yaşıyoruz. Kendi memleketimden örnek vereyim. Biz Trabzonluların her zaman
gururla söylediğimiz bir şey var: Trabzon Türkiye’nin çimentosudur. Ben buna bir
ilave daha yapmak istiyorum: Trabzon aynı zamanda Türkiye’nin bir özetidir de. Trabzonluların
terör karşısındaki, darbeler, hain saldırılar karşısındaki dimdik, sapasağlam, tavizsiz
duruşu, hiç şüphe yok ki Türkiye’nin bütününün kristalize olmuş bir özeti, bir yansımasıdır.
Aynı şekilde, Trabzon’da son on beş yılda yaşanan gelişme, Türkiye’nin her köşesindeki
gelişimin yalnızca küçük bir örneğidir. Bu bütçeyle daha da fazlasını yapmayı hedefliyoruz.
Örneğin Trabzon’umuzu bir üniversite kenti yaptık. KTÜ ve vakıf üniversitesinden
sonra, şimdi, kurulumu tamamlanmaya çalışılan ikinci devlet üniversitesiyle Trabzon’un
üniversite şehri kimliğini daha da pekiştirmiş olacağız. 
Yine,
Sayın Cumhurbaşkanımızın “On dört yıllık hayalim.” dediği şehir hastaneleriyle beraber
Trabzon da şehir hastanesine kavuşmuş olacak. Ayrıca, Trabzon’da yapılması planlanan
Yatırım Adası ve Endüstri Bölgesi Projesi, bizleri heyecanlandıran, Doğu Karadeniz’i
Kafkasya’ya ve Orta Doğu’ya bağlayacak çok önemli bir projedir. 
Son
olarak, metrekaresine en fazla spor tesisi düşen ve bu özelliğiyle “sporun başkenti”
unvanını alan Trabzon’umuz yeni bir spor kompleksine kavuşuyor. Cumhurbaşkanımız
Sayın Recep Tayyip Erdoğan’ın teşrifleriyle 18 Aralık Pazar günü gerçekleşecek olan
Akyazı Spor Kompleksinin açılışına tüm vekillerimizi ve sporseverleri buradan davet
etmek istiyorum. 41.461 seyirci kapasiteli, Türkiye'nin en modern ve özel statlarından
biri olan Akyazı Stadyumu inanıyorum ki Trabzonspor’a özlenen ve hak ettiği büyük
başarıları da beraberinde getirecektir. 
Sözlerime
son verirken 2017 bütçesinin ülkemize hayırlı olmasını diliyor, emeği geçen herkesi
tebrik ediyorum. (AK PARTİ sıralarından alkışlar) 
BAŞKAN
– Teşekkür ediyorum. 
Ve
6’ncı maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
7’nci
maddeyi okutuyorum:
Yürütme
MADDE 7- (1) Bu
Kanun hükümlerini Bakanlar Kurulu yürütür.
BAŞKAN
– 7’nci madde üzerinde ilk söz, Halkların Demokratik Partisi Grubu adına İstanbul
Milletvekili Hüda Kaya’ya aittir. 
Buyurun
Sayın Kaya. (HDP sıralarından alkışlar) 
Süreniz
on dakikadır.
HDP
GRUBU ADINA HÜDA KAYA (İstanbul) – Sayın Bakan, sayın milletvekilleri; saygıyla
selamlıyorum. 
Değerli
arkadaşlar, geçtiğimiz günlerde, pazartesi gecesinde HDP İstanbul il binamıza, biliyorsunuz,
bir operasyon düzenlendi. Duvarlara yazılar yazıldı, kitaplıklar, raflar, masalar
ortalığa atıldı, kırıldı; bir enkaza dönüştürüldü ortalık ve orada yaptığımız basın
açıklamasında ben bir konuşma yapmıştım. O konuşmamın, çarpıtılma değil tamamen
saptırma bir şekilde, bir tarafını alarak, polemik yaparak, manşetlere çekerek şahsımı
hedef gösteren, sanki örgüt adına “Hüda Kaya örgüt sözcüsü olarak, askere, polise
şantaj yaptı.” ifadeleriyle çok ağır, linç edici, hedef gösterici, satır başlarıyla
manşetler atıldı, yorumlar yapıldı ve en son dün, TGRT kanalında Cem Küçük, yine
şahsımı defalarca hedef göstererek “Bu kadına haddi bildirilmeli, bu kadına hemen
cezası verilmeli. Nasıl askerimize, polisimize böyle laf eder?” diyerek konuşmamı
da vermeden televizyondan, sadece kendi attıkları satır başını alıntılayarak ekranda
göstererek -yiğitlerse keşke konuşmamı olduğu gibi verebilselerdi, yürekleri varsaydı
fakat vermediler, iftira ve çarpıtmalarına devam ettiler ve bugün de bu gündem edilmeye
devam edildi- her şekilde, çok ağır bir şekilde hakaret ve korkunç bir tehdit ifadeleriyle
hâlâ bunlar bana gelmeye devam ediyor. 
Ben,
burada, tarihe geçmesi açısından, bütün vekillerimiz, sizler de şahit olmanız açısından
orada yaptığım konuşmayı kelimesi kelimesine burada ifade ediyorum, tabii ki vaktim
yettiğince. Sizler ne söylediysem bunu burada kendiniz vicdanlarınızda değerlendirebilirsiniz.

Basını
selamlıyorum ve konuya giriyorum, diyorum ki: “HDP varoluşundan bugüne hatta HDP’den
öncesinde hangi kurumsal adıyla var olduysa bu mücadeleyi verenler birlikte barış
ve özgürlük içinde bir yaşamı talep etmişler ve bunun mücadelesini vermişlerdir.
Bugün savaşın politikasına teslim olmuş bir yönetimle karşı karşıyayız. Gece gündüz,
her saat, her saniye ekranlarda, meydanlarda, mitinglerde, kürsülerde bu halka aylardır
nefret empoze ediliyor. Nefret ekiyorlar, nefret biçiyorlar ve utanmadan kalkıp
bunun sorumlusu olarak HDP’yi gösteriyorlar; utanmadan kalkıp katliamların sorumlusu,
ölenlerin, acılı insanların sorumlusu, hayatlarında sadece barışı isteyen, barıştan
başka bir dertleri olmayan, ‘Birlikte özgür olalım, eşit olalım, adalet içinde olalım.’
diyen sevgiden ve güzellikten başka bir şeye hizmet etmemiş olan bizim yöneticilerimiz,
bizim vekillerimiz, eş başkanlarımız ve halkımız sorumlu tutuluyor. Yok öyle yağma,
bu acıların sorumlusu kimlerdir, kendileri de iyi biliyorlar. Bu kanın, katliamların,
acılı insanların yüreğini yakanların, bütün bunların hesabını verecek olanlar savaş
politikalarını bizlere dayatanlardır, savaş ve saray entrikalarıyla barışı hain
ilan edenlerdir. 
‘Her
şeye rağmen sevgi, kardeşlik, barış.’ diyen bu insanları bu kandan sorumlu tutamayacaksınız.
İmam Ali’nin sözünü bilirsiniz ‘Kim ki barışa yanaşıyor, sen de ona yanaş.’ Bir
gün kendilerine ‘mazlum’ diyenler eğer siz gerçekten bu halkın huzurunu, bu ülkenin
huzurunu ve barışını istiyorsanız yirmi dört saatte bunu gerçekleştirmenin önünde
hiçbir engel yok. Gerçekten samimiyseniz, gerçekten acılı insanlar ölmesin istiyorsanız,
hiçbir insanımız katledilmesin, annelerin, babaların, eşlerin, evlatların yüreğine
ateş düşmesin, evlere tabutlar gelmesin, gençler de yaşlılar da asker de polis de,
kimse katledilmesin diye gerçekten istiyorsanız, yirmi dört saatte bu ülkeyi birlikte
cennete çevirebiliriz, barış cennetine çevirebiliriz. 
Bir
kez daha buradan haykırıyorum; vekillerimizin, başkanlarımızın, yöneticilerimizin,
bütün halkımızın talebini buradan bir kez daha haykırıyorum: Gelin, ey bütün arkadaşlarımız,
gelin, ey sevgili halkımız, ey HDP’li olmayanlar ama kan istemeyenler, ‘Katliam
istemiyoruz.’ diyenler, büyük bir savaş hamlesiyle karşı karşıyayız; gelin, hep
birlikte bu büyük savaş hamlesine karşı büyük bir barış hamlesi gerçekleştirelim,
büyük bir barış hamlesi başlatalım. İnanın, inanın, er geç direnen barış kazanacaktır.”
şeklinde konuşmamı tamamladım ve bütün halkımızı, HDP’li olmayan bütün çevreleri
de bir büyük barış hamlesine davet ettim. 
Bu
konuşmamın neresinde askeri, polisi hedef göstererek şantaj yapıyorum. Bunu, Türkiye
halkının, kamuoyunun ve sizlerin huzurunda tarihe bir şahit olsun, kayıt olsun diye
burada ifade ediyorum. Bunu, bakın, biraz önce konuşma yapan Değerli Vekilimiz Nimetullah
Erdoğmuş bir cuma namazı kıldırdı diye ve o cuma namazında… Şu anda hapiste olan
Sayın Eş Başkanımız Demirtaş da cuma namazına iştirak etmişti. Diyarbakır’da on
binlerin katıldığı bir cuma namazıydı ve orada, eski bir müftü olan Değerli Vekilimiz
Nimetullah Hoca Hudeybiye Antlaşması’nı anlattı. “Aleyhimize bile olsa yeter ki
barışa teslim olalım, barışı birlikte güçlendirelim.” diye o cemaate, ona dâhil
olan cemaate ifadelerinden dolayı, şu anda buradan ayrıldı, on dakika geçmeden gözaltına
alındı arkadaşlar. Biz böyle bir Türkiye’yi hak etmiyoruz, sizler de hak etmiyorsunuz,
hiçbirimiz hak etmiyoruz. 
Bakın,
yürekten söylüyorum, 2017 yeni bir başlangıç olsun, halkımızın yüzü gülsün, linçlerden,
nefret dilinden kurtulalım ve hep birlikte, yüzleri gülen, gelecekten endişesi olmayan,
ölümlerden, korkulardan arınmış bir Türkiye bizim ellerimizde yeniden doğsun. Barış
için dayanışalım değerli arkadaşlar. 
Hepinize
teşekkür ediyorum. (HDP sıralarından alkışlar) 
BAŞKAN
– Teşekkürler.
Şimdi,
gruplar adına son söz Cumhuriyet Halk Partisi Grubu adına İstanbul Milletvekili
Şafak Pavey’e aittir. 
Buyurun
Sayın Pavey. (CHP sıralarından alkışlar)
Süreniz
on dakikadır.
CHP
GRUBU ADINA ŞAFAK PAVEY (İstanbul) – Sayın Başkan, yüce Parlamentonun değerli mensupları;
boğazlarımız düğümlenmiş, teselli sözcükleri nafile. Yine vahşi bir katliamın yasındayız.
Ne hazindir ki yapabildiğimiz tek şey bir daha yaşanmaması için dua etmek. 
Bir
ülkenin en ilkesiz, en vasıfsız insanlar tarafından yönetilmesine Antik Yunan dilinde
“kakistokrasi” deniyor. Kakistokrasilerde yönetim köklü cehalet ve organize yalanla
desteklenir çünkü yönetenin başa çıkamadığı birçok sorun yığılmıştır. Şiddet, yoksulluk,
işsizlik, çökmüş bir eğitim, sınav çılgınlığı, çökmüş bir sağlık sistemi gibi hayatlarımızı
etkileyen sorunları çözemedikleri için halkı umutsuzluğa ve kapanmaya sürükleyen
algı operasyonlarına, siyasi çarpıtmaya ve bilgi kirliliğine başvururlar. Kakistokrasilerde
toplum devlet eliyle yaygınlaştırılan yalanlar tarafından rehin alınır. Artık gerçekle,
olgularla ilgilenilmez. Normal zamanlarda ahlaksızlık olarak görülen davranışlar
olağanlaşır. Çelişkilerin, tutarsızlıkların, saçmalıkların önemi yoktur. Çoğunluk
güçten yana görünmeyi hasarsız yaşamın koşulu olarak kabul eder. Oysa söylenenleri
unutup sadece karşımızda duran gerçeğe bakmamız lazımdır bazen. 
Ne
yazık ki ülkemiz en tehlikeli ülkeler sıralamasında 163 ülke arasında 18’inci sıraya
yükseldi. Tarihin en ihtiyaç duyulan zamanında Türk ordusu bir cemaatin eliyle paramparça
edildi. “Fetullah’ın sefasını sürenler cefasını da sürmeliydi.” dediler elbette
ama Darbe Komisyonunda görüldüğü üzere ortaklığınızı belleklerinizden silmişsiniz.
Bu yıl 846 çocuğumuzu kaybettik. Adana’da tarikat yurdunda yanan ceylanlarımızı
bu sayıya dâhil edecek gücü kendimde bulamadım. Bir babanın ceylanı olmak sadece
güçlü ailelere özgü değildir. Yoksul, zengin, her babanın kızı ceylandır. Her yer
çakmak taşı gibi. Ülke, şiddet felaketi, ahlak çürümesi içinde savruluyor. Geçen
yıl terör nedeniyle yüzlerce insanımızı kaybettik, hangi kesin hesaptan bahsediyoruz?

Hükûmet
uzunca bir süredir sistematik bir biçimde Cumhuriyet Halk Partisini terörle yan
yana getirmeye çalışıyor. Bu politika sadece ana muhalefet partisi mensuplarının
siyasi cinayetlere kurban gitmesiyle sonuçlanmaz arkadaşlar, aynı zamanda kendisini
kanunların üstünde görmeye alıştırılmış toplulukların kontrol edemeyeceğiniz katliamlarıyla
sonuçlanır. Belçika/AKP örgütlenmesinde yer alan Yusuf Tezel ve kiraladıkları, şehit
cenazesinde partimizin çiçeklerini parçalamış, devlet erkânının gözü önünde Genel
Başkanımızın ayaklarına kurşun koyarak tehdit etmişti. Ardından, Hükûmet kontrolündeki
medyada tehlikeli mesajları olan haberler dolaşıma sokulmuştu. Elbette, Tezel ve
kiraladıklarına bir şey olmadı. Bir bakanınızın söylediği üzere, refah ve huzur
içinde yaşayan 510 milyon Avrupalıdan biri olarak Brüksel sokaklarında dolaşıyor.
Kayseri’de bir şehidimizin cenazesinde yine partimizin çelengi parçalandı ve yine
il başkanımız can güvenliği nedeniyle uyarıldı. Hemen ardından, milletvekiliniz
partimizi terör listesinde gösterdi. 
Dünyanın
normal yönetilen her ülkesinde terörün önlenmesinden hükûmetler sorumludur. Kaybettiğimiz
gencecik polislerimizin, gencecik askerlerimizin, gencecik sivillerimizin sorumlusu
olarak partimizi hedef göstermekten beklediğiniz sonuç nedir? Sadece çiçeklerimizi
değil, bizi de mi parçalatmak istiyorsunuz? Sonrasında ne olacağını umuyorsunuz?
Bir
toplum için en büyük kayıp gerçeğin kaybıdır. Dünyanın en kontrol edilemez katliamları,
toplumların gerçeği çarpıtıldığında yaşanmıştır. Kontrolsüzlük öyle bir hâle gelir
ki kederli bir çocuğun bakışı, yürüyüşe çıkan hamile bir kadın, bir şarkıcının bir
mitinge katılması için daveti geri çevirmesi, bir gazeteyi okumak terör işareti
olarak algılanır. Sonrasını kestiremezsiniz. Kini yaygınlaştırmanız değil, önlemeniz
hayati önem taşıyor. 
Bütçe
konuşması yerine kırmızı alarm vermek istedim. Çünkü insanın yaşama hakkı bütçeden
ve diğer her şeyden kutsaldır diye düşünüyorum. Umarım buna katılıyorsunuzdur. (CHP
sıralarından alkışlar)
Size
bir milletvekili olarak değil, çok endişeli bir vatandaş olarak sesleniyorum. Tıpkı,
Suriye batağında debelenmenizden önce defalarca nafile seslendiğimiz gibi. Gözünüze
küçük görünen bir ülkeyi, mesela Suriye’yi küçük düşürmek kolaydır ama koruyucusunu
mesela Rusya’yı küçük düşürürseniz kendinizi defalarca o koruyucuya yalvarırken
bulmanız işten bile değildir.
FEVZİ
ŞANVERDİ (Hatay) – Günah, günah! Halep’te yaşananları kına.
ŞAFAK
PAVEY (Devamla) – Bu arada, Ruslar ülkemizin içinde bulunduğu durumu ve Orta Doğu
politikanızı, kendi vekilleriniz dâhil olmak üzere, bu Parlamento mensuplarından
daha fazla biliyor. Bu nasıl olabilir? 
Şanghay
Beşlisine girebilecekmiş gibi herkese gözdağı vermeye çalışıyorsunuz. Nasıl gireceksiniz?
Şanghay Beşlisinin güçlü ülkesi Çin, 1 Şubat 2016’dan itibaren, Uygur Türkleri ile
IŞİD bağlantısındaki payınız nedeniyle Türk vatandaşlarına vize vermiyor. Ne cevap
verdiğinizi bilmiyoruz. 
Her
seviyede sınav soruları çalarak, sahte tezler vererek hak edilmemiş statü ve imkânları
sistematik olarak taraftarlarınıza dağıttınız. Benim çok merak ettiğim, halkımızdan
esirgediğiniz ve temelini yıktığınız evrensel eğitimi niye kendi imtiyazlı çocuklarınıza
hak görüyorsunuz? Tam da bu nedenle, oğullarınız ve kızlarınız master ya da doktora
yapmaya, en güçlü ittifakınız Suudi Arabistan yerine -sizin teriminizle- gâvur memleketlerine
gidiyor.
Sözlüğümüzden
birçok kelimeyi çıkardınız, mesela “onur”, mesela “sorumluluk”...
SAİT
YÜCE (Isparta) – Başörtülü okuyamadıkları için Amerika’ya gittiler.
ŞAFAK
PAVEY (Devamla) – Yerine “resmî arsızlık”, “resmî yaygara” gibi devlet adabıyla
asla yan yana gelmeyecek kelimeler girdi. 
Devlet
yönetimi ve diplomaside onurun değerli bir rolü vardır, itibarımızı belirler. 
SALİH
CORA (Trabzon) – Siz de beraber sağladınız, HDP’yle beraber sağladınız öyle mi?
ŞAFAK
PAVEY (Devamla) – Uluslararası itibar, uluslararası güven, ihracat, turizm seküler
toplumun kazancıdır. Hukuk, evrensel ahlak hükûmetlere çok şey ifade etmeli.
FEVZİ
ŞANVERDİ (Hatay) – Halep’i kınayın, Halep’i; Halep’te yaşananları kınayın.
ŞAFAK
PAVEY (Devamla) – Güçlü olan beğenmediğini yok edemez, aksi hâlde haydutlardan farkımız
kalmaz. (CHP sıralarından alkışlar)
SALİH
CORA (Trabzon) – “Onur” kelimesine önem veriyorsanız Halep’te olanları anlatın.
FEVZİ
ŞANVERDİ (Hatay) – Halep’te yaşananları söyle, Halep’te yaşananları!
ŞAFAK
PAVEY (Devamla) – Akılları tekrarlanan yalanlarla rehin alınanlar adaletsiz tutuklamalarla,
hukuksuzlukla hiç ilgilenmiyor olabilirler...
FEVZİ
ŞANVERDİ (Hatay) – Halep’e gel, Esed’i kına.
ŞAFAK
PAVEY (Devamla) – ...ama tanıştıkları imkânları kaybettiklerinde hiç sormadıkları
soruları sormaya başlayabilirler. Bunu bildiğiniz için eğitimi bir tür zehir gibi
algılıyor ve önlemek için elinizden geleni yapıyorsunuz. On dört yılda eğitim politikasını
14 kere değiştirdiniz. Çaresiz ailelerin ve öğrencilerin yeterince kafasını karıştırdınız,
öğrencilerimizin artık hayat bilgisi bile kalmadı. İlkokul çocukları idam ilmeğiyle
resim çektiriyorlar; bu, sizin yarattığınız bir fotoğraf. 
Rejimi
değiştirmek arzusundan sıtmaya yakalanmış gibisiniz. Bu ülkenin insanlarını hem
zihinsel hem fiziksel olarak yıldırdınız, ürküttünüz. En büyük rüyanız, toplumun
DNA’sını değiştirmek. Sunduğunuz çare yarattığınız hastalıktan daha korkunç ama
lütfen unutmayın, hastalık önce hastanın kendisini yok eder. Kapalı bir hayata saklanmak,
kendini yıldırmanın akışına teslim etmek, adaletten umut kesmek aradığınız vatandaşlık
özellikleri olabilir; oysa, 21’inci yüzyılda modern devletler, vatandaşlarına güven
ve refahla birlikte ortak mutluluğu sunanlardır. 
Cumhuriyetten
rövanş almak isteyeceğinize tarihi doğru okuyun derim. Birinci Dünya Savaşı’nda
sadece Osmanlı değil, savaş ihtiraslarıyla kendi ölüm fermanlarını imzalayan 4 hanedan
çöktü, bazıları soylarındaki en küçük bebeğe kadar katledildiler. Kurulurken içinden
geçilen çağa bakarsanız, cumhuriyet, 20’nci yüzyılın en şefkatli ülke kuruluşudur.
Şu anda oturduğunuz makamı, bu koltukları o şefkate borçlusunuz. (CHP sıralarından
alkışlar) 
EJDER
AÇIKKAPI (Elâzığ) – Millete borçluyuz, millete! Biz bunu millete borçluyuz. 
ŞAFAK
PAVEY (Devamla) – Umarım, değerini kaybettiğinizde değil, içindeyken hâlâ ve şimdi
fark edersiniz. 
EJDER
AÇIKKAPI (Elâzığ) – Milletten uzaksınız. 
SAİT
YÜCE (Isparta) – Gerçek cumhuriyet başka, CHP’nin cumhuriyeti başka. 
ŞAFAK
PAVEY (Devamla) – Yüce Meclise kederli saygılarımı sunuyorum. (CHP sıralarından
alkışlar) 
FEVZİ
ŞANVERDİ (Hatay) – Halep’te yaşananları kınayın siz. 
EJDER
AÇIKKAPI (Elâzığ) – Esad’ı kınayamadın, Esad’ı.
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş. 
MEHMET
MUŞ (İstanbul) – Aslında, burada bir cevap verebilirdik kürsüden ama inanın, cevap
vermeye bile değer görmüyoruz, bu kadar açık. (AK PARTİ sıralarından “Bravo” sesleri,
alkışlar; CHP sıralarından gürültüler) Bu Gazi Meclisin iki dakikasını almayacağım,
cevap vermeye bile değer görmüyoruz. 
BAŞKAN
– Teşekkür ediyoruz.
Şimdi
şahıslar adına…
LEVENT
GÖK (Ankara) – Sayın Başkan…
BAŞKAN
– Sayın Gök…
GÖKCEN
ÖZDOĞAN ENÇ (Antalya) – HDP’yle el sallamışlardı, Demirtaş’la el sallamışlardı en
son. 
BAŞKAN
– Bir saniye sayın milletvekilleri... 
GÖKCEN
ÖZDOĞAN ENÇ (Antalya) – 7 Haziran seçimleri sonrası. 
İLKNUR
İNCEÖZ (Aksaray) – Millet görüyor ya. 
GÖKCEN
ÖZDOĞAN ENÇ (Antalya) – Millet salladı. 
LEVENT
GÖK (Ankara) – Sayın Başkanım, her konuşmanın bir değeri vardır ve laf varacağı
yeri bilir. (CHP sıralarından alkışlar)
Saygılarımla.
GÖKCEN
ÖZDOĞAN ENÇ (Antalya) – 7 Haziranda el sallamışlardı; salladı millet, millet sallıyor
şunu. 
BAŞKAN
– Evet, şahıslar adına ilk söz, Bursa Milletvekili Muhammet Müfit Aydın’a aittir.

Buyurun
Sayın Aydın. (AK PARTİ sıralarından alkışlar)
Süreniz
beş dakikadır.
MUHAMMET
MÜFİT AYDIN (Bursa) – Sayın Başkan, değerli milletvekilleri; 2015 Kesin Hesap Kanunu
Tasarısı’nın 7’nci maddesi üzerinde şahsım adına söz almış bulunuyorum. Yüce heyetimizi,
milletimizi saygıyla selamlıyorum. 
Doğrusu,
biraz önceki hatipten sonra, biraz vaktim olsaydı -beş dakikalık süre değil de biraz
süre olsaydı- ben bu ülkeyi yönettikleri zamanki sürecin çok kısa böyle bir şeyini
çizebilirdim. Bir tarihte şunu hatırlıyorum, bunu çok iyi bilmelerini temin için
söylüyorum: Emin olun Allah’tan, sola oy vermeyen bir dostumuzun söylediği bir laf,
dedi ki: “Ben bu seçimlerde CHP’ye oy vereceğim.” Sebebi ne dedik, 3-5 kişiyiz;
dedi ki: “Benim bir tane bacanağım var, o bacanağıma demişler ki: ‘Sen falan yerde
şu mevkiye geleceksin.’ O da bana söz verdi, dedi ki: ‘Ben başa gelirsem sana 2
kilo yağ vereceğim.’ Bunun üzerine ben bu sefer CHP’ye oy vereceğim.” Türkiye böyle
yönetildi. 
ÖZKAN
YALIM (Uşak) – Yağı veren, tuzu veren sizsiniz, biz değiliz. (AK PARTİ sıralarından
“Dinle, dinle!” sesleri)
MUHAMMET
MÜFİT AYDIN (Devamla) – Hayır, bunu inkâr etmenizin bir manası yok. 
ÖZKAN
YALIM (Uşak) – Ne yağı ya?
MUHAMMET
MÜFİT AYDIN (Devamla) – Türkiye böyle yönetildi. Onun için, burada bunları anlatırken
biraz insaftan uzak olmamak lazım. 
Değerli
arkadaşlar, cumartesi günü ülkemizde, İstanbul’umuzda meydana gelen terör olayından
sonra şehitlerimize Allah’tan gani gani rahmet diliyorum, mekânları cennet olsun.

Değerli
arkadaşlar, İstanbul Beşiktaş saldırısı, 15 Temmuz ihaneti, Gazze, Srebrenitsa,
Felluce, Halepçe ve Halep’in acısı birbirinden bağımsız değil. Kadın, çocuk, ihtiyar
ve hastaların acımasızca öldürüldüğü; insanların ilaçsızlıktan, susuzluktan, açlıktan
hayatını kaybettiği Halep için susanlar, bu vahşet ve katliama tarih önünde hesap
vermek zorunda kalacaklardır.
Hiçbir
doğru kararda ittifak edemeyen, birleşemeyen Birleşmiş Milletler; İslam dünyasının
ittifak edemeyen teşkilatı; her geçen gün kan kaybeden ve Hristiyan kulübü olmaktan
öteye gidemeyen terör destekçisi Avrupa Birliği; konu İslam dünyası olunca kendi
gücüne göre beceriksiz hareketleriyle kendini meşgul eden ve silah deneme ve satışlarıyla
uğraşan sözüm ona güçlü ülkeler; kendi kardeşlerinin yok olmasında dahi bir araya
gelemeyen Arap ülkeleri; Halep’te Kerbelâ’nın intikamını almak için Haşdi Şabi gibi
katil ordular kurarak insanlığın ölmesine neden olan, isminin içindeki “İslam Cumhuriyeti”ne
yakışmayan İran ve birlik olamayan Müslümanlar, timsah gözyaşları dökerek Halep’in
yok olmasına neden oldunuz. (AK PARTİ sıralarından alkışlar)
Sayın
Başkan, değerli milletvekilleri; hatırlayın, Millî Mücadele’de işgalci güçler yaklaşırken
sivil halkımız camilere sığınmış, Ege’de birçok yerdeki camiler içindeki insanlarla
birlikte yakılmıştı. Şimdi, şer güçlerinin Suriye’de halka karşı toplu kıyımı yaşanıyor.
Mağrur ve mazlum Halep işgale uğramış, yağmalanmış, kana bulanmış, “medeniyet” denilen
arsız yılanın simgesi hâline dönüşmüştür. Halkı ise bütün dünyanın gözleri önünde,
caddelerde, cami köşelerinde, okul bahçelerinde ceset olarak yatmaktadır. 
Hiçbir
kutsal değere saygı duyulmadan Yüce Yaradan’ın evinde can çekişen masum insanları
görüyoruz. Şer güçlerinin acımazsızca saldırılarına karşı tüm milletimizin nefret
ve kınama duygularının kabardığı bir dönemde yaşıyoruz. Suç ortaklığı yapan büyük
güçlerin Orta Doğu’ya evrensel değer pazarlamaya kalkmaları, insanlık tarihine yeni
bir yüzsüzlük örneği olarak geçecektir. Böyle bir ortamda dünyadaki güçlerin egemenliğinin
acımasızca ve hunharca uygulanması sürerken bunlar karşısında güç birliği yapması
gerekenler -başta Müslümanlar olmak üzere- bundan çok uzak şekilde, hâlâ birbiriyle
uğraşmaya devam ediyorlar. Halep kuşatmalarının ve katliamlarının Orta Çağ Haçlı
Seferlerinden ne farkı var Allah aşkına? Kentin elektriği yok, suyu yok, insanlar
aç, insanlar hastalıktan kırılıyor. Böyle bir soykırım, böyle bir vahşet hiçbir
siyasi gerekçeyi meşrulaştıramaz. Suriye’de altı yılda öldürülen insan sayısının
700 bini bulması artık sözün bittiği yeri ifade ediyor. Dağda, ormanda kuşların,
böceklerin ölmesine tepki koyanlar bu katliamı sadece seyrediyorlar. 
(Mikrofon
otomatik cihaz tarafından kapatıldı) 
ERDİN
BİRCAN (Edirne) – Beş dakika daha, bizde sıkıntı yok. 
MUHAMMET
MÜFİT AYDIN (Devamla) – Coğrafyamızda insanlık trajedisinin bitirilmesi için samimiyetle
uğraşan ve elini taşın altına koyan tek ülke Türkiye’dir. 3 milyon mülteciyi barındırıyoruz.

Değerli
arkadaşlar, zaman çok kısa.
1988
yılında Türkiye’ye gelen… Siz bunu iyi dinleyin. 
BAŞKAN
– Teşekkürler Sayın Aydın.
Bitti
süreniz.
ERDİN
BİRCAN (Edirne) – Yok, yok; beş dakika bizden. 
FEVZİ
ŞANVERDİ (Hatay) – Esad’ın katliamından çok mutlu görünüyorsun!
GÖKCEN
ÖZDOĞAN ENÇ (Antalya) – Başkanım, bir dakika, son konuşmacı ya.
MUHAMMET
MÜFİT AYDIN (Devamla) – O zaman Halepçe katliamından sonra gelen insanlara biz yemek
veremiyorduk. Ben onlara dört sene idarecilik yaptım, çok iyi biliyorum. Ama hamdolsun,
şu anda 3 milyon insanı hiçbir şekilde sıkıntıya sokmadan ömürlerinin idamelerini
sağlıyoruz. 
Hepinizi
saygıyla, sevgiyle, hürmetle selamlıyorum. (AK PARTİ sıralarından “Bravo” sesleri,
alkışlar)
BAŞKAN
– Teşekkürler Sayın Aydın.
MUSA
ÇAM (İzmir) - Kimin parasıyla yapıyorsun, kimin parasıyla? Cebinden mi yapıyorsun,
cebinden mi? Ödediğimiz vergilerle yapıyorsun!
EREN
ERDEM (İstanbul) – Açlıktan ölen çocuklar var, açlıktan! Mülteciler açlıktan öldü,
küçücük çocuklar açlıktan öldü İzmir’deki kampta, küçücük bebek ya! Mülteciler açlıktan
ölüyor İzmir’de ya! 
BAŞKAN
- Sayın milletvekilleri, günün son konuşmacısı Muğla Milletvekili Akın Üstündağ.
Buyurun
Sayın Üstündağ. (CHP sıralarından alkışlar)
AKIN
ÜSTÜNDAĞ (Muğla) – Değerli Başkan, değerli milletvekilleri; hepinizi saygıyla selamlıyorum.
Bütçe
görüşmelerinin en sorunlu bölümünü görüştük. Sağlıklı bir çalışma olmadığını özellikle
belirtmek isterim. Cumhuriyet Halk Partisinin bütün itirazlarına rağmen, geçmiş
dönem kesin hesaplarının bütçe yasa tasarılarıyla birlikte görüşülmesi zaman baskısı
dikkate alındığında sağlıklı bir şekilde incelenmeden Meclise getirilmektedir. Alt
komisyon dahi kurulmamıştır. Sayıştay raporlarının ayrıntılı incelenmesi dahi mümkün
olmamıştır.
HAYATİ
TEKİN (Samsun) – Adamlar Anayasa’yı incelemeden getiriyor. 
AKIN
ÜSTÜNDAĞ (Devamla) – Vatandaş adına kamu gelirlerini toplama ve harcama yetkisini,
aynı zamanda da denetlenmesini ifade eden bütçe hakkının yerinde kullanılıp kullanılmadığı,
nasıl denetlendiği ve Meclisin bu yetkisini nasıl kullandığı hiçbir şekilde anlaşılamamıştır.
Sayıştay raporları etraflıca irdelenmeden sağlıklı bir denetleme nasıl yapılacak?
Hükûmet verilen yetkileri yerinde kullanmış mıdır? Kamu zararı oluşmuş mudur? İşlem
ve eylemler mevzuata uygun yapılmış mıdır? Üstelik, her kurum ve kuruluşa hâkim
olma anlayışı içerisinde on dört yıldır tek başına iktidar olan AKP hükûmetlerinin
baskısı altında Sayıştay denetçilerine görevini yapma imkânı verilmiş midir? Yargılamaya
esas raporlar Meclise neden getirilmiyor? Neden sadece tavsiye kararları Meclise
gönderiliyor? Bir iktidarın yönettiği bütçeye ilişkin kesin hesapların saydam ve
denetlenebilir olması demokratik ülkelerde olması gereken en önemli özelliklerdendir.
Harcanan her kuruşun hesabının burada verilmesi gerekir. Maalesef, AKP iktidarları
dönemi, üstü örtülü olarak kullanılan harcamaların had safhaya ulaştığı, hesapsız
ve sorgulanamayan iktidarlar dönemidir. 
Cumhuriyet
Halk Partisi olarak temiz siyaset anlayışı içerisinde kesin hesap komisyonu kurarak,
başkanının da muhalefetten olmasını sağlayarak bu şekilde iktidarın saydam ve hesap
verebilir bir noktaya getirilmesi seçim bildirgemizde yer alan bir konudur. Bu komisyonun
önemi, her geçen yıl daha da iyi anlaşılmaktadır. Kamu Mali Yönetimi ve Kontrol
Kanunu ve Sayıştay Kanunu kapsamındaki yeni düzenlemeler gereğince bir önceki yılın
kesin hesap kanunu tasarısı, bir sonraki yılın bütçe tasarısı, Sayıştay denetim
raporları, bir önceki yılın faaliyet raporu, stratejik plan ve performans planları
gibi 6 adet birbirinden değişik ve aynı zamanda da birbirini etkileyen raporların
aynı anda Plan ve Bütçe Komisyonunda sağlıklı olarak görüşülmesi olanaksızdır. Bu
nedenle kesin hesap komisyonu mutlaka kurulmalı ve sisteme dâhil edilmelidir. 
2015
yılı kesin hesabı bize gösteriyor ki kamu idarelerinin işleyişi, planlaması, yönetimi
ve harcamaları son derece eksikliklerle, mevzuata aykırılıklarla doludur. Yedek
ödenekler, başlangıç ödeneklerinin limitlerinin aşılması ve aynı zamanda da özel
hesaplar ve kaydedilmeyen ödenekler ile ödeneküstü harcamalar devam etmiştir. 2017
yılı bütçesi ise yine rantiyenin ve zenginlerin bütçesidir, yoksuldan alıp zengine
veren bütçedir. Bu bütçede de yoksul yok, fakir yok, memur yok, işçi yok, esnaf
yok, dar gelirli yok, maalesef emekli yine unutulmuş. (CHP sıralarından alkışlar)

Bakınız,
emeklileri garanti oy olarak gören iktidara sesleniyorum: Artık emeklinin canına
tak etti. Çok yakında emekliler sizi de siyasetten emekli edebilirler, haberiniz
olsun. (CHP sıralarından alkışlar) 
OSMAN
AŞKIN BAK (Rize) – Siz altmış altı yıldır emeklisiniz ya, altmış altı yıldır emeklisiniz,
altmış altı yıldır! Ne diyorsun? Altmış altı yıldır emeklisin.
AKIN
ÜSTÜNDAĞ (Devamla) – Esnaf canından bezmiş, siftah yapamıyor, sigortasını, kirasını
ödeyemiyor. Haberiniz var mı? Çiftçinin hakkını on dört yıldır yediniz. 65 milyar
lira çiftçinin sizden alacağı var. Çiftçiyi bitirdiniz, tarımı bitirdiniz. (CHP
sıralarından alkışlar) 
Bakın,
Muğla’da, Fethiye’de, Seydikemer’de domatesin kilosu kömürün kilosuyla aynı. (CHP
sıralarından alkışlar) Şu anda seralarda Rus kömürünü yakmaya başladılar. Haberiniz
var mı? Yok. Yanlış iç ve dış politikalarla turizmi bitirdiniz. Turizmciler ve turizme
bağlı sektörler iflas etmiş durumda. Haberiniz var mı? Yok. 
Geniş
halk yığınları o kadar büyük sorunlarla uğraşmasına rağmen, ekonomik kriz içerisinde
halk daha da fakirleşirken…
(Mikrofon
otomatik cihaz tarafından kapatıldı) 
AKIN
ÜSTÜNDAĞ (Devamla) – …AKP varsa yoksa “başkanlık sistemi” diyor, başka bir şey demiyor.
Allah size akıl fikir versin diyorum, hepinizi saygıyla selamlıyorum. (CHP sıralarından
alkışlar) 
İMRAN
KILIÇ (Kahramanmaraş) – Gözün aydın Türkiye, başkanlık sistemi geliyor. 
BAŞKAN
– Teşekkür ediyorum. 
Oylamadan
önce Hükûmetin pek kısa bir açıklaması var. 
Buyurun
Sayın Bakan.
V.- AÇIKLAMALAR (Devam)
16.- Millî Eğitim Bakanı İsmet Yılmaz’ın, Şırnak’ta aç ve açıkta kimse
olmadığına, ihtiyacı olana nakdî veya ayni yardım yapıldığına ve Cizre ve
Silopi’de 16 bin vatandaşa hasar bedeli ödendiğine ilişkin açıklaması
MİLLÎ
EĞİTİM BAKANI İSMET YILMAZ (Sivas) – Sayın Başkanım, teşekkür ediyorum.
Daha
önce konuşan hatiplerden birisi “Halep’le ilgili bütün şikâyetleri dile getirdiniz
ama bakın, burada da Şırnak var. Şırnak’ta da buna benzer durumlar var.” dedi resim
göstererek. “Buraya Kızılayın müdahale etmesine, yardım etmesine veya sivil toplumun
bile yardımına müsaade edilmiyor. Dolayısıyla, çifte standartlı bir davranışınız
olmasın.” gibi bir imada bulundu.
Bu
arada, Şırnak Valimiz Ali İhsan Su Bey’le görüştüm. Verdiği bilgi doğru bilgidir,
onları Genel Kurulun bilgisine sunmak isterim.
Çukur
açılan yollar oldu, patlayıcı döşenen evler oldu. Dolayısıyla, bu patlayıcıları
yok etmek istediğimizde, yok edildiğinde, patlayıcı döşenen evler de yıkıldı. Evi
yıkılanlara 1.500 lira, evi hasarlı olanlara 1.000 lira nakdî ödeme yapıldı. Evi
yıkılanların bir kısmı Mersin’e, bir kısmı Cizre’ye, bir kısmı da Diyarbakır’a göçtü.
Ancak, şu anda 8.500’e yakın evde vatandaşlarımız kendi evinde oturuyor. 6 bine
yakın konut yapacağız. Ve esnafın hepsine 1.500 ila 3.000 lira arasında değişen
bir nakdî destek yaptık. Gıda yardımı isteyen herkese yapıyoruz. Yardımları da Sosyal
Dayanışma Vakfı üzerinden yapıyoruz.
Bu
arada, Belediyenin bodrumunda da 17 havan topunun çıktığını söylemekteyim. Dolayısıyla,
dışarıdan gelen bir sivil toplum vasıtasıyla doğrudan vatandaşla muhatap olunmasını
istemedik diyorum. Açta, açıkta kimse yok, herkes evinde. İhtiyacı olana nakdî,
ihtiyacı olana ayni yardım yapıyoruz.
Sadece
burada değil, Cizre’de ve Silopi’deyse hasar bedeli 30 bin liranın altında olan
16 bine yakın vatandaşımıza hasar bedeli ödendi. Bu kapsamda ödenenler 150 milyon
TL’yi buldu. Hasar tespitinde, yine, mutabık kalınan insanlara, evine karşılık ev
vereceğiz. Eğer 100 metrekarelik bir evi, terör örgütünün patlayıcı döşemesinden
dolayı yıkılmışsa devlet yapacak ve kendisine verecek. Bu arada, bu protokol imzalandıktan
sonra aylık 560 lira da kira parası ödeniyor. 
Yine,
Cizre’nin, Silopi’nin ve Şırnak’ın altyapısı yapılıyor; kanalizasyonu yapılıyor,
suyu yapılıyor ve Şırnak için de 105 kilometre sıcak asfalt yapılacak. 
Son
cümlem, Sayın Başkanım. Şırnak merkezinde, toplum yararına çalışmada, bu zarar gören
vatandaşlardan 1.000 kişi istihdam edildi, Cizre’de 2.000 kişi istihdam edildi,
Silopi’de 1.200 kişi istihdam edildi, İdil’de de 750 kişi istihdam edildi. Bunların
süresi dolanlar da yine uzatılacaktır.
Genel
Kurulun bilgisine sunmak istedim. Dolayısıyla, kıyasikabil iki tane durum yoktur.
Arz
ederim Başkanım. (AK PARTİ sıralarından alkışlar) 
BAŞKAN
– Teşekkür ediyorum Sayın Bakanım.
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
BAŞKAN
– Evet sayın milletvekilleri, 7’nci maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir.
Sayın
milletvekilleri, böylece 2015 Yılı Merkezi Yönetim Kesin Hesap Kanunu Tasarısı’nın
maddeleri kabul edilmiştir.
Tasarının
tümü açık oylamaya tabidir. Açık oylama yarınki birleşimde son konuşmalardan sonra
yapılacaktır.
Böylece,
programa göre, bütçenin tümü üzerindeki son konuşmaları ve 2017 Yılı Merkezi Yönetim
Bütçe Kanunu Tasarısı ile 2015 Yılı Merkezi Yönetim Kesin Hesap Kanunu Tasarısı’nın
açık oylamalarını yapmak için 16 Aralık 2016 Cuma günü saat 14.00’te toplanmak üzere
birleşimi kapatıyorum.
Hayırlı
geceler, hayırlı cumalar diliyorum. 
Kapanma Saati: 01.21




(x) 433, 434 S. Sayılı Basmayazılar ve
Ödenek Cetvelleri 05.12.2016 tarihli 31’inci Birleşim Tutanağı’na eklidir.


(x) Bu bölümde
hatip tarafından Türkçe olmayan kelimeler ifade edildi.


(x) )Bu bölümde hatip tarafından Türkçe
olmayan kelimeler ifade edildi.


(x)Bu bölümde hatip tarafından Türkçe
olmayan kelimeler ifade edildi.




