


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















DÖNEM : 20 CİLT : 13 YASAMA YILI : 2

T. B. M. M.

TUTANAK DERGİSİ

16 ncı Birleşim

12 . 11 . 1996 Salı

İ Ç İ N D E K İ L E R

I. - GEÇEN TUTANAK ÖZETİ

II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A) TEZKERELER VE ÖNERGELER

1. - Suriye'ye giden Enerji ve Tabiî Kaynaklar Bakanı
Mehmet Recai Kutan'a, dönüşüne kadar, Devlet
Bakanı Fehim Adak'ın vekâlet etmesinin uygun
görüldüğüne ilişkin Cumhurbaşkanlığı
tezkeresi (3/554)

2. -İngiltere, Norveç ve Finlandiya'ya gidecek olan
Devlet Bakanı Gürcan Dağdaş'a, dönüşüne
kadar, Devlet Bakanı Lütfü Esengün'ün
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/555)

3.-Suudi Arabistan'a gidecek olan Çevre Bakanı M.
Ziyattin Tokar'a, dönüşüne kadar, Çalışma
ve Sosyal Güvenlik Bakanı Necati Çelik'in vekâlet
etmesinin uygun görüldüğüne ilişkin
Cumhurbaşkanlığı tezkeresi (3/556)

4.-İngiltere ve Amerika Birleşik Devletlerine gidecek
olan Orman Bakanı Mehmet Halit Dağlı'ya, dönüşüne
kadar, Millî Eğitim Bakanı Mehmet Sağlam'ın
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/557)

5. -Ürdün ve Mısır'a gidecek olan Enerji
ve Tabiî Kaynaklar Bakanı Mehmet Recai Kutan'a dönüşüne
kadar, Devlet Bakanı Fehim Adak'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/558)

6. -Ürdün'e gidecek olan Sanayi ve Ticaret Bakanı
Yalım Erez'e, dönüşüne kadar, Sağlık
Bakanı Yıldırım Aktuna'nın
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/559)

7. -Ürdün'e gidecek olan Devlet Bakanı H. Ufuk
Söylemez'e, dönüşüne kadar Devlet Bakanı
Bekir Aksoy'un vekâlet etmesinin uygun görüldüğüne
ilişkin Cumhurbaşkanlığı tezkeresi
(3/560)

8. -Kuzey Kıbrıs Türk Cumhuriyetine gidecek
olan Devlet Bakanı Işılay Saygın'a,
dönüşüne kadar, Ulaştırma Bakanı
Ömer Barutçu'nun vekâlet etmesinin uygun görüldüğüne
ilişkin Cumhurbaşkanlığı tezkeresi
(3/561)

9.-Ürdün'e gidecek olan Dışişleri
Bakanı ve Başbakan Yardımcısı
Tansu Çiller'e, dönüşüne kadar, Millî
Savunma Bakanı Turhan Tayan'ın vekâlet etmesinin
uygun görüldüğüne ilişkin Cumhurbaşkanlığı
tezkeresi (3/562)

10. -Birleşik Arap Emirliklerine gidecek olan Turizm Bakanı
Bahattin Yücel'e, dönüşüne kadar, Devlet
Bakanı Bahattin Şeker'in vekâlet etmesinin
uygun görüldüğüne ilişkin Cumhurbaşkanlığı
tezkeresi (3/563)

11. -İstifa eden ve istifası kabul edilen Mehmet
Ağar'dan boşalan İçişleri Bakanlığına,
İstanbul Milletvekili Meral Akşener'in atandığına
ilişkin Cumhurbaşkanlığı tezkeresi
(3/564)

12. -Plan ve Bütçe Komisyonu Başkanlığının,
Komisyonun Başkanvekili seçimini yaptığına
ilişkin tezkeresi (3/565)

13.-(10/90) esas numaralı Meclis Araştırması
Komisyonu Geçici Başkanlığının,
Komisyonun başkan, başkanvekili, sözcü ve
kâtip üye seçimini yaptığına
ilişkin tezkeresi (3/566)

B) GENSORU, GENEL GÖRÜŞME, MECLİS SORUŞTURMASI
VE MECLİS ARAŞTIRMASI ÖNERGELERİ

1. -İzmir Milletvekili Işın Çelebi
ve 25 arkadaşının, özelleştirme
uygulamaları ve bu konudaki sorunları araştırarak
alınması gereken tedbirleri belirlemek amacıyla
Meclis araştırması açılmasına
ilişkin önergesi (10/127)

2. -Manisa Milletvekili Cihan Yazar ve 19 arkadaşının,
ilaç üretimindeki sorunların araştırılarak
genel bir ilaç politikası belirlenmesi amacıyla
Meclis araştırması açılmasına
ilişkin önergesi (10/128)

3. -Aydın Milletvekili Yüksel Yalova ve 22 arkadaşının,
Kültür Bakanlığının Sanata
ve Sanatçılara uyguladığı politikalar
ile devlet ve özel tiyatroların sorunları konusunda
genel görüşme açılmasına
ilişkin önergesi (8/7)

IV. -ÖNERİLER

A)DANIŞMA KURULU ÖNERİLERİ

1.-Günedemdeki sıralamanın yeniden yapılması
ile çalışma süresine ilişkin Danışma
Kurulu Önerisi

B) SİYASÎ PARTİ GRUBU ÖNERİLERİ

1. -Memurlar, Diğer Kamu Görevlileri ile Bunların
Emeklilerinin Malî ve Sosyal Haklarında Düzenlemer
Yapılmasına Dair Yetki Kanunu Tasarısının
ilgili komisyondaki görüşmelerine 48 saat geçmeden
başlanması ile Genel Kurulun çalışma
saatlerinin yeniden düzenlenmesine ve 13.11.1996 Çarşamba
günkü birleşimde sözlü soruların
görüşülmemesine ilişkin DYP ve RP grupları
müşterek önerisi

V. - GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI

A)ÖNGÖRÜŞMELER

1. -Ankara Milletvekili Eşref Erdem ve 23 arkadaşının,
yasa dışı örgütlerin faaliyetlerinin
boyutlarını ve varlığı iddia edilen
kamu görevlileriyle olan ilişkilerini araştırmak
amacıyla Meclis araştırması açılmasına
ilişkin önergesi (10/89)

2. -İstanbul Milletvekili Mehmet Cevdet Selvi ve 21 arkadaşının,
yasa dışı suç örgütleri ile
bunların Devletle olan bağlantıları konusunda
Meclis araştırması açılmasına
ilişin önergesi (10/126)

3. -Batman Milletvekili Ataullah Hamidi ve 22 arkadaşının,
yasa dışı suç örgütlerinin
devletle olan bağlantıları ile güvenlik
güçlerinin de karıştığı
iddia edilen olayların boyutlarını tespit
etmek amacıyla Meclis araştırması açılmasına
ilişkin önergesi (10/110)

4. -İçel Milletvekili Oya Araslı ve 20 arkadaşının,
yasa dışı örgütlerin devlete olan
bağlantıları ile Susurluk'ta meydana gelen kaza
olayının ve arkasındaki ilişkilerin
aydınlığa kavuşturulması amacıyla
Meclis araştırması açılmasına
ilişkin önergesi (10/124)

5. -İstanbul Milletvekili Halit Dumankaya ve 23 arkadaşının,
yasa dışı örgütlerin devletle olan
bağlantıları ile Susurluk'ta meydana gelen kaza
olayının ve arkasındaki ilişkilerin
aydınlığa kavuşturulması amacıyla
Meclis araştırması açılmasına
ilişkin önergesi (10/125)

VI. -SATAŞMALARA İLİŞKİN KONUŞMALAR

1.-Adalet Bakanı Şevket Kazan'ın, Antalya
Milletvekili Deniz Baykal'ın, konuşmasında
ileri sürmüş olduğu görüşten
farklı bir görüşü kendisine atfetmesi
nedeniyle konuşması.

2. -Elazığ Milletvekili Mehmet Ağar'ın,
Adana Milletvekili Uğur Aksöz'ün, konuşmasında
kendisine sataşması nedeniyle konuşması

VII. -USUL HAKKINDA GÖRÜŞMELER

1. -Başkanın, Genel Kurulu yönetme üslubu
hakkında

VIII. -SORULAR VE CEVAPLAR

A)YAZILI SORULAR VE CEVAPLARI

1.-Gaziantep Milletvekili Mustafa R. Taşar'ın, Sıvas
il, ilçe ve belde belediye başkanlıklarına
yapılan yardımlara ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1164)

2. -Gaziantep Milletvekili Mustafa R. Taşar'ın, genelevlere
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1173)

3.-Gaziantep Milletvekili Mustafa R. Taşar'ın, talih
oyunlarının kaldırılmasına
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1241)

4. -İstanbul Milletvekili Nami Çağan'ın,
Başbakan Yardımcısı ve Dışişleri
Bakanının İstanbul Yeniköy'de bulunan
yalısının TURBAN Genel Müdürlüğü
tarafından boyatıldığı iddiasına
ilişkin Başbakandan sorusu ve Devlet Bakanı
H.Ufuk Söylemez'in yazılı cevabı (7/1270)

5. -Afyon Milletvekili H. İbrahim Özsoy'un, Afyon
İlinin bazı ilçe ve belde yollarının
asfaltlanma çalışmalarına ilişkin
sorusu ve Bayındırlık ve İskân
Bakanı Cevat Ayhan'ın yazılı cevabı
(7/1276)

6.-Hatay Milletvekili Fuat Çay'ın, yurt dışı
gezisi sırasında yaptığı bazı
açıklamalara ilişkin Başbakandan sorusu
ve Devlet Bakanı Lütfü Esengün'ün yazılı
cevabı (7/1294)

7.-İstanbul Milletvekili Mehmet Sevigen'in, kamu personeliyle
ilgili tayinlere ve görevden almalara ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1306)

8. -Hatay Milletvekili Fuat Çay'ın, Türkiye-İran
münasebetlerine ilişkin Başbakandan sorusu ve
Devlet Bakanı Lütfü Esengün'ün yazılı
cevabı (7/1326)

9.-Denizli Milletekili Adnan Keskin'in, örtülü
ödenekten yapıldığı iddia edilen
ödemelere ilişkin Başbakandan sorusu ve Devlet
Bakanı Lütfü Esengün'ün yazılı
cevabı (7/1356)

10.- Giresun Milletvekili Burhan Kara'nın, çiftçilerin
Ziraat Bankasına olan borç faizlerine ilişkin
Başbakandan sorusu ve Devlet Bakanı Lütfü
Esengün'ün yazılı cevabı (7/1411)

11. -Giresun Milletvekili Burhan Kara'nın, partisine mensup
bir milletvekilinin verdiği bir beyana ve Selçuk Üniversitesinin
açılış töreninde meydana gelen
bir olaya ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1412)

12. -İstanbul Milletvekili Bülent Akarcalı'nın,
iş sınavına gireceklerden daha düşük
ve sabit bir sınav masrafı alınmasına
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1413)

13. -Bursa Milletvekili Ali Rahmi Beyreli'nin, Bursa Doğalgaz
Proje ve İşletme Müdürlüğündeki
yolsuzluk dosyalarına ilişkin Başbakandan sorusu
ve Devlet Bakanı Lütfü Esengün'ün yazılı
cevabı (7/1421)

14. -Manisa Milletvekili Tevfik Diker'in, dış gezisinden
sonra basına yaptığı açıklamaya
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1445)

15. -İstanbul Milletvekili Bülent Akarcalı'nın,
Seyranbağları Kreşi ücretlerine yapılan
zamma ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1455)

16.-Sıvas Milletvekili Mahmut Işık'ın,
5 Nisan kararlarından sonra kamu kuruluşlarına
alınan personele ve S.S.K.'ya bağlı bazı
hastane ve sağlık birimlerinin kadro ihtiyaçlarının
karşılanmasına müsaade edilmediği
iddiasına ilişkin Başbakandan sorusu ve Devlet
Bakanı Lütfü Esengün'ün yazılı
cevabı (7/1456)

17.-İstanbul Milletvekili Halit Dumankaya'nın;

-Turban Ilıca Tesislerinde ücretsiz olarak kalan kişiler
ile personelin aldığı avanslara,

-Turban Kilyos Tesislerinde ücretsiz olarak kalan kişiler
ile personelin aldığı avanslara,

İlişkin soruları ve Devlet Bakanı Lütfü
Esengün'ün yazılı cevabı (7/1478,
1479)

(Aynı cevap içinde ek olarak cevaplanan 7/1457,
1458, 1459, 1460, 1461, 1462, 1465, 1469, 1470, 1471, 1472, 1473,
1474, 1475, 1476, 1477, 1480, 1481 ve 1482 nolu yazılı
soruların aslı 5.11.1996 tarihli 13 üncü
Birleşimde yayımlanmıştır)

18.-İstanbul Milletvekili Halit Dumankaya'nın, TRT
Genel Müdürüne ve bazı yöneticilere
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1488)

19.-Diyarbakır Milletvekili Abdülkadir Aksu'nun, hayvan
ithalatı ile ilgili olarak ileri sürülen iddialara
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1492)

20.-Yalova Milletvekili Yaşar Okuyan'ın, hayvancılığı
teşvik kredilerine ilişkin Başbakandan sorusu
ve Devlet Bakanı Lütfü Esengün'ün yazılı
cevabı (7/1493)

21. -Elazığ Milletvekili Ahmet Cemil Tunç'un,
TÜGSAŞ ve bağlı kuruluşlarının
bazı harcamalarına ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1496)

I. -GEÇEN TUTANAK ÖZETİ

TBMM Genel Kurulu saat 15.00'te açılarak iki oturum
yaptı.

İçel Milletvekili Ali Er'in, çiftçilerimizin
ve besicilerimizin sorunları konusuna ilişkin gündem
dışı konuşmasına Orman Bakanı
Mehmet Halit Dağlı,

Rize Milletvekili Ahmet Kabil'in, Rize'de meydana gelen sel felaketleri
ve Karadeniz'deki turistik altyapı eksiklikleri konusuna
ilişkin gündem dışı konuşmasına
Devlet Bakanı Mehmet Altınsoy,

Cevap verdi.

Denizli Milletvekili Hilmi Develi de, Hükümetin TÜBİTAKve
Ar-Ge konularındaki yeni düzenlemeleri konusuna ilişkin
gündem dışı bir konuşma yaptı.

Türkiye Büyük Millet Meclisinin, Avrupa Parlamentosunun
23.10.1996 tarihli, Türkiye'de din özgürlüğü
ihlalleri ve Kıbrıs'ta bir Kıbrıslı
Rum'un öldürülmesi konulu, haksız, insafsız,
tek yanlı ve önyargılı kararını
üzüntüyle karşıladığını,
bu uluslararası parlamentoda, temsilcisi bulunmayan bir
ülke aleyhine karar alınmasının ve inciltici
ifadeler kullanılmasının demokratik ve parlamenter
teamüllere aykırı olduğunu, Avrupa Parlamentosuna,
Türkiye ile ilgili konuların tartışılacağı
yerin Türkiye Büyük Millet Meclisi ile Avrupa Parlamentosu
arasında diyalog organı olarak kurulmuş bulunan
Karma Parlamento Komisyonu olduğunun hatırlatılmasını,
Avrupa Parlamentosu üyelerinin Yunanistan'ın Batı
Trakya Bölgesinde dış dünyadan tecrit edilmiş
durumda yaşayan Türk azınlığı
ve bu ülkede hapsedilmiş Türk müftüleri
ziyaret etmesinin ve son elli yılda Balkanlarda yok edilmiş,
yıktırılmış Türk ve İslam
eserlerini tespit etmesinin çok daha anlamlı bir
hareket olacağının belirtilmesini ve Kıbrıs'la
ilgili gerçekleri Avrupalı parlamenterlere anlatması
için Kuzey Kıbrıs Türk Cumhuriyeti Cumhurbaşkanı
Rauf Denktaş'ın Avrupa Parlamentosu Genel Kurulunda
konuşma yapmak üzere davet edilmesini öneren siyasî
parti gruplarının müşterek önergeleri
okundu; Başkanlıkça, gereğinin yerine
getirileceği bildirildi.

Portekiz Meclis Başkanı Antonia de Almeida Santos
ve beraberindeki Parlamento heyetinin, 1997 ilkbahar aylarında
ülkemize davet edilmelerine ilişkin Başkanlık
tezkeresi;

İstanbul Milletvekili Mehmet Cevdet Selvi ve 18 arkadaşının,
(8/5) esas numaralı, yasa dışı suç
örgütleri ile bunların devletle olan bağlantıları
konusunda verdikleri genel görüşme önergesinin
Meclis araştırma önergesi olarak işlem
görmesi konusunda verdikleri önerge;

Genel Kurulun bilgisine sunuldu; Başkanlıkça,
önerge hakkında gereğinin yerine getirileceği
bildirildi.

TBMM Başkanvekili Uluç Gürkan'ın, KKTC'nin
kuruluş yıldönümü kutlamalarına
katılmak üzere, 14-16 Kasım 1996 tarihleri
arasında, KKTC Cumhurbaşkanı Rauf Denktaş'ın
davetine icabetine ilişkin Başkanlık tezkeresi
kabul edildi.

CHP Grubu adına Grup Başkanı ve Antalya Milletvekili
Deniz Baykal ile Grup Başkanvekilleri İçel
Milletvekili Oya Araslı, Ankara Milletvekili Önder
Sav ve Hatay Milletvekili Nihat Matkap'ın, devletimizin
iç güvenlik bakımından zaafa uğratıldığı
iddiası ve Susurluk'ta meydana gelen trafik kazasının
sergilediği "Devlet-mafya-politikacı" ilişkisi
karşısındaki beyan ve tutumu nedeniyle, İçişleri
Bakanı Mehmet Ağar hakkında gensoru açılmasına
ilişkin önergesi (11/5) Genel Kurulun bilgisine sunuldu.

Gündemin "Genel Görüşme ve Meclis Araştırması
Yapılmasına Dair Öngörüşmeler"
kısmının 69 uncu sırasında
yer alan (10/89), 88 inci sırasında yer alan (10/126),
90 ıncı sırasında yer alan (10/110),
104 üncü sırasında yer alan (10/124) ve
105 inci sırasında yer alan (10/125) esas numaralı
Meclis araştırması önergelerinin görüşmelerinin,
Genel Kurulun 12.11.1996 Salı günkü birleşiminde
ve birlikte yapılmasına; görüşmelerde,
Hükümet adına yapılacak konuşmanın
45 dakika, gruplar adına yapılacak konuşmaların
30'ar dakika, şahıslar adına yapılacak
konuşmaların 15'er dakika olmasına ve bu birleşimde
sözlü soruların görüşülmemesine,

7.11.1996 tarihli gelen kâğıtlarda yayımlanan
ve okunmuş bulunan, İçişleri Bakanı
Mehmet Ağar hakkında (11/5) esas numaralı gensoru
önergesinin, gündemin "Özel Gündemde
Yer Alacak İşler" kısmında yer
almasına ve Anayasanın 99 uncu maddesi gereğince,
gündeme alınıp alınmayacağı
hususundaki görüşmelerin, Genel Kurulun 14.11.1996
Perşembe günkü birleşiminde yapılmasına,

İlişkin Danışma Kurulu önerileri
ve;

RPve DYP Gruplarının, gündemin "Kanun
Tasarı ve Teklifleriyle Komisyonlardan Gelen Diğer
İşler" kısmının 26 ncı
sırasında yer alan 104 sıra sayılı,
375 sayılı Kanun Hükmünde Kararnamede
Değişiklik Yapılmasına Dair Kanun Tasarısının,
bu kısmın 3 üncü sırasına,
4 üncü sırasında yer alan 17 sıra
sayılı Tütün Mamullerinin Zararlarının
Önlenmesine Dair Kanun Teklifinin, 4 üncü sırasına;
7.11.1996 tarihli Gelen Kâğıtlarda yayımlanan
ve bastırılıp dağıtılan
124 sıra sayılı Karapara Aklanmasının
Önlenmesine Dair Kanun Tasarısının 48
saat geçmeden, gündemin "Kanun Tasarı
ve Teklifleriyle Komisyonlardan Gelen Diğer İşler"
kısmının 5 inci sırasına alınmasına
ve Genel Kurulun 7.11.1996 Perşembe günü saat
22.00'ye kadar çalışmalarını
sürdürmesine ilişkin önerileri;

Kabul edildi.

Gündemin "Kanun Tasarı ve Teklifleriyle Komisyonlardan
Gelen Diğer İşler" kısmının;

1 inci sırasında bulunan 23,

2 nci sırasında bulunan 101,

3 üncü sırasında bulunan 15,

S. Sayılı kanun tasarı ve tekliflerinin görüşmeleri,
ilgili komisyon temsilcileri Genel Kurulda hazır bulunmadıklarından
ertelendi.

4 üncü sırasında bulunan, 375 sayılı
Kanun Hükmünde Kararnamenin 28 inci Maddesinde Değişiklik
Yapılmasına İlişkin Kanun Tasarısı
(1/498) (S. Sayısı :104) ile,

5 inci sırasında bulunan, Tütün Mamullerinin
Zararlarının Önlenmesine Dair Kanun Teklifinin
(2/70, 1/5) (S. Sayısı :17),

Yapılan görüşmelerden sonra kabul edildikleri
ve kanunlaştıkları açıklandı.

12 Kasım 1996 Salı günü saat 15.00'te
toplanmak üzere, birleşime 21.08'de son verildi.

Hasan Korkmazcan

Başkanvekili

Ahmet Dökülmez Fatih Atay

Kahramanmaraş Aydın

Kâtip Üye Kâtip Üye

II. -GELEN KÂĞITLAR

8.11.1996 CUMA

Tasarılar

1.-Türk Kanunu Medenisinin 153 üncü Maddesinin
Birinci Fıkrasının Değiştirilmesine
Dair Kanun Tasarısı (1/534) (Adalet Komisyonuna)
(Başkanlığa geliş tarihi : 5.11.1996)

2. -Türkiye Cumhuriyeti ve Moldova Cumhuriyeti Arasında
Hukukî, Ticarî ve Cezaî Konularda Adlî
Yardımlaşma Anlaşmasının Onaylanmasının
Uygun Bulunduğuna Dair Kanun Tasarısı (1/535)
(Adalet ve Dışişleri komisyonlarına)
(Başkanlığa geliş tarihi : 5.11.1996)

3.-Türkiye Cumhuriyeti ile Belarus Cumhuriyeti Arasında
Dostluk ve İşbirliği Anlaşmasının
Onaylanmasının Uygun Bulunduğuna Dair Kanun
Tasarısı (1/536) (Dışişleri Komisyonuna)
(Başkanlığa geliş tarihi : 5.11.1996)

4. -190 sayılı Kanun Hükmünde Kararnameye
Ekli Cetvellerde Değişiklik Yapılmasına
İlişkin Kanun Tasarısı (1/537) (Plan
ve Bütçe Komisyonuna) (Başkanlığa
geliş tarihi :5.11.1996)

5. -Bölge İdare Mahkemeleri, İdare Mahkemeleri
ve Vergi Mahkemelerinin Kuruluşu ve Görevleri Hakkında
Kanunda Değişiklik Yapılmasına İlişkin
Kanun Tasarısı (1/538) (Adalet Komisyonuna) (Başkanlığa
geliş tarihi :5.11.1996)

Teklifler

1.-Kırıkkale Milletvekili Hacı Filiz'in;
Kırıkkale'de Büyükşehir Belediyesi
Kurulması Hakkında Kanun Teklifi (2/530) (İçişleri
ve Plan ve Bütçe komisyonlarına) (Başkanlığa
geliş tarihi :4.11.1996)

2.-Erzurum Milletvekili İsmail Köse'nin; Diyanet İşleri
Başkanlığının Kuruluş ve
Görevleri Hakkında Kanuna Bir Ek Madde Eklenmesine
Dair Kanun Teklifi (2/531) (Plan ve Bütçe Komisyonuna)
(Başkanlığa geliş tarihi :5.11.1996)

3. -İzmir Milletvekili Metin Öney'in; Siyasî
Partiler Kanununun Bazı Maddelerinin Değiştirilmesi
ve Bu Kanuna Eklemeler Yapılmasına Dair Kanun Teklifi
(2/532) (Anayasa Komisyonuna) (Başkanlığa geliş
tarihi :6.11.1996)

4. - Ankara Milletvekili Yücel Seçkiner'in; 5434 Sayılı
T. C. Emekli Sandığı Kanununa Bir Ek Geçici
Madde Eklenmesi Hakkında Kanun Teklifi (2/533) (Plan ve
Bütçe Komisyonuna) (Başkanlığa geliş
tarihi :6.11.1996)

5. -Ankara Milletvekili Yücel Seçkiner'in; 28.5.1988
Tarihli ve 3466 Sayılı Uzman Jandarma Kanununun
Bazı Maddelerinin Değiştirilmesine Dair Kanun
Teklifi (2/534) (Millî Savunma ve İçişleri
ve Plan ve Bütçe komisyonlarına) (Başkanlığa
geliş tarihi :6.11.1996)

6. -Ağrı Milletvekili Yaşar Eryılmaz'ın;
Bir İl Kurulması Hakkında Kanun Teklifi (2/535)
(İçişleri ve Plan ve Bütçe komisyonlarına)
(Başkanlığa geliş tarihi :6.11.1996)

7.-Tekirdağ Milletvekili Enis Sülün ve 11 Arkadaşının;
Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair Kanun
ile 78 ve 190 Sayılı Kanun Hükmünde Kararnamelerde
Değişiklik Yapılması Hakkında Kanun
Teklifi (2/536) (Millî Eğitim, Kültür, Gençlik
ve Spor ve Plan ve Bütçe komisyonlarına) (Başkanlığa
geliş tarihi :6.11.1996)

8. -Niğde Milletvekili Doğan Baran'ın; Yeşilgölcük
Adıyla Bir İlçe Kurulması Hakkında
Kanun Teklifi (2/537) (İçişleri ve Plan ve
Bütçe komisyonlarına)(Başkanlığa
geliş tarihi :6.11.1996)

Tezkere

1.-İsmail Özdemir Hakkındaki Ölüm
Cezasının Yerine Getirilmesine Dair Başbakanlık
Tezkeresi (3/550) (Adalet Komisyonuna) (Başkanlığa
geliş tarihi :6.11.1996)

Raporlar

1. -Sakarya Milletvekili Ersin Taranoğlu'nun; Sapanca Gölü
ve Civarındaki Su Kaynaklarının Korunması
ve Kullanılması Hakkında Kanun Teklifi ve
İçtüzüğün 37 nci Maddesine Göre
Doğrudan Gündeme Alınma Önergesi (2/20) (S.
Sayısı :125) (Dağıtma tarihi :8.11.1996)
(GÜNDEME)

2. -Türk Ceza Kanununun Bazı Maddelerinde Değişiklik
Yapılması Hakkında Kanun Tasarısı
ve Adalet Komisyonu Raporu (1/524) (S. Sayısı :126)
(Dağıtma tarihi :8.11.1996) (GÜNDEME)

3.-Devlet Güvenlik Mahkemelerinin Kuruluş ve Yargılama
Usulleri Hakkında Kanunun Bazı Maddelerinde Değişiklik
Yapılmasına Dair Kanun Tasarısı ve
Adalet Komisyonu Raporu (1/523) (S. Sayısı :127)
(Dağıtma tarihi :8.11.1996) (GÜNDEME)

4. -Terörle Mücadele Kanununun Bir Maddesinde Değişiklik
Yapılmasına Dair Kanun Tasarısı ve
Adalet Komisyonu Raporu (1/525) (S. Sayısı :128)
(Dağıtma tarihi :8.11.1996) (GÜNDEME)

Sözlü Soru Önergeleri

1.-Yozgat Milletvekili Kâzım Arslan'ın, Ordunun
ihtiyacı için et ithal edileceği iddiasına
ilişkin Millî Savunma Bakanından sözlü
soru önergesi (6/355) (Başkanlığa geliş
tarihi : 5.11.1996)

2. -Yozgat Milletvekili Kâzım Arslan'ın, E-88
Karayolunun, Yozgat şehir merkezinden geçen bölümüne
çevre yolu geçişi yapılıp yapılamayacağına
ilişkin Bayındırlık ve İskân
Bakanından sözlü soru önergesi (6/356) (Başkanlığa
geliş tarihi : 6.11.1996)

3. -İzmir Milletvekili Atilla Mutman'ın, KOBİ'lere
verilecek krediler için aranan şartlara ilişkin
Dışişleri Bakanı ve Başbakan Yardımcısından
sözlü soru önergesi (6/357) (Başkanlığa
geliş tarihi : 6.11.1996)

Yazılı Soru Önergeleri

1.-Hatay Milletvekili Atila Sav'ın, Ankara'da Atatürk
Kültür Merkezi alanı içinde bulunan yapı
ve yerlerin kullanımına ilişkin Kültür
Bakanından yazılı soru önergesi (7/1591)
(Başkanlığa geliş tarihi :5.11.1996)

2. -Gaziantep Milletvekili R. Mustafa Taşar'ın, Toprak
Mahsulleri Ofisinin kaldırılıp kaldırılmayacağına
ilişkin Başbakandan yazılı soru önergesi
(7/1592) (Başkanlığa geliş tarihi :6.11.1996)

3. -Gaziantep Milletvekili R. Mustafa Taşar'ın, çalışanların
millî gelirden aldıkları payı artırmak
için alınacak tedbirlere ilişkin Başbakandan
yazılı soru önergesi (7/1593) (Başkanlığa
geliş tarihi :6.11.1996)

4. -Gaziantep Milletvekili R. Mustafa Taşar'ın, din
alanındaki sömürüyü önlemek için
alınacak tedbirlere ilişkin Başbakandan yazılı
soru önergesi (7/1594) (Başkanlığa geliş
tarihi :6.11.1996)

5. -Gaziantep Milletvekili R. Mustafa Taşar'ın, insan
hakları ihlalleri konusunda alınacak tedbirlere
ilişkin Başbakandan yazılı soru önergesi
(7/1595) (Başkanlığa geliş tarihi :6.11.1996)

6. -Gaziantep Milletvekili R. Mustafa Taşar'ın, Gümrük
Birliği konusunda imzalanan Andlaşmanın iptal
edilip edilmeyeceğine ilişkin Başbakandan yazılı
soru önergesi (7/1596) (Başkanlığa geliş
tarihi :6.11.1996)

7. -Gaziantep Milletvekili R. Mustafa Taşar'ın, Bankacılık
Sisteminde bir değişiklik yapılıp yapılmayacağına
ilişkin Başbakandan yazılı soru önergesi
(7/1597) (Başkanlığa geliş tarihi :6.11.1996)

8. -Gaziantep Milletvekili R. Mustafa Taşar'ın, Çekiç
Güç'ün görev süresinin uzatılma
nedenlerine ilişkin Başbakandan yazılı
soru önergesi (7/1598) (Başkanlığa geliş
tarihi :6.11.1996)

9. -Gaziantep Milletvekili R. Mustafa Taşar'ın, ahlak
dışı hizmetler nedeniyle turistik beş
yıldızlı otellerle tatil köylerinin
kapatılacağı iddiasına ilişkin
Başbakandan yazılı soru önergesi (7/1599)
(Başkanlığa geliş tarihi :6.11.1996)

10. -Gaziantep Milletvekili R. Mustafa Taşar'ın,
ahlak dışı yayın yapan özel TV'lerin
kapatılacağı iddiasına ilişkin
Başbakandan yazılı soru önergesi (7/1600)
(Başkanlığa geliş tarihi :6.11.1996)

11. -İstanbul Milletvekili Halit Dumankaya'nın,
Türkiye Kalkınma Bankasınca bir kişiye
verilen krediye ilişkin Devlet Bakanından yazılı
soru önergesi (7/1601) (Başkanlığa geliş
tarihi :6.11.1996)

12. -Samsun Milletvekili Yalçın Gürtan'ın,
1993 yılında yapılan sınavın
akibetine ilişkin Devlet Bakanından yazılı
soru önergesi (7/1602) (Başkanlığa geliş
tarihi :6.11.1996)

13. -Tekirdağ Milletvekili Fevzi Aytekin'in, Tekirdağ
Gümrük Muhafaza Müdürlüğündeki
mesai ve yolluk uygulamasına ilişkin Devlet Bakanından
yazılı soru önergesi (7/1603) (Başkanlığa
geliş tarihi :6.11.1996)

14.-Balıkesir Milletvekili Tamer Kanber'in, katı
yakıtlı termosifonlardan alınan KDV oranının
azaltılmasına ilişkin Başbakandan yazılı
soru önergesi (7/1604) (Başkanlığa geliş
tarihi : 6.11.1996)

15. -Aydın Milletvekili Fatih Atay'ın, Özerk
olan TUBİTAK'ın siyasî denetim altına
alınmaya çalışıldığı
iddiasına ilişkin Başbakandan yazılı
soru önergesi (7/1605) (Başkanlığa geliş
tarihi : 6.11.1996)

16.-Aydın Milletvekili Fatih Atay'ın, hac kotalarına
ilişkin Başbakandan yazılı soru önergesi
(7/1606) (Başkanlığa geliş tarihi : 6.11.1996)

17.-Çanakkale Milletvekili Ahmet Küçük'ün,
TMO'nin ekmeklik buğday stoğuna ve yeterli buğday
alımları yapıp yapmadığına
ilişkin tarım ve Köyişleri Bakanından
yazılı soru önergesi (7/1607) (Başkanlığa
geliş tarihi : 6.11.1996)

11.11.1996 PAZARTESİ

Sözlü Soru Önergeleri

1. -Bartın Milletvekili Cafer Tufan Yazıcıoğlu'nun,
Anadolu ve Süper Liselerdeki yabancı dil öğretmenlerine
ek bir ücret ödenip ödenmediğine ilişkin
Millî Eğitim Bakanından sözlü soru
önergesi (6/358) (Başkanlığa geliş
tarihi :7.11.1996)

2. -Yozgat Milletvekili Kâzım Arslan'ın, yönetim
kurulu üyeliklerine ilişkin Başbakandan sözlü
soru önergesi (6/359) (Başkanlığa geliş
tarihi :7.11.1996)

3. -Muğla Milletvekili Lale Aytaman'ın, Bodrum Havaalanına
gelecek yolcuların ulaşım olanaklarının
iyileştirilmesi için yapılan çalışmalara
ilişkin Turizm Bakanından sözlü soru önergesi
(6/360) (Başkanlığa geliş tarihi :7.11.1996)

4. -Muğla Milletvekili Lale Aytaman'ın, Bodrum -Milas
karayolu güzergâhı üzerinde raylı
bir sistemin kurulmasının düşünülüp
düşünülmediğine ilişkin Ulaştırma
Bakanından sözlü soru önergesi (6/361) (Başkanlığa
geliş tarihi :7.11.1996)

5. -Muğla Milletvekili Lale Aytaman'ın, Bodrum -Milas
karayolunun ıslahı için ayrılan ödeneğe
ilişkin Bayındırlık ve İskân
Bakanından sözlü soru önergesi (6/362) (Başkanlığa
geliş tarihi :7.11.1996)

Yazılı Soru Önergeleri

1.-Edirne Milletvekili Mustafa İlimen'in, Edirne İlindeki
öğretmen açığına ilişkin
Millî Eğitim Bakanından yazılı
soru önergesi (7/1613) (Başkanlığa geliş
tarihi :7.11.1996)

2.-Bartın Milletvekili Cafer Tufan Yazıcıoğlu'nun,
Türkiye Kalkınma Bankası Genel Kuruluna ilişkin
Devlet Bakanından yazılı soru önergesi
(7/1614) (Başkanlığa geliş tarihi :7.11.1996)

3.- Bartın Milletvekili Cafer Tufan Yazıcıoğlu'nun,
Almanca ve Fransızca öğretmenlerinin Türkçe
dersi vermelerinin mümkün olup olmadığına
ilişkin Millî Eğitim Bakanından yazılı
soru önergesi (7/1615) (Başkanlığa geliş
tarihi :7.11.1996)

4.-Yozgat Milletvekili Kâzım Arslan'ın, başka
illerde hizmet veren Yozgat Köy Hizmetleri İl Müdürlüğü
Makine Parkına ait araçların Yozgat'a iadesine
ilişkin Devlet Bakanından yazılı soru
önergesi (7/1616) (Başkanlığa geliş
tarihi :7.11.1996)

5.-Yozgat Milletvekili Kâzım Arslan'ın, Yozgat
İlindeki Ağaçlandırma çalışmalarına
ilişkin Orman Bakanından yazılı soru
önergesi (7/1617) (Başkanlığa geliş
tarihi :7.11.1996)

6.-Muğla Milletvekili Zeki Çakıroğlu'nun,
Memurin Muhakemat Kanununun değiştirilmesine ilişkin
İçişleri Bakanından yazılı
soru önergesi (7/1618) (Başkanlığa geliş
tarihi :7.11.1996)

7. -Adana Milletvekili Erol Çevikçe'nin, beldelerin
ilçe, ilçelerin il olmasının yasal
kurallara bağlanmasına ve Osmaniye'ye bağlanan
Kadirli İlçesinin Adana veya Osmaniye'ye bağlanması
konusunda referandum yapılmasına ilişkin Başbakandan
yazılı soru önergesi (7/1619) (Başkanlığa
geliş tarihi :7.11.1996)

8. -Yozgat Milletvekili Kâzım Arslan'ın, Yozgat
-Şefaatli Karayolunun durumuna ilişkin Bayındırlık
ve İskân Bakanından yazılı soru
önergesi (7/1620) (Başkanlığa geliş
tarihi :7.11.1996)

9.-İstanbul Milletvekili Bülent Akarcalı'nın,
Bosna -Hersek Hükümeti'ne yardım yapılıp
yapılmayacağına ilişkin Başbakandan
yazılı soru önergesi (7/1621) (Başkanlığa
geliş tarihi :7.11.1996)

10.-İstanbul Milletvekili Bülent Akarcalı'nın,
karaparanın aklanmasının önlenmesi hususunda
alınacak tedbirlere ilişkin Başbakandan yazılı
soru önergesi (7/1622) (Başkanlığa geliş
tarihi :7.11.1996)

11.-İstanbul Milletvekili Bülent Akarcalı'nın,
özel okullarda alınan yemek bedellerine ve uygulamalara
ilişkin Millî Eğitim Bakanından yazılı
soru önergesi (7/1623) (Başkanlığa geliş
tarihi :7.11.1996)

12. -İstanbul Milletvekili Bülent Akarcalı'nın,
avukatların terlikle cezaevlerine girmeleri konusundaki
karara ilişkin Adalet Bakanından yazılı
soru önergesi (7/1624) (Başkanlığa geliş
tarihi :7.11.1996)

13. -Manisa Milletvekili Abdullah Akarsu'nun belediyelere yapılan
yardımlara ilişkin Başbakandan yazılı
soru önergesi (7/1625) (Başkanlığa geliş
tarihi :7.11.1996)

12.11.1996 SALI

Tasarı

1.-Memurlar, Diğer Kamu Görevlileri ile Bunların
Emeklilerinin Malî ve Sosyal Haklarında Düzenlemeler
Yapılmasına Dair Yetki Kanunu Tasarısı
(1/539) (Plan ve Bütçe Komisyonuna) (Başkanlığa
geliş tarihi :12.11.1996)

Teklifler

1.-Doğru Yol Partisi Grup Başkanvekilleri Ankara Milletvekili
Saffet Arıkan Bedük, Aydın Milletvekili Ali
Rıza Gönül ve Denizli Milletvekili Mehmet Gözlükaya'nın;
3402 Sayılı Kadastro Kanununun Bazı Maddelerinin
Değiştirilmesi ve İki Ek Madde Eklenmesi ile
2644 Sayılı Tapu Kanununa Bir Ek Madde Eklenmesi
ve 190 Sayılı Genel Kadro ve Usulü Hakkında
Kanun Hükmünde Kararnamenin Eki (1) Sayılı
Cetvelin Değiştirilmesi Hakkında Kanun Teklifi
(2/538) (Adalet ve Plan ve Bütçe komisyonlarına)
(Başkanlığa geliş tarihi :5.11.1996)

2.-Tunceli Milletvekili Orhan Veli Yıldırım
ve 3 Arkadaşının; Erzincan, Tunceli, Kars,
Ağrı, Van, Muş, Hakkâri, Bitlis, Siirt,
Mardin, Diyarbakır, Batman, Şırnak, Bingöl,
Adıyaman ve Sıvas İllerinde Terör veya
Güvenlik Nedeniyle Boşaltılan Yerleşim
Birimlerinden Başka Yerlere Gönderilen Yurtdaşlara
Bazı İmkânlar Sağlanmasına Dair
Kanun Teklifi (2/539) (İçişleri ve Plan ve
Bütçe komisyonlarına) (Başkanlığa
geliş tarihi :6.11.1996)

3. -İstanbul Milletvekili BülentAkarcalı ve
Halit Dumankaya'nın; İdarenin Malî Sorumluluğu
Hakkında Kanun Teklifi (2/540) (Plan ve Bütçe
ve Adalet komisyonlarına) (Başkanlığa
geliş tarihi :7.11.1996)

4.-İstanbul Milletvekili Halit Dumankaya'nın; 26.5.1927
Tarih ve 1050 Numaralı Muhasebei Umumiye Kanununun 77 nci
Maddesinde Değişiklik Yapılması Hakkında
Kanun Teklifi (2/541) (Plan ve Bütçe Komisyonuna)
(Başkanlığa geliş tarihi :7.11.1996)

5.-İzmir Milletvekili Hasan Denizkurdu ve 5 arkadaşının;
Ticaret ve Sanayi Odaları, Ticaret Odaları, Sanayi
Odaları, Deniz Ticaret Odaları, Ticaret Borsaları
ve Türkiye Ticaret, Sanayi, Deniz Ticaret Odaları
ve Ticaret Borsaları Birliği Kanununa Bir Ek Madde
Eklenmesine Dair Kanun Teklifi (2/542) (Sanayi, Ticaret,Enerji,
Tabiî Kaynaklar, Bilgi ve Teknoloji Komisyonuna) (Başkanlığa
geliş tarihi :7.11.1996)

6. -Bolu Milletvekili Feti Görür ve 5 Arkadaşının;
Kaynaşlı ve Konuralp Adıyla İki İlçe
ve Düzce Adıyla Bir İl Kurulması Hakkında
Kanun Teklifi (2/543) (İçişleri ve Plan ve
Bütçe komisyonlarına) (Başkanlığa
geliş tarihi :7.11.1996)

7. -Şanlıurfa Milletvekili Abdülkadir Öncel
ve 9 Arkadaşının; Yükseköğretim
Kanununa Bir Geçici Madde Eklenmesi Hakkında Kanun
Teklifi (2/544) (Millî Eğitim, Kültür, Gençlik
ve Spor Komisyonuna) (Başkanlığa geliş
tarihi :7.11.1996)

8. -Şırnak Milletvekili M. Salih Yıldırım
ve 14 Arkadaşının; 1479 Sayılı
Esnaf ve Sanatkârlar ve Diğer Bağımsız
Çalışanlar Sosyal Sigortalar Kurumu Kanununa
Bir Geçici Madde Eklenmesine Dair Kanun Teklifi (2/545)
(Sağlık, Aile, Çalışma ve Sosyal
İşler Komisyonuna) (Başkanlığa geliş
tarihi :8.11.1996)

9. -Adana Milletvekili İ. Cevher Cevheri ve 3 arkadaşının;
Üç İlçe ve Bir İl Kurulması
ile 190 Sayılı Kanun Hükmünde Kararnamenin
Eki Cetvellerde Değişiklik Yapılması Hakkında
Kanunda Değişiklik Yapılmasına Dair Kanun
Teklifi (2/546) (İçişleri Komisyonuna) (Başkanlığa
geliş tarihi :8.11.1996)

10.-Amasya Milletvekili Ahmet İyimaya'nın; 2972
Sayılı Mahallî İdareler ile Mahalle
Muhtarlıkları ve İhtiyar Heyetleri Seçimi
Hakkında Kanun ile 1580 Sayılı Belediye Kanununun
Bazı Maddelerinde Değişiklik Yapılmasına
İlişkin Kanun Teklifi (2/547) (Anayasa ve İçişleri
komisyonlarına) (Başkanlığa geliş
tarihi :10.11.1996)

11. -Burdur Milletvekili Kâzım Üstüner'in;
Güvenlik Soruşturması, Bazı Nedenlerle
Görevlerine Son Verilen Kamu Personeli ile Kamu Görevine
Alınmayanların Haklarının Geri Verilmesini
ve 1402 Numaralı Sıkıyönetim Kanununda
Değişiklik Yapılmasına İlişkin
Kanun ile Türkiye Cumhuriyeti Emekli Sandığı
Kanununda Değişiklik Yapılması Hakkında
Kanun Teklifi (2/548) (Plan ve Bütçe Komisyonuna)
(Başkanlığa geliş tarihi :11.11.1996)

Raporlar

1.-Türkiye Cumhuriyeti ve Kazakistan Cumhuriyeti Arasında
Konsolosluk Sözleşmesinin Onaylanmasının
Uygun Bulunduğuna Dair Kanun Tasarısı ve Dışişleri
Komisyonu Raporu (1/324) (S. Sayısı :117) (Dağıtma
tarihi :12.11.1996) (GÜNDEME)

2. -Türkiye Cumhuriyeti ve Özbekistan Cumhuriyeti Arasınada
Konsolosluk Sözleşmesinin Onaylanmasının
Uygun Bulunduğuna Dair Kanun Tasarısı ve Dışişleri
Komisyonu Raporu (1/328) (S.Sayısı :119) (Dağıtma
tarihi :12.11.1996) (GÜNDEME)

3. -Türkiye Cumhuriyeti ve Kırgız Cumhuriyeti
Arasında Konsolosluk Sözleşmesinin Onaylanmasının
Uygun Bulunduğuna Dair Kanun Tasarısı ve Dışişleri
Komisyonu Raporu (1/353) (S. Sayısı :121) (Dağıtma
tarihi :12.11.1996) (GÜNDEME)

4.-5434 Sayılı Türkiye Cumhuriyeti Emekli Sandığı
Kanununun 20 nci Maddesinin 2 nci Fıkrasının
Değiştirilmesine ve Bu Maddeye 2 Fıkra Eklenmesine
Dair Kanun Tasarısı ve Plan ve Bütçe
Komisyonu Raporu (1/527) (S. Sayısı :129) (Dağıtma
tarihi :12.11.1996) (GÜNDEME)

5. -3065 Sayılı Katma Değer Vergisi Kanununun
41 inci maddesinin 1 ve 4 üncü Fıkralarının
Değiştirilmesi ile 60 ıncı Maddesine Bir
Fıkra Eklenmesine Dair Kanun Tasarısı ve
Plan ve Bütçe Komisyonu Raporu (1/512) (S. Sayısı
:130) (Dağıtma tarihi :12.11.1996) (GÜNDEME)

6. -Vesikasız Kıymetli Maden ve Ziynet Eşyası
Beyanı Hakkında Kanun Tasarısı ve
Plan ve Bütçe Komisyonu Raporu (1/513) (S. Sayısı
:131) (Dağıtma tarihi :12.11.1996) (GÜNDEME)

Sözlü Soru Önergeleri

1.-Çanakkale Milletvekili Ahmet Küçük'ün,
zeytin üreticilerinin sorunlarına ilişkin Tarım
ve Köyişleri Bakanından sözlü soru
önergesi (6/363) (Başkanlığa geliş
tarihi :8.11.1996)

2.-Yalova Milletvekili Yaşar Okuyan'ın, Kayseri Belediye
Başkanının bazı beyanlarına
ilişkin Başbakandan sözlü soru önergesi
(6/364) (Başkanlığa geliş tarihi :11.11.1996)

3.-Manisa Milletvekili Cihan Yazar'ın, 2886 Sayılı
Devlet İhale Yasasının uygulanmasına
ilişkin Başbakandan sözlü soru önergesi
(6/365) (Başkanlığa geliş tarihi :8.11.1996)

Yazılı Soru Önergeleri

1.-Konya Milletvekili Nezir Büyükcengiz'in, Susurluk'ta
meydana gelen bir trafik kazasında ölen bir şahsın
suçlu olarak aranmakta olup olmadığına
ilişkin İçişleri Bakanından yazılı
soru önergesi (7/1626) (Başkanlığa geliş
tarihi :8.11.1996)

2.-Bilecik Milletvekili Şerif Çim'in, Bulgaristan'dan
göç edenlerin vatandaşlığa alınmama
nedenine ilişkin İçişleri Bakanından
yazılı soru önergesi (7/1627) (Başkanlığa
geliş tarihi :11.11.1996)

3.-Bursa Milletvekili Ali Rahmi Beyreli'nin, TÜRKAK yasa
teklifine ilişkin Başbakandan yazılı
soru önergesi (7/1628) (Başkanlığa geliş
tarihi :11.11.1996)

4.-İstanbul Milletvekili BülentAkarcalı'nın,
Kayseri Belediye Başkanının bazı beyanlarına
ilişkin İçişleri Bakanından yazılı
soru önergesi (7/1629) (Başkanlığa geliş
tarihi :11.11.1996)

5.-Adana Milletvekili İmren Aykut'un, Kayseri Belediye
Başkanının bazı beyanlarına
ilişkin İçişleri Bakanından yazılı
soru önergesi (7/1630) (Başkanlığa geliş
tarihi :11.11.1996)

Genel Görüşme Önergesi

1.-Aydın Milletvekili Yüksel Yalova ve 22 arkadaşınına,
Kültür Bakanlığının Sanata
ve Sanatçılara uyguladığı politikalar
ile Devlet ve özel tiyatroların sorunları konusunda
Anayasanın 98 inci, İçtüzüğün
102 nci maddesi uyarınca bir genel görüşme
açılmasına ilişkin önergesi (8/7)
(Başkanlığa geliş tarihi :7.11.1996)

Meclis Araştırması Önergeleri

1. -İzmir Milletvekili Işın Çelebi
ve 25 arkadaşının, özelleştirme
uygulamaları ve bu konudaki sorunları araştırarak
alınması gereken tedbirleri belirlemek amacıyla
Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önergesi (10/127)
(Başkanlığa geliş tarihi :7.11.1996)

2. -Manisa Milletvekili Cihan Yazar ve 19 arkadaşının,
ilaç üretimindeki sorunların araştırılarak
genel bir ilaç politikası belirlenmesi amacıyla
Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önergesi (10/128)
(Başkanlığa geliş tarihi :11.11.1996)

BİRİNCİ OTURUM

Açılma Saati : 15.00

12 Kasım 1996 Salı

BAŞKAN : Başkanvekili Yasin HATİBOĞLU

KÂTİP ÜYELER : Kâzım ÜSTÜNER
(Burdur), Ali GÜNAYDIN (Konya) 

BAŞKAN - Çalışmalarımızın
hayırlara vesile olmasını Cenabı Allah'tan
niyaz ederek, Türkiye Büyük Millet Meclisinin 16
ncı Birleşimini açıyorum.

Sayın milletvekilleri, çalışmaya, yani
toplantıya yetersayımızın var olduğu
bilmüşahede anlaşılmaktadır; bu
sebeple, toplantı yetersayımız vardır,
çalışmalara başlıyoruz.

Bugün, araştırma önergelerinin müzakereleri
bahse konu; 5 araştırma önergesi görüşülecek.
Bunu da dikkate alarak, gündemdışı söz
talebinde bulunan çok değerli arkadaşlarıma
söz verme imkânım olmadı; beni anlayacaklarını
umuyorum. Bu sebeple, gündemdışı görüşmelerimiz
olmayacak, doğrudan gündeme geçeceğiz. Bu
suretle, gündemin "Başkanlığın
Genel Kurula Sunuşları" bölümünden
başlamış oluyoruz; ancak, Yüce Heyetinize
bir teklifim var; biraz sonra, müşahede buyuracağınız
üzere, sunuşlarımız epeyce kabarık
olduğundan, Sayın Divan Üyemizin oturduğu
yerden okuması hususunu oylarınıza sunuyorum
: Kabul edenler... Kabul etmeyenler... Kabul edilmiştir;
sayın üyemiz oturduğu yerden okuyacak.

Şimdi, Cumhurbaşkanlığı tezkereleri
vardır, ayrı ayrı okutup, bilgilerinize sunacağım:

III. - BAŞKANLIĞIN GENEL KURULA SUNUŞLARI

A) TEZKERELER VE ÖNERGELER

1. - Suriye'ye giden Enerji ve Tabiî Kaynaklar Bakanı
Mehmet Recai Kutan'a, dönüşüne kadar, Devlet
Bakanı Fehim Adak'ın vekâlet etmesinin uygun
görüldüğüne ilişkin Cumhurbaşkanlığı
tezkeresi (3/554) 

7 Kasım 1996

Türkiye Büyük Millet Meclisi Başkanlığına

Beş Ülke Enterkonneksiyonu Projesi Toplantısına
katılmak üzere, 6 Kasım 1996 tarihinde Suriye'ye
giden Enerji ve Tabiî Kaynaklar Bakanı M. Recai Kutan'ın
dönüşüne kadar; Enerji ve Tabiî Kaynaklar
Bakanlığına, Devlet Bakanı Fehim Adak'ın
vekâlet etmesinin, Başbakanın teklifi üzerine,
uygun görülmüş olduğunu bilgilerinize
sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

2. -İngiltere, Norveç ve Finlandiya'ya gidecek
olan Devlet Bakanı Gürcan Dağdaş'a, dönüşüne
kadar, Devlet Bakanı Lütfü Esengün'ün
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/555) 

7 Kasım 1996

Türkiye Büyük Millet Meclisi Başkanlığına

8 Kasım 1996 tarihinden itibaren İngiltere, Norveç
ve Finlandiya'ya gidecek olan Devlet Bakanı Gürcan
Dağdaş'ın dönüşüne kadar;
Devlet Bakanlığına, Devlet Bakanı Lütfü
Esengün'ün vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

3.-Suudi Arabistan'a gidecek olan Çevre Bakanı
M. Ziyattin Tokar'a, dönüşüne kadar, Çalışma
ve Sosyal Güvenlik Bakanı Necati Çelik'in vekâlet
etmesinin uygun görüldüğüne ilişkin
Cumhurbaşkanlığı tezkeresi (3/556) 

7 Kasım 1996

Türkiye Büyük Millet Meclisi Başkanlığına

Görüşmelerde bulunmak üzere, 8 Kasım
1996 tarihinde Suudi Arabistan'a gidecek olan Çevre Bakanı
M. Ziyattin Tokar'ın dönüşüne kadar;
Çevre Bakanlığına, Çalışma
ve Sosyal Güvenlik Bakanı Necati Çelik'in vekâlet
etmesinin, Başbakanın teklifi üzerine, uygun
görülmüş olduğunu bilgilerinize sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

4.-İngiltere ve Amerika Birleşik Devletlerine
gidecek olan Orman Bakanı Mehmet Halit Dağlı'ya,
dönüşüne kadar, Millî Eğitim Bakanı
Mehmet Sağlam'ın vekâlet etmesinin uygun görüldüğüne
ilişkin Cumhurbaşkanlığı tezkeresi
(3/557) 

8 Kasım 1996

Türkiye Büyük Millet Meclisi Başkanlığına

9 Kasım 1996 tarihinden itibaren ingiltere ve Amerika Birleşik
Devletleri'ne gidecek olan Orman Bakanı M. Halit Dağlı'nın
dönüşüne kadar; Orman Bakanlığına,
Millî Eğitim Bakanı Prof. Dr. Mehmet Sağlam'ın
vekâlet etmesinin, Başbakanın teklifi üzerine,
uygun görülmüş olduğunu bilgilerinize
sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

5. -Ürdün ve Mısır'a gidecek olan Enerji
ve Tabiî Kaynaklar Bakanı Mehmet Recai Kutan'a dönüşüne
kadar, Devlet Bakanı Fehim Adak'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/558) 

8 Kasım 1996

Türkiye Büyük Millet Meclisi Başkanlığına

Görüşmelerde bulunmak üzere, 11 Kasım
1996 tarihinden itibaren Ürdün ve Mısır'a
gidecek olan Enerji ve Tabiî Kaynaklar Bakanı M.
Recai Kutan'ın dönüşüne kadar; Enerji
ve Tabiî Kaynaklar Bakanlığına, Devlet
Bakanı Fehim Adak'ın vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

6. -Ürdün'e gidecek olan Sanayi ve Ticaret Bakanı
Yalım Erez'e, dönüşüne kadar, Sağlık
Bakanı Yıldırım Aktuna'nın
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/559) 

8 Kasım 1996

Türkiye Büyük Millet Meclisi Başkanlığına

Görüşmelerde bulunmak üzere, 11 Kasım
1996 tarihinde Ürdün'e gidecek olan Sanayi ve Ticaret
Bakanı Yalım Erez'in dönüşüne
kadar; Sanayi ve Ticaret Bakanlığına, Sağlık
Bakanı Yıldırım Aktuna'nın
vekâlet etmesinin, Başbakanın teklifi üzerine
uygun görülmüş olduğunu bilgilerinize
sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

7. -Ürdün'e gidecek olan Devlet Bakanı H.
Ufuk Söylemez'e, dönüşüne kadar Devlet
Bakanı Bekir Aksoy'un vekâlet etmesinin uygun görüldüğüne
ilişkin Cumhurbaşkanlığı tezkeresi
(3/560) 

8 Kasım 1996

Türkiye Büyük Millet Meclisi Başkanlığına

Görüşmelerde bulunmak üzere, 11 Kasım
1996 tarihinde Ürdün'e gidecek olan Devlet Bakanı
H.Ufuk Söylemez'in dönüşüne kadar; Devlet
Bakanlığına, Devlet Bakanı Bekir Aksoy'un
vekâlet etmesinin, Başbakanın teklifi üzerine,
uygun görülmüş olduğunu bilgilerinize
sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

8. -Kuzey Kıbrıs Türk Cumhuriyetine gidecek
olan Devlet Bakanı Işılay Saygın'a,
dönüşüne kadar, Ulaştırma Bakanı
Ömer Barutçu'nun vekâlet etmesinin uygun görüldüğüne
ilişkin Cumhurbaşkanlığı tezkeresi
(3/561) 

8 Kasım 1996

Türkiye Büyük Millet Meclisi Başkanlığına

Atatürk'ün ölümünün 58 inci yıldönümü
sebebiyle düzenlenen panale katılmak üzere, 11
Kasım 1996 tarihinde Kuzey Kıbrıs Türk
Cumhuriyetine gidecek olan Devlet Bakanı Işılay
Saygın'ın dönüşüne kadar; Devlet
Bakanlığına, Ulaştırma Bakanı
Ömer Barutçu'nun vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

9.-Ürdün'e gidecek olan Dışişleri
Bakanı ve Başbakan Yardımcısı
Tansu Çiller'e, dönüşüne kadar, Millî
Savunma Bakanı Turhan Tayan'ın vekâlet etmesinin
uygun görüldüğüne ilişkin Cumhurbaşkanlığı
tezkeresi (3/562) 

8 Kasım 1996

Türkiye Büyük Millet Meclisi Başkanlığına

Görüşmelerde bulunmak üzere, 11 Kasım
1996 tarihinde Ürdün'e gidecek olan Dışişleri
Bakanı ve Başbakan Yardımcısı
Prof. Dr. Tansu Çiller'in dönüşüne
kadar; Dışişleri Bakanlığı
ve Başbakan Yardımcılığına,
Millî Savunma Bakanı Turhan Tayan'ın vekâlet
etmesinin, Başbakanın teklifi üzerine, uygun
görülmüş olduğunu bilgilerinize sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

10. -Birleşik Arap Emirliklerine gidecek olan Turizm
Bakanı Bahattin Yücel'e, dönüşüne
kadar, Devlet Bakanı Bahattin Şeker'in vekâlet
etmesinin uygun görüldüğüne ilişkin
Cumhurbaşkanlığı tezkeresi (3/563) 

8 Kasım 1996

Türkiye Büyük Millet Meclisi Başkanlığına

"Emirates International Forum"a katılmak üzere,
9 Kasım 1996 tarihinde Birleşik Arap Emirlikleri'ne
gidecek olan Turizm Bakanı Bahattin Yücel'in dönüşüne
kadar; Turizm Bakanlığına, Devlet Bakanı
Bahattin Şeker'in vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

11. -İstifa eden ve istifası kabul edilen Mehmet
Ağar'dan boşalan İçişleri Bakanlığına,
İstanbul Milletvekili Meral Akşener'in atandığına
ilişkin Cumhurbaşkanlığı tezkeresi
(3/564) 

8 Kasım 1996

Türkiye Büyük Millet Meclisi Başkanlığına

İlgi : Başbakanlığın 8 Kasım
1996 tarihli ve B.02.0.PPG.0.12-1/1- 21158 sayılı
yazısı.

İstifa eden ve istifası kabul edilen Mehmet Ağar'dan
boşalan İçişleri Bakanlığına,
İstanbul Milletvekili Meral Akşener, Türkiye
Cumhuriyeti Anayasasının 109 ve 113 üncü
maddeleri gereğince atanmıştır.

Bilgilerinize sunarım.

Süleyman Demirel

Cumhurbaşkanı

BAŞKAN - Sayın milletvekilleri, okunmuş bulunan
tezkereye göre, İçişleri Bakanı
Sayın Mehmet Ağar'ın istifa etmesi nedeniyle,
gündemin "Özel Gündemde Yer Alacak İşler"
kısmında yer alan İçişleri Bakanı
Sayın Ağar hakkındaki (11/5) esas numaralı
gensoru önergesinin gündeme alınıp alınmayacağı
hususundaki görüşmelere mahal kalmamıştır.

Bu nedenle, söz konusu (11/5) esas numaralı gensoru
önergesi işlemden kaldırılacak ve gündemden
çıkarılacaktır.

Sayın Akşener'e hayırlı, uğurlu
olsun.

Sayın Akşener'e Yüce Heyetin huzurunda hayırlı,
uğurlu olsun temennilerimi ifade ettikten sonra, muhterem
validesinin kendisine akşam yaptığı duanın
bir bölümünü hatırlatmak istiyorum.
"Allah, nefsine uymaktan korusun" diye valideleri dua
ediyordu. (DSP ve CHP sıralarından gürültüler)
Gerçekten, çok kritik bir dönemde İçişleri
Bakanlığı sorumluluğunu yüklendi arkadaşımız.
(RP sıralarından alkışlar)

Herkesin...

AYHAN GÜREL (Samsun) - Gereksiz onlar, gereksiz!..

BAŞKAN - Çok affedersiniz; ama, herkesin pis kokudan
şikâyet ettiği bu dönemde, çok büyük
görevlerin düştüğünü, bütün
kötülüklerin üzerine gitmesi lazım
geldiğini, bu konuda Parlamentonun kendisine destek olmaya
devam edeceğini ifade etmek ister ve başarılar
dilerim. (RP ve DYP sıralarından alkışlar)

Sayın milletvekilleri, Plan ve Bütçe Komisyonu
Başkanlığının, Başkanvekili
seçimine dair bir tezkeresi vardır; okutup, bilgilerinize
sunacağım:

12. -Plan ve Bütçe Komisyonu Başkanlığının,
Komisyonun Başkanvekili seçimini yaptığına
ilişkin tezkeresi (3/565) 

Türkiye Büyük Millet Meclisi Başkanlığına

Komisyonumuz Başkanvekili Kastamonu Milletvekili Nurhan
Tekinel'in bu görevinden istifası nedeniyle 7.11.1996
tarihinde seçim yapılmış ve Burdur
Milletvekili Mustafa Çiloğlu Başkanvekilliğine
seçilmiştir.

Saygılarımla arz ederim.

İ. Ertan Yülek

Adana

Plan ve Bütçe Komisyonu Başkanı

BAŞKAN - Bilgilerinize sunulmuştur.

Sayın milletvekilleri, yurt dışında
açılan temsilcilikler ve buralarda görevlendirilen
personelle ilgili olarak kurulan (10/90) esas numaralı
Meclis Araştırma Komisyonunun, başkan, başkanvekili,
sözcü ve kâtip seçimine dair bir tezkeresi
vardır; okutup, bilgilerinize sunacağım:

13.-(10/90) esas numaralı Meclis Araştırması
Komisyonu Geçici Başkanlığının,
Komisyonun başkan, başkanvekili, sözcü ve
kâtip üye seçimini yaptığına
ilişkin tezkeresi (3/566)

Türkiye Büyük Millet Meclisi Başkanlığına

Komisyonumuz, Başkan, Başkanvekili, Sözcü
ve Kâtip seçimi için 7.11.1996 Perşembe
günü saat 14.00'te toplanmış, toplantıya
6 üye katılmıştır. Seçim,
üye tamsayısının salt çoğunluk
esasına göre yapılmış, kullanılan
oy pusulalarının tasnifi sonucu, aşağıda
adı, soyadı ve seçim çevresi belirtilen
üyeler, karşılarında gösterilen
oyları alarak, Başkan, Başkanvekili, Sözcü
ve Kâtip seçilmişlerdir.

Bilgilerinize sunulur.

Saygılarımla.

Kâmran İnan

Bitlis

Komisyon Geçici Başkanı

Başkan : Kâmran İnan Bitlis Milletvekili (6
oy)

Başkanvekili : Hüseyin Kansu İstanbul Milletvekili
(6 oy)

Sözcü : Halil Yıldız Isparta Milletvekili
(6 oy)

Kâtip : Birgen Keleş İzmir Milletvekili (6
oy)

BAŞKAN - Bilgilerinize sunulmuştur.

Meclis araştırması önergeleri vardır;
ayrı ayrı okutuyorum:

B) GENSORU, GENEL GÖRÜŞME, MECLİS SORUŞTURMASI
VE MECLİS ARAŞTIRMASI ÖNERGELERİ

1. -İzmir Milletvekili Işın Çelebi
ve 25 arkadaşının, özelleştirme
uygulamaları ve bu konudaki sorunları araştırarak
alınması gereken tedbirleri belirlemek amacıyla
Meclis araştırması açılmasına
ilişkin önergesi (10/127) 

Türkiye Büyük Millet Meclisi Başkanlığına

Bilindiği gibi, özelleştirme konusu, öteden
beri pek çok ülkenin olduğu kadar Türkiye'nin
de önde gelen meselelerinden birini teşkil etmiştir.
Geçen zaman içinde özelleştirme konusunun
birçok ülkenin gündeminden çıkmasına
karşın, Türkiye'nin gündeminin ilk sıralarında
yer almaya devam etmesi, bu konuda bir hayli gerilerde kaldığımızı
göstermektedir.

Özelleştirme uygulamalarına altyapı oluşturacak
yasal düzenlemeler 1984 yılından itibaren başlamış
olmasına ve hükümetlerce önem ve öncelik
verilen bir politika olarak programlara alındığı
halde, on yıla yakın bir zaman geçmesine
rağmen, henüz işin başında oluşumuz,
Türk Halkı ve ekonomisi için kabul edilebilir
bir durum değildir.

Özelleştirmeyle devletin ekonomideki payının
küçülmesi suretiyle ekonomiye pazar güçlerinin
hâkim kılınması hedeflenmekte, bu yoldan,
sanayi verimlilikle beraber, mal ve hizmetlerin kalite, miktar
ve çeşitliliğinin artırılması,
iç ve dış yatırımların
çoğaltılması, devletin temel fonksiyonlarının
daha etkili bir biçimde yürütülmesi ve nihaî
aşamada Avrupa Birliğine entegrasyonun sağlanması
amaçlanmaktadır.

Özelleştirmenin, bir devlet politikası olarak
benimsenmesiyle, Türkiye'nin, ekonomik ve diğer yapısal
sorunlarının daha da ağırlaşmadan
çözülmesine önemli katkılar sağlayacağına
kuşku bulunmamaktadır.

Değinilen nedenlerle ve aradan on yılı aşkın
süre geçtiği de dikkate alınarak:

Özelleştirme, halkımıza yeterince anlatılmış
ve gerekli kamuoyu desteği sağlanmış mıdır?
Türkiye için ayrı önem arz eden yöre
halkının desteğinin yeterince sağlanabilmesi
için neler yapılmalıdır?

Özelleştirme konusunda işçi ve sendikalardan
ne ölçüde destek sağlanabilmiştir?
Bu desteğin sağlanabilmesi için neler yapılmalıdır?

Özelleştirme uygulamalarının istihdam,
işsizlik üzerindeki etkileri hangi yönde olmuştur?
Bu konuda hangi önlemler alınmalıdır?

Bugüne kadar özelleştirme uygulamaları
ne getirmiş, ne götürmüştür? Özelleştirilen
önemli kuruluşların, özelleştirme
öncesi ve sonrası üretim, satış,
yatırım, istihdam, verimlilik, kârlılık
göstergeleri ne yönde gelişmiştir? Özelleştirmenin
ekonomiye sağladığı katmadeğer ne olmuştur?

Bu konuda ilgili kuruluşlar kendilerine düşen
görevini ne ölçüde yerine getirmiştir?

Özelleştirmenin sürat ve hacmini engelleyen başlıca
olumsuzluklar nelerdir? Bunları aşmak için
hangi önlemleri almak gerekir? Halkın desteğini
almış sağlıklı, güvenli, saydam,
sürekli ve süratli bir özelleştirmenin şartları
neler olmalıdır?

Özelleştirmeye sürekli bir siyasî irade
desteği istikrarlı bir şekilde nasıl sağlanabilir?

Özelleştirmenin bir hükümet politikası
yerine, bir devlet politikası olarak benimsenmesi için
siyasî partiler arasında sağlanması gereken
mutabakat temini nasıl oluşturulabilir?

Özelleştirme uygulamalarının süreklilik
ve hukukî güvenliğinin sağlanması açısından
Anayasa Mahkemesi görüşleriyle uyum sağlanması
için nasıl bir zemin sağlanabilir?

Bankaların 4046 sayılı Kanunda yazılı
olduğu şekilde, süratle özelleştirilmesi
için hangi çalışmalar yapılmıştır?
Yasa gereğinin yerine getirilmesi için neler yapılmalıdır?

Konularını incelemek üzere, TC Anayasasının
98 inci, İçtüzüğün 104 ve 105
inci maddeleri uyarınca Meclis araştırması
açılmasını arz ve teklif ederiz.

1. Işın Çelebi (izmir)

2. Yüksel Yalova (Aydın)

3. Y. Selahattin Beyribey (Kars)

4. Ali Coşkun (İstanbul)

5. Ahmet Alkan (Konya)

6. Ömer Ertaş (Mardin)

7.Rasim Zaimoğlu (Giresun)

8. Abdullah Akarsu (Manisa)

9. Edip Safder Gaydalı (Bitlis)

10. Cemal Alişan (Samsun)

11. Muzaffer Arslan (Diyarbakır)

12. Veysel Atasoy (Zonguldak)

13. Levent Mıstıkoğlu (Hatay)

14. İbrahim Gürdal (Antalya)

15. Süleyman Çelebi (Mardin)

16. Yusuf Pamuk (İstanbul)

17. İsmail Durak Ünlü (Yozgat)

18. Safa Giray (Balıkesir)

19. Şadan Tuzcu (İstanbul)

20. Metin Gürdere (Tokat)

21. Nizamettin Sevgili (Siirt)

22. Ekrem Pakdemirli (Manisa)

23. Mustafa Cumhur Ersümer(Çanakkale)

24. Erkan Mumcu (Isparta)

25. Yaşar Okuyan (Yalova)

26. Yücel Seçkiner (Ankara)

BAŞKAN - Bilgilerinize sunulmuştur.

Önerge, gündemde yerini alacak ve Meclis araştırması
açılıp açılmaması konusundaki
öngörüşme, sırasında yapılacaktır.

Bir başka Meclis araştırması önergesi
vardır; okutuyorum:

2. -Manisa Milletvekili Cihan Yazar ve 19 arkadaşının,
ilaç üretimindeki sorunların araştırılarak
genel bir ilaç politikası belirlenmesi amacıyla
Meclis araştırması açılmasına
ilişkin önergesi (10/128) 

Türkiye Büyük Millet Meclisi Başkanlığına

65 milyon ülkemiz insanının sağlığını
yakından ilgilendiren, ilaç üretimi, imalat
tekniği ve imalat şartları, ilaçların
ruhsatlandırılması, ilaçların
fiyatlandırılması, ithal ilaç konusu,
ilaç promosyonu ve bir bütün olarak ilaç
politikası hakkında yasal düzenlemelerin tespitiyle,
sorunların araştırılarak ortaya çıkarılması
için, Anayasanın 98 inci, Türkiye Büyük
Millet Meclisi İçtüzüğünün
104 ve 105 inci maddeleri gereğince Meclis araştırması
açılmasını saygılarımızla
arz ederiz.

1. Cihan Yazar (Manisa)

2. Mustafa Güven Karahan (Balıkesir)

3. Müjdat Koç (Ordu)

4. Emin Karaa (Kütahya)

5. Ali Ilıksoy (Gaziantep)

6. Bekir Yurdagül

7. Fikret Ünlü (Karaman)

8. Abdullah Turan Bilge (Konya)

9. Aydın Tümen (Ankara)

10. Erol Karan (Karabük)

11. Cafer Tufan Yazıcıoğlu (Bartın)

12. Yalçın Gürtan (Samsun)

13. Ziya Aktaş (İstanbul)

14. Sema Pişkinsüt (Aydın)

15. Atilla Mutman (İzmir)

16. Mehmet Yaşar Ünal (Uşak)

17. Mehmet Aydın (İstanbul)

18. Osman Kılıç (İstanbul)

19. Bülent Tanla (İstanbul)

20. Hikmet Aydın (Çanakkale)

Gerekçe:

ilaç, yerine başka bir ürünün ikame
edilemeyeceği niteliğiyle, insan sağlığı
açısından son derece önemli, vazgeçilmez,
sosyal yanı ticarî yanından çok daha
ağır basan ve hasta olan birey tarafından zorunlu
olarak karşılanması gereken bir ihtiyaçtır.

Hastalanan insanların sağlığının,
ilaç piyasasının oligopol piyasası
özelliklerini göstermesi nedeniyle, ticarî firmaların
elinde olduğu, önümüzde duran bir gerçektir.
Ancak, devletimiz de, şimdiye kadar, bu alana yatırım
yapmamış ve ticarî firmalara rakip olacak bir
kuruluş teşekkül etme çabası içinde
olmamıştır.

Ülkemizde, çokuluslu yabancı firmalar piyasanın
yüzde 45'ini, lisanslı ve yerli firmalar ise yüzde
55'ini kontrol etmekte olup, gelişmiş teknoloji ürünü
bazı ilaçlar, bazı kanser ilaçları,
bazı aşı ve serumlar dışında,
hemen her tür ilacın üretimi mümkün
olmaktadır.

Ülkemizin, ilaç üretiminde dünya ülkeleri
arasında 30-32 nci sıralarda yer almasına
rağmen, ilaç etken maddesinin ancak yüzde 20'si
içkaynaklardan karşılanmakta, yüzde 80'i
ise ithal edilmekte; her yıl, etken ithal girdi için
400 milyon dolar, giderek artan oranda yapılan mamul ilaç
ithali için ise yıllık 150 milyon dolar harcama
yapılmaktadır. Çoğu, ülkemizde üretilmesi
olanaklı ilaçların ithaline izin verilmesi
ve ruhsatlandırılması ise, yerli üretimimizin
geriletilmesine neden olmaktadır.

Ülkemizde, ilaç imal tekniği ve koşulları,
dünya standartlarını yakalamıştır.
Sorun, standartlardan çok, kurulu fabrikalardaki kullanılmayan
(atıl) kapasitedir.

Ruhsatlandırmada, şeffaflık ve katılımcılıktan
uzak olunması, komisyonlarında çalışanların
sıklıkla değiştirilmesi, ruhsatlandırmanın
çok uzun sürmesi, ilaç fiyat kararnamesinin
sonucu olarak, aynı firmaya, aynı etken maddeli
farklı fiyatlı iki ayrı ruhsat verilmesi
sorunları, ivedilikle çözüm bekleyen konulardır.

İlaç kalite kontrollerinin çağdaş
yöntemlerle yapılmakta olmasına rağmen,
piyasa kontrollerinin, daha sık ve kamuoyunu bilgilendirecek
şekilde yapılması ve insanımızın
ilaca olan güveninin artırılması gerekmektedir.
İlaç etken maddesinin ülke menşei, reklam,
promosyon giderlerinin ilaç maliyetine ilave edilmesi,
ilaç firmalarının yüksek faizle kredi
kullanmak zorunda kalmaları ve bunun ilaç maliyetine
dahil edilmesi, hastalığı vergilendirmek anlamına
gelen ilaç fiyatlarından yüzde 15 KDV alınması,
imalatçı firmaların patent hakkı kullanan
ülkelerin lisansıyla imalatı, kâr miktarlarındaki
yükselme nedeniyle tercih etmeleri, gene, firmaların
az sürümü olan ilaçlardan az oranda, fazla
sürümü olan ilaçlardan fazla oranlarda kâr
ederek ortalama kâr oranlarını denk getirmeleri
ve ithal edilen ilaçların küçük
partiler halinde getirilmesinden kaynaklanan yüksek ilaç
fiyatları, halkımızı büyük
sıkıntılara sokmaktadır.

Toplum sağlığı, sosyal yönü ve
sektörün durumunu arz etmeye çalıştığımız,
genel olarak, ilaç imalat tekniği, imalat şartları,
ruhsatlandırma, promosyon, fiyatlandırma, ithal
ilaç, denetim hususlarında sorunlar, belirginleşen
genel ilaç politikası hakkında hukukî,
malî ve yapısal konulardaki sorunları tespit
edecek, Anayasanın 56 ncı maddesi üç
ve dördüncü paragraflarındaki amir hükümleri
doğrultusundaki çalışmalara yön verecek,
gerekli hukukî zeminin oluşturulmasına katkı
sağlayacak ilaç politikasındaki aksaklıkları
önlemeye yönelik bir çalışma başlatılarak,
bu konuda bir Meclis araştırması açılması
ülke menfaatlarımız bakımından
faydalı olacaktır.

BAŞKAN - Bilgilerinize sunulmuştur.

Önerge gündemde yerini olacak ve Meclis araştırması
açılıp açılmaması konusundaki
öngörüşme, sırasında yapılacaktır.

Şimdi, bir genel görüşme açılması
talebine dair bir önerge vardır; okutuyorum:

3. -Aydın Milletvekili Yüksel Yalova ve 22 arkadaşının,
Kültür Bakanlığının Sanata
ve Sanatçılara uyguladığı politikalar
ile devlet ve özel tiyatroların sorunları konusunda
genel görüşme açılmasına
ilişkin önergesi (8/7) 

Türkiye Büyük Millet Meclisi Başkanlığına

Türkiye Cumhuriyeti Anayasasının 64 üncü
maddesi "Devlet, sanat faaliyetlerini ve sanatçıyı
korur, sanat eserlerinin ve sanatçının korunması,
değerlendirilmesi, desteklenmesi ve sanat sevgisinin yayılması
için gereken tedbirleri alır" hükmünü
amirdir.

Bir ülkenin kalkınmasında, kültür
ve sanat kadar önemli hiçbir unsur olamaz. Kültür
ve sanat, milletlerin var olmasının temel kaynağıdır.
Bundan dolayıdır ki, gelişmiş ülkeler,
kültür ve sanata verdikleri değer ölçüsünde
kalkınmalarını gerçekleştirmişlerdir.

Bugün, kültürler savaşının
önplana çıktığı dünya
düzeni içerisinde, kültüre, sanata ve sanatçıya
verebildiğimiz değer ölçüsünde bütün
forumlarda, kimliğimiz ve şahsiyetimizle ağırlık
sahibi olabiliriz. Hal böyle iken, Kültür Bakanlığında
bugün uygulanan yanlış politikaları,
sanata ve sanatçılara karşı takınılan
olumsuz tavrı anlamak ve tasvip etmek mümkün
değildir.

Kültür Bakanlığının Kuruluş
Kanununda da öngörüldüğü üzere,
yönetmeliklerle her yıl özel tiyatrolara yapılan
devlet yardımı, bugüne kadar yapılmamıştır.
1 Ekimde perdelerini açan tiyatrolara geçen yıl
bütçede belirlenen miktarda ödenmesi gereken
yardımlar henüz ödenmediği gibi, Sayın
Bakan, kendisiyle görüşme talebinde bulunan sanatçılara
randevu vermek gereğini dahi duymamıştır.

Devletten beklenilen desteği göremeyen pek çok
özel tiyatro, büyük sıkıntılar
yaşamakta, hatta kapanma noktasına gelmektedir.

Kültür Bakanlığının, sanata
ve sanatçılara karşı uyguladığı
yanlış politikaları tartışmak,
devlet ve özel tiyatroların sorunlarını
geniş bir çerçevede ele alarak Yüce Mecliste
görüşmek üzere, Anayasanın 98, İçtüzüğün
102 nci maddesi gereğince, bir Genel Görüşme
açılmasını arz ve talep ederiz.

Saygılarımızla.

1. Yüksel Yalova (Aydın)

2. Şadan Tuzcu (İstanbul)

3. Yavuz Köymen (Giresun)

4. Edip Safder Gaydalı (Bitlis)

5. Lale Aytaman (Muğla)

6. Ersin Taranoğlu (Sakarya)

7. Metin Öney (İzmir)

8. Rüşdü Saracoğlu (İzmir)

9. Bülent Akarcalı (İstanbul)

10. Ömer Ertaş (Mardin)

11. Lutfullah Kayalar (Yozgat)

12. Zeki Çakan (Bartın)

13. Enis Sülün (Tekirdağ)

14. Ahmet Neidim (Sakarya)

15. Yılmaz Karakoyunlu (İstanbul)

16. İbrahim Yazıcı (Bursa)

17. A. Ahat Andican (İstanbul)

18. İrfan Köksalan (Ankara)

19. Miraç Akdoğan (Malatya)

20.Yusuf Ekinci (Burdur)

21. H. Avni Kabaoğlu (Rize)

22. Yaşar Okuyan (Yalova)

23. Abdulkadir Baş (Nevşehir)

BAŞKAN - Bilgilerinize sunulmuştur.

Önerge gündemde yerini alacak, genel görüşme
açılıp açılmaması konusundaki
öngörüşme, sırasında yapılacaktır.

Sayın milletvekilleri, Danışma Kurulunun önerileri
vardır; okutup, ayrı ayrı oylarınıza
sunacağım:

IV. -ÖNERİLER

A)DANIŞMA KURULU ÖNERİLERİ

1.-Gündemdeki sıralamanın yeniden yapılması
ile çalışma süresine ilişkin Danışma
Kurulu Önerisi 

Danışma Kurulu Önerisi

No:35 Tarih:12.11.1996

Danışma Kurulunun 12.11.1996 Salı günü
yaptığı toplantıda, aşağıdaki
önerilerin Genel Kurulun onayına sunulması
uygun görülmüştür.

Mustafa Kalemli

Türkiye Büyük Millet Meclisi

Başkanı

Temel Karamollaoğlu Murat Başesgioğlu

RP Grubu Başkanvekili ANAP Grubu Başkanvekili

Mehmet Gözlükaya H. Hüsamettin Özkan

DYP Grubu Başkanvekili DSP Grubu Başkanvekili

Nihat Matkap

CHP Grubu Başkanvekili

Öneriler:

1. 12.11.1996 tarihli Gelen Kâğıtlarda yayımlanan
ve bastırılıp dağıtılan
131 sıra sayılı Vesikasız Kıymetli
Maden ve Ziynet Eşyası Beyanı Hakkında
Kanun Tasarısının, 48 saat geçmeden,
gündemin 4 üncü sırasına, 130 sıra
sayılı 3065 Sayılı Katma Değer
Vergisi Kanununda Değişiklik Yapılmasına
Dair Kanun Tasarısının 5 inci sırasına,
gündemin 33 üncü sırasında yer alan
126 sıra sayılı Türk Ceza Kanununun
Bazı Maddelerinde Değişiklik Yapılmasına
Dair Kanun Tasarısının 6 ncı sırasına,
34 üncü sırasında yer alan 127 sıra
sayılı Devlet Güvenlik Mahkemelerinin Kuruluş
ve Yargılama Usulleri Hakkında Kanunun Bazı
Maddelerinin Değiştirilmesine Dair Kanun Tasarısının
7 nci sırasına, 35 inci sırasında
yer alan 128 sıra sayılı Terörle Mücadele
Kanununun Bir Maddesinde Değişiklik Yapılmasına
Dair Kanun Tasarısının 8 inci sırasına,
27 nci sırasında yer alan 111 sıra sayılı
237 sayılı Kanuna Bağlı (1) Sayılı
Cetvelde Değişiklik Yapılmasına Dair Kanun
Teklifinin 9 uncu sırasına alınması
önerilmiştir.

2. Genel Kurulun 12.11.1996 Salı günkü birleşiminde
görüşülecek olan yasadışı
suç örgütleri ve devletle olan ilişkileri
konusundaki Meclis araştırması önergelerinin
görüşmelerinin tamamlanmasına kadar çalışma
süresinin uzatılması önerilmiştir.

BAŞKAN - Efendim, Danışma Kurulumuzun gruplar
ittifakıyla getirdiği öneriyi dinlediniz.

Öneriyle ilgili söz talebi?.. Yok.

Önerileri, şimdi ayrı ayrı okutacağım
ve oylarınıza sunacağım.

1. 12.11.1996 tarihli Gelen Kâğıtlarda yayımlanan
ve bastırılıp dağıtılan
131 sıra sayılı Vesikasız Kıymetli
Maden ve Ziynet Eşyası Beyanı Hakkında
Kanun Tasarısının, 48 saat geçmeden,
gündemin 4 üncü sırasına, 130 sıra
sayılı 3065 sayılı Katma Değer
Vergisi Kanununda Değişiklik Yapılmasına
Dair Kanun Tasarısının 5 inci sırasına,
gündemin 33 üncü sırasında yer alan
126 sıra sayılı Türk Ceza Kanununun
Bazı Maddelerinde Değişiklik Yapılmasına
Dair Kanun Tasarısının 6 ncı sırasına,
34 üncü sırasında yer alan 127 sıra
sayılı Devlet Güvenlik Mahkemelerinin Kuruluş
ve Yargılama Usulleri Hakkında Kanunun Bazı
Maddelerinin Değiştirilmesine Dair Kanun Tasarısının
7 nci sırasına, 35 inci sırasında
yer alan 128 sıra sayılı Terörle Mücadele
Kanununun Bir Maddesinde Değişiklik Yapılmasına
Dair Kanun Tasarısının 8 inci sırasına,
27 nci sırasında yer alan 111 sıra sayılı
237 sayılı Kanuna Bağlı (1) Sayılı
Cetvelde Değişiklik Yapılmasına Dair Kanun
Teklifinin 9 uncu sırasına alınması
önerilmiştir.

BAŞKAN - Öneriyi oylarınıza sunuyorum:
Kabul edenler... Kabul etmeyenler... Öneri kabul edilmiştir.

2 nci öneriyi okutuyorum:

2. Genel Kurulun 12.11.1996 Salı günkü birleşiminde
görüşülecek olan yasadışı
suç örgütleri ve devletle olan İlişkileri
konusundaki Meclis araştırması önergelerinin
görüşmelerinin tamamlanmasına kadar çalışma
süresinin uzatılması önerilmiştir.

BAŞKAN - Öneriyi oylarınıza sunuyorum:
Kabul edenler... Kabul etmeyenler... Öneri kabul edilmiştir.

Şimdi, Doğru Yol Partisi Grubu ile Refah Partisi Grubunun
müşterek grup önerileri vardır; okutuyorum:

B) SİYASÎ PARTİ GRUBU ÖNERİLERİ

1. -Memurlar, Diğer Kamu Görevlileri ile Bunların
Emeklilerinin Malî ve Sosyal Haklarında Düzenlemeler
Yapılmasına Dair Yetki Kanunu Tasarısının
ilgili komisyondaki görüşmelerine 48 saat geçmeden
başlanması ile Genel Kurulun çalışma
saatlerinin yeniden düzenlenmesine ve 13.11.1996 Çarşamba
günkü birleşimde sözlü soruların
görüşülmemesine ilişkin DYP ve RP grupları
müşterek önerisi 

Türkiye Büyük Millet Meclisi Başkanlığına

Danışma Kurulunun 12.11.1996 Salı günü
yaptığı toplantıda siyasî parti
grupları arasında oybirliği sağlanamadığından
gruplarımızın aşağıdaki
önerisinin İçtüzüğün 19
uncu maddesi gereğince Genel Kurulun onayına sunulmasını
saygılarımızla arz ederiz.

Mehmet Gözlükaya Temel Karamollaoğlu

DYP Grubu Başkanvekili RP Grubu Başkanvekili

Öneri:

1. "Memurlar, Diğer Kamu Görevlileri ile Bunların
Emeklilerinin Malî ve Sosyal Haklarında Düzenlemeler
Yapılmasına Dair Yetki Kanunu Tasarısı"nın
Başkanlıkça havale edildiği Plan ve Bütçe
Komisyonundaki görüşmelerine 48 saat geçmeden
başlanmasının İçtüzüğün
36 ncı maddesi uyarınca komisyona tavsiye edilmesi
önerilmiştir.

2. Genel Kurulun 13.11.1996 Çarşamba ve 14.11.1996
Perşembe günlerinde çalışmalarını
14.00 - 22.00 saatleri arasında sürdürmesi ve
13.11.1996 Çarşamba günkü birleşimde
sözlü soruların görüşülmemesi
önerilmiştir.

BAŞKAN - Sayın milletvekilleri, müşterek
grup önerileri üzerinde müzakere açıyorum.

Söz talebi var mı? Yok.

Önerileri tekrar okutup oylarınıza sunacağım.

1. "Memurlar, Diğer Kamu Görevlileri ile Bunların
Emeklilerinin Malî ve Sosyal Haklarında Düzenlemeler
Yapılmasına Dair Yetki Kanunu Tasarısı"nın
Başkanlıkça havale edildiği Plan ve Bütçe
Komisyonundaki görüşmelerine 48 saat geçmeden
başlanmasının İçtüzüğün
36 ncı maddesi uyarınca komisyona tavsiye edilmesi
önerilmiştir.

BAŞKAN - Öneriyi oylarınıza sunuyorum:
Kabul edenler... Kabul etmeyenler... Kabul edilmemiştir.
(DSP ve CHP sıralarından alkışlar)

2 nci öneriyi okutup, oylarınıza sunacağım:

2- Genel Kurulun 13.11. 1996 Çarşamba ve 14.11.1996
Perşembe günlerinde çalışmalarını
14.00 - 22.00 saatleri arasında sürdürmesi ve
13.11.1996 Çarşamba günkü birleşimde
sözlü soruların görüşülmemesi
önerilmiştir.

BAŞKAN - Sayın milletvekilleri, şimdi okuttuğum
2 nci öneriyi oylarınıza sunuyorum: Kabul edenler...
Kabul etmeyenler... Bu öneri de kabul edilmemiştir.
(ANAP, DSP ve CHP sıralarından alkışlar)

Sayın milletvekilleri, bir önerinin kabul edilmesini
alkışlamak iyi bir şey de, reddetmeyi alkışlamak
ne?!.

FATİH ATAY (Aydın) - Anlayana!.. Anlayana!..

BAŞKAN - Evet, kaldığımız yerden
devam ediyoruz.

Sayın milletvekilleri, gündemin "Genel Görüşme
ve Meclis Araştırması Yapılmasına
Dair Öngörüşmeler" kısmına
geçiyoruz.

V. - GENSORU, GENEL GÖRÜŞME, MECLİS
SORUŞTURMASI

VE MECLİS ARAŞTIRMASI

A)ÖNGÖRÜŞMELER

1. -Ankara Milletvekili Eşref Erdem ve 23 arkadaşının,
yasa dışı örgütlerin faaliyetlerinin
boyutlarını ve varlığı iddia edilen
kamu görevlileriyle olan ilişkilerini araştırmak
amacıyla Meclis araştırması açılmasına
ilişkin önergesi (10/89)

2. -İstanbul Milletvekili Mehmet Cevdet Selvi ve 21
arkadaşının, yasa dışı
suç örgütleri ile bunların Devletle olan
bağlantıları konusunda Meclis araştırması
açılmasına ilişin önergesi (10/126)

3. -Batman Milletvekili Ataullah Hamidi ve 22 arkadaşının,
yasa dışı suç örgütlerinin
devletle olan bağlantıları ile güvenlik
güçlerinin de karıştığı
iddia edilen olayların boyutlarını tespit
etmek amacıyla Meclis araştırması açılmasına
ilişkin önergesi (10/110)

4. -İçel Milletvekili Oya Araslı ve 20
arkadaşının, yasa dışı
örgütlerin devletle olan bağlantıları
ile Susurluk'ta meydana gelen kaza olayının ve arkasındaki
ilişkilerin aydınlığa kavuşturulması
amacıyla Meclis araştırması açılmasına
ilişkin önergesi (10/124)

5. -İstanbul Milletvekili Halit Dumankaya ve 23 arkadaşının,
yasa dışı örgütlerin devletle olan
bağlantıları ile Susurluk'ta meydana gelen kaza
olayının ve arkasındaki ilişkilerin
aydınlığa kavuşturulması amacıyla
Meclis araştırması açılmasına
ilişkin önergesi (10/125) 

BAŞKAN - Alınan karar gereğince, 69 uncu sırada
yer alan, Ankara Milletvekili Sayın Eşref Erdem ve
23 arkadaşının; 88 inci sırada yer
alan, İstanbul Milletvekili Sayın Mehmet Cevdet
Selvi ve 21 arkadaşının; 90 ıncı
sırada yer alan, Batman Milletvekili Sayın Ataullah
Hamidi ve 22 arkadaşının; 104 üncü
sırada yer alan, İçel Milletvekili Sayın
Oya Araslı ve 20 arkadaşının ve 105
inci sırada yer alan, İstanbul Milletvekili Sayın
Halit Dumankaya ve 23 arkadaşının yasa dışı
suç örgütlerinin faaliyetleri ve devletle olan
ilişkileri konusunda, Anayasanın 98 inci, İçtüzüğün
104 ve 105 inci maddeleri uyarınca birer Meclis araştırması
açılmasına ilişkin önergelerinin
birlikte yapılacak öngörüşmelerine
başlıyoruz.

Önergeler, daha önce okunduğu için tekrar
okutmuyorum.

Hükümet hazır mı efendim? Hazır.

Sayın milletvekilleri, İçtüzüğümüze
göre, Meclis araştırması açılıp
açılmaması hususunda, sırasıyla,
Hükümete, siyasî parti gruplarına ve önergelerdeki
birinci imza sahibine veya onun göstereceği bir diğer
imza sahibine söz verilecektir.

Daha önce aldığınız bir karar gereğince
-İçtüzüğün 102, 104 ve 60 ıncı
maddelerine göre- konuşma süreleri: Hükümet
için 45 dakika, gruplar için 30'ar dakika, önerge
sahipleri için de 15'er dakikadır.

Hükümet adına, Sayın Adalet Bakanı
mı konuşacaklar?

ADALET BAKANI ŞEVKET KAZAN (Kocaeli) - Efendim, Sayın
İçişleri Bakanı ve bendeniz süreyi
paylaşacağız.

BAŞKAN - Efendim, gayet iyi biliyorsunuz; bu süreyi
ikinize paylaştırmam mümkün değil;
daha önce alınmış bir karar yok. Keşke,
Danışma Kurulu bu kararı isterken bu yolda
talepte bulunsaydı olurdu; ama, Sayın Adalet Bakanı,
Hükümet adına zatı âlinizin konuşmasına
bir engel yok efendim.

ADALET BAKANI ŞEVKET KAZAN (Kocaeli) - Sayın Başkan,
kabul edilen ve birlikte müzakeresi yapılacak olan
dört tane önergenin iki tanesinin muhtevası ve
genişliği, Sayın İçişleri
Bakanımızın konuşmasını
gerektiriyor; ama, bu önergelerden iki tanesi, Susurluk'ta
meydana gelen olayın tahkikatıyla alakalıdır;
dolayısıyla, o yönü de bendenizi ilgilendiriyor.
Bu bakımdan, müştereken söz alma ihtiyacını
duyduk; çünkü, burada bir Meclis araştırması
önergesi söz konusu. Bu Meclis araştırması
önergesinin bu şekilde kabul edilmiş olması,
bizi de ister istemez bu talebi yapmak mecburiyetinde bırakmıştır;
mesele bu kadar açık.

BAŞKAN - Efendim, ben, zatı âlinizi gayet iyi
anlıyorum. Çok da arzu ediyor olmama rağmen
-İçtüzük gayet açık- keşke,
Danışma Kurulu önerileri bu istikamette oluşarak
gelmiş olsaydı -ki, geçmişte çok
örnekleri var- tabiî, ikiye bölmem mümkündü;
ama, bu şartlarda, ikiye bölerek, iki sayın
Hükümet üyesine söz verme imkânım
maalesef yok.

Hükümet adına, Adalet Bakanı Sayın
Kazan; buyurun efendim. (RP sıralarından alkışlar)

RİFAT SERDAROĞLU (İzmir) - İçişleri
Bakanı adına mı konuşuyor?

BAŞKAN - Efendim, Sayın Bakanı henüz
dinlemediniz; müsaade buyurun.

RİFAT SERDAROĞLU (İzmir) - Onun için
soruyorum...

BAŞKAN - Efendim, Hükümet adına... Rica
ediyorum...

Gerekirse Sanayi Bakanı konuşur, gerekirse Tarım
Bakanı konuşur; Hükümet adına yapılan
bir konuşma... Rica ederim... (DSP ve CHP sıralarından
gürültüler) Müsaade buyurun. Onu Hükümet...
(DSP ve CHP sıralarından gürültüler)
Efendim, rica ederim... Konuştuk olalım diye mi söylüyoruz...

MEHMET BATALLI (Gaziantep) - Rica edecek bir şey yok Başkan.

BAŞKAN - Var tabiî... Sayın Hükümet
takdir eder onu. Sayın Hükümet, Adalet Bakanı
konuşsun buyurmuş.

Buyurun Sayın Bakan.

ADALET BAKANI ŞEVKET KAZAN (Kocaeli) - Sayın Başkan,
değerli arkadaşlarım; bazı milletvekili
arkadaşlarımız tarafından, gerek son
olarak 3 Kasım günü Susurluk'ta meydana gelen
olay sebebiyle ve gerekse daha geniş çapta ülkemizde,
mafyanın devlete etkinliği konusunda, meselenin derinliğine
incelenmesi için verilmiş bulunan dört tane
Meclis araştırma önergesi, Danışma
Kurulunda birleştirilerek ve biraz önce burada oylanarak,
hep birlikte görüşülmesine karar verilmiştir...

ÖNDER SAV (Ankara) - Daha önce oylandı, biraz
önce değil.

ADALET BAKANI ŞEVKET KAZAN (Devamla) - ...Bu, Yüce
Meclisin takdiridir. Elbette, Meclis araştırmalarının
müzakeresinde nasıl bir usul takip edileceği,
hem İçtüzüğümüzde yazılı
hem de değerli milletvekillerimizin malumudur. Hükümet
adına, herhangi bir bakan arkadaşımız,
Meclis araştırması önergeleri üzerinde,
genel görüşme önergeleri üzerinde, hatta
kanun teklifleri üzerinde, Hükümeti temsilen söz
alabilir. Şu anda, bizim Adalet Bakanı olarak, bu
araştırmalarla ilgili, Hükümet adına
söz alışımızın iki temel
sebebi vardır; bir tanesi, Sayın İçişleri
Bakanımızın, şu anda, Plan ve Bütçe
Komisyonunda bütçesi görüşülmektedir.

AYHAN FIRAT (Malatya) - Bakan burada oturmuyor!

ADALET BAKANI ŞEVKET KAZAN (Devamla) - Kendisi benim buraya
gelip konuşma imkânına sahip olamayacağımı
düşünerek, her ihtimale karşı, buraya
gelmiştir; size karşı görevini yapmıştır;
protesto etmek yerine alkışlamanız gerekir.
(RP ve DYP sıralarından alkışlar) Ama,
elbette, Plan ve Bütçe Komisyonunda her bakanın
bütçesini takip etmesi aslî vazifesidir. Eğer,
Değerli Bakan arkadaşımız orada değil,
burada bulunsa, kendisini bir başka bakan arkadaşımızın
Bütçe Komisyonunda temsili mümkün değildir...

ALİ TOPUZ (İstanbul) - Nasıl değildir?!

ADALET BAKANI ŞEVKET KAZAN (Devamla) - ...ama, burada, kendisi
adına, Hükümetten bir başka arkadaşımızın
konuşması mümkündür; işte o
imkânı kullanıyoruz. (CHP sıralarından
"Bakan orada oturuyor" sesleri, gürültüler)

AYHAN FIRAT (Malatya) - Bakan orada oturuyor.

ADALET BAKANI ŞEVKET KAZAN (Devamla) - Değerli milletvekili
arkadaşlarımın bu tepkilerini anlamak mümkün
değildir. Kaldı ki, bu, görüşülmesine
karar verilen...

ALİ TOPUZ (İstanbul) - Komisyonda bir Bakan var.

ADALET BAKANI ŞEVKET KAZAN (Devamla) - Değerli arkadaşlarım,
ilkokula benzettiniz artık... Türkiye Büyük
Millet Meclisinde değerli üyelere bilgi veriyoruz. (RP
ve DYP sıralarından gürültüler)

Değerli arkadaşlarım, eğer 3 Kasım
günü Susurluk'ta bu olay meydana gelmemiş olsaydı
-her ne kadar, daha önce, bu konuda verilmiş Meclis
araştırması önergeleri mevcut olsa bile
gündemde- belki, konu, bugün Türkiye Büyük
Millet Meclisinin Genel Kurulunda görüşülmeyecekti;
ama, Susurluk'taki olay, bu Meclis araştırması
önergelerinin Yüce Mecliste bir an önce görüşülmesini
ve bir karara bağlanmasını zorunlu kılmıştır.

Şimdi, Susurluk'ta meydana gelen olayla ilgili ve bu olayın
tahkikat safahatıyla ilgili kısa bilgi arz etmek
istiyorum. Bildiğiniz gibi, 3 Kasım günü,
Hüseyin Kocadağ yönetimindeki 06 AC 600 plakalı
ve Şanlıurfa Milletvekili Sedat Bucak'a ait Mercedes
marka araba...

HAYDAR OYMAK (Amasya) - 500 SEL mi?!.

ADALET BAKANI ŞEVKET KAZAN (Devamla) - ...İzmir'den
İstanbul'a müteveccihen hareket etmiş, Susurluk'ta,
Susurluk'u geçtikten sonra...

BAŞKAN - Sayın Bakan, ben, bir dakikanızı
rica edeyim.

Sayın milletvekilleri, bir meselesinin...

AHMET KÜÇÜK (Çanakkale) - Son aldığı
mazot şeylidi...

BAŞKAN - Sayın milletvekilleri, Sayın Menzir,
rica ediyorum...

NECDET MENZİR (İstanbul) - Ben bir şey söylemedim...

BAŞKAN - Sayın milletvekilleri, bir meselenin vuzuha
kavuşmasını istiyor değil miyiz.

NECDET MENZİR (İstanbul) - Sayın Başkan,
düzeltin, ben söylemedim, benim ağzımdan
laf çıkmadı; beni niye muhatap alıyorsunuz...

BAŞKAN - Sayın Menzir, efendim, peki, siz söylemedinizse
söylememişsinizdir. (CHP sıralarından
gülüşmeler)

Sayın milletvekilleri, rica ediyorum... Beş önerge
müzakere edilecektir; her sayın grubun 30'ar dakikalık
ve Sayın Hükümetin 45 dakikalık süresi
vardır; 270 dakika burada oturup müzakere yapacağız.
Rica ediyorum... Önerge sahiplerinin 15'er dakikalık
görüşme süreleri vardır. Ben, rica
ediyorum, sükûnetle dinleyelim; her grubumuz ne düşünüyorsa,
ne tavsiye ediyorsa, onu, rahatça gelir, söyler. Men
dakka dukka yöntemi var biliyorsunuz. Bakın, rahat
dinlemezseniz, rahat dinlenme imkânınız olmaz.

Buyurun Sayın Bakan.

ADALET BAKANI ŞEVKET KAZAN (Devamla) - Evet, biraz önce,
aracın plakasını ve arabayı kullanan
kişi olarakHüseyin Kocadağ ismini verdim. İşte,
Hüseyin Kocadağ yönetimindeki araba, Susurluk'u
geçtikten sonra, Bursa istikametine seyrederken, benzinlikten
çıkan bir kamyonun, birden bire, arkasına
vurması suretiyle, arabada bulunan dört kişiden
İstanbul Emniyet Müdürlerinden Hüseyin Kocadağ
ve bilhassa bu olayla ilgili olarak ismi büyük yankılar
uyandıran, hüviyeti itibariyle Mehmet Özbay,
ama, gerçek kimliği itibariyle Abdullah Çatlı
ve yine, arabada bulunan Gonca Us isminde bir hanım hayatını
kaybetmiştir. Arabada bulunan dördüncü kişi
Şanlıurfa Milletvekilimiz Sedat Bucak'tır,
yaralı olarak kurtulmuştur, tedavi edilmek üzere
önce Balıkesir Devlet Hastanesine, oradan da -bildiğiniz
gibi- İstanbul'a nakledilmiştir.

Şimdi, olay bir trafik kazasıdır basit yönü
itibariyle; önce birinci yönü...

CELAL TOPKAN (Adıyaman) - Yaptıkları iş
itibariyle?..

ADALET BAKANI ŞEVKET KAZAN (Devamla) - Dolayısıyla,
Susurluk Savcısı, bu olayı bu yönüyle
araştırmış, tahkikatını
yapmış, bilirkişi raporlarını
alarak kusur derecelerini tespit etmiş ve onu takiben de,
bugünkü tarihle, kamyonu kullanan ve bu kazaya sebebiyet
veren Hasan Gökçe'yi bir ölçüde kusurlu
görerek, sanık sıfatıyla, asliye ceza
mahkemesinde, bu kişi hakkında, dikkatsizlik ve tedbirsizlik
sonucu birden fazla kişinin ölümüne ve bir
kişinin de yaralanmasına sebebiyet suçundan
davasını açmıştır; bu,
açılması gereken birinci davadır,
yapılması gereken aslî görevdir.

AHMET GÜRYÜZ KETENCİ (İstanbul) - Hasar
tespit raporu ne oldu?

ADALET BAKANI ŞEVKET KAZAN (Devamla) - Ancak, bu kazanın
arkasından, kazada hayatını kaybeden kişilerden
Hüseyin Kocadağ'ın İstanbul Emniyet Müdürlüğünde
görev yapması, Abdullah Çatlı'nın
1980 öncesi birtakım olaylardan dolayı aranan
kişilerden olması...

TUNCAY KARAYTUĞ (Adana) - 1980 sonrası da... Onu da
söyleyin.

ADALET BAKANI ŞEVKET KAZAN (Devamla) - ... üzerinde
Mehmet Özbay adıyla sahte bir kimlik çıkması
ve yine, olayın içinde Gonca Us adında bir
hanımın bulunması, bilindiği gibi, basında
büyük yankılar uyandırmış
ve bu perdenin arkasının mutlaka açılması
gerektiği hususunda yoğun yayınlar yapılmıştır.
Tabiatıyla, Adalet Bakanlığı, basını
dikkatle takip etmek mecburiyetinde olan bir bakanlıktır.
Adalet Bakanlığının Ceza İşleri
Genel Müdürlüğünde ayrıca bir basın
bürosu vardır ve ayrıca, Adalet Bakanlığının
Ceza İşleri Genel Müdürlüğünde
bütün televizyon kanallarını, özellikle
haber saatinde, takip eden ve önemli olan safahatı
video kasetlere çeken bir servisi vardır. Bütün
bu yayınlar, Adalet Bakanı olarak, elbette, bizim,
konu üzerine eğilmemizi zorunlu kılmıştır.

Aslında cumhuriyet savcılarımızın
görevlerinin bilinci içerisinde olduğunu söylemeye
gerek yoktur. Türkiye Cumhuriyeti savcılarını
birtakım olayları örtbas etme gayretinde olan
kişiler olarak telakki etmek her şeyden önce
adalete bühtandır. O nedenledir ki, basında
bazı köşe yazarları ve bazı ifadeler,
bu olayın örtbas edileceği istikametinde maksatlı
yayınlar yapmışlardır; ama, gerek İçişleri
Bakanlığı ve gerek Adalet Bakanlığı
olarak konu üzerinde büyük bir hassasiyetle durduk;
şu ana kadar durduk, bundan sonra da duracağız,
taa ki perdenin arkasında varsa birtakım kirli ilişkiler
ortaya çıksın. Biz, Adalet Bakanlığında
olduğumuz sürece, kimse, perdenin arkasına kirli
iş gizleyemeyecektir; Hükümetimiz de bu kararlılıktadır.
(RP ve DYP sıralarından alkışlar) O
nedenle, bu Hükümet, her şeyden önce, Türkiye'de
cereyan eden olayların, hem kamuoyu tarafından bilinmesi
hem de o olayların perde arkasında birtakım
insanlar varsa, kanun önünde hesap vermesi bakımından
gereken her zaman yapılacaktır.

Bütün ilçe savcıları, aynı
zamanda, bulundukları ağır ceza merkezinin başsavcısına
bağlıdırlar; dolayısıyla, Susurluk
Cumhuriyet Savcısı da, bir yönüyle, Balıkesir
ağır ceza merkezi hudutları içinde olduğundan,
Balıkesir Başsavcılığına
bağlıdır. Dolayısıyla, olayın
hemen akabinde, Balıkesir Başsavcılığına
telefon edilerek, bu olayla ilgili tahkikatın, özellikle
trafik kazası yönünün değil, bu trafik
kazasının arkasında, arabanın içinde
bulunan kişiler arasında ne gibi bilinmeyen ilişkiler
olduğu hususunun tahkikatında Susurluk Cumhuriyet Savcısına
müzahir olması talimatı verilmiştir.
Bununla da yetinilmemiş, bu yönde yapılması
gereken çalışmalar, aynı zamanda Devlet
Güvenlik Mahkemelerinin yetki alanına girebilecek
bir suçu oluşturabileceği ihtimaline binaen,
Balıkesir'in İstanbul Devlet Güvenlik Mahkemesinin
yetki alanında olması dolayısıyla,
İstanbul Devlet Güvenlik Mahkemesi Başsavclığına
da talimat verilmiştir. Bu talimat üzerine, İstanbul
Devlet Güvenlik Mahkemesi Başsavcılığı,
Ceza İşleri Genel Müdürlüğümüze
8.11.1996 tarihinde göndermiş olduğu yazısında,
aynen "Kamuoyunda, bu olayın siyaset-polis-mafya ilişkisi
olarak nitelendirildiği, Türk Ceza Kanununun 313 üncü
maddesi kapsamı içinde değerlendirilebilecek
organize suç örgütünün varlığının
ortaya atılması üzerine, devletin doğrudan
doğruya iç güvenliğini ilgilendiren bu iddia
nedeniyle, Cumhuriyet Başsavcılığımızla,
hazırlık soruşturması başlatılmıştır"
denilmektedir. Demek oluyor ki, olayla ilgili olarak hem Susurluk
Cumhuriyet Savcılığımız hem Balıkesir
Cumhuriyet Başsavcılığımız
hem de İstanbul Devlet Güvenlik Mahkemesi Cumhuriyet
Başsavcılığımız gerekli
tahkikatlarını yürütmekte, çalışmalarını
yapmaktadırlar.

Trafik kazası yönünden dava açılmıştır;
bundan sonra, kararı, mahkeme verecektir; ama, diğer
yönü itibariyle, bugün, burada müzakere edeceğimiz
Meclis araştırmasına konu olabilecek yönü
itibariyle, elbette, araştırmayı ve tahkikatı
İstanbul Devlet Güvenlik Mahkemesi Başsavcısı
yapacaktır.

Şimdi, olaya baktığımız zaman,
aynı arabanın içinde 4 kişinin bulunduğunu
görüyoruz. Bu 4 kişiden 3'ü hayatını
kaybetmiştir; dolayısıyla, bunlar hakkında
bir tahkikat yapmak, bir amme davası açmak imkânı
yoktur. Geriye 1 kişi kalmıştır; Şanlıurfa
Milletvekilimiz Sedat Edip Bucak Bey. Kendisi şu anda hastanededir
ve tedavi görmektedir; ama, takdir edersiniz ki, dokunulmazlığı
dolayısıyla, herhangi bir başsavcının
veya savcının kendisinin ifadesine başvurması
veya başvurduğu takdirde kendisinin ifade vermemiş
olması, vermemek istemesi, elbette, teşriî
masuniyet açısından doğal karşılanabilir.
O nedenledir ki, bu konu ve bu konu etrafında diğer
konuların araştırılması hususunda
Türkiye Büyük Millet Meclisine önerge verilmiş
olmasını, konunun Türkiye Büyük Millet
Meclisi tarafından ele alınmış olmasını
ve kurulacak olan araştırma komisyonu vasıtasıyla
Milletvekilinin de ifadesine veya diğer bazı kişilerin
de ifadesine başvurulması imkânının
mevcut olması dolayısıyla bunu olumlu mütalaa
ediyoruz ve Hükümet olarak bu Meclis araştırması
önergelerinin verilmesini doğal buluyoruz. Yapılmakta
olan tahkikata netice itibariyle ışık tutabilecek
birtakım verilerin ortaya çıkma ihtimalini
düşünüyoruz. Bu ihtimal az da olabilir çok
da olabilir; ama, bu çalışmalar neticesinde
mutlaka bir şeyler ortaya çıkacaktır.

O nedenle, bu olayla ve bu olay dışında birtakım
olaylarla ilgili verilmiş olan Meclis araştırması
önergelerine, Hükümet olarak olumlu baktığımızı
ifade ediyorum ve Yüce Heyete saygılar sunuyorum.
(RP ve DYP sıralarından alkışlar)

BAŞKAN - Sayın Bakan, teşekkür ediyorum
efendim.

Efendim, şu ana kadar, Cumhuriyet Halk Partisi Grubu adına
Sayın Baykal, Anavatan Partisi Grubu adına Sayın
Aksöz, önerge sahiplerinden de Sayın Suha Tanık
söz talebinde bulunmuşlardır.

M. CEVDET SELVİ (İstanbul) - Sayın Başkan,
bizim de talebimiz var.

BAŞKAN - Cumhuriyet Halk Partisi Grubu adına, Sayın
Deniz Baykal; buyurun efendim. (CHP sıralarından
alkışlar)

CHP GRUBU ADINA DENİZ BAYKAL (Antalya) - Sayın Başkan,
değerli milletvekilleri; Susurluk'ta yaşanan trafik
kazasının ortaya koyduğu durum karşısında,
çeşitli partilerimize mensup milletvekillerimizin,
bir Meclis araştırması komisyonu kurularak
bu konunun incelenmesini sağlamaya dönük önergeleri
doğrultusunda açılan görüşme
içinde, Cumhuriyet Halk Partisi Grubu adına söz
almış bulunuyorum.

Değerli arkadaşlarım, bir trafik kazasının
nasıl olup da Türkiye'nin siyasal yaşamını,
devlet yaşamını bu kadar derinden etkileyebildiğini
öncelikle düşünmemiz gerekir diye aklımdan
geçiriyorum. Bir trafik kazası yaşanmıştır
-trafik kazalarının çok yaşandığı
bir ülkedeyiz- ve bu kaza sonucunda bütün Türkiye
ayağa kalkmıştır. Türkiye'nin her
yerinde, insanlarımız, bu konuyu konuşuyor;
televizyonlarımız, basınımız
bu konuyla meşguldür. Birdenbire, 4 tane Meclis araştırması
önergesi Parlamentonun gündemine girmiştir, 1
gensoru verilmiştir. Bir İçişleri Bakanı,
bu trafik kazası sonrasında, üç günlük
bir vicdan muhasebesi yaptıktan sonra, görevinden
ayrılma kararını almıştır.
Sayın Cumhurbaşkanı, bu trafik kazasından
sonra bir açıklama yaparak "nereye kadar giderse
oraya kadar gidin; ama, devleti koruyun" demiştir.
Nedir bunların anlamı?! Niçin, Türkiye'de
hergün pek çoğu yaşanan türden bir
trafik kazası, bütün ülkeyi, siyasal yaşamımızı,
devletimizi, Parlamentomuzu, Hükümetimizi bu kadar derinden
etkileyebiliyor, istifalar ortaya çıkabiliyor; bütün
Türkiye, geride bıraktığımız
dokuz gün boyunca, gece gündüz, bu konuyu konuşuyor?!
Niçin?.. Bu sorunun cevabını, öncelikle
vermek durumundayız.

Ondört ay önce, 20 Eylül 1995 günü, o
zamanki Sayın Başbakan Tansu

Çiller'le yaptığım bir konuşmadan
sonra "Türkiye'de devlet çok yönlü
bir kuşatma altındadır" dediğimi
hatırlıyorum. ondört ay geçti. Bu ondört
ay içinde, hemen hemen her on günde bir, en azından
her ayda bir, birtakım çetelerin, toplumsal yaşamımızın
çeşitli alanlarında etkinlik sergilediğine
dair haberler ve gelişmeler ortaya çıktı.
Kuzeyde, güneyde, doğuda, batıda, yurdun dört
bir köşesinde -pıtrak gibi- çetelerin
var olduğu kendisini gösterdi. Bu çetelerin, yer
yer, çok önemli sorumluluklar üstlenmiş
kamu görevlileriyle işbirliği içinde olduğu;
bu çetelerin işbirliği içinde olduğu
kamu görevlilerinin bir kısmının, devletin
güvenlik sorumluluğunu üzerinde taşıyan
üniformalı, silahlı kamu görevlileri olduğu
kimsenin inkar edemeyeceği bir biçimde ortaya çıktı.
Öyle anlaşılıyor ki, Türkiye'de
devlet otoritesi çok büyük ölçüde
zaafa uğramıştır. Türkiye'de, hukukun
üstünlüğünü, yasaların etkinliğini
gerçekleştirme konusunda ciddî sıkıntılar
ortaya çıkmaya başlamıştır.
Yer yer, toplumumuzun çeşitli alanları, hukukdışı,
yasadışı fiilî güç merkezlerinin
etkisi altına girmeye başlamıştır
ve işin ilginç tarafı, bu yasadışı
fiilî güç merkezlerinin arasında, devleti
temsil eden, devlet yetkililerinin ve sorumlularının
da bulunduğu anlaşılmıştır.

Eğer, 3 Kasım günü Susurluk'taki sıradan
bir trafik kazası birdenbire bütün devleti ayağa
kaldırdıysa, bütün toplumu ayağa kaldırdıysa,
herkes "yeter artık" dediyse "nedir bu manzara"
dediyse, işte bunun altında, en azından son
dönemde bu kadar yoğunlukla ortaya çıkan
bu çeteleşme gerçeği yatıyor. Ama,
olay sadece bundan ibaret değildir; bu Susurluk trafik kazasını
birdenbire siyasal yaşamımızın merkezine
yerleştiren, halkımızın uzun bir süreden
beri yaşadığı bu çeteleşme
gerçeği değildir.

Trafik kazası 3 Kasımda ortaya çıkmıştır.
Eylül ayı içerisinde, basınımıza,
Millî İstihbarat Teşkilatı kaynaklı
olduğu ifade edilen bir rapor intikal etmiştir. Eylül
ayı içerisinde, bu rapor, kamuoyunun bilgisine sunulmuştur.
Bu rapor, esas itibariyle şu iddiaları dile getirmektedir:

"1. Devletin güvenlik güçleri içerisinde
oluşturulmuş bir özel büro vardır.

Teşkilat şemasında gözükmeyen, yasal
çerçeve içerisinde mesnedi bulunmayan; ama,
İçişleri Bakanlığı Emniyet
Genel Müdürlüğü çerçevesi
içerisinde işlemekte olan bir özel büro
söz konusudur. Bu özel büro, İçişleri
Bakanlığı Emniyet Genel Müdürünün
yönetiminde çalışmaktadır; ona
bağlı olarak çalışmaktadır.
Emniyet Genel Müdür Müşaviri Korkut Eken
tarafından da sevk ve idare edilmektedir."

İddia budur. İddia, eylül ayı içinde
basında yayınlanmıştır ve bu
özel büroyla ilgili ayrıntılı bilgi
verilmiştir.

"Emniyet Genel Müdürlüğü Özel
Harekât Daire Başkanlığındaki görevli
polis memurları Ayhan Akça, Ziya ve Semih bu grupla
birlikte çalışmakta" denilmekte ve grubun
başlıca isimleri olarak şunlar sıralanmaktadır:

Birinci sırada, Abdullah Çatlı: Ahmet Remzi
oğlu, 1956 Nevşehir doğumlu.

1977'de Ülkü Ocakları Derneği Ankara Şubesi
Başkanı,

1978'de Ülkü Ocakları İkinci Başkanı,

1978'de Ankara Bahçelievler'de 7 TİP'linin öldürülmesi
olayı sanığı,

Mehmet Ali Ağca'nın kaçışına
yardım,

1982'de cinayetten aranma,

1984' de eroin ve silah ticaretinden aranma,

Papa suikastının planlayıcısı,

Uyuşturucu kaçakçısı.

İş telefonu, ev telefonu, yeni ev numarası,
cep telefonu.

İş adresi: Sultan Tekstil Küçükçekmece
Kanaryayolu.

Mehmet Özbay adına kimlik taşımaktadır.

Polis kimliği ve yeşil pasaportu vardır.

Bordo Audı bir otomobil kullandığı bilinmektedir.

İkinci sırada, Haluk Kırcı vardır,
Abdurahman Buğday vardır, Sami Hoşnav vardır,
Sedat Peker vardır, Mehmet Gözen vardır. Bu
grubun "Drej Ali" diye bilinen Ali Yasak'la ve Urfa
Siverekli Bucak Aşireti mensuplarıyla, yeraltı
dünyasının tanınmış kişileri
ve muhtelif kademedeki polislerle yakın ilişki içerisinde
olduğu, eylül ayı içerisinde yayımlanan,
MİT kaynaklı olduğu tartışma götürmez
raporda ifade edilmiştir.

Şimdi, Türkiye, eylülde, bu raporu gördü.
3 Kasımda bir trafik kazası oldu. Bu trafik kazasında,
bir araya gelmesi doğal karşılanamayacak dört
kişi bir arada görüldü ve bu trafik kazası,
birdenbire, halkımızın zaten bilincine, bilinçaltına
gelmekte olan bu mafyalaşma, çeteleşme konusunun
bir somut gösterisi olarak, çok çarpıcı
bir biçimde ortaya çıktı ve bütün
Türkiye ayağa kalktı.

Şimdi, bu olay bir trafik kazasıdır; elbette...
Trafik kazası boyutuyla, devletimizin yetkili mercileri,
makamları yakından ilgilenmektedir; elbette... Sayın
Bakan, burada, bize, bütün ayrıntılarıyla,
bu doğrultuda bilgi verdi; ama, Türkiye'yi asıl
ilgilendiren, bu trafik kazasının ötesinde,
bu kişiler arasındaki ilişki, bu kişilerin
niteliği ve Sayın Bakanın burada söylemeyi
uygun görmediği o arabada bulunan başka bazı
eşyalar, malzemeler; silahlar... Sayın Bakanın,
bu trafik kazasında, fevkalade şaşırtıcı
olacak, Türkiye gibi silah seven bir toplumun ölçüleriyle
bakıldığı zaman dahi anlaşılması
kesinlikle mümkün olmayacak, güçlü
bir silah, cephanelik durumunun ortaya çıktığını
ifade etmeyi uygun görmemiş olmasının
altını dikkatle çizmek istiyorum. (CHP sıralarından
alkışlar)

Bu silahların yanı sıra, yine, Türkiye'de,
silah taşıyan halkımızın hiçbir
zaman taşıma alışkanlığı
anlayışı içerisinde olmadığı
susturucuların, aynı şekilde bulunmuş
olmasının anlamını, önemini vurgulama
gereğini duyuyorum.

Yine bu kazada -bence, belki bunlardan daha önemli olan ve
toplumumuzun, Parlamentomuzun dikkatini özellikle üzerine
çekmek istediğim- yeşil pasaport, kimlik kartı,
silah ruhsatı, bunlar çıkmıştır.
Kimin üzerine çıkmıştır;
Abdullah Çatlı üzerine çıkmıştır,
Mehmet Özbay adına çıkmıştır.
Mehmet Özbay kimliğini resmen edindiği anlaşılan
Abdullah Çatlı'nın, bu kimliğe, yeşil
hizmet pasaportuna ve silah ruhsatına sahip olduğu
görülmüştür.

Değerli arkadaşlarım, Türkiye'de mafyanın
olduğu, tartışma götürmez bir gerçek.
Mafyanın hızla gelişmekte, güçlenmekte
olduğu, yine, tartışma götürmez bir
gerçek. Bunlardan üzüntü duyuyoruz; ama,
bugün karşı karşıya bulunduğumuz
tablo, bir mafya görüntüsünün çok
ötesinde. Bugün karşı karşıya
bulunduğumuz tabloyu bir mafyalaşma olarak izah etmek,
bu durumu kavramamak demektir. Mafya, dünyanın her
yerinde var; İtalya'da da var, Amerika'da da var, Avrupa'da
da var, Türkiye'de de var; eskiden de vardı. Mafya
daima olur, olabilir. Mafya, iktidarın aczini kanıtlar;
iktidarın yetersizliğini, gücünün zaafa
uğramaya başladığını kanıtlar.
Ama, bugün, bizim karşı karşıya
bulunduğumuz tablo, mafyalaşma tablosunun ötesinde,
iktidarın iğfal edildiğini, meşruiyet konusunda
tehlikeli bir istikamete doğru girmekte olduğunu gösteren
bir tablo. Mafya, devlete karşıdır, devlete
karşı olmak gerekir; bazı devlet ajanlarını
satın alabilir, bazı devlet ajanlarını
kullanabilir, bazı devlet ajanlarıyla işbirliği
yapabilir. Bütün bunlar, mafyanın devlete karşı
olma gerçeğini ortadan kaldırmaz; ama, Türkiye'de,
öyle görülüyor ki, mafya, devlete karşı
olmanın ötesinde, devlet, mafyayı bir araç
gibi benimsemiş, hazmetmiş, sindirmiş, sisteminin
içine entegre etmiş. Ortaya çıkan tablo
bu ve vahim olan, asıl araştırılması
gereken, üzerinde durulması gereken konu bu.

Bu trafik kazasında bulunan insanlara "niye onlar
bir arada bulundular" deyip kişisel sorumluluk yüklemek,
konuyu kavramamak demektir. Konu, orada, falan kişinin,
filan kişinin özelliği ya da bir arada bulunuşundan
kaynaklanan durumla ilgili değildir; önemli olan, orada
yer alan insanların neyi temsil ettiğidir, arkasında
neyin olduğudur. Her ülkede, üzerinde en yukarı
düzeyde devlet sorumluluğu dahi bulunsa birtakım
insanlar yoldan çıkabilir, kendi bireysel hesapları
ve çıkarları için çeşitli
ilişkilere, oluşumlara yönelebilir; ama, öyle
anlaşılıyor ki, bugün, Türkiye'de
karşı karşıya bulunduğumuz tablo,
kişilerin kendi yararları ve çıkarları
doğrultusunda bir oluşuma yönelmeleri manzarasının
ötesindedir, resmî niteliği vardır; işte
araştırılması gereken de odur.

Bu kazanın trafik kazası boyutu araştırılacak.
Sayın Bakan diyor ki "3 kişi vefat etti, onlar
hakkında soruşturma yapılamayacak, o kapandı;
öbürünün de dokunulmazlığı
var, bilmiyoruz ki ne yapılacak."

Sayın Bakan, o hizmet pasaportunu çıkaracaksınız,
kamuoyuna göstereceksiniz; altında kimin imzası
var, kimin talimatıyla o hizmet pasaportu o şahsa
verilmiştir, Türkiye'ye söyleyeceksiniz. (CHP,
DSP ve ANAP sıralarından alkışlar)
Bu hizmet pasaportu, bu konularda uzman, gayrimeşru işler
yapan, sahtekârlık yapan, sahtecilik yapan birtakım
profesyonel kişilerin hazırladıkları
sahte bir hizmet pasaportu mudur, patates mühürüyle
mühürlenmiş, taklit edilmiş uydurma bir
hizmet pasaportu mudur; yoksa, Türkiye'de böyle bir
pasaportu vermeye yetkili resmî merciler tarafından
imzalanmış, verilmiş, geçerli, muteber
bir hizmet pasaportu mudur?

YAŞAR OKUYAN (Yalova) - Aynen öyle.

DENİZ BAYKAL (Devamla) - Evet, öyledir ve soru da
budur işte.

Eğer öyle ise bu nasıl olmuştur, kimin talimatıyla
olmuştur? Bunu "efendim, pasaport bürosundaki
polis memuru falan verdi" deyip örtbas etmek mümkün
değildir. Bu, hızla aydınlatılması
gereken temel noktadır; 9 gün oldu, hâlâ
bu boyutuyla ilgili hiçbir ciddî açıklama
yok. O silahlar nerede, hâlâ belli değil. Bu silahların
balistik incelemesi adlî tıpta mı yapılacak,
yoksa polis enstitüsünde mi yapılacak? Bu silahlar
nerede incelenecek, araştırılacak, soruşturulacak?

Değerli arkadaşlarım, o kimlik kartı -yani
bir Maliye uzmanı olduğuna, bir malî yetkili
olduğuna ilişkin resmî kimlik kartı- nasıl
oluşturulmuştur? Yine sahte imza ile mi? Yine, birisinin,
devleti aldatmak için hazırladığı
bir belge midir o, yoksa devletin bir belgesi midir; yetkililerin
verdiği, meşru mercilerin verdiği bir belge midir?
Eğer öyle ise, kim vermiştir, ne hakla vermiştir,
nasıl vermiştir?

Eğer, biz, devletin aradığı, katil zanlısı,
yurt dışında uyuşturucu kaçakçılığından
mahkûm olmuş, cezaevinden kaçmış,
kırmızı bültenle İnterpol tarafından
aranan, Türkiye'de aranan birtakım insanları
resmî yetkili haline getirerek devletin ulaşamayacağı
bir noktaya,özel büronun içine sokuyorsak, bunu
kim yapıyor, anlamamız lazım.

Değerli arkadaşlarım, bu özel bürodur
işte. Özel büronun içinde, eğer, yeraltında
aranan insanlarla devletin görevlileri bir arada bulunuyorlarsa,
polis yöneticileri, politikacılar bunlarla bir arada
bulunuyorlarsa ve bunlar birtakım karanlık işlerin
içine giriyorlarsa, bu büronun aydınlatılması
bu büroyu kim kurdurmuştur, kim yetki vermiştir,
kim desteklemiştir, kim yönlendirmiştir, bunun
ortaya çıkarılması, Türkiye'de
rejimin varlık-yokluk kavgasıdır. Bu, bir
demokrasi sorunu da değildir; bir cumhuriyet sorunudur, devlet
olup olmama sorunudur. (CHP sıralarından alkışlar)

Değerli arkadaşlarım, önümüzdeki
konu budur. Konu, mafya konusu değildir. Mafya konusunun artık
cılkı çıktı; bunun, Türkiye
için hiçbir önem taşımadığı
açık. Şimdi, devlet, mafyayla el ele verdi
mi vermedi mi bunu anlamaya çalışıyoruz;
devlet mafyayla işbirliği yapıyor mu yapmıyor
mu, bunu görmeye, bunu ortaya koymaya çalışıyoruz.

Bir süre önce Türkiye'de bir örtülü
ödenek krizi yaşandı. Başbakanlığın
tasarrufundaki örtülü ödeneğin çok
şaşırtıcı bir hızla, birdenbire
kullanıldığı, kamuoyumuzun bilgisini
çeken bir gelişme olarak ortaya çıktı;
çok değerlendirme yapıldı, konu aydınlatılmadı.
Şimdi ciddî bir iddia, bu örtülü ödeneğin
özel büro faaliyetleriyle ilişkili olarak harcandığıdır.
Eğer örtülü ödenek özel büro
faaliyetleri için harcanmışsa, örtülü
ödeneğe tasarruf eden kişilerin özel büroya
yönelik bilgisizlik beyan etme şansları yoktur.
Bu konuların aydınlatılması lazım.

Değerli arkadaşlarım özel büronun,
devlet içinde, hukuk sistemimizin dışında
bir etkinlik mihrakı olduğu anlaşılıyor.

MİT raporunda ciddî iddialar var. Bu iddialar, doğru
mudur değil midir bilemeyiz; ama, MİT raporunda ortaya
atılan bazı iddiaların en ayrıntı
noktalarında dahi doğru olduğunun bu trafik kazasıyla
ortaya çıkması, ortaya atılan diğer
iddiaların da önemsenmesi, ciddiye alınması,
takip edilmesi gerektiğini ortaya koymuştur.

MİT raporunda nasıl iddialar var. MİT raporunda
bu özel büro aracılığıyla cinayet
işlendiği ifade ediliyor; Tarık Ümit'in
öldürülmesiyle bu büro doğrudan irtibatlandırılıyor
iki İranlı eroin kaçakçısıyla
ilgili olarak bu büro irtibatlandırılıyor;
Gaziantep'te şantaj yoluyla para alınmasına
yönelik bir uygulamayla bu büro irtibatlandırılıyor
ve bu MİT raporu, özel büronun bundan sonraki
faaliyetlerinin siyasal cinayet işlemeye yönelik olarak
gelişebileceği konusunda bir uyarıyı da
ortaya koyuyor.

Değerli arkadaşlarım, bu, bir MİT raporu
mudur, değil midir, böyle bir rapor var mıdır,
yok mudur; eylül ayında kamuoyumuz, böyle bir
raporun var olduğunu görmüştür; iddialar
ortaya atılmıştır ve yaşanan
olaylar da bu iddiayı çok büyük ölçüde
kanıtlamıştır.

Şimdi, kanıtlanmamış olanlarla ilgili
"acaba" sorusu ortadadır. Doğru mudur o iddialar?
Bunun ciddiyetle araştırılması lazımdır.
İddialar, öyle kolay hazmedilir iddialar değil;
cinayet işlenmiştir, gasp yapılmıştır,
şantaj yapılmıştır ve bu özel
büro aracılığıyla yapılmıştır;
öyle, devletin âli menfaatları için falan
da değil, eroin zenginleşmesini paylaşma kavgasına
bu özel büro doğrudan katılmıştır.

Şimdi, böyle bir büro, yasaların dışında,
hukukun ötesinde, sistemin dışında nasıl
var olabilir, nasıl işleyebilir? Türkiye Büyük
Millet Meclisi, millî iradenin tecelli ettiği anayasa
kuruluşu; egemenlik, kayıtsız şartsız
milletin. Anayasamızda Türkiye Büyük Millet
Meclisi var, Anayasamızda yürütme var, Anayasamızda
yargı var; bu Anayasada özel büro nerede?! Bu
Anayasada özel büro var mı?!. (CHP ve DSP sıralarından
alkışlar) Bir özel büro var mı bu
Anayasada?. Yani, yasaların işletilmesini engelleme
yetkisine sahip, yargının üzerinde, Parlamentonun
üzerinde, adam öldürme lisansına sahip bir
otorite var mı burada?!.

ABDULKADİR ÖNCEL (Şanlıurfa) - Yok.

DENİZ BAYKAL (Devamla) - Yok!.. Gerçekte var mı;
var. Araştıracağız, araştıralım,
ne olur araştıralım... Araştıralım....Yani,
bu araştırmalarla böyle, bu konu çözülecek
olsa, çok kolay tabiî; bu, büyük işi
Türkiye'nin, çok büyük işi. Bunu çözmeden
de, ne demokrasi iddiasını ciddiye aldırmak
mümkün olur ne hukuk devleti iddiasını
ciddiye aldırmak mümkün olur. Bu, Türkiye'nin
bir devlet olup olmadığını böyle
aklına esenin, hukuk bilmeyen, otorite bilmeyen, devlet
geleneğinden anlamayan birilerinin eline iktidar olanaklarını
geçirince, kafasına göre düzen kurmaya
Türkiye'yi alet edip edemeyeceklerinin kanıtlanacağı
bir soruşturma olmalıdır. (CHP, ANAP ve DSP
sıralarından alkışlar)

Bazıları zannediyorlar ki, iktidara geldiklerinde
istediklerini yapabilirler, her şey onların iki dudağının
arasındadır; bu anlayışla bakıyorlar.
Anayasa Mahkemesi karar alıyor "Anayasa Mahkemesi
bizi niye engelliyor" diyorlar; hukukun gereğini yapıyor,
herkes yetkisini kullanıyor, sorumluluğunun gereğini
yapıyor. Başbakan olmak, her şeyi yapmak anlamına
gelmez, iktidar olmak, her şeyi yapmak anlamına gelmez;
yapmaya kalkarsanız, işte, böyle sıkıntılar
ortaya çıkar.

Şimdi, Türkiye, bununla hesaplaşmalıdır.
Bu, büyük konudur, büyük sorundur; bunun altından
mutlaka Türkiye kalkmalıdır.

Bundan önce, Meclis araştırma komisyonu girişimlerimiz,
ne yazık ki, bu konunun aydınlatılacağı
konusunda bize yüksek bir ümit vermiyor; bunu üzüntüyle
ifade etmeliyim. Daha önce, faili meçhul cinayetler
konusunda kurulmuş olan ve Doğru Yol Partili Sayın
Sadık Avundukluoğlu'nun başında bulunduğu
Komisyon, ne yazık ki, önemli, çarpıcı
değerlendirmelerini bir zihnî egzersiz düzeyinin
ötesine geçirmeyi başaramamıştır.
Bu raporu hazırlayan komisyonun başındaki
Sayın Avundukluoğlu, bu çalışmayı
yaparken gerekli bilgi ve belgeleri kamu otoritelerinden alamadığını
resmen ifade etmiştir.

Şimdi, bu konuyu bu komisyonumuz araştıracak.
İnşallah araştırırız!..
İnşallah sonucunu alırız!.. Ama, bunun
sonucunun alınması için, Türkiye'de,
öncelikle, hukuk düzeninde, engelleri ortadan kaldıracak
yeni bir düzenlemeye ihtiyaç var. Önce, milletvekili
dokunulmazlığının kalkması lazım.
(CHP, ANAP ve DSP sıralarından alkışlar)
Milletvekili dokunulmazlığının, yolsuzluk,
rüşvet iddiaları karşısında
ya da böyle, açıkça devlete karşı
suç işleme durumlarında işlemeyeceğini
açıkça düzenlememiz lazım. Dünyanın,
en geniş, en mutlak, en kapsamlı dokunulmazlığı
Türkiye'de var. Türkiye'de de, siyaset, yasadışı
olaylarla diğer parlamentolardan çok daha fazla içiçe;
ama, dokunulmazlık da en geniş, en kapsamlı
biçimde; bunu ortadan kaldırmak lazım.

Yargıyı, gerçekten bağımsız
bir kuruluş haline getirecek değişiklikleri ciddiye
almak ve onları bir an önce gerçekleştirmek
lazım.

Değerli arkadaşlarım, bu konu -görevimizi
yapacağız tabiî, hepimiz yapıyoruz, milletimiz
de izliyor- iktidarda, muhalefette tavır değiştirerek
ele alınacak konulardan değildir; yani, hatırlıyorum,
1989 yılındaki birinci MİT raporuyla ilgili
olarak Parlamentoda yapılan tartışmalar, o
zamanki Doğru Yol Partisinin desteğine sahipti, bunu takip
edelim, araştıralım diyorlardı; ama,
o zaman araştıramamıştık, o araştırma
engellenmişti.

Şimdi, yeni bir araştırmayı bütün
Parlomentonun katkısıyla gerçekleştireceğimizi
umut ediyorum; ama, burada, komisyonun kurulmuş olması,
bu konunun, amacına ulaşacak bir biçimde araştırılması
anlamına getirilmelidir; kolayca gelmeyeceği de bilinmelidir.
Biz, oyalanarak, kamuoyunu meşgul ederek "işte,
bu konuda, üzerimize düşeni yaptık"
diyerek, bu konuyu örtbas etmeye katkı yapamayız,
yapmamalıyız. Konu, ciddiyetle ele alınmalıdır
ve açık ifade edeyim, bunun ele alınıp
alınmayacağı da iktidar işidir; çünkü,
iktidarın katkısı, kararlılığı,
sahiplenmesi olmadan, böyle konuların çözümlenmesi
mümkün değildir -Türkiye Büyük Millet
Meclisi iktidar çoğunluğunu yansıtır-
iktidardan bağımsız değerlendirilmesi gerçekçi
değildir ve iktidarın bir yeni siyasî irade içine
girmesi sağlanmadan, bu konunun çözülmesi,
aydınlatılması da kolayca mümkün
değildir.

Elbette, bu konunun aydınlığa kavuşturulması
için hepimiz üzerimize düşeni yapmalıyız;
özellikle, elinde belge olanlar, bu konuda ağır
bir sorumluluk altındadırlar. Elinde belge olanlar,
o belgeleri, Topkapı Saray arşivine intikal ettirecek
değillerdir. (CHP sıralarından alkışlar)
Komisyonun kuruluşundan hemen sonra, derhal, o yeni belgeler
ve iddialar ortaya atılmalıdır, takip edilmelidir.

(Mikrofon otomatik cihaz tarafından kapatıldı)

BAŞKAN - 1 dakikanızı rica edeyim efendim...

Buyurun Sayın Baykal.

DENİZ BAYKAL (Devamla) - Bir ayrı nokta da şu:
Bu konunun çözülebilmesi için, yeni ifşaatlara,
yeni bilgilere, yeni bulgulara, yeni açılımlara
ihtiyaç olduğu kanısında değilim;
eldeki veriler, sorumlulukla ve dikkatle izlenirse, bu konuyu
aydınlatmaya yeter. Yapılması gereken şey,
yasa tarafından aranan bir kişiyi, yeraltı
dünyasının bir etkili ismini kimlerin, ne zaman,
nasıl, ne biçimde meşrulaştırmaya
teşebbüs ettikleridir. Bunun aydınlığa
kavuşturulması, bu konunun gerçek boyutunun
ortaya çıkmasını sağlamaya yetecektir
diye düşünüyorum.

O nedenle, tekrar, aynı noktaya getiriyorum; o hizmet pasaportunun
verilmesini sağlayanlar kimlerdir; o kimlik kartının
verilmesini sağlayanlar kimlerdir; o silah ruhsatının
verilmesini sağlayanlar kimlerdir; bunun aydınlığa
kavuşturulması lazım. Bunların ortaya
çıkması, öyle sanıyorum ki, bu
özel büro gerçeğinin aydınlanmasını
sağlamaya büyük ölçüde yetecektir
ve Türkiye'yi, Anayasanın öngördüğü,
hukukun işlediği bir çağdaş devlet,
bir demokratik hukuk devleti, bir çağdaş cumhuriyet
haline getirmenin yolu mutlaka bulunmalıdır.

Bu konudaki tartışmaları değerlendirirken
kimse, Anadolunun dört bir köşesinde, çok
güç koşullarda, ayda 40 milyon, 50 milyon maaş
karşılığı hizmet veren, canını
tehlikeye atan polislerin arkasına saklanmamalıdır.
(CHP sıralarından alkışlar) Kimse,
bu konudaki iddiaları, polislerimizin arkasına saklanarak
örtbas etmeye kalkışmamalıdır.
Hepimiz biliyoruz, bu olaylar, polisimizi ilzam etmez. Polis teşkilatımızda
görev yapan, namusuyla, cesaretiyle, ahlakıyla görev
yapan onbinlerce insan vardır, onlar da Türkiye'nin,
büyük sorumluluk üstlenmiş, şerefle
devlet görevi yapan insanlarıdır. Onların
arkasına bu tezgâhları kuranlar, mafya ile
işbirliği yapanlar, uyuşturucu parasını
paylaşma peşine düşenler ya da rakiplerini
tasfiye etmek için binbir türlü desiseye tevessül
edenler, onların arkasına saklanmamalıdırlar.
Olay, polis olayı değildir, olay, Emniyetin yetkilerini,
hukukdışı, yasadışı yöntemlerle
kullanmaya teşebbüs etme olayıdır. Bu
olayın mutlaka aydınlatılması gerektiğine
inanıyorum ve Cumhuriyet Halk Partisi Grubu olarak bu konudaki
önergeyi desdekleyeceğimizi bilgilerinize sunuyorum.

Teşekkür ederim. (CHP sıralarından alkışlar)

BAŞKAN - Sayın Baykal, teşekkür ediyorum.

VI. -SATAŞMALARA İLİŞKİN KONUŞMALAR

1. -Adalet Bakanı Şevket Kazan'ın, Antalya
Milletvekili Deniz Baykal'ın, konuşmasında
ileri sürmüş olduğu görüşten
farklı bir görüşü kendisine atfetmesi
nedeniyle konuşması 

BAŞKAN - Sayın Bakan, efendim, ifade buyurmadığınız
bir hususu, zatı âlinize izafesi yoluyla yanlış
beyanda bulunulduğu şeklinde bir talebiniz var; öyle
mi efendim?

ADALET BAKANI ŞEVKET KAZAN (Kocaeli) - Evet efendim.

BAŞKAN - Çok kısa olmak üzere rica ediyorum;
buyurun. (CHP sıralarından gürültüler)

İSMET ATALAY (Ardahan) - Sayın Başkan, böyle
bir uygulama var mı?

BAŞKAN - Sayın Bakan, sadece, bir açıklama
fırsatı veriyorum; rica ediyorum, akşamın
bu saatinde çok kısa lütfen.

Buyurun.

ADALET BAKANI ŞEVKET KAZAN (Kocaeli) - Sayın Başkan,
değerli milletvekilleri; biraz önce, kürsüden
Yüce Meclise hitap eden Sayın Cumhuriyet Halk Partisi
Genel Başkanı Deniz Baykal deneyimli bir devlet adamımızdır;
ama, ne yazık ki, burada, konuşmalarını
yaparken kullandığı ifadeler ve seçtiği
kelimeler itibariyle, sanki, böyle bir deneyim sahibi değilmiş
gibi konuşmuşlardır. (CHP sıralarından
gürültüler)

Bir defa, devlet-mafya ilişkisi denildiği zaman, devlet
kavramının içerisinde hem yasamanın
hem yürütmenin hem yargının girdiğini,
girebileceğini düşünmesi lazımdı.
Devletin içinde bazı kişilerle mafya ilişkisi
iddia edilebilir; ama, devletin mafyayla ilişkisi iddia
edilemez. (RP sıralarından alkışlar)

İRFAN GÜRPINAR (Kırklareli) - Hepsini ayırdı...

DENİZ BAYKAL (Antalya) - Sayın Başkan, böyle
bir usul var mı?

ADALET BAKANI ŞEVKET KAZAN (Devamla) - Bakınız,
burada İstanbul Başsavcısı "siyaset-mafya
ilişkisi" demiştir "devlet" kelimesini
kullanmamıştır. "Devlet" kelimesi
bu kadar ucuz bir kavram değildir. (RP sıralarından
alkışlar, (CHP sıralarından sıra
kapaklarına vurmalar, gürültüler)

ERCAN KARAKAŞ (İstanbul) - Söz verdiğiniz
konuda mı konuşuyor?

BAŞKAN - Sayın Bakan...

AYHAN FIRAT (Malatya) - Sayın Başkan, tarafsızlığınızı
bozuyorsunuz.

ADALET BAKANI ŞEVKET KAZAN (Devamla) - İkincisi;
bizim, bugüne kadar bir açıklama yapmadığımız
ifade ediliyor. Yapmadık; çünkü, biz,
devlet sorumluluğu taşıyan bir insanız
da onun için yapmadık. (RP sıralarından
alkışlar)

İSMET ATALAY (Ardahan) - Sayın Başkan, cevap
mı veriyor, açıklamada mı bulunuyor?

ERCAN KARAKAŞ (İstanbul) - Sayın Başkan...

ADALET BAKANI ŞEVKET KAZAN (Devamla) - Bakınız,
biraz önce "birtakım belgelerin gizleneceğini"
ifade buyurdular. Buyurun, hangi silahlar bulunmuşsa; bu
silahların listesi burada ve bu silahlar, Jandarma Genel
Komutanlığına teslim edilmiş. Bunları,
burada, bir bir saymanın manası yoktur.

AYHAN FIRAT (Malatya) - Var, var...

ADALET BAKANI ŞEVKET KAZAN (Devamla) - Tahkikatın
gizliliği ve selamati açısından yoktur;
isteyene verilir. (RP sıralarından alkışlar,
CHP sıralarından gürültüler)

Ayrıca, birtakım belgelerden bahsettiler; sürücü
belgesi, banka kartı, ticaret odası üye kartı,
silah taşıma ruhsatı... Bunların hepsi,
yetkisizlik kararı verilerek Ankara Başsavcılığına
gönderilmiştir; ama, isteniyor ki ben burada konuşayım.
(CHP sıralarından gürültüler) Ben
burada devlet sorumluluğu taşıdığım
için konuşmuyorum. Devlet bu kadar ucuz değildir
ve bir tahkikatta gazete sayfaları esas olacak değildir.
(CHP sıralarından gürültüler)

BAŞKAN - Sayın Bakan, Sayın Bakan...

SABRİ ERGÜL (İzmir) - Başkan, Başkan!..

BAŞKAN - Lütfen yerinize oturur musunuz efendim.

SABRİ ERGÜL (İzmir) -Neyi cevaplandırıyor;
böyle bir usul var mı?

BAŞKAN - Sayın Bakan, rica ediyorum efendim.

SABRİ ERGÜL (İzmir) - Saçmalıyor...

ADALET BAKANI ŞEVKET KAZAN (Devamla) - Onun içindir
ki, kanunlar tahkikatın gizli yapılacağını
amirdir. Bir tahkikat gizlilik içinde yapılırken,
onu, sizler gibi birtakım şovlar yapacağız
diye, orada bulunan birtakım bilgileri kamuoyuna açıklamak,
her şeyden önce yapılan tahkikatın selametine
aykırıdır, birtakım tedbirlerin alınmasına
imkân verir. (RP sıralarından alkışlar)
O nedenledir ki, biz devlet adamı ciddiyeti içerisinde
konuşuyoruz. (CHP sıralarından gürültüler)

BÜLENT AKARCALI (İstanbul) - Kınıyorum
sizi... Yazıklar olsun... Tuu, Tuu...

BAŞKAN - Sayın Bakan... Sayın Bakan...

AYHAN FIRAT (Malatya) - Devlet adamı değilsin.

ERCAN KARAKAŞ (İstanbul) - Haksızlık
yapıyorsun.

ADALET BAKANI ŞEVKET KAZAN (Devamla) - Ama, ne yazık
ki, siz devleti mafya ile ilişki kuracak kadar küçülttünüz...

BAŞKAN - Sayın Bakan, Sayın Bakan...

ADALET BAKANI ŞEVKET KAZAN (Devamla) - İşte,
üzülünecek olan nokta budur.

Arz ederim. (RP sıralarından alkışlar,
CHP sıralarından gürültüler, sıra
kapaklarına vurmalar.)

BAŞKAN - Sayın milletvekilleri, rica ediyorum efendim.

MEHMET SEVİGEN (İstanbul) - Sayın Başkan,
usulsüzlük yapıyorsunuz. Olayları gizleyemezsiniz.

BAŞKAN - Sayın milletvekilleri... (CHP sıralarından
gürültüler)

Sayın milletvekilleri, bir dakikanızı rica
edeyim... Saat 16.55'te toplanmak üzere birleşime 10
dakika ara veriyorum.

Kapanma Saati : 16.45

İKİNCİ OTURUM

Açılma Saati : 16.58

BAŞKAN - Başkanvekili Yasin HATİBOĞLU

KÂTİP ÜYELER - Kâzım ÜSTÜNER
(Burdur), Ali GÜNAYDIN (Konya)

BAŞKAN - Türkiye Büyük Millet Meclisinin
16 ncı Birleşiminin İkinci Oturumunu açıyorum.

V. - GENSORU, GENEL GÖRÜŞME, MECLİS
SORUŞTURMASI

VE MECLİS ARAŞTIRMASI (Devam)

A)ÖNGÖRÜŞMELER(Devam)

1. -Ankara Milletvekili Eşref Erdem ve 23 arkadaşının,
yasa dışı örgütlerin faaliyetlerinin
boyutlarını ve varlığı iddia edilen
kamu görevlileriyle olan ilişkilerini araştırmak
amacıyla Meclis araştırması açılmasına
ilişkin önergesi (10/89) (Devam)

2. -İstanbul Milletvekili Mehmet Cevdet Selvi ve 21
arkadaşının, yasa dışı
suç örgütleri ile bunların Devletle olan
bağlantıları konusunda Meclis araştırması
açılmasına ilişin önergesi (10/126)
(Devam)

3. -Batman Milletvekili Ataullah Hamidi ve 22 arkadaşının,
yasa dışı suç örgütlerinin
devletle olan bağlantıları ile güvenlik
güçlerinin de karıştığı
iddia edilen olayların boyutlarını tespit
etmek amacıyla Meclis araştırması açılmasına
ilişkin önergesi (10/110) (Devam)

4. -İçel Milletvekili Oya Araslı ve 20
arkadaşının, yasa dışı
örgütlerin devletle olan bağlantıları
ile Susurluk'ta meydana gelen kaza olayının ve arkasındaki
ilişkilerin aydınlığa kavuşturulması
amacıyla Meclis araştırması açılmasına
ilişkin önergesi (10/124)(Devam)

5. -İstanbul Milletvekili Halit Dumankaya ve 23 arkadaşının,
yasa dışı örgütlerin devletle olan
bağlantıları ile Susurluk'ta meydana gelen kaza
olayının ve arkasındaki ilişkilerin
aydınlığa kavuşturulması amacıyla
Meclis araştırması açılmasına
ilişkin önergesi (10/125) (Devam)

BAŞKAN - Müzakeresine başladığımız
araştırma önergeleriyle ilgili görüşmelere
kaldığımız yerden devam edeceğiz.

Sayın Hükümet?..

METİN BOSTANCIOĞLU (Sinop) - Sayın Başkan,
Hükümet gelecek mi?

BAŞKAN - Gelir efendim, gelir; başladığımız
bir iş, bekleyelim.

METİN BOSTANCIOĞLU (Sinop) - Bekleyelim diye bir usul
var mı?

BAŞKAN - Sayın Hükümet?..Ara vereceğim
yoksa efendim.

RASİM ZAİMOĞLU (Giresun) - Ara verelim Başkan,
böyle Hükümet olmaz ki!

BAŞKAN - Efendim, ben, birleşime ara vermeyi dününüyorum;
siz, Hükümete ara vermeyi düşünüyorsunuz,
ayrı şeyler bunlar.

Hükümet hazır.

Anavatan Partisi Grubu adına, Sayın Uğur Aksöz;
buyurun efendim. (ANAP sıralarından alkışlar)

DENİZ BAYKAL (Antalya) - Sayın Başkan, bir
başvurumuz vardı.

BAŞKAN - Şimdi aldım efendim.

Sayın Aksöz, bir dakikanızı rica edebilir
miyim efendim; siz istirahat buyurun.

Sayın Baykal, zatı âliniz, 69 uncu maddenin
lafzını, ruhunu ve yorumunu çok iyi bilirsiniz.

DENİZ BAYKAL (Antalya) - Siz de bilirsiniz Sayın
Başkan.

BAŞKAN - İkinci Oturum içerisinde bu talebinizi
yerine getirmem, maalesef, mümkün değil efendim.

MUSTAFA KUL (Erzincan) - Arayı kim verdi?!.

BAŞKAN - Arayı ben verdim tabiî, kim verecek
canım; tabiî Başkan verir arayı.

MEHMET SEVİGEN (İstanbul) - Niye ara verdiniz?!.

BAŞKAN - Arayı tabiî Başkan verecek;
yani, Meclisin kararını almam ki ara verirken.

Sayın Aksöz, buyurun efendim. (CHP sıralarından
gürültüler, sıra kapaklarına vurmalar)

MEHMET SEVİGEN (İstanbul) - Bu konuyu halletmeden
söz veremezsiniz.

BAŞKAN - Efendim_ (CHP sıralarından gürültüler,
sıra kapaklarına vurmalar) Sayın milletvekilleri_
(CHP sıralarından gürültüler, sıra
kapaklarına vurmalar)

Sayın Aksöz, buyurun efendim.

ÖNDER SAV (Ankara) - Sayın Başkan, İçtüzüğün
-ilgili maddesi- 63 üncü maddesine göre, tutumunuz
hakkında söz istiyorum.

BAŞKAN - Efendim, müsaade buyurun.

ÜLKÜ GÜNEY (Bayburt) - Bir talep var Sayın
Başkan.

BAŞKAN - Dikkate alacağım efendim.

Tutumum hakkında söz talebinde bulundunuz; çalışma
süresini dikkate alarak; buyurun Sayın Aksöz.
(CHP sıralarından gürültüler)

Grubunuz adına süreniz 30 dakika; buyurun.

ÖNDER SAV (Ankara) - Usul konuları, her şeyin
önüne geçer.

BAŞKAN - Konuşmamcıyı kürsüye
davet ettim Sayın Sav. (CHP sıralarından
gürültüler)

ADNAN KESKİN (Denizli) - Bu, yeni bir usul mü oluyor,
Sayın Başkan?!.

MEHMET SEVİGEN (İstanbul) - Bunu yapamazsınız
Sayın Başkan.

BAŞKAN - Buyurun Sayın Aksöz, buyurun siz. (CHP
sıralarından gürültüler, sıra
kapaklarına vurmalar)

FUAT ÇAY (Hatay) - Çiftlik gibi yönetemezsiniz
Sayın Başkan...

BAŞKAN - Efendim, ben, hatibi kürsüye davet ettim...
Sonra dikkate alacağım... (CHP sıralarından
"Olur mu öyle şey?" sesleri) Kürsüye
davet ettim...(CHP sıralarından gürültüler,
sıra kapaklarına vurmalar)

Buyurun Sayın Aksöz. (CHP sıralarından
gürültüler, sıra kapaklarına vurmalar)
Efendim, kürsüye davet ettim...

Efendim, birleşime ara veririm... Eğer, sükûnet
avdet etmezse, birleşime ara veririm... (CHP sıralarından
gürültüler, sıra kapaklarına vurmalar)

Kürsüye davet ettim... Sayın hatibi kürsüden
indirmem... (CHP sıralarından gürültüler,
sıra kapaklarına vurmalar) Sayın hatibi davet
ettim...

Efendim, siz buyurun. (CHP sıralarından gürültüler,
sıra kapaklarına vurmalar)

UĞUR AKSÖZ (Adana) - Ben inerim efendim...

BAŞKAN - Efendim, sizin inmeniz mesele değil...

Eğer, sükûnetin avdet etmediğini ben tespit
edersem, usulü çalıştırırım,
İçtüzüğü çalıştırırım;
arayı ben veririm efendim... (CHP sıralarından
gürültüler, sıra kapaklarına vurmalar)

Sayın milletvekilleri, sükûnet avdet etmezse,
Sayın Aksöz konuşmasını yapamayacak
demektir ve ben, birleşime ara vermek zorunda kalacağım...
(CHP sıralarından gürültüler, sıra
kapaklarına vurmalar)

MUSTAFA KUL (Erzincan) - Dinlemiyoruz...

BAŞKAN - Sayın milletvekilleri, ben, bir de, ayağa
kalkarak, İçtüzük gereği uyarayım;
sükûnet avdet etmezse, birleşime ara vereceğim.
(CHP sıralarından gürültüler, sıra
kapaklarına vurmalar)

Pekala, saat 17.15'te toplanmak üzere, birleşime ara
veriyorum.

Kapanma Saati : 17.04

ÜÇÜNCÜ OTURUM

Açılma Saati : 17.20

BAŞKAN : Başkanvekili Yasin Hatiboğlu

KÂTİP ÜYELER : Kazım Üstüner
(Burdur), Ali Günaydın (Konya)

BAŞKAN - Türkiye Büyük Millet Meclisinin
16 ncı Birleşiminin Üçüncü
Oturumunu açıyorum.

Meclis araştırmalarıyla ilgili görüşmelere
kaldığımız yerden devam edeceğiz.

VII.-USUL HAKKINDA GÖRÜŞMELER

1.-Başkanın, Genel Kurulu yönetme üslubu
hakkında

BAŞKAN - Sayın milletvekilleri, İkinci Oturum
esnasında Sayın Sav'ın ve şimdi muttali
olduğum şekilde Sayın Baykal'ın, tutumum
hakkında söz talepleri var.

SABRİ ERGÜL (İzmir) - Duyulmuyor, duyulmuyor!..

BAŞKAN - Efendim, fazla gür sesin de yanlış
yorumlanabileceği endişesini taşıdığım
için, mümkün mertebe yavaş konuşmaya
çalışıyorum.

MEHMET SEVİGEN (İstanbul) - İşinizi
yapın yeter; başka bir şey istemiyoruz!..

BAŞKAN - İzharı güç, ızmarı
güç; ne diyeyim.

Sayın miletvekilleri, bir şey söylüyorum:
Sayın Sav'ın, Sayın Baykal'ın tutumum
hakkında söz talepleri var, usul tartışması
açacağım; yalnız, tutumumu Sayın
Genel Kurula arz edeyim; sonra, usul tartışması
açacağım Sayın Baykal.

Efendim, Birinci Oturumdan sonra, ikinci oturumu açtığımda
ve hatta Hükümeti arayıp müzakereye başlayacağımız
sırada, Sayın Baykal imzalı bir tezkerenin
geldiğini, bana, Divan üyesi arkadaşım haber
verdi. Sayın Baykal'ın, Sayın Adalet Bakanının,
konuşmaları esnasında, kendi ifade etmediği
hususları, kendilerine izafe ettiğinden bilbahis, söz
talep eder olduğunu gördüm. Ancak, bu talebin dayanağı
olan 69 uncu madde gayet açıktır; sataşma
veya yanlış izafelerde açıklama hakkını
kullanmak isteyen sayın üyenin, aynı oturumda
bu hakkını kullanma imkânı var.

NİHAT MATKAP (Hatay) - O şansı vermediniz
Sayın Başkan!..

BAŞKAN - Halbuki... (CHP sıralarından gürültüler)

Efendim, müsaade buyurun... Efendim, ben, İçtüzüğü
ve tutumumu arz ediyorum Yüce Kurula...

ADNAN KESKİN (Denizli) - Özrü kabahatinden büyük!..

BAŞKAN - Dolayısıyla, benim tutumumda, Tüzüğe
ve teamüllere aykırı bir husus yoktur...

ADNAN KESKİN (Denizli) - Nasıl yoktur?!

BAŞKAN - ... ama, Sayın Baykal, aykırı
olduğu iddiasındadırlar.

Şimdi, usul müzakeresi açıyorum.

Başkanlığın tutumu lehinde iki sayın
üyeye ve aleyhinde de iki sayın üyeye söz
vereceğim.

Efendim, Sayın Baykal, zatı âliniz mi, Sayın
Sav mı, bir başka sayın üye mi söz
almak isterler?

DENİZ BAYKAL (Antalya) - Ben konuşacağım.

BAŞKAN - Sayın Baykal konuşacaklar.

ALTAN ÖYMEN (İstanbul) - Sayın Başkan,
ben de aleyhte söz istiyorum.

BAŞKAN - Sayın Öymen de, aleyhte söz istediler.

Sayın Baykal, sormak zait; ama, zabıtlara geçsin
diye soruyorum, tutumum aleyhinde konuşacaksınız
değil mi; buyurun. (CHP sıralarından alkışlar)

Süreniz 10 dakika.

DENİZ BAYKAL (Antalya) - Sayın Başkan, sayın
milletvekilleri; Sayın Meclis Başkanvekilinin, Meclisi
yönetim tutumuyla ilgili olarak söz aldım.

Bundan önceki oturumda yaşadığımız
görüntüler, Sayın Meclis Başkanvekilinin,
şu andaki oturumun Başkanının, Meclisi
yönetme üslubunun, belki böyle bir tartışmanın
gerginliğinden de biraz çıkarak, soğukkanlı
bir şekilde görüşülmesini gerekli kılıyor.

Sayın Başkan -önce ifade edeyim- nedense, bulunduğu
makamın gerektirdiği özen, sorumluluk ve dikkat
içinde olmayı bir kenara bırakarak, özel
ilişkilerinde belki anlayışla karşılanabilecek
olan bir üslubu, bir şakalaşma üslubunu,
bir sohbet üslubunu, istediği anda, istediği kişiyle
Başkanlık makamından, doğrudan, espriye
dayalı temas kurarak bir iletişim sağlama anlayışını,
çok tartışmaya açık bir biçimde
yürütüyor. Bu üslubun, Meclis Başkanlığına
uygun düşmediğini, bu Meclisin bir üyesi olarak
ifade etmek istiyorum. (CHP ve DSP sıralarından
alkışlar)

Meclis Başkanları, her lafa laf yetiştirmek
ve laubali değerlendirmeleri sık sık Meclis
Başkanlığı otoritesinden yararlanarak
ortaya atmak durumunda olmamalıdırlar. Bulunulan
merciin bir önemi vardır, bir ağırlığı
vardır, bir sorumluluğu vardır; herkese, saygıyla
değer vermeyi gerektiren bir yönü vardır.
Bunların, Meclis Başkanı tarafından,
öncelikle takdir edilmesi gerektiğine inanıyorum.
Orayı, bir laubali laf atma makamı gibi kullanmayı,
Meclis Başkanlığı makamının
nezahetine, seviyesine uygun görmüyorum. Bunu, bu vesileyle,
burada, öncelikle ifade etmek istiyorum; bir. (CHP sıralarından
alkışlar)

Sayın Başkan, daha önceki oturumda, Sayın
Adalet Bakanının, benim konuşmama cevap verme
ihtiyacına yol açabilmek için, Meclis Başkanlığının
gerektirdiği tarafsızlık anlayışını
bir kenara bırakarak, emrivakilerle, özel bir gayret
sergilemiştir. Sayın Adalet Bakanının,
benim burada yaptığım, Cumhuriyet Halk Partisi
Grubu adına yaptığım konuşmaya
cevap vermesini usulî açıdan mümkün
kılacak, hiçbir dayanak bulunmadığı
halde; yani, 69 uncu maddede söz konusu edilen "sataşma"
söz konusu olmadığı halde ya da Sayın
Bakanın ifade etmediği bir düşünceyi
onun adına, ona izafe ederek benim dile getirmem gibi bir
durum söz konusu olmadığı halde, sanki
bunlardan birisi varmışcasına, bu konuyu incelemeden,
irdelemeden, bir olupbittiyle kürsüye davet ederek,
usulü ciddî şekilde ihlal etmiştir. Bunu
tespit ediyorum; iki. (CHP ve DSP sıralarından alkışlar)

Üç; Sayın Başkan, bu manzara karşısında,
biz, sükûnetle Sayın Adalet Bakanını
dinledikten, usulen konuşma hakkı olmadığı
halde, Sayın Başkanın maharetle, bir olupbittiyle
sağladığı fırsatı, Sayın
Adalet Bakanının rahat rahat ve gereksiz bir biçimde,
bize cevap sadedinde kullanmasına göz yummasından
sonra, biz de, çok doğal olarak, buradan ifade edilen
görüşleri yanıtlama ihtiyacı içine
girdik ve böyle bir arayışa teşebbüs
etme hazırlığı içindeyken, Sayın
Başkanın, usul konusunda bir emrivaki yaparak, derhal,
böyle bir müracaatın değerlendirilmesi fırsatını
tanımadan, sadece böyle bir müracaat imkânını
ortadan kaldırmak için, aynı oturumda konuşma
hakkımızı elimizden almak için, hüsnüniyete
dayanmayan, iyi niyete dayanmayan bir emrivakiyle, bir tüzük
tertibi içine girdiğini gördüğümüz
için yanlış yaptığına inanıyoruz.

Üç tane temel noktada, Sayın Başkan yanlış
davranmıştır; üslubu yanlıştır,
laubalidir, o makama yakışmayan bir laubalilik içindedir.
Oradan, biz, vakar bekliyoruz, tutarlılık bekliyoruz,
saygı bekliyoruz, sevecenlik bekliyoruz, sıcaklık
bekliyoruz; ama, olgunluk bekliyoruz; bir.

İki; usulün ciddî şekilde ve adaletle,
eşitlikle uygulanmasını bekliyoruz.

Bunların dışında, baskıcı,
tertipçi, kapıp kaçırıcı,
korumak istediği, himaye etmek istediği gruba fırsat
veren, söz hakkını kesmek istediği çevreyi
konuşamaz hale getirmek için, yine haksız
tertipler yapan bir Başkanlık hüviyetinde gördüğümüz
için tutumunun yanlış olduğuna inanıyoruz
ve Sayın Şevket Kazan'ı cevaplandırmak
istiyoruz.

Sayın Şevket Kazan, cevaplandırılması
gereken şeyler söylemiştir; haksız olarak
söylemiştir. Sayın Şevket Kazan, o konuşmasında...
(RP sıralarından sıra kapaklarına
vurmalar)

FİKRET KARABEKMEZ (Malatya) - Siz de başka şeyi
konuşamazsınız.

BAŞKAN - Efendim, müsaade eder misiniz... Lütfen...

DENİZ BAYKAL (Devamla) - Haklısınız,
haklısınız; ben, Başkanın tutumunu
görmeye çalışıyorum.

BAŞKAN - Efendim, lütfen... Müsaade eder misiniz...

Sayın Baykal, siz buyurun efendim. Bir usulî tartışmadır;
siz buyurun efendim.

DENİZ BAYKAL (Devamla) - Evet.

Haklısınız, tamamen katılıyorum.
(CHP ve RP sıralarından gürültüler)

ADNAN KESKİN (Denizli) - Otur yerine!.. Otur yerine!..

BAŞKAN - Sayın milletvekilleri, rica ediyorum...

Sayın Baykal, siz buyurun efendim. (RP sıralarından
gürültüler)

Sayın milletvekilleri...

DENİZ BAYKAL (Devamla) - Yok, ben değerli arkadaşlarıma
hak veriyorum; haklıdırlar ve ifade edeyim...

Şimdi, Sayın Şevket Kazan'ın, deminki
konuşmasında söylediklerine cevap verme ihtiyacı
içinde, böyle bir açılım yaparken
vicdanen rahatsız olduğumu ifade etmeliyim; çünkü,
usule uygun değildir. Bir uygunsuzluğu ortadan kaldırma
arayışı içindeyim ve bu niyetimi ifade
ettim, hemen cevap vermeye kalkmadım mesela. Bunu, sizin
bilginize intikal ettirmek; sizin reaksiyonunuzu görmek,
Sayın Başkanın reaksiyonunu görmek istedim.
Öyle anlaşılıyor ki, Sayın Başkan,
demin sorumlusu olduğu durumun bir ölçüde
ezikliğinin etkisi içinde "hadi sen de konuş
da, dengeyi sağlayalım" anlayışıyla
ve usulü yine ihlal ederek, sizin de işaret ettiğiniz
gibi, bir tutum sergiliyor.

FİKRET KARABEKMEZ (Malatya) - Şimdi, siz de aynı
şeyi yapıyorsunuz.

BAŞKAN - Sayın Baykal, bir usul tartışmasıdır,
zatıaliniz söz talep ettiniz, söz verdik; buyurun
efendim. Ben eziklik hissetmiyorum size söz vermiş
olmaktan dolayı.

DENİZ BAYKAL ( Devamla) - Anlıyorum. Sayın
Şevket Kazan'ın söylediklerine cevap vermeme
izin veriyor musunuz?

BAŞKAN - Gayet tabiî, onun için söz aldınız
efendim; buyurun.

DENİZ BAYKAL (Devamla) - Tamam, teşekkür ederim,
teşekkür ederim.

Şimdi, Sayın Şevket Kazan, öyle anlaşılıyor
ki...

BAŞKAN - 3 dakika süreniz var Sayın Baykal,
buyurun efendim.

DENİZ BAYKAL (Devamla) - Teşekkür ederim Sayın
Başkan.

METİN EMİROĞLU (Malatya) - Efendim, usul tartışmasında
bu olmaz ki, bu hususta ayrıca karar vereceksiniz.

BAŞKAN - Efendim, şimdi...

DENİZ BAYKAL (Devamla) - Sayın Başkan, süremi
dikkate alıyorsunuz değil mi?

BAŞKAN - Efendim, siz buyurun; siz buyurun efendim.

DENİZ BAYKAL (Devamla) - Değerli arkadaşlarım,
Sayın Şevket Kazan'ın, demin, benim yaptığım
konuşmadan çok ciddî şekilde rahatsız
olduğunu anlıyorum.

Niye rahatsız olmuştur: Ben, Sayın Şevket
Kazan'ın, olayın, bir trafik kazası çerçevesi
içinde değerlendirilmesine ağırlık
veren yaklaşımını eleştirdim
ve olayın öbür boyutuyla ilgili, burada vermediği
bilgilerin önemine dikkati çekmeye çalıştım
ve saydım: Yeşil pasaporttan bahsetmediniz, kimlik
kartından bahsetmediniz, silahlardan bahsetmediniz, susturuculardan
bahsetmediniz dedim. Bunları söylerken, bunlar hakkında
gereğini yapmadınız demedim; bunları
ortadan kaldırdınız demedim; bunlardan burada
bahsetmediniz, kamuoyunda konuyu örtbas etme, trafik olayı
çerçevesi içerisinde tutma arayışlarına
yardımcı olacak bir takdim yaptınız,
bu da uygun düşmedi, bu boyutu var olayın dedim.
Bundan çok rahatsız olduğunu anlıyorum;
ama, bu rahatsızlık, tabiî, sorunun çözümünü
engellemeye yetmeyecektir.

Şunu ifade etmeliyim: Konuşmamda, ben, polislerin
arkasına saklanmayın demiştim, unutmuşum,
şimdi, unuttuğum bir şeyi daha söylemeliyim,
lütfen, devletin arkasına da saklanmayınız.
(CHP sıralarından alkışlar) Polislerin
arkasına da saklanmayın, devletin arkasına
da saklanmayın...Devlete saygı anlayışını,
Cumhuriyet Halk Partisi, Refah Partisinden öğrenecek
değildir. (CHP sıralarından "Bravo"
sesleri, alkışlar) Refah Partisine devlet anlayışını,
devlet saygısını, gerekirse, öğretecek
olan parti Cumhuriyet Halk Partisidir. (RP sıralarından
gürültüler)

BAŞKAN - Sayın Baykal, lütfen toparlar mısınız;
usul hakkında söz söyleyecektiniz.

DENİZ BAYKAL (Devamla) - Devlete saygı konusu, mafyanın
etkisi altına girmiş olan bürokratlarla ilgili
soruşturmadan tedirginlik duyarak, devlet kavramını
o soruşturmanın önüne engel gibi çıkararak
sağlanmaz; devlete saygının gereği, mafyanın
üzerine yürümektir; devlete saygının
gereği o yeşil pasaportu kimin verdiğini cesaretle
çıkıp söylemektir. Onu söylemekten
kaçanların "devlete saygı..." demeye
hakları yoktur.

Saygılar sunarım. (CHP sıralarından
alkışlar)

BAŞKAN - Sayın Baykal teşekkür ediyorum.

Sayın Öymen, usul hakkında talebiniz var mı
efendim?

ALTAN ÖYMEN (İstanbul) - Maksat hasıl olmuştur,
vazgeçtim efendim.

BAŞKAN - Teşekkür ediyorum.

Sayın milletvekilleri...

SALİH KAPUSUZ (Kayseri) - Sayın Başkan, lehinde
konuşmak istiyorum.

BAŞKAN - Lehinde konuşmak istiyorsunuz, peki, buyurun
efendim. (RP sıralarından alkışlar)

SALİH KAPUSUZ (Kayseri) - Sayın Başkan, değerli
milletvekili arkadaşlarım; Refah Partisi Grubu açısından
çok önem arz ettiğine inandığımız
böyle ciddî bir araştırma önergesi
karşısında, İktidar Partisi Grubu olarak,
Gruplarından büyüğü olarak...

İRFAN GÜRPINAR (Kırklareli) - O ne demek o?!.

RİFAT SERDAROĞLU (İzmir) - Doğru Yol küçük
mü?..

SALİH KAPUSUZ (Devamla) - ... biz, başından
beri bu önergeye açık ve net bir şekilde
destek vereceğimizi ilan ettik. (RP sıralarından
alkışlar)

Maalesef, bu ortam içinde, değerli arkadaşlarımız,
âdeta, bir şov uslubu içinde, gereksiz yere
ortamı elektriklendirmek istediler; sebebini anlamak mümkün
değil. (CHP sıralarından gürültüler)
Siz ne yapmak istiyorsunuz?

FATİH ATAY (Aydın) - Bizi bırak da Başkanın
tutumunu anlat.

SALİH KAPUSUZ (Devamla) - Yani, burada...

BAŞKAN - Sayın Kapusuz, Başkanlığın
tutumunun usule uygun olduğunu ifade etmek üzere kürsüye
çıkmıştınız; yanlız
o konuda, lütfen...

SALİH KAPUSUZ (Devamla) - Sayın Başkanım...

BAŞKAN - Başka zamanlar başka şeyler söylersiniz...
Lütfen... Usul tartışmasıdır bu.

SALİH KAPUSUZ (Devamla) - Sayın Başkanım..

HÜSAMETTİN KORKUTATA (Bingöl) - Sayın
Baykal da riayet etmemişti.

BAŞKAN - Sayın Korkutata, Sayın Baykal'ın
usulü ihlal etmiş olması size de ihlal hakkı
vermez ki!.. Rica ediyorum. (CHP sıralarından alkışlar)

Sayın Kapusuz, buyurun.

SALİH KAPUSUZ (Devamla) - Sayın Başkanım,
ben daha sözlerime giriş yapıyorum; yani, ben...

BAŞKAN - Lütfen... Sayın Kapusuz, lütfen...

SALİH KAPUSUZ (Devamla) - Lütfen, müsaade edin
Sayın Başkanım.

Değerli arkadaşlar, biz, Refah Partisi Grubu olarak,
bu konuda ciddî bir çalışma yapılmasının,
her zaman için, tarafı olduk, bu konuda açık
destek vereceğimizi ifade ettik. (RP sıralarından
alkışlar)

YILMAZ ATEŞ (Ankara) - Sen Başkanı anlat.

SALİH KAPUSUZ (Devamla) - Ancak, yine anlamakta güçlük
çektiğim sebeplerle, arkadaşlarımız,
her nedense, ille, ortamın elektriklenmesi gibi, âdeta
bu işi sen-ben havasına çekmek gibi, iyi niyet
amacı olmayan bir tavır içerisinde görüyorum.
(CHP sıralarından gürültüler)

Bu yaklaşım içinde, karşılıklı
açıklamalara fırsat veren Değerli Başkanın,
görüşmelerin iyi bir ortam içinde devam
etmesini arzu ettiğini, açıklamalara fırsat
verdiğini, değerli arkadaşlarımız
yine doğru anlamadılar.

Bize göre Sayın Başkanın tutumu yerindedir,
açıklama fırsatı vermiştir,
bu konuda bir suiniyet söz konusu değildir.

Elbette, Sayın Baykal'a yakışmayan dediğimiz
bazı hususları burada tekrar etmiş olmasına,
yine üzüldük. Kesinlikle, Refah Partisi devleti
de bilir, devleti korumayı da bilir, suçluyu da
bilir, suçlunun cezalandırılmasını
da en ciddî şekilde isteyen tek siyasî partidir.
(RP sıralarından alkışlar, CHP sıralarından
gürültüler)

Dolayısıyla...

FATİH ATAY (Aydın) - Kayseri'den bahset.

BAŞKAN - Sayın Kapusuz, size usulle ilgili söz
verdim. Araştırma önergesiyle ilgili Grubunuzun
söz hakkı var efendim. Usulle ilgili konuşun,
rica ediyorum...

SALİH KAPUSUZ (Devamla) - Sayın Baykal'ın
usul konusunda söz alıp da, buraya çıkıp
yaptığı biraz önceki ithamları karşısında,
müsaade edin bir cümlelik açıklama yapayım.

Biz, devletin arkasına gizlenmeyiz, polisin de arkasına
gizlenmeyiz; ama, ne polisi ne devleti töhmet altında
bırakmanıza da fırsat vermeyiz. (RP sıralarından
alkışlar)

FATİH ATAY (Aydın) - Bu konuşma usul konusunda
mı?

SALİH KAPUSUZ (Devamla) - Bu konularda yüzü ak
olan, bütün meselelerin üzerine en cesur bir şekilde
giden, bugüne kadar gitmiş olan, bundan sonra da gidecek
olan tek siyasî parti Refah Partisidir. (RP sıralarından
alkışlar)

ALİ RIZA BODUR (İzmir) - Reklamlara mı geçtik?!.

BAŞKAN - Sayın Kapusuz...

SALİH KAPUSUZ (Devamla) - Bitiriyorum Sayın Başkanım.

Sadece ve sadece bu konuları dile dolamak için,
usul hakkında söz alıp da, başka şeyleri
burada ifade ettiğinizden dolayıdır ki, bu konulara
girmişimdir.

Bunun dışında, Sayın Başkanın
tutumunu destekliyor, uygun olmuştur diyor; hepinize saygılar
sunuyorum. (RP sıralarından alkışlar)

BAŞKAN - Sayın Kapusuz, teşekkür ediyorum.

Sayın milletvekilleri, usulle ilgili görüşmeler
tamamlanmıştır.

Başkanlığın tutumunu izlemiştiniz.
Başkanlık olarak tutumumuzun ne olduğunu ifade
etmiştim, arz etmiştim. Sayın Baykal'ın,
aleyhte yaptığı konuşmayı dinledik;
Sayın Kapusuz, lehte beyanda bulundular. Başkanlığın
tutumunun 69 uncu maddeye uygun olduğu yolundaki kanaatimizde
değişiklik olmamıştır.

Yüce Heyetin bilgilerine arz ederim. (CHP sıralarından
"oylayın" sesleri)

Efendim, müsaade buyurun; yetki devri yapmadım.

V. - GENSORU, GENEL GÖRÜŞME, MECLİS
SORUŞTURMASI

VE MECLİS ARAŞTIRMASI (Devam)

A)ÖNGÖRÜŞMELER(Devam)

1. -Ankara Milletvekili Eşref Erdem ve 23 arkadaşının,
yasa dışı örgütlerin faaliyetlerinin
boyutlarını ve varlığı iddia edilen
kamu görevlileriyle olan ilişkilerini araştırmak
amacıyla Meclis araştırması açılmasına
ilişkin önergesi (10/89) (Devam)

2. -İstanbul Milletvekili Mehmet Cevdet Selvi ve 21
arkadaşının, yasa dışı
suç örgütleri ile bunların Devletle olan
bağlantıları konusunda Meclis araştırması
açılmasına ilişin önergesi (10/126)
(Devam)

3. -Batman Milletvekili Ataullah Hamidi ve 22 arkadaşının,
yasa dışı suç örgütlerinin
devletle olan bağlantıları ile güvenlik
güçlerinin de karıştığı
iddia edilen olayların boyutlarını tespit
etmek amacıyla Meclis araştırması açılmasına
ilişkin önergesi (10/110) (Devam)

4. -İçel Milletvekili Oya Araslı ve 20
arkadaşının, yasa dışı
örgütlerin devletle olan bağlantıları
ile Susurluk'ta meydana gelen kaza olayının ve arkasındaki
ilişkilerin aydınlığa kavuşturulması
amacıyla Meclis araştırması açılmasına
ilişkin önergesi (10/124)(Devam)

5. -İstanbul Milletvekili Halit Dumankaya ve 23 arkadaşının,
yasa dışı örgütlerin devletle olan
bağlantıları ile Susurluk'ta meydana gelen kaza
olayının ve arkasındaki ilişkilerin
aydınlığa kavuşturulması amacıyla
Meclis araştırması açılmasına
ilişkin önergesi (10/125) (Devam)

BAŞKAN - Sayın Hükümet hazır olduğuna
göre, araştırma önergelerinin öngörüşmeleriyle
ilgili olarak yaptığımız görüşmelere
kaldığımız yerden devam ediyoruz.

Anavatan Partisi Grubu adına Sayın Aksöz'ü
kürsüye davet ediyorum.

Buyurun efendim. (ANAP, DSP ve CHP sıralarından
alkışlar)

Sayın Aksöz, süreniz 30 dakikadır.

ANAP GRUBU ADINA UĞUR AKSÖZ (Adana) - Sayın Başkan,
değerli milletvekilleri; görüşülmekte
olan Meclis araştırması önergeleri üzerinde,
Anavatan Partisi Grubunun görüşlerini arz etmek
üzere söz almış bulunmaktayım; bu
vesileyle, Yüce Heyetinizi saygıyla selamlıyorum.

Sizleri saygıyla selamlarken, şu anda, bizden, umutla
çözüm bekleyen aziz halkımızı,
maalesef, kaygıyla selamlıyorum. Neden kaygılıyım:
biliyorsunuz, etin kokmaması için eti tuzlarsınız;
peki, ya tuz kokmuşsa ne yapacaksınız? İşte
bugün, tuz kokmuş, devlet kokmuştur arkadaşlar.
(ANAP, DSP ve CHP sıralarından alkışlar,
RP sıralarından gürültüler)

Refah Partisi anlatıyor: "Devleti ezdirmem, mağdur
ettirmem..." Yahu, daha dün, senin Kayseri Belediye
Reisi "bu devlet diktatör Musolini devleti" demedi
mi?.. (ANAP, DSP, CHP sıralarından alkışlar,
RP sıralarından sıra kapaklarına vurmalar)
Onu niye konuşturuyorsunuz? O adamı, partinizden
attınız mı? (RP sıralarından
gürültüler)

MEMDUH BÜYÜKKILIÇ (Kayseri) - Ne alakası
var...

UĞUR AKSÖZ (Devamla) - Hani devleti ezdirmeyecektiniz?..
(ANAP, DSP ve CHP sıralarından alkışlar;
RP sıralarından gürültüler.)

BAŞKAN - Sayın Aksöz, rica ediyorum... Akşamın
bu saatinde... Rica ediyorum... Biz, bir komisyon kurmaya çalışıyoruz.
Rica ediyorum...

UĞUR AKSÖZ (Devamla) - Sayın Başkanım,
Sayın Kapusuz "devleti polise ezdirmem" dedi;
ama, dün, kendi belediye başkanları, bu devlete
ağza alınmayacak sözler söylerken neden onu
disipline vermediler; neden?.. (ANAP, DSP ve CHP sıralarından
"Bravo" sesleri, alkışlar; RP sıralarından
gürültüler)

Başka bir şeye gelelim: Türkiye Cumhuriyetinin
bu en önemli araştırma önergesi görüşülürken,
siz ciddiyseniz, nerede Genel Başkanınız,
nerede Başbakan, nerede Başbakan Yardımcısı?!
(ANAP, DSP ve CHP sıralarından "Bravo"
sesleri, alkışlar; RP sıralarından
gürültüler)

CAFER GÜNEŞ (Kırşehir) - Sana ne!..

UĞUR AKSÖZ (Devamla) - Değerli arkadaşlar,
şimdi, esasa gelelim: Bugün, burada, çok şeyler
yaşanmış bu kutsal çatı altında,
aslında üzüntü verici bir şey yapacağız;
kendi canımızla, kendi kanımızla kurduğumuz
büyük Türk Devletini yargılıyoruz.
Devletin neden koktuğunu, neden kurumların birer birer
çürüdüğünü konuşacağız.
(RP sıralarından "Sayenizde" sesleri)
Bu, belki, devlet adına üzüntü vericidir;
ama, millet adına ve demokrasi adına, hukukun üstünlüğü
adına kıvanç vericidir.

Şimdi laf atıyorlar Sayın Başkan; hemen
cevap veriyorum: "Sayenizde devlet koktu" diyorlar.
Peki, ben size soruyorum: Bu, MİT raporu eylülde yayımlandı;
iki aydır, hakkında ne yaptı sizin Hükümetiniz;
araştırma mı açtınız,
soruşturma mı açtınız?!. kimin
sayesinde kokmuş bu devlet?! (RP sıralarından
gürültüler)

ALİ OĞUZ (İstanbul) - Sizin sayenizde!..

UĞUR AKSÖZ (Devamla) - Efendim, sakin olun. Sizin bu
bağırmanızın, telaşınızın
sebebini ben biliyorum.

Bakınız...

BAŞKAN - Sayın Aksöz, diyalogla meseleyi götüremeyiz;
rica ediyorum... Siz konuşmanıza bakın efendim.
(ANAP, DSP ve CHP sıralarından gürültüler)

SABRİ ERGÜL (İzmir) - Sataşanları
sustur, sataşanları!..

BAŞKAN - Sayın milletvekilleri, yani, bu komisyonların...
(ANAP, DSP ve CHP sıralarından gürültüler)

UĞUR AKSÖZ (Devamla) - Sayın Başkan, benim
vaktimden çalıyorsunuz. Lütfen... Bırakın,
konuşayım. Türkiye'nin en önemli konusunu
konuşuyoruz, devleti konuşuyoruz; bundan önemli
ne var Allahaşkına! (ANAP, DSP ve CHP sıralarından
"Bravo" sesleri, alkışlar)

Bakınız, bundan iki gün önce, Türk
insanı Anıtkabire koştu; yüzbinler, milyonlar
koştu; kimi isyan duygusuyla, kimi ağlayarak koştu;
ama, bizim, artık, parlamenterler olarak, hepimizin, anlaması
gereken bir şey var; İnsanlar Anıtkabir'e
sırf ağlamak için gitmiyorlar, bizi şikâyete
gidiyorlar... (ANAP, DSP ve CHP sıralarından "Bravo"
sesleri, alkışlar) Kötü gidişe dur
diyemeyen, Atatürk ilkelerine ve hukukun üstünlüğüne
yapılan saldırılarda âciz kalan bu
Parlamentoyu şikâyete gidiyorlar. (RP sıralarından
"Sözünü geri al" sesleri) Bugün
bunları konuşacağız.

Eskiden, Kurtuluş Harbi sırasında, hepiniz
hatırlarsınız "annem beni yetiştirdi,
bu vatana yolladı" derlerdi. Bu cümle, hepimizin
aslî görevinin bu vatanı korumak ve kollamak
olduğunu ifade ediyor. Şimdi, biz, bu halkın
tertemiz oylarıyla buraya gelen parlamenterler, burada
niçin bulunduğumuzu artık anlamak zorundayız.
Bu Yüce Meclis, bundan yıllarca önce, kendi benliğini
kaybetmiş dev gibi güçlü padişahlara
kafa tutmadı mı?!. Şimdi, bunca yıl
sonra bu Yüce Meclis, birkaç padişahlık
heveslisine, birkaç sultan bozuntusuna, birkaç mafya
çapulcusuna engel olamayacak mı arkadaşlar?!.
(ANAP, DSP ve CHP sıralarından "Bravo"
sesleri, alkışlar)

İBRAHİM HALİL ÇELİK (Şanlıurfa)
- Yavaş konuşsana...

UĞUR AKSÖZ (Devamla) - Değerli milletvekilleri, bakın
buradan söylüyorum, her şeyi bir tarafa bırakıp,
ülkeyi bugün içinde bulunduğu bataktan çıkarmaya
yemin eden Anavatan Partisi Grubu adına söylüyorum:
Ne pahasına olursa olsun, bu karanlığı
yırtacak, bu zincirleri kıracağız; bizimle
gelen gelir, gelmeyenler için hükmü tarih verin,
verecektir.

Biz, Anavatan Partisi Grubu olarak, bakın, sizin gibi tek
tek insanlarla uğraşmıyoruz; sivrisineklerle
uğraşmıyoruz; şu tetikçi ne yapmış,
bu çapulcu ne yapmış uğraşmıyoruz;
çünkü, bunlar, buzdağının görünen
kısmıdır. Biz, asıl büyük
tehlikeyle, onları azdırıp azdırıp
sokağa dökenlerle, onları kullanıp kullanıp
yola atanlarla uğraşacağız. Biz, demokrasiyi
ve hukuku kahreden, öğüten dişlilere enerji
veren anasantrallarla uğraşacağız. Biliyoruz
ki, biz, ana sigortayı yerinden aldığımız
anda ona bağlı bütün cüce ampuller sönecektir.

İBRAHİM HALİL ÇELİK (Şanlıurfa)
- Sekiz sene ne yaptınız?.. Bu pislikler kimin zamanında
ortaya çıktı!..

UĞUR AKSÖZ (Devamla) - Değerli arkadaşlar,
biz, burada, kimseyi suçlamıyoruz; ama, devleti
yöneten kişiler var, yetkili ve sorumlu makamlarda
olanlar var; onlar, ya bizim sorularımıza tatmin
edici cevap verirler ya da "ben, bu işi beceremiyorum"
deyip, çekip giderler.

İBRAHİM HALİL ÇELİK (Şanlıurfa)
- Diyecektiniz niye çekip gittiniz?

UĞUR AKSÖZ (Devamla) - İkisinden birini yapmak
devlet adamlığının gereğidir; aslında,
Anayasanın ve hukukun da gereğidir; ama, yetkili ve
sorumlu makamdakiler bunların hiçbirini yapmazsa,
o zaman, bizim, onları suçlama ve "siz, bunların
ya yaratıcısısınız ya da bunlarla
ortak hareket ediyorsunuz" deme hakkımız doğar.
İşte, bu Meclis araştırması,
bugün, bunun için gündeme alınmıştır
ve bu araştırmadan, inanıyorum ki, çok
hayırlı sonuçlar çıkacaktır.

Şimdi, madde madde soruyoruz devletin yetkililerine...

İBRAHİM HALİL ÇELİK (Şanlıurfa)
- Belgeler nerede?

UĞUR AKSÖZ (Devamla) - Ben sormuyorum; bir haftadır
televizyon, basın, Türkiye soruyor; ben de bu Meclis
kürsüsünden soruyorum ve bu araştırmayla,
inşallah, bunların sonucu ortaya çıkacaktır.

MEMDUH BÜYÜKKILIÇ (Kayseri) - Belgeler nerede?
Belgeleri görelim belgeleri.

UĞUR AKSÖZ (Devamla) - Efendim, et kokmuş dedim;
kokmuş etten siz kebap yapar mısınız?..

İBRAHİM HALİL ÇELİK (Şanlıurfa)
- Yaparız.

UĞUR AKSÖZ (Devamla) - Kokmuş Hükümete
biz belge verir miyiz Allah aşkına?!. Our mu öyle
şey?!. ( (ANAP sıralarından "Bravo"
sesleri, alkışlar; RP sıralarından
gürültüler)

Şimdi, soruyorum; devlet adamları not alsınlar:

Interpol'ün kırmızı bültenle aradığı
bir kişiye polis kimliğini ya da maliyeci kimliğini
veya yeşil pasaportu kim verdi?

İBRAHİM HALİL ÇELİK (Şanlıurfa)
- Siz verdiniz.

UĞUR AKSÖZ (Devamla) - Kim bunun için emir verdi?
O kişinin görevi neydi?

Bir polis müdürü, aranan bir suçlu ve bir
siyasetçi aynı otelde, aynı arabada günlerce
ne yaptı? Onları bir araya getiren ortak payda neydi?

Bu arabada bunca silahl, susturucu ne arıyordu? Kimse savunma
için susturucu kullanmayacağına göre, bu
susturucudan amaç neydi?

Günlerdir medyada söylendiği ve yazıldığı
gibi, Aydınlık Dergisinde yayımlandığı
gibi -bakın, orada yayımlandığı
gibi diyorum- 700 kişilik bir özel suç örgütü
var mı? Bunun başında Mehmet Ağar ve Tansu
Çiller var mı? Bu yayımlananlar için
bir araştırma yapıldı mı?

Bu arkadaşlarımızı kurtarmak için
de soruyorum; böyle bir şey yoksa da soruyorum; çünkü,
bunu, Türkiye soruyor.

İBRAHİM HALİL ÇELİK (Şanlıurfa)
- Yavaş konuş, yavaş...

UĞUR AKSÖZ (Devamla) - Peki, Özer Çiller,
MİT'e Mehmet Eymür ile Tolga Atik'i özel olarak
soktu mu? (RP sıralarından gürültüler)

SEBGETULLAH SEYDAOĞLU (Diyarbakır) - Dinle kardeşim
yahu!.. (RP sıralarından gürültüler)

AHMET DERİN (Kütahya) - Ne bağırıyorsun.

SEBGETULLAH SEYDAOĞLU (Diyarbakır) - Susun, dinleyin...
(RP sıralarından gürültüler)

BAŞKAN - Sayın milletvekilleri...

Sayın Aksöz, siz devam edin efendim.

UĞUR AKSÖZ (Devamla) - Arkadaşlar, bakın,
biraz evvel, Sayın Salih Kapusuz dedi ki -sevgili Refah
Partililer, Grup Başkanvekiliniz demin dedi ki- "biz,
bu araştırmaya peşinen destek vereceğiz."

Demedin mi kardeşim?..

LÜTFİ YALMAN (Konya) - Veriyoruz...

UĞUR AKSÖZ (Devamla) - Böyle mi destek veriyorsunuz?
Bağırarak mı?..

BAŞKAN - Sayın Aksöz...

ABDULKADİR ÖNCEL (Şanlıurfa) - Veriyoruz...

UĞUR AKSÖZ (Devamla) - Eee, lütfen dinleyin.

BAŞKAN - Sayın Aksöz... Sayın Aksöz...
Siz...

UĞUR AKSÖZ (Devamla) - Özer Çiller, MİT'e,
Mehmet Eymür ile Tolga Atik'i özel olarak aldırdı
mı? Müsteşar Sönmez Köksal, bunlar
için "gözümüz üstlerinde, yanlış
yapamazlar" dediğine göre, MİT bunlardan
rahatsız mı; rahatsızsa, neden işlerine
son veremiyor?

İddia edildiği gibi, Özer Çiller'in, adı
mafya babasına çıkmış kişilerle
çok yakın ilişkisi var mı; onlarla
resimleri, fotoğrafları, oturmuşluğu kalkmışlığı
var mı?

Sayın Çiller'in korumalarının Ağansoy'un
yanında ne işi vardı, ilişkileri ne
idi, üzerlerinde nasıl oldu bu kadar büyük
paralar çıktı?

Sekiz sene önce yayımlanan MİT raporunda, Mehmet
Eymür, tüm suçların babası olarak
Mehmet Ağar'ı göstermişti. Bugün, yeni
MİT raporunda ise, hem Mehmet Ağar hem Mehmet Eymür
birlikte suç ortağı gibi gösteriliyor.
Bunun bir izahı var mı? Neler oluyor bu ülkede?..

Özer Çiller, iddia edildiği gibi -bakın,
hep iddia edildiği gibi diyorum ve hep soru şeklinde
soruyorum- bir nükleer madde kaçakçılığı
işine bulaştı mı? Bu ne iştir?..
Böyle bir kaçakçılık var mı,
hangi ülkelerle ilgilidir?

Sayın Çiller Başbakan iken, Cumhurbaşkanına,
Meclise ve Bakanlar Kuruluna hiç sormadan İran'a
sınırötesi harekât emrini neden verdi?
Bunları kimlere danışıp verdi?

Kumarhaneler kralı olarak bilinen Ömer Lütfü
Topal'ı kimin öldürdüğü belli mi?
Sanık olarak yakalanan polisler "bizi suçlamayın,
eğer biz suçluysak, yukarıdakiler de suçlu"
dediler mi? Böyle bir ifade var mı? Bunlar ne anlama
geliyor? Aynı polisler, bundan sonra apar topar Ankara'ya
getirildi mi? Olay örtbas edildikten sonra, bu polisler,
Sedat Edip Bucak'a koruma olarak verildi mi?

Faili meçhul cinayetlere kurban giden 3 binden fazla insanın
öldürülmesiyle, bu özel suç örgütünün
ilgisi var mı; araştırıldı mı,
soruldu mu? Kayıplarla bu örgütün bir ilgisi
var mı?

Yurtdışında kullanılan eroinin büyük
bir çoğunluğunun Türkiye'den gittiği söyleniyor.
Güneydoğuda müthiş bir uyuşturucu trafiği
var deniliyor. Orada yüzbinlerce polis, asker, özel
tim varken, bu uyuşturucular nasıl oluyor ele geçirilemiyor?
Bu tacirler neden yakalanamıyor; yoksa, iddia edildiği
gibi, bizzat, bu özel suç örgütü uyuşturucu
işi mi yapıyor, oradan gelir mi temin ediyor? Özel
örgüt, çek-senet tahsilatı mı yapıyor?

Yine, çok vahim bir iddia var: MİT ile diğer
güvenlik birimleri, birbirlerini zor durumda bırakmak
için, tuzaklar kurup, birbiri hakkında raporlar
yayımlıyor ve bunları basına sızdırıyorlar
mı? Bunlar gerçek iddialar mı?

Daha önce, görülen lüzum üzerine, bütün
polislerden mal beyanı istendiği halde bunlar takip
edildi mi; malı fazla görülenlere "sen nereden
buldun" diye soruldu mu?

Ve işin püf noktası olan, örtülü
ödenekten, geceyarısı bankalar açtırılarak
alınan 500 milyar nereye gitti; bu örgüte mi
gitti? Eski ve usta MİT'çi Mahir Kaynak, neden "bu
500 milyarı çözün Türkiye'yi çözersiniz"
diyor; neden?

Uğur Mumcu olayı ne oldu; nereye vardı?

Güneydoğuda etkin ve köklü değişiklikler
yapmaya hazırlanan Eşref Bitlis Paşa olayı
nedir; kaza mıdır, başka bir şey midir?

Özer Çiller hakkında çok şey bildiği
iddia edilen ve onun kuryesi olduğu söylenen Mehmet Urhan,
Manukyan'ın yanında, tesadüfen mi ölüverdi?

Tarık Ümit kimdir? Onu kim öldürttü;
neden öldürttü?

Söylemez çetesinde 2, Kocaeli çetesinde 1,
Ankara çetesinde 8, Adana çetesinde 5, Yüksekova
çetesinde 2 emniyet mensubu ve bazı üniformalılar
var. İşin ilginç yanı, bu çeteler
ya çatışmayla ya da trafik kazasıyla
ortaya çıkmış. Peki, devletin istihbaratı
nerede; hiç mi bir şeyden haberi yok? Trafik kazası
olmasa, silahlı çatışma olmasa bir
tek çete ortaya çıkmayacak mı bu ülkede?
Ve bulunmayan pekçok çete olması ihtimal
dahilinde değil mi?

Devlet nerede? Soruyorum, devlet nerede? (ANAP sıralarından
alkışlar)

ALİ KEMAL BAŞARAN (Trabzon) - Hükümet nerede;
onu da sor.

UĞUR AKSÖZ (Devamla) - Yine, bizi çok düşündüren
bir şey var: Sayın Çiller ve muhterem eşleri,
kendilerine şu kadarcık laf atıldığı
zaman hemen tazminat davası açıyorlardı.
Peki, şimdi, ben size soruyorum: Şurada, hanginize
"kaçakçı, örgüt kurdu"
deseler dava açmazsınız? Neden, Sayın
Tansu Çiller ve eşi, Aydınlık Dergisine
bir tek dava açamadılar; neden, neden? Çünkü,
şöyle iddia ediliyor -ben iddia etmiyorum- "Parlamentoda,
ortağıyla birlikte sayısı onu aklamaya
yetebilir; ama, mahkemede parmak yok, hukuk var, orada belgeler
uçuşabilir; asla, bu konuda hiçbiri dava açamaz"
deniliyor. Doğru mu acaba bu? Doğru mu acaba bu?!.

Sayın Başkan, değerli milletvekilleri; bütün
bu olayların kilit noktası İçişleri
Bakanlığıdır. Sayın Çiller,
Mehmet Ağar'ı, önce Emniyet Genel Müdürü,
sonra milletvekili, daha sonra da Adalet ve İçişleri
Bakanı yapmış, ona "sen partinin aslanısın"
demiştir. Sayın Ağar "Libya kararnamesini
imzalamam" deyince kıyamet kopmuş; Sayın
Çiller, Ağar'a "istifa et" demiştir,
Sayın Ağar cevap vermiştir: "Biz delikanlıyız,
istifa etmeyiz, bizi azlet!.." Sonuçta ne olmuştur;
Sayın Çiller'in istediği olmuş, Ağar
istifa etmiştir. Peki, bu kadar büyük bir olaydan,
bu kadar ağır suçlamadan sonra istifa etmek
ne manaya gelir? Tamam, ben suçluyum, çekiliyorum
manasına gelmez mi?!..Sayın Çiller, istifayı
kamuoyuna nasıl sundu; "evladı hastaydı,
Libya işi de vardı, onun için istifasını
ben istedim" dedi ve Ağar'ı bir kalemde sildi.
Halbuki Çiller, Ağar'ı gerçekten partinin
aslanı gibi görseydi, onu istifa ettirmezdi; araştırma
komisyonunu, bu komisyonu tam bir açıklıkla
çalıştırır, sonuca ulaştırırdı;
eğer Ağar suçlu çıkarsa gereğini
yapardı, suçsuz çıkarsa da onu korumuş,
kollamış, bir bürokratı çok şeyden
korumuş olurdu. Bunu yapmadı. Niye yapmadı;
bir iddiaya göre, Ağar, biraz haddini aşarak genel
başkanlığa oynuyormuş, onun için
harcamış... Bu da bir iddia.

Şimdi, Ağar'a düşen, eğer hiçbir
suçu yoksa, artık konuşmasıdır.
İçişleri Bakanı çok şey
bilmektedir, tarihe karşı sorumluluğunu yerine
getirmelidir; ama, konuşmazsa, bilmelidir ki, bu kadar suç
onun üstünde kalacaktır.

Sayın Başkan, değerli milletvekilleri; İçişleri
Bakanlığına değinmişken şu bakan
değişikliğinden de bahsetmek istiyorum. Eğer
Sayın Çiller, gerçekten her şeyin meydana
çıkmasını isteseydi, o bakanlığa
tam bir uzman getirir, "tüm olayları açığa
çıkarın" derdi; halbuki ne yaptı;
tam tersini yaptı, kendi partisinin, kendi bakanlarının
bile "yahu bu kadarı da olmaz" dedikleri bir
kişiyi "ailenin ikinci Suna ablası" denilen,
basını tükürükle boğmaya çalışan
Çiller fanatiği Sayın Meral Akşener'i
getirdi. "Sayın Akşener, Özer Çiller'den
talimat almadan bir satır yazı yazmaz" denildiğine
göre, bu atama acaba, olayların aydınlatılması
için mi yapıldı örtbası için
mi yapıldı; bunu Yüce Meclisin takdirine bırakıyorum.

SAFFET ARIKAN BEDÜK (Ankara) - Yanlış.

UĞUR AKSÖZ (Devamla) - Sayın Başkan, değerli
milletvekilleri; hukuka bağlılığını
her vesileyle göstermiş olan Sayın Cumhurbaşkanımız,
bu olayla ilgili iki şey söyledi; dedi ki : 1- Meclis,
olaya bütün ağırlığını
koysun, her memurun, her görevlinin bağlı olduğu
bir makam, bir yer mutlaka vardır; oraya kadar, sonuna
kadar götürün.

Bu işin sonu nereye kadar gider; ya Sayın Çiller'e
gider ya da onun da üstünde Başbakan olduğuna
göre Sayın Başbakana gider. Biz en son noktaya
kadar götürelim, peki; ama, o en son nokta işinde
umudumuz yok; çünkü, Mal Varlığı
Komisyonunda, Mercümek olayında ve Yüce Divanlık
pekçok olayda, Erbakan ile Çiller ikilisinin, nasıl
cansiparane birbirlerini koruduğunu ve ellerindeki oy çokluğu
ile önergeleri nasıl reddettirdiklerini biliyoruz.

Esasen, Refah Partisiyle Doğru Yol Partisi, bazı yolsuzlukları
örtmek için kurulmadı mı? Temeli böyle
olan bir Hükümetin, bundan sonraki yolsuzluklara daha
farklı yaklaşımlarını beklemek
saflık olmayacak mı? Onun için, artık,
Sayın Çiller ve Sayın Erbakan'a işi
bırakamayız; bu işi daha üst makama,
Cumhurbaşkanına götürmeliyiz ya da hukuka
ve adalete götürmeliyiz.

İşte tam bu noktada, Cumhurbaşkanımızın
çok haklı bulmadığımız
ikinci beyanı var; Cumhurbaşkanımız
diyor ki: "Ne yapayım, elime sopa alıp çete
mi kovalayayım?" Hayır Sayın Cumhurbaşkanım,
sopa almanıza gerek yok; cebinizden hiç ayırmadığınız
o minik Anayasayı alın, oradaki yetkilerinizi kullanın;
nasıl, "Hükümet bunalımı istemiyorum"
deyip, bütün liderleri toplayıp gerekeni yaptıysanız,
"Devlet bunalımı istemiyorum" deyip, liderleri
toplayınız ve gerekeni yapınız; Devlet
Denetleme Kurulunu çalıştırınız
ve liderleri toplayınız. (ANAP, DSP ve CHP sıralarından
alkışlar)

Sayın Başkan, değerli milletvekilleri; şimdi
gelelim Sayın Başbakana: Sayın Erbakan, Hükümeti
kurarken "Mafya düzenine son vereceğim" demedi
mi; haydi, buyursun son versin. İşte, fırsat
önünde...

MEHMET BEDRİ İNCETAHTACI (Gaziantep) - Verecek,
verecek...

UĞUR AKSÖZ (Devamla) - Bakın "verecek"
diyorsunuz; ama, eylülde yayımlanmış
bu rapor için bir satır yazı yazmamış
Sayın Başbakan; ne zaman verecek; gelecek seneye
mi?

Şimdi, bakın, fırsat önünde; bu
araştırma sonunda, Sayın Erbakan ya tarihe
geçer ya da döner Tansu Çiller'e der ki: "Sen
bana rehine kal, ben seni kurtarırım." Sayın
Çiller'le ortaklığa devam ederek, Sayın
Erbakan otuz yılda elde ettiği Başbakanlığı,
böyle giderse otuz günde kaybedebilir; bizden uyarması.
Aslında, Sayın Başbakanın sorumluluğu
bununla da bitmiyor...

Bakın, şimdi, size hitap ediyorum; İslamiyette
bir söz var: "Haksızlık karşısında
susan, dilsiz şeytandır." Şimdi, bunca
haksızlık, çirkinlik, hukuka aykırılık...
Medya her gün bangır bangır bağırıyor;
Sayın Erbakan susuyor... Şimdi, Sayın Erbakan
-takdir kendisinin- şeytanlığı kabul mü
ediyor; neden konuşmuyor; neden açıklama yapmıyor?
Devletin Başbakanı konuşmaz mı arkadaşlar?
(RP sıralarından sıra kapaklarına
vurmalar, gürültüler)

TEMEL KARAMOLLAOĞLU (Sıvas) - Susmak da konuşmaktır.

UĞUR AKSÖZ (Devamla) - Sayın Erbakan'ın
bunun dışında düzeltmesi gereken başka
şeyleri de var. Bakın, söylüyorum; Sayın
Erbakan'ın...

Arkadaşlar, masaya vurmakla bir şey yapamazsınız.
1 milyon insan Anıtkabir'e niye gitti, gece bunu düşünün;
bu medya bir haftadır neyi bağırıyor,
bunu düşünün! Buraya vurmakla ne olacak?..
Ben inerim; ama, o 1 milyon yarın bu Meclise yürür,
o zaman ne yapacaksınız? (RP sıralarından
gürültüler)

KAHRAMAN EMMİOĞLU (Gaziantep) - Ayırımcılık
yapma!

UĞUR AKSÖZ (Devamla) - Evet, arkadaşlar dinleyin...
Sözcünüz cevap verir.

Şimdi, bakın, Kayseri Belediye Başkanını
görevden almadığınız sürece,
bu, sırtınızda kamburdur; bir. (RP sıralarından
gürültüler)

AHMET DERİN (Kütahya) - Niye alacakmışız...
Sana ne!

UĞUR AKSÖZ (Devamla) - İstanbul'da ordumuzun yaptırdığı
Atatürk heykeline, Sultanbeyli Belediye Reisiniz dağbaşını
yer olarak gösterdiği için, bu, sırtınızda
kamburdur; iki. (RP sıralarından gürültüler)

ŞEREF MALKOÇ (Trabzon) - Allah'tan kork, kuldan utanmıyorsan
Allah'tan kork!

UĞUR AKSÖZ (Devamla) - Efendim... Arkadaşlar...

BAŞKAN - Sayın milletvekilleri... Sayın milletvekilleri,
rica ediyorum...

Sayın Aksöz, efendim, diyaloğa girmeyin lütfen.

Sayın milletvekilleri, rica ediyorum...

UĞUR AKSÖZ (Devamla) - İşte, bütün
bunlar ortadayken, Türkiye Cumhuriyetinin; yani, Atatürk'ün
kurduğu Türkiye Cumhuriyetinin ve Atatürk sayesinde
orada oturan bir Sayın Başbakanın susmak hakkı
yoktur. Böyle bir hakkı yok; çıkacak,
konuşacak, açıklayacaktır...

Bakınız, üniversite öğrencilerinin,
bizim çocuklarımızın, polis dayağıyla
kafası gözü yarılırken; "Aczmendilere
aman iyi davranın" diyen bir Adalet Bakanı
orada otururken; herkes pis kokulardan burnunu tutarken; medya
yolsuzluklardan, ülkede cirit atan suç örgütlerinden
bahsederken, Sayın Başbakanın susma hakkı
yoktur arkadaşlar. (ANAP, DSP ve CHP sıralarından
alkışlar)

Efendim, bakınız, Türkiye'deki olayların
bir türlü önünün alınmamasının
sebepleri bellidir; ama, vaktimiz az, o bakımdan, çok
hızlı ve özetleyerek anlatacağım:
Türkiye'de, olayların bir türlü önünün
alınmamasının birinci nedeni, işte,
bu yukarıdaki yöneticilerin, kendi kişisel yararlarını,
devletin yararından önde tutmasıdır,
birinci neden budur.

İkinci neden; güneydoğuda uygulanan sakat sistemdir;
çünkü, güneydoğuda onbinlerce korucu
maaş almaktadır.

İBRAHİM HALİL ÇELİK (Şanlıurfa)
- Siz başlattınız.

UĞUR AKSÖZ (Devamla) - Oradaki aşiret reisleri,
devletin maaşı olmazsa bu koruculara kendisi bakacaktır.
Şimdi, oradaki savaş biterse, bu korucular, bu aşiret
reisleri parasız kalacaktır.

İBRAHİM HALİL ÇELİK (Şanlıurfa)
- Siz başlattınız beyefendi.

UĞUR AKSÖZ (Devamla) - Efendim, bizim başlattığımız
çok güzel şeyler var, onları da devam
ettirin. Biz, on tane Atatürk kültür sitesi açtık,
siz de açın bakalım, onlara devam edin...

BAŞKAN - Sayın Çelik...

UĞUR AKSÖZ (Devamla) - Üçüncü sebep,
güneydoğudaki adı konulmamış savaştır...

ÖMER EKİNCİ (Ankara) - Osmaniye ne oldu?..
Osmaniye'ye gel!..

UĞUR AKSÖZ (Devamla) - Türkiye'de, dördüncü
sebep sistemdir. Sistem... Bunu iyi dinleyin.

Bakınız, Türkiye'de sistem nedir: Bir olay
olduğu zaman olaya ilk el koyan kimdir; polis, polis kime
bağlı; İçişleri Bakanına,
İçişleri Bakanı kim; ya Mehmet Ağar,
ya Meral Akşener. Yani, MİT'le suçlanan Mehmet
Ağar, "Suna Abla" diye suçlanan Meral Akşener.

Peki, polisin tuttuğu raporlar... Polisin tuttuğu raporlar
nereye geliyor; savcıya, savcı kime bağlı;
Adalet Bakanına, Adalet Bakanı kim; Sıvas'ta
yananları değil; yakanları savunan bir Avukat.
(ANAP, DSP ve CHP sıralarından "Bravo"
sesleri, alkışlar) (RP sıralarından
"Yuh" sesleri, sıra kapaklarına vurmalar)

Peki, hâkime geldik, hâkim nereye bağlı;
Yüksek Hâkimler Kuruluna, Yüksek Hâkimler
Kurulunun Başkanı kim; yine Adalet Bakanı.
Şimdi, siz gelin, böyle bir sistemden sonuç
çıkarın... (RP sıralarından
gürültüler)

Bakın arkadaşlar, bu iş nereye gider söyleyelim:
Kimi der "Bacımız devlet" , kimi der "Hocamız
devlet", kimi der, kimi der... Devlet yok olur, devlet gider.

ÖMER EKİNCİ (Ankara) - Çare Osmaniye'de!

UĞUR AKSÖZ (Devamla) - Görüyorsunuz ki, demokrasilerde
asla birbirinin sahasına girmemesi gereken kuvvetlerden
yürütme, sistem gereği, bir dev olmuş, yasamayı
yutmuş, yargıyı da yutmuş. Onun için,
yürütmenin başı padişahlaşmış.
Yürütmenin başı padişahlaşınca,
yürütme, yargı ve yasamaya bu kadar acımasızca
girince ne olur bilir misiniz; önce ekmekler bozulur, sonra
düzen bozulur. Açın okuyun, tarihte hep böyle
olmuştur.

Peki, çare yok mu arkadaşlar; çare var, hemen
çareyi söylüyorum: Önce Türk Milletine
güveneceksiniz. Sonra, Yüksek Hâkimler ve Savcılar
Kurulunu tam bağımsız yapacaksınız;
dolayısıyla savcı ve hâkimleri tam
bağımsız kılacaksınız...

FETHULLAH ERBAŞ (Van) - Bravo!

UĞUR AKSÖZ (Devamla) - Hâkim ve savcılar,
polise hiç bağımlı olmadan, yeni kurulacak,
kendine bağlı adlî zabıtayla tahkikatı
yürütecek. Tüm ifadeleri, yalnız savcılar
alacak, polis ifade almayacak; sadece engelleyen, yakalayan bir
kolluk gücü olacak. Milletvekilliği dokunulmazlığı
-Meclisteki konuşmaları hariç- derhal kaldırılacak.
Devlet memurlarının yargılanması önündeki
tüm engeller kalkacak; savcılar, her memur için
anında soruşturma açacak. Cumhurbaşkanına
bağlı Devlet Denetleme Kurulu, çok işlevli,
çok etkili ve çok yetkili olacak ve iktidarın
elinde, kendine taraftar bulmaktan başka bir işe yaramayan
devlet bankaları derhal özelleştirilecek.

İşte, hepsi bu kadar... Buyurun, bu hafta bunları
yapalım; o zaman bu memlekette hiçbir huzursuzluk
kalmayacaktır arkadaşlar.

Şimdi, diyeceksiniz ki: "Bu kokuşmuşluk
içerisinde, bu düzen tıkanıklığı
içerisinde bunları nasıl yapalım"
Yaparız arkadaşlar. Bakın, yeter ki, bize
o ruh gelsin. Hangi ruh; "önce vatan sonra Anavatan"
denilen ruh. Hangi ruh; "halka hizmet, hakka hizmettir"
denilen ruh. (ANAP sıralarından alkışlar;
RP sıralarından "Bravo" sesleri, alkışlar
[!]) O ruh gelirse yaparsınız.

Bakın, sizin dünyadan haberiniz yok, tarihinizi de
unutmuşsunuz. Öyleyse ben size hatırlatayım.
Atatürk'ün Gençliğe Hitabesinden üç
satır okuyayım, belki o ruh size gelir, bu Meclise
gelir, belki bu ülkeyi birlikte kurtarırız.

Bakın ne diyor Atatürk, İyi dinleyin:

"Ey Türk Milletinin vekili! Siyaseten veya hileyle,
aziz vatanın devlet kuruluşlarına sızılmış,
bütün devlet kurumları çürümeye
yüz tutmuş, memleketin her tarafından yolsuzluk
kokuları çıkmaya başlamış
olabilir. (RP sıralarından "Sayenizde"
sesleri) Bütün bu şeraitten daha elim ve daha
vahim olmak üzere, iktidardakiler, çetelerle işbirliği
gafleti ve dalâleti içinde bulunabilirler. Hatta,
bu iktidar sahipleri, sahip bulundukları oyçokluğuyla,
birbirlerinin yolsuzluklarını örtbas edebilirler.
(RP sıralarından "Sayenizde" sesleri)
Millet, umutsuzluk ve çaresizlik içinde harap ve
bitap düşmüş olabilir. (RP sıralarından
"Sayenizde" sesleri)

Ey Türk Milletinin vekili! İşte, bu ahval ve
şerait içinde dahi vazifen, Türkiye Cumhuriyetini,
bu pislikten, bu kokuşmuşluktan kurtarmaktır.

Muhtaç olduğun kudret, arkandaki millet desteğinde
mevcuttur."

Hepinize saygılar sunuyorum. (ANAP, DSP ve CHP sıralarından
"Bravo" sesleri, alkışlar; RP ve DYP sıralarından
alkışlar!)

BAŞKAN - Sayın Aksöz, teşekkür ediyorum.

Doğru Yol Partisi Grubu adına, Niğde Milletvekili
Sayın Ergun Özkan; buyurun efendim.

DYP GRUBU ADINA ERGUN ÖZKAN (Niğde) - Muhterem Başkan,
Yüce Meclisin saygıdeğer üyeleri; bugün
görüşmekte olduğumuz, Meclis araştırma
komisyonu kurulması için verilen önergelerin
müzakeresi zımnında, Doğru Yol Partisi
Grubu adına görüşlerimizi arza çalışacağım.
Bu vesileyle, Yüce Meclise engin saygılarımı
sunuyorum.

Muhterem arkadaşlar, Yüce Meclise sunulan araştırma
önergelerini iki grupta incelemek mümkündür.
Birisi, 3 Kasımda meydana gelen bir trafik olayının
üzerine bina ettirilen önergeler, diğeri de, genel
olarak, yasadışı kirli işlerle vatandaşın
infialine sebep olan olayların derinlemesine incelenmesi
ve bu olayların, kamu görevlileriyle muhtemel ilgilerinin
olup olmadığının tespiti mevzuundaki
önergelerdir.

Araştırma komisyonu kurulmasına ilişken
önergelerin ana hedefi, suçluları, bir an önce,
hiçbir gizliliğe mazhar kılmadan, fiiller örtbas
edilmeden, açık bir suretle tespit edilip, adliyeye
tevdi ve teslimini mümkün kılmaktır. Bu
önergeler bunun için verilmiştir.

Devletimiz, birinci grupta anılabilen kirli işlerle
ilgili mafya usulü birtakım olayları tespit
edip, ortaya çıkarıp, hepsini adliyeye teslim
etmiştir. Bunların en önemlilerinden birisi,
11.6.1996 tarihinde, İstanbul, Adana, Ankara gibi illerimizde,
adam öldürmek, yaralamak, adam kaçırmak,
zorla tahsilat yapma gibi suçlardan ortaya çıkarılan
ve adına "Söylemez çetesi" denilen
bir şebekenin yakalanmasıdır. Yakalanan 23
şebeke elemanı adliyeye sevk edilmiş, bunlardan
11'i tutuklanmıştır. Ayrıca, 2 emniyet
müdürü ve 1 de emniyet amiri, gıyabî
tutuklama kararıyla aranmaktadır. Yani, devlet,
üzerine düşen görevi hassasiyetle yapmış
bulunmaktadır. Suçlular, bir taraftan adliyeye tevdi
ve teslim edilirken diğer taraftan da disiplin yönünden
soruşturmaları tamamlanmış, hazırlanan
dosyalar, ya meslekten veyahut memuriyetten uzaklaştırma
talebiyle, yetkili disiplin kurullarına tevdi edilmiştir.

Bunun gibi, Hakkâri Yüksekova'da, fidye almak için
adam kaçıran ve bir ihbar neticesinde jandarma tarafından
ortaya çıkarılan bir çete -maalesef,
güvenlik güçlerimize mensup insanların
da, elemanların da bulunması suretiyle teşekkül
ettirilmiş- yakalanarak, adliyeye teslim edilmiştir.
Bu çetede yer alan 1 polis memuru, 1 komiser, 3 geçici
köy korucusu ve 1 itirafçı, adliye tarafından
tutuklanmıştır.

Bunun gibi, Diyarbakır, İçel ve Hakkâri'de
yapılan operasyonlarda yakalanan çetede, 3'ü
polis olmak üzere 7 kişi, yine, adliyece takibata uğrayarak
tevkif edilmiştir.

Tabiî, bunların adedini artırmak gayet basit;
ancak, kıymetli zamanlarınızı almamak
için, göze batan, basında yer etmiş olan
birkaç olayı, devletin hassasiyetini göstermesi
bakımından arza çalıştım.

İkinci önerge mevzuu, 3 Kasım günü,
Balıkesir-Bursa karayolu üzerinde, Susurluk civarında
meydana gelen kazadan kaynaklanmaktadır. Kaza, elbette
ki, daha önce konuşan gerek Bakan gerekse milletvekili
arkadaşlarımızın temas ettikleri gibi,
iki veçhelidir: Birincisi, adi hukuk kurallarına
tabi bir cezaî olaydır. Bu olay, Susurluk Cumhuriyet
Başsavcılığı tarafından
takip edilmiş, trafik kazası olarak adliyeye intikal
etmiştir. Bu olayda, arabada bulunan üç kişi,
Emniyet Müdürü Hüseyin Kocadağ, Gonca
Us isminde bir hanımefendi ve Abdullah Çatlı
adında, daha önce birtakım olaylara karışmış,
daha sonra, Interpol tarafından da aranan kişinin
aynı arabada bulunmasının, zihinlerde meydana
getirdiği teşevvüş, istifham üzerine
araştırma önergesine mevzu edilmiştir.

Bir kaza olmuştur, üç vatandaşımız
ölmüştür. Bu vesileyle, ölenlere, Cenabı
Hak'tan rahmet dilerken, yaralı arkadaşımız
Şanlıurfa Milletvekili Sedat Edip Bucak'a da Cenabı
Hak'tan acil şifalar dilemekteyim. Bu, kazada elde edilen
silahların hepsi, Cumhuriyet Başsavcılığı
tarafından kriminal laboratuvara sevk edilmek suretiyle,
tetkikat ve tahkikatları yapılmıştır.
Halen de adlî emanette muhafaza altındadır.

METİN BOSTANCIOĞLU (Sinop) - Bakan yaptırmadı.

EMİN KARAA (Kütahya) - Bakan "Jandarma Genel
Komutanlığında yapıldı" dedi.

ERGUN ÖZKAN (Devamla) - Sayın milletvekilinin, inşallah,
sağlığına kavuşması neticesinde
vereceği bilgilerle olayın çok daha net bir
şekilde aydınlanacağını ümit
ediyorum. Ancak, arabada bulunan şahısların
yan yana gelme sebepleri, birtakım zihinlerde teşevvüşler
meydana getirip sorular yarattığı için,
araştırma önergesine mevzu edilmesini destekliyoruz.
Zaten, bugün, Yüce Meclise geldiğimde, çok
mutlu bir gün yaşayacağımızı
ümit ederek oturuma iştirak etmiştim. Demokratik
rejimin de, hukuk üstünlüğü ve hukuk devleti
prensibinin de, bir hakkın, bir ülkede tatbik edilebilmesi
için, mutlak suretle, her yapılan fiilin, sonuna
kadar, örtbas edilmeksizin, tarafsız bir şekilde
araştırılması, incelenmesi ve bunun
sonucunda da suçlu bulunanların, tecziye edilmek
üzere adliyeye teslim edilmeleri gerekir.

İşte, bugün, kirli, pis işlerin, amme
vicdanını kanatan, milleti üzüntüye
sevk eden birtakım olayların araştırılması
hususunda önerge veren arkadaşlarımı
kalben tebrik etmek için ve bütün partilerin
elbirliğiyle bu mutlu neticeye varma gayesine matuf, Meclisimizde,
çok daha olgun, seviyeli bir oturum akdedeceğimizi
ümit etmekteydim; ama, bazı arkadaşlarımızın,
maalesef, bir Çiller fobisiyle hareket etmeleri, konuşmalarını
o istikamette tanzim etmeleri yahut devletin MİT Genel
Sekreterinin, böyle bir rapor verilmediğini, bu raporun
MİT tarafından tanzim edilmediğini bildirmiş
olmasına rağmen, Genel Sekreterin sözüne
güven duymayarak, Aydınlık Gazetesini kendisine
rehber gibi seçip, oradaki sözlerle birtakım
düşünceler bina etmeleri, maalesef, kalben hüsrana
uğramama sebebiyet verdiği için onu da burada beyan
etmeden geçemiyorum aziz arkadaşlarım. (DYP
ve RP sıralarından alkışlar)

Muhterem arkadaşlar, bu önergelerle, gaye bakımından,
Doğru Yol Partisi olarak tamamen müttefikiz ve destekleyeceğiz;
ancak, kullanılan bazı tabirleri de yadırgadığımızı
ifade etmeden geçme imkânını bulamıyorum.

Devleti, mafyayla el ele, kol kola gören; devleti, mafyanın
müdafiymiş gibi gösteren düşünceleri
yadırgamaktayım. Hele hele, devleti kokuşmuşlukla
itham etmenin hiç doğru olmadığına
inanmaktayım. Bu ithamların, ne yapana ne yüce
millete ne de güçlü olmasını, adil
olmasını, daim olmasını istediğimiz
ve buna inandığımız devletimize fayda
vereceğine inanmıyorum.

Biz, devletin zan altında kalmaması, devlete mensup
olup, doğru yolu şaşırmış
kişiler, personel varsa, devleti, bunların tasallutundan
kurtarmak, arındırmak, temizlemek için bu
öneriye "evet" demek düşüncesindeyiz.
Meclis araştırmasını isteyen bu önergelere,
bu şekilde düşündüğümüz
için, Doğru Yol Partisi olarak "evet" diyeceğiz.

Yine, tereddütle karşıladığımız
beyanlardan bir tanesi de genellemedir. Şu anda, yakalanan,
adliyeye sevk edilip tutuklanan bu çetelerin, bu teşkilatların
içerisinde, maalesef, emniyet teşkilatımıza
mensup 357 kamu görevlisi bulunmaktadır. Bunların
294'ü polis, 6'sı emniyet müdürü ve
diğerleri de emniyet teşkilatımızın
içerisinde yer alan kişilerdir. Elbette ki, her camiada
olduğu gibi, emniyet teşkilatımızın
içerisinde de, güvenliğimizi sağlayan kolluk
kuvvetleri içerisinde de yanlış hareket eden,
eksik hareket eden, avamî tabirle, şeytana uyan kişiler
bulunacaktır. Yalnız, 170 bin civarında emniyet
görevlisinin vazife başında olduğunu düşünürsek,
357 personel, rakam olarak, yüzde yarımın da
yarısını ancak teşkil etmektedir...

SAFFET ARIKAN BEDÜK (Ankara) - Onlar da meslekten ihraç
edildiler.

ERGUN ÖZKAN (Devamla) - 350'si meslekten ihraç edilen...

Bu bakımdan, milletimizin huzuru için, gece gündüz
demeden, canı pahasına vazifesini bihakkın
yapan bu büyük camiayı bu vesileyle takdirle,
tebrikle anmak istiyorum. Verdikleri şehitlere Cenabı
Hakk'ın rahmet etmesini diliyor ve bu camiayı böyle
bir genellemeden de uzak tutmanın faydasına inanıyorum
aziz arkadaşlarım.

Muhterem milletvekilleri, yapmakta olduğumuz müzakerede
peşinen ve müteaddit defalar, araştırma
önergelerine, Doğru Yol Partisi olarak "evet"
diyeceğimizi; memleketimizin huzuruna, güvenine, birliğine,
bütünlüğüne kasteden şebekelerin
ortaya çıkarılması için, bir
taraftan adliye, bir taraftan devletin disiplin kurulları,
kendi bünyesindeki teşkilatları gayret gösterirken,
diğer taraftan da, milletimizin gözbebeği Türkiye
Büyük Millet Meclisimizin, üzerine düşen
hassasiyetle, bu araştırma komisyonlarını
kurup, neticede, memleketimize daha temiz, daha arzu edilen günlerin
gelmesini sağlamaya matuf alacağı kararın
hayırlı olmasını diliyor, hepinize
şahsım ve Grubum adına saygılarımı
sunuyorum. (DYP, RP ve ANAP sıralarından alkışlar)

BAŞKAN - Sayın Özkan, teşekkür ediyorum.

Demokratik Sol Parti Grubu adına, Sayın Talay; buyurun.
(DSP sıralarından alkışlar)

Efendim, kusura bakmayın; tebessümle davet ediyorum,
başkası elimden gelmiyor; yani, mahkeme duvarı
olmaya gönlüm razı değil; buyurun.

DSP GRUBU ADINA M. İSTEMİHAN TALAY (İçel)
- Çok teşekkür ederim.

Sayın Başkan, değerli milletvekilleri; Demokratik
Sol Parti Grubu adına hepinizi saygıyla selamlıyorum.

Bu tartışmanın vatandaşlarımız
ve kamuoyumuz açısından yararlı sonuçlar
verebilmesi için, sadece, Susurluk'ta meydana gelen bir
kazanın irdelenmesi değil; ama, şu anda, maalesef,
ortaya çıkmış, doğmuş olan
bir mafya düzenine karşı, bizlerin neler yapabileceğinin,
neler yaptığının, siyasal partilerin
bu konularda ne gibi öneriler getirdiğinin tartışılması
ve değerlendirilmesi gerekir inancını taşıyorum.

Bu çerçeve içerisinde, Türkiye'nin genel
düzenine baktığımız zaman, ülkemizin,
son yıllarda, yoksullukla yolsuzluğun, sefaletle sefahatin
yarıştığı bir ülke haline
geldiğini görüyoruz. Karapara babalarının
itibarlı, dürüst, ahlaklı ve namuslu vatandaşların
ise enayi olarak görüldüğü bir düzen
oluştu. Yıllardır devam eden enflasyon, önce
toplumda genel bir ahlak erozyonuna, ardından da, devlet
mekanizmasında yozlaşmalara yol açtı.

Terörle ve enflasyonla beslenen karapara, bir taraftan mafya
babalarının ve şiddet çetelerinin oluşmasını
sağlarken, diğer taraftan da, siyaset ve bürokrasi
içine nüfuz ederek, devleti kemirmeye başladı.
Ne yazık ki, bu çürümeyi, devletin güvenlik
güçleri veya yasal organları değil, sadece,
tesadüfler ortaya çıkarabilmektedir. Basın
ve medya da olayların üzerine gitmese, iktidarların,
bu kirli ve karanlık ilişkileri aydınlatmak
için fazla bir gayret içinde olmayacağı
anlaşılmaktadır.

Değerli arkadaşlarım, biz, Parlamento olarak,
herhangi bir vatandaş veya kurum gibi şikâyet
etme hakkına sahip değiliz. Demokrasinin temel organı
olan Meclis, bunlara çözüm üretmek zorundadır.

Toplumumuzu ve tek tek bütün vatandaşlarımızı
zehirleyen bu hastalığa karşı, Meclis
olarak ortak bir tavır almak ve temiz bir toplum, temiz
bir siyaset yaratmak için çaba göstermek, hepimizin
üzerine düşen bir sorumluluk haline gelmiştir.
Dolayısıyla, bu onurlu görevi başarabilmek
için, Türkiye Büyük Millet Meclisi, önce
kendi içindeki yolsuzluk dosyalarını karara
bağlayarak görevini yerine getirmelidir. Başka
kurumlarda ve genel olarak toplumda temizlik ve dürüstlük
kavramlarını yerleştirmek için, önce
Meclisin arındırılması şarttır.

Demokratik Sol Parti, bugüne kadar olduğu gibi, bundan
sonra da, sadece, sorunları teşhis eden ve tanımlayan
bir çalışma içinde değil; fakat,
aynı zamanda, bu sorunlara çözüm üreten
bir parti olarak da görevini sürdürecektir.

Bu çerçevede değerlendirdiğimiz zaman, milletvekilliği
dokunulmazlığı, karşımıza
gelen ve hemen çözümlenmesi gereken bir sorun
olarak ortaya çıkmaktadır ve Demokratik Sol
Parti, bu konuda Türkiye Büyük Millet Meclisine
verdiği Anayasa değişikliği önergesiyle,
milletvekili dokunulmazlığının, fikir
özgürlüğü ve kürsü özgürlüğüyle
sınırlı olmak kaydıyla, tamamen kaldırılması
noktasındadır.

İkinci olarak; bu özgürlüklerin, fikir özgürlüğünün
sağlanması ve korunması dışında,
milletvekillerinin, bütün suçlardan yargılanabilmesi
ve kovuşturulabilmesi, bu anayasa değişikliğiyle
gerçekleştirilmelidir.

Şu anda, karşımızdaki durum buna çok
somut bir örnek oluşturmaktadır. Susurluk'ta
meydana gelen kazada, bir arabanın içinde dört
kişi bulunmaktaydı ve bunlardan üçü
kaza sonucunda vefat etmiştir. Geriye kalan tek görgü
tanığı ve adalete bilgi vermesi gereken kişi
ise şu anda bir milletvekilidir ve toplumun gözü
bu kazanın üzerinde odaklaşmıştır;
bu karanlık ilişkilerin kaynağı öğrenilmek
istenmektedir.

Bu dört kişinin birlikteliği hangi amaçlardan,
hangi nedenlerden kaynaklanmaktadır? Bunun çözümlenmesi
gerekmektedir; ancak, tek görgü ve bilgi tanığı
olan kişi milletvekili olduğu için ve yasama
dokunulmazlığı nedeniyle kendisinin soruşturulamamasından
dolayı bu bilgilerin elde edilmesi de şu anda mümkün
olmamaktadır veya olamayacaktır. Bu, sadece, Sayın
Bucak'ın şahsıyla ilgili bir durum değildir;
bu, milletvekili dokunulmazlığının bu
kadar abartılı bir şekilde, şu anda
uygulanmasının yarattığı ve adalet
sistemimizi felç eden bir durumu anlatmak için burada
ifade edilmiştir.

Sayın Başkan, değerli milletvekilleri, 1980 yılından
sonra, hepinizin bildiği gibi, yargı erkinin bağımsızlığı
kısıtlanmıştır ve yargı,
iktidarların ağır baskıları altında
görevini sürdürmeye çalışmaktadır.
Siyaseti ve iktidarları sorgulayan savcı ve yargıçlar,
Adalet Bakanlarının hışmına
uğramaktadır. Bu, dün de böyle olmuştur,
bugün de böyle olmaktadır. Yine, Demokratik Sol
Parti, bir Anayasa değişikliği önergesiyle,
yargının bağımsızlığını
teminat altına alacak şekilde, yargıçların
ve savcıların, Adalet Bakanlığının
etkisi ve baskısından kurtulması için
Anayasa değişikliği önergesini Türkiye
Büyük Millet Meclisine sunmuştur.

Tabiî, yargıda, bunun dışında,
daha farklı, daha yeni yaklaşımlara da ihtiyaç
duyulmaktadır. Örneğin; yargı usulünün
hızlı çalıştırılması
veya çalışır hale getirilmesi veya
Yargıtayın şu anda üzerinde bulunan iş
yükünün azaltılması konusunda bölgesel
istinaf mahkemelerinin kurulması gibi. Bütün
bunlar, bir an evvel, Türkiye Büyük Millet Meclisinde
ele alınması gereken düzenlemeler olarak karşımıza
çıkmaktadır.

Özellikle, yargı reformunun belki de en önemli
unsuru olan adlî zabıtanın kurulması
ve savcıların, olayları doğrudan kendilerine
bağlı bir kolluk gücüyle soruşturmalarının
sağlanması da bir zorunluluk olarak karşımızda
durmaktadır. Aynı, milletvekili dokunulmazlığının,
yargının çalışmasını
engellemesi gibi, Memurin Muhakemat Kanununun da bu kadar geniş
bir kapsam içinde düzenlenmiş olması,
yargının işlemesini, etkin bir şekilde
çalışmasını engelleyen bir yasa
olarak karşımızda durmaktadır ve yargıdaki
bu sorunlar nedeniyle, bugün, vatandaşın, yargıya
güveni azalmış ve maalesef, mafya örgütlenmeleri
ve çeteler -bunu, Sayın Adalet Bakanı da
itiraf etmiştir-adaletin yapması gereken görevi
yapar hale gelmiştir.

Tabiî, bir suçun, bir yolsuzluğun objektif ve
tarafsız bir şekilde incelenip araştırılabilmesi
için, bağımsız denetim organlarına
da ihtiyaç vardır. Şu andaki teftiş
kurulları, maalesef, siyasetin etkisi altında, bu
bağımsız çalışma imkânlarına
sahip değildir ve Demokratik Sol Parti, bundan birbuçuk
yıl kadar evvel, Türkiye Büyük Millet Meclisine
verdiği bir önergeyle, Başbakanlık Yüksek
Denetleme Kurulunun özerk bir yapıya kavuşturulmasını
ve bu şekilde, her türlü yolsuzluğun, bağımsız
bir şekilde bu kurum tarafından denetlenmesinin sağlanmasını
önermiştir. Ancak, şu ana kadar, bu noktada da
bir değişikliğin, yeni bir düzenlemenin olmadığını,
maalesef, üzülerek belirtmek istiyorum.

Türkiye'deki karaparayı hatta mafya örgütlenmelerini
destekleyen önemli bir unsur olarak da, Türkiye'de,
özellikle, güneydoğuda yaşanmakta olan terör
ve bu terör mücadelesinde yapılan yanlışlar
gelmektedir. Daha önce, feodal yapıdan kaynaklanan
sıkıntılar; bölge, ekonomik anlamda
Türkiye ile bütünleştiği zaman, bu feodal
yapının giderek çözüleceği
şeklinde umutlar vaat ederken, terörle mücadele
kavramı içerisinde koruculuk sisteminin getirilmiş
olması, bölgedeki feodalitenin, ağalık
ve şeyhlik rejiminin daha da kökleşmesine, daha
da güçlenmesine yol açmıştır.

Susurluk'ta meydana gelen kazanın ortaya çıkardığı
olayın içeriğinde, mafya, siyaset ilişkisi;
ama, onun yanında, feodal ilişkiler de vardır.
Bugün sayıları 60 bine ulaşan köy
korucuları, feodalitenin bölgede daha da güçlenmesinin
teminatı olurken, devlet, trilyonları, bu bölgeye,
köy korucularına ücret olarak vererek akıtmakta;
ancak, ekonomik ve sosyal tedbirler sürekli olarak ihmal
edilmektedir. Örneğin, iki yıldan beri, bölgede
yarım kalmış işlerin bitirilmesi açısından
4,5 trilyon liralık bir ödenek verilmesine ilişkin
kararnamenin imzalanması hâlâ gerçekleştirilememiş
ve mevcut tesisler yarım halde, çalışmaz
halde -bu 4,5 trilyon lira buraya ulaştırılamadığı
için- istihdam imkânları yaratamadan atıl
vaziyette beklemektedir.

Yine, trilyonları rahatlıkla harcayan devlet, bölge
yatılı okullarının açılmasını
ve buralarda çocuklarımızın eğitim
yapmasını şu ana kadar gerçekleştirememiştir.

Terörün ve bölgedeki bu ilişkilerin bir diğer
sonucu da, aynı, Başbakanlıkta, örtülü
ödeneklerin, bütçe dışı harcamalarda
kullanılması gibi, bölgede, terör mücadelesi
için kullanılan kayıt dışı,
bütçe dışı paraların -aslında,
bir anlamda denetimsiz paraların sonuç itibariyle
bazı güvenlik güçlerinin -kayıtdışı
ilişkiler nedeniyle- yozlaşmalarına da yol
açmaktadır.

Bütün bunları dikkate alan Demokratik Sol Parti
Grubu, özellikle Diyarbakır'daki polis, özel
harekât timi ve korucuların içinde yer aldığı
uyuşturucu ve silah kaçakçılığı
şebekesini, Tevfik Ağansoy ile Sayın Tansu Çiller'in
korumalarının ilişkisini, Adana'da silah ticareti
yaparken yakalanan bazı güvenlik mensuplarını,
Hakkâri'deki organize suç şebekesinin varlığını
ve toplumda, her kesimde görülen yozlaşmaları
dikkate alarak 2 Ekim 1996 tarihinde -yani Türkiye Büyük
Millet Meclisinin açılışından
bir gün sonra- bir genel görüşme önergesini,
Türkiye Büyük Millet Meclisinin gündemine
getirmiştir.

Aslında bu önergeyle, biz, güvenlik güçlerimizin
yıpratılmasını veya hırpalanmasını
değil, tam tersine, büyük bir fedakârlıkla
görev yapan, terör mücadelesi yapan bu vatan evlatlarının
içindeki çok az ve çok sınırlı
sayıdaki bu gizli ve kirli ilişkilere kapılmış
kişilerin ortaya çıkarılarak ayıklanıp,
esas kurumların, ana kurumların ve teşkilatların
yıpratılmadan temize çıkarılması
amacına yöneliktir.

Aslında, bu konuda, güvenlik kuvvetlerimiz, bu örtülü
ilişkilerin ortaya çıkmasını
nasıl istemekteyse, vatandaşlarımız
da -devletine olan güven duygularının sarsılmaması
için- devletinin bu ilişkileri açığa
çıkarmasını beklemektedir.

Sayın Başkan, değerli milletvekilleri; Sayın
Tansu Çiller, yaklaşık beş yıldan
beri, bu ülkede, bakan olarak, Başbakan olarak ve Başbakan
Yardımcısı olarak, en sorumlu mevkilerde
bulunmuş bir siyasetçidir ve Sayın Çiller,
kısa bir süre önce "devlet çökmüştür"
demiştir. Beş yıldan beri iktidarda olan bir
siyasetçinin "devlet çökmüştür"
demesi, boş ve kolayca geçiştirilecek bir kavram,
bir sözcük olarak düşünülmemelidir.

Bu bir itiraf mıdır? Eğer devlet çökmüşse,
bunun sorumlusu, herhalde, en fazla, Sayın Tansu Çiller'in
de içinde bulunduğu iktidarlardır. (DSP sıralarından
alkışlar) Ama, hem devlet çökmüştür
diyeceksiniz_

NECMETTİN CEVHERİ (Şanlıurfa) - Beraber
bulunduk; birlikteydik...

SAFFET ARIKAN BEDÜK (Ankara) - Beraber bulunduk...

M. İSTEMİHAN TALAY (Devamla) - Ben, hiç sizinle
birlikte bulunmadım. Bulunanlara söyleyin... (DSP
sıralarından alkışlar)

Beş yıllık bir görevden sonra, eğer
bu bir itirafsa, bunun gereği istifadır. Eğer,
hem yönetip hem itiraf edip hem de hâlâ yerinizde
kalıyorsanız, bu bir duyarsızlıktır,
bu bir aymazlıktır. (DSP sıralarından
alkışlar)

Sayın Çiller, acaba "devlet çöktü"
derken, şu anda karşımıza gelen mafya
ilişkilerine, suç örgütlerinin faaliyetlerine,
bu karanlık ilişkilere bir gerekçe mi üretmek
istemektedir?!. Bu olaylar, bu karanlık ilişkiler,
artık, normal vakalar mı demek istemektedir?!.

Sayın Başkan, değerli milletvekilleri; hepimiz
biliyoruz ki, bu Hükümet, bir yolsuzluklar dengesi üzerinde
ve yolsuzlukların soruşturulmaması kavramı
üzerinde kurulmuştur. Sırtında soruşturma
baskısı ve gözünde Yüce Divan korkusu
olanların, bu devletin çökmesinde en büyük
sorumluluğa sahip olduklarını bilmek zorundayız.
(DSP sıralarından alkışlar)

Siyaset, güvenle ayakta kalır; siyasetçiye
güven yoksa, siyasete saygınlık da kalmaz.
Şimdi, bir eski Başbakan düşününüz
ki, devletin imkânlarını, Turban'ın
imkânlarını kullanıyor, sonra, her
şeyi inkâr ediyor ve ardından, iki faturayla
100 bin markın üzerinde bir para Turban'a ödeniyor.

Yine, siz, bir Başbakan düşünün ki,
yabancı sermayeyi Türkiye'ye davet ediyor; ama, kendi,
milyonlarca dolarını götürüyor, Amerika'da
çeşitli yatırımlarda değerlendiriyor.

Değerli arkadaşlarım, Büyük Atatürk,
ilk defa Yerli Malı Haftasını başlatıp
yerli sanayimizi desteklemeye başladığı
zaman, bir karar alıyor; gardırobundaki İngiliz
kumaşlarından yapılmış, yabancı
ülkelerden getirilmiş bütün elbiselerini
dağıtıyor, boşaltıyor ve Sümerbank'ın
yaptığı kumaştan elbiselerini diktiriyor.
(DSP sıralarından "Bravo" sesleri, alkışlar)
Eğer, siyasetçi, vatandaşına güven
verecekse, söylediği gibi olmalıdır veya
olduğu gibi görünmelidir.

Değerli arkadaşlarım, bazı yeni konular
gündeme geliyor; Sayın Özer Çiller'in
MİT'e kendi danışmanını atadığı
veya yerleştirdiği konusunda. Bu, gerçekten soruşturulması
gereken bir konudur. Acaba, bunun arkasında ne gibi ilişkiler
vardır, ne gibi amaçlar vardır? Sayın
Özer Çiller'in sivil bürokrasi üzerindeki
etkinliği bilinmektedir; ama, MİT'e yönelik bu
ilişkileri de, bu vesileyle burada dikkatinize sunmak istiyorum.

Bütün bunları, mevcut yönetimlerin, mevcut
iktidarların, halka iyi örnek olması veya halkın
arzu ettiği nitelikte iktidar olabilmesi için uygulamaları
gereken örnekler şeklinde sizlere sunmak istiyorum:
Bakın, Sayın Çiler'in bir koruma filosu var.
Ben, Ümitköy'de oturuyorum, zaman zaman bu filo benim
önümden de geçiyor ve polislerin, korumaların
haşin ve sert sesleriyle "sağa çek, sola
çek" şeklinde bağırmalarını
duyuyorum, rahatsız oluyorum.

MEHMET SEVİGEN (İstanbul) - Bunun bedeli olacak;
çünkü, orada oturuyorsun!

M. İSTEMİHAN TALAY (Devamla) - Benim rahatsız
olduğum gibi bütün vatandaşlar da rahatsız
oluyor ve bir devlet adamı, görevini yaparken, halkı
inciterek, halkı rahatsız ederek, etrafında
20-30 araçlık polis konvoylarıyla seyir halinde
oluyorsa, böyle yöneticilerin topluma iyi örnek
olmasını beklemek mümkün değil, böyle
yöneticilerin haksızlıklarla mücadele
etmesini beklemek de mümkün değil. (DSP sıralarından
alkışlar ve "saltanat, saltanat" sesleri)

Sayın Başkan, değerli milletvekilleri; Sayın
Çiller, bu olaylar nedeniyle Sayın Ağar'ın
istifasını istedi ve Sayın Ağar, istifa
etti; ama, ben inanıyorum ki, hükümetteki ortak
sorumluluk nedeniyle, eğer ortada bir suç varsa ve
bu suça dayalı olarak Sayın Ağar istifa
etmişse, bu Hükümetteki her bakan -Başbakan
Yardımcısı ve Başbakan da dahil olmak
üzere- aynı sorumluluğu paylaştığı
için, aynı kararı almak mecburiyeti içerisindedir.
Sayın Ağar'ın ayrılmasından sonra,
İçişleri Bakanlığına, Sayın
Akşener getirildi.

Bugün, hepimiz biliyoruz ki, İçişleri
Bakanlığı, artık, en sorunlu; ama, en
teknik bakanlıklardan biri haline gelmiştir. Bu bakanlıkta,
özellikle emniyet kuvvetlerinin yeniden yapılandırılması,
eğitimi, organize edilmesi, yeni teknolojilerle desteklenmesi,
terörle mücadele gibi sorunların yanı
sıra, Trafik Kanunun getirdiği yeni yetkilerle yeni
bir yapılanma düzeninin gerçekleştirilmesi
gibi hedefler var ve gerçekten çok teknik bir bakanlık
konumunda.

Sayın Akşener'in buraya niye getirildiğini henüz
bilmiyoruz; ama, kendisine, bu görevinde başarılar
diliyoruz. Zaten, kısa bir süre içerisinde,
kendi icraatları, hangi amaçlar için bu görevde
bulunduğunu da ortaya koyacaktır. Yalnız, Sayın
Akşener'in önünde, şu anda, bizim gördüğümüz
kadarıyla, mevcut görevlerinin yanı sıra,
bugün üzerinde konuştuğumuz mafya ilişkilerinin
açığa çıkarılmasıyla
birlikte, Kayseri'de bir 10 Kasım gününde, Büyük
Atatürk'e dil uzatarak, bütün vatandaşlarımızı
rahatsız eden bir Belediye Başkanıyla ilgili
ne gibi işlem yapacağı konusunda da beklentiler
vardır. (DSP ve CHP sıralarından alkışlar)

BAŞKAN - Sayın Talay, 1 dakikanız var efendim;
toparlar mısınız lütfen.

M. İSTEMİHAN TALAY (Devamla) - Sayın Başkan,
değerli milletvekilleri; Atatürk, hepimiz için
bir ortak değerdir. Atatürk, Türkiye Cumhuriyetinin
kurucusudur ve milletimizin çok büyük çoğunluğunun
saygı ve sevgi duyduğu ve "Atamız"
diye saydığı bir büyük insandır.
Milletin saygı ve sevgi gösterdiği Büyük
Atatürk'e, en azından "Gazi" sıfatını
dikkate alarak saygı göstermek, herkesin; ama, herkesin
bir insanî görevidir. (DSP ve CHP sıralarından
alkışlar) Biz, bu görevi herkesten bekliyoruz
ve özellikle, Sayın İçişleri Bakanının
ve değerli Refah Partisi yönetiminin Kayseri Belediye
Başkanıyla ilgili alacağı kararı
da, bu vesileyle, burada, bir kez daha beklediğimizi belirtmek
istiyoruz.

MEMDUH BÜYÜKKILIÇ (Kayseri) - Atatürk'ü
ağzına almadı.

ALİ OĞUZ (İstanbul) - Gazeteleri okumadın
mı?.. Allah'tan kork.

M. İSTEMİHAN TALAY (Devamla) - Ben, Allah'tan korkuyorum.
Atatürk'e bu kötü lafları söyleyen
kişi Allah'tan korksun. (DSP sıralarından
alkışlar, RP sıralarından gürültüler)

BAŞKAN - Sayın milletvekilleri...

Sayın Talay süreniz bitti. Saygılarınızı
sunun ve lütfen inin efendim.

M. İSTEMİHAN TALAY (Devamla) - Sayın Başkan,
değerli milletvekilleri; bu araştırma önergelerini
destekliyoruz.

Hepinize saygılar sunuyorum. (DSP, CHP ve ANAP sıralarından
alkışlar)

BAŞKAN - Sayın Talay, teşekkür ediyorum.

SAFFET ARIKAN BEDÜK (Ankara) - Sayın Başkan...

BAŞKAN - Buyurun Sayın Bedük.

SAFFET ARIKAN BEDÜK (Ankara) - Parti sözcüleri,
gerek Anavatan Partisi sözcüsü Sayın Aksöz
ve gerekse Sayın Talay, Doğru Yol Partisi Sayın
Genel Başkanıyla ilgili haksız ve mesnetsiz
iddialarda bulunmuşlardır; ancak, Doğru Yol Partisi
Genel Başkanı, aynı zamanda partimizi temsil
etmektedir. Bu sebeple, konuyla ilgili olarak açıklama
yapmak zarureti duyuyorum. Dolayısıyla, söz
istiyorum.

BAŞKAN - Grubunuza yönelik bir sataşmanın
var olduğu iddiasındaysanız zabıtları
getirteyim; ama, Sayın Çiller ile ilgili bir sataşmadan
söz ediyorsanız, o konuda, zatı âlinizin
talep ve konuşma hakkı İçtüzüğe
göre yok; ama, Grubunuza yönelikse onu incelettireyim.
(DSP sıralarından "Bravo Başkan"
sesleri, alkışlar)

SAFFET ARIKAN BEDÜK (Ankara) - Efendim, tutanakları
inceletirseniz...

BAŞKAN - Sayın Bedük, siz, Tüzüğü
gayet iyi biliyorsunuz, Tüzük buna imkân vermez
efendim. Haa, Grubunuza yönelik sataşmadan söz
ediyorsanız, ben, tutanakları getirteyim.

SAFFET ARIKAN BEDÜK (Ankara) - Gruba yönelik...

BAŞKAN - Hay hay efendim.

Sayın Aksöz ile Sayın Baykal'ın sözleri
mi efendim, iddianız ne?

SAFFET ARIKAN BEDÜK (Ankara) - Özellikle Sayın
Aksöz, en sonunda da Sayın Talay'ın...

BAŞKAN - Getirteyim efendim.

ALİ ILIKSOY (Gaziantep) - Ben de istiyorum...

BAŞKAN - Sayın Aksöz ve Sayın Talay'ın,
Doğru Yol Partisi Grubuna yönelik sataşmalarını
okuyun, altını çizin, getirin.

SAFFET ARIKAN BEDÜK (Ankara) - Teşekkür ederim
efendim.

BAŞKAN - Ben incelettireceğim Sayın Bedük;
Gruba yönelik bir şey varsa, gayet tabiî...

Refah Partisi Grubu adına, Sayın Mehmet Ali Şahin;
buyurun. (RP sıralarından alkışlar)

RP GRUBU ADINA MEHMET ALİ ŞAHİN (istanbul)
- Muhterem Başkan, Meclisimizin değerli üyeleri;
hepinizi, şahsım ve Refah Partisi Grubu adına
sevgiyle, saygıyla, muhabbetle selamlıyorum efendim.

20 nci Dönem Parlamento çalışmalarına
başlayalı 11 ayı geride bıraktık.
Bu 11 aylık süre içerisinde, Genel Kurulda,
birçok araştırma önergesini, birçok
soruşturma önergesini görüştük;
ama, hiçbir araştırma önergesi, gündeme
gelmeden önce, siyasî partilerin tümü tarafından
"evet, biz bu araştırma önergesini destekliyoruz"
şeklinde bir olurla karşılaşmamıştı.

Ben, bugün, bir arkadaşınız olarak, bunu
bildiğim için, buraya gelirken, fevkalade seviyeli,
Millet Meclisimizin onuruna, seviyesine yaraşır bir
toplantı olacağı düşüncesiyle
geldim; ama itiraf edeyim ki, birazcık hayal kırıklığına
uğradım.

Gerçekten, Cumhuriyet Halk Partisinden Refah Partisine
kadar tüm partilerimiz, bu araştırma önergesinin
kabulü istikametinde oy kullanacaklarını Danışma
Kurulunda ifade etmişlerdi. O bakımdan, bugün,
neden tansiyon bu kadar yükseldi, neden partilerin sözcüleri
birbirlerine bu denli sataştılar doğrusu anlayamadım;
çünkü, Cumhuriyet Halk Partisi ne diyorsa biz
de onu söylüyoruz, diğer partiler de onu söylüyor.
Hatta, dolaylı veya dolaysız şekilde bu araştırma
önergesiyle ilgili bulunan Doğru Yol Partisi sözcüsü
arkadaşımız dahi, hem Danışma
Kurulunda hem burada...

AYVAZ GÖKDEMİR (Kayseri) - Sizin için neden
"tabiî" de, bizim için "dahi"?

MEHMET ALİ ŞAHİN (Devamla) - Dolaylı
veya dolaysız şekilde ilgisi bulunduğu iddia
edilen -özür diliyorum ve altını çizerek
ifade ediyorum- Doğru Yol Partimizin sözcüsü
dahi buraya çıkarak açıkça
"evet, biz bu araştırma önergesinin kabulü
istikametinde oy kullanacağız" demiştir.
Ben, bunu fevkalade önemsiyorum, Meclisimizin seviyesi açısından
önemsiyorum. O bakımdan, keşke -halkımız
bizi seyrediyor- bugünkü görüşmeler
bu konsensüse uygun şekilde cereyan etseydi diye konuşmama
başlamak istiyorum.

Değerli arkadaşlarım, bugün, gerçekten,
Meclisimizde 3 Kasım akşamından beri ülke
gündeminin başına oturmuş olan çok
önemli bir konuyu görüşüyoruz.

İlk konuşan CHP Genel Başkanı Sayın
Baykal'ın da ifade ettiği gibi, ülkemizde, maalesef,
çok sık trafik kazası oluyor. Her gün
yirmi, otuz vatandaşımızı bu trafik
kazalarında kaybediyoruz. Hatta Meclis olarak bu konuya
o kadar duyarlı olduk ki, bundan birkaç gün
önce, Karayolları Trafik Kanununda değişiklik
yapmak zorunda bile kaldık.

Değerli arkadaşlarım, Susurluk yakınlarında
meydana gelen trafik kazasını diğerlerinden
ayıran özellik neydi? Bu kazanın önemi
nereden geliyor? Objektif olarak baktığımızda,
bir kamyon, bir Mercedes otomobilin önüne çıkmış,
bir trafik kazası olmuş, üç kişi
ölmüş, bir kişi yaralanmış.

Değerli arkadaşlarım, bir gece, bir benzinciden
çıkan kamyonun aydınlattığı,
sonra ebediyen kararttığı Mercedes otomobildeki
dört kişinin kimliği, tüm dikkatleri bu olayın
üzerine toplamıştır. Niçin; bir
sayın milletvekili, bir eski emniyet müdürüyle
yolculuk yapamaz mı; hiç şüphesiz ki,
yapar; ama, tabiî, şu konular, kamuoyunun kafasında
ve vicdanında hâlâ büyük bir soru
işareti olarak duruyor ve durmaya devam ediyor: Peki, bu
arabada, yıllardır içeride ve dışarıda
aranan bir kanun kaçağının işi
ne? Bu araçta bulunan çeşitli türdeki
silahların işi ne; susturucunun işi ne?

AYHAN GÜREL (Samsun) - Bize niye soruyorsun, İçişleri
Bakanına sorsana!..

MEHMET ALİ ŞAHİN (Devamla) Sayın Baykal'ın
konuşmasında ifade ettiği, üzerinde hassasiyetle
durduğu konulara ben de aynen katılıyorum. Gerçekten,
bu konuyla ilgili, demin ifade ettiğim şekilde, bu silahlarla
ilgili, balistik raporlarıyla ilgili, susturucuyla ilgili
mutlaka çok ciddî araştırmalar yapılmalıdır.

Değerli arkadaşlarım, bu sorular ve bunun gibi
sorular kamu vicdanını rahatsız etmiştir,
etmeye de devam etmektedir; çünkü, uzun süredir
kamuoyunda birtakım çetelerden bahsediliyor, eylemlerden
bahsediliyor, adam öldürülüyor, tehditler,
şantajlar... Hiç şüphesiz, birtakım
çetelerin kendi aralarındaki hesaplaşmaları
Türkiye için olumsuz bir tablodur. Ancak, bu ilişkilerin
içerisinde, birtakım siyasîlerin, emniyet
mensuplarının da isimlerinin geçmesi, işte,
asıl bu, vatandaşı ve bizi rencide ediyor
ve rahatsız ediyor.

Değerli arkadaşlarım, Türkiye, bir kanun
devletidir; Anayasası, hukuk devleti olduğu ilkesini
vazetmektedir. Türkiye, kuvvetler ayrılığı
sistemiyle yönetilen, kuvvetler ayrılığı
sisteminin cari olduğu bir cumhuriyettir. Bir suçun
araştırılması, suçluların
tespiti, cezalandırılması, yargının
görevidir. Bu ve bunun gibi olaylarla ilgili olarak yargı
organlarımız görev başındadır.
Nitekim, bugün, burada konuşan Adalet Bakanımız
-memnuniyetle ifade etmeliyim ki- İstanbul Cumhuriyet Savcılığının
bu konuda araştırma başlattığını,
Ankara Cumhuriyet Savcılığının
bu konuyla ilgili çalışmalar yaptığını
ifade etmiştir. Yine, bugün gazetelerden okuduğuma
göre de, İçişleri Bakanlığı,
bu olayı araştırmak üzere üç
müfettiş görevlendirmiştir.

Değerli arkadaşlarım, ilk tahkikat gizlidir.
Bu tahkikatları cumhuriyet savcıları yürütür;
kamu davası açılmaya gerek görürse,
kamu davası açıldıktan sonra, bu konuyla
ilgili kamuoyuna açıklama yapılabilir. Bazı
parti sözcüsü arkadaşlarımız
buraya çıktılar, "neden Başbakan
susuyor, neden Başbakan Yardımcısı
susuyor, neden Hükümetten bir ses çıkmıyor"
diye sorular sordular; ama, Ceza Muhakemeleri Usulü Kanununun
bu kaidesini, herhalde, bu arkadaşlarımızın,
asgariden, biliyor olmaları gerekir.

Türkiye bir Teksas değil, Türkiye'nin Başbakanı
da bir şerif değil. Demin de ifade ettiğim gibi,
Türkiye, bir hukuk devleti, Türkiye'de nizamlar var,
kanunlar var; bu kanunlara göre bir olayın üzerine
gidilir ve netice ortaya çıktıktan sonra,
hiç şüphesiz ki, ilgilisi, yetkilisi kimse,
bu konuda açıklama yapar; kural budur.

Değerli arkadaşlarım, bu tahkikatlar bir taraftan
devam ederken, kamu vicdanını fevkalade rahatsız
eden bu konunun Meclisimizce ele alınması ve bir
araştırma komisyonunun, inşallah, kurulacak
olması, çok isabetli olacaktır. Hiçbir
şey karanlıkta kalmamalıdır değerli
arkadaşlarım. Eğer, kanundışı
birtakım ilişkiler varsa ve bu ilişkiler birtakım
devlet kuruluşlarına kadar uzanıyorsa, sonuna
kadar takip etmek; eğer sorumlular varsa bunları ortaya
çıkarmak; devleti, siyaseti ve emniyeti bu tahribattan
kurtarmak, hepimizin görevidir, yargının görevidir,
idarenin görevidir, milletimizin iradesinin tecelligâhı
olan bu Meclisin görevidir.

Değerli arkadaşlarım, bu olaylar sebebiyle devlet
töhmet altındadır, emniyet teşkilatımız
töhmet altındadır, Hükümet töhmet
altındadır, Meclisimiz -maalesef- töhmet altındadır.
Töhmetten kurtulmanın yolu, bu, yasadışı
olduğu iddia edilen ilişkileri ve arka planlarını
aydınlatmaktır.

Değerli arkadaşlarım, bütün bu olumsuzluklara
rağmen bizi sevindiren bir husus var. Çok şükür
devlet çarkı çalışıyor,
Anayasal düzen çalışıyor, Hükümet
çalışıyor, Meclis çalışıyor
ve demokratik rejim işliyor. Dolayısıyla,
bunlar olduktan sonra, inanıyorum ki bu ülkede karanlık
hiçbir şey kalmaz.

Değerli arkadaşlarım, biraz önce de belirttiğim
gibi, Meclisimizin tüm siyasî partilerinin, bu konuda
elbirliği ederek bu araştırma açılsın
demesi de, ayrıca sevinilecek bir husustur. Tekrar ediyorum
ki, bütün bu kanundışı ilişkiler
mutlaka aydınlatılmalıdır ve inanıyorum
ki aydınlatılacaktır.

Kurulacak olan komisyon, şu ana kadar kurulmuş olan
komisyonların en önemlisi olacaktır, omuzlarında
çok büyük bir yük olacaktır, İçtüzüğe
göre, siyasî partilerden güçleri oranında
oluşacak olan bu komisyon çok ciddî bir çalışma
yapacaktır.

Refah Partisi olarak beklentimiz şudur: Bu araştırmanın,
sonu nereye varırsa varsın, kime dayanırsa
dayansın, hangi noktaya giderse gitsin, sonuna kadar araştırılmasını
Refah Partisi Grubu olarak bekliyoruz. (RP sıralarından
alkışlar)

Değerli arkadaşlarım, bu gibi hassas konuları,
üzerinde, ciddî, planlı, akıllı
çalışma yapılması gereken konular
olarak görüyoruz.

Yalnız, tartışırken, bir hususa dikkat
etmek zorundayız. Henüz iddia safhasında olan
bir olayda, bir veya birkaç milletvekili arkadaşımızın
ilgisi vardır diye tüm Parlamentoyu sorumlu tutmak,
suçluymuş gibi göstermek yanlıştır,
bindiğimiz dalı kesmektir. Bir veya birkaç emniyet
mensubunun ilgisi vardır diye, tüm emniyet teşkilatımızı
karalayamayız. Hepimiz, can ve mal güvenliğinden
sorumlu emniyet teşkilatımızı, gözümüzün
bebeği gibi görmek mecburiyetindeyiz ve hele hele, devletimizi
asla yıpratamayız, yıpranmasına yol
açacak söz ve davranışlarda bulunamayız.

Biraz önce buradan hitap eden; konuşurken, doğrusu,
Cumhuriyet Halk Partisi Grubu adına konuşuyor zannetmiştim;
ama, Anavatan Partisi sözcüsü olarak konuşmuş...(RP
sıralarından alkışlar, ANAP sıralarından
gürültüler)

MUSTAFA CUMHUR ERSÜMER (Çanakkale) - Yakıştı
mı şimdi bu laf?!

MEHMET ALİ ŞAHİN (Devamla) - Sayın
Uğur Aksöz dediler ki: "Deri çürümesin
diye tuzlanır; peki, tuz çürüyünce
ne olur?" Devam ettiler ve "devlet çürümüştür
ve batmıştır" dediler.

Değerli arkadaşlarım, devletimizi bu şekilde
yıpratmayalım, yazıktır; başka
devletimiz yok; bir tek devletimiz var, o da Türkiye Cumhuriyeti
Devletidir. (ANAP sıralarından gürültüler)

ZEKİ ÇAKAN (Bartın) - Sayın Çiller'in
lafı o, bizim lafımız değil!

MEHMET ALİ ŞAHİN (Devamla) - İnşallah,
bu tespitleri yanlış yapmışımdır.

MUSTAFA CUMHUR ERSÜMER (Çanakkale) - Lafları
çarpıtıyorsun!

MEHMET ALİ ŞAHİN (Devamla) Bakın, Hükümeti
tenkit edebilirsiniz, 54 üncü Cumhuriyet Hükümetini
tenkit edebilirsiniz, eleştirebilirsiniz; ama, lütfen,
devlet ve hükümeti birbirinden ayıralım;
devlet başkadır, hükümet başkadır.
Hükümet, iki siyasî partinin bir koalisyonudur
-ama, güvenoyu aldıktan sonra, hiç şüphesiz
ki, herkesin hükümeti gibi hareket edecektir- ama, devletle
hükümeti birbirine lütfen karıştırmayalım;
Hükümeti tenkit ediyoruz diye devleti yıpratmayalım.
Bunu ifade etmek istiyorum.

MUSTAFA CUMHUR ERSÜMER (Çanakkale) - O sizin kanaatiniz.

MEHMET ALİ ŞAHİN (Devamla) - Değerli arkadaşlarım,
kanundışı olayların, birtakım
suç örgütlerinin ortaya çıkarılması,
Türkiye'de kanun hakimiyetinin, sulh ve sükûnun
sağlanması, takdir edelim ki, sadece polisiye tedbirlerle,
cezayla, Meclis araştırmasıyla ve Meclis soruşturmasıyla
mümkün olmaz. Başka tedbirlere de ihtiyacımız
vardır.

Değerli arkadaşlarım, Türkiye'nin uzun süredir
içinde bulunduğu sosyoekonomik durumu hepimiz biliyoruz.
Maalesef, ekonomik sıkıntılarımız
var, sosyal problemlerimiz var. Eğer, birtakım karanlık
düşünceli insanlar ortaya çıkmış,
suç ve suçlu oranında birtakım artışlar
olmuşsa; Türkiye'nin içinde bulunduğu ekonomik
ve sosyal durumu da düzeltmenin gayreti ve çabası
içerisinde olmalıyız. 54 üncü Cumhuriyet
Hükümetinin bu doğrultuda yapılan çalışmalarını
takdirle karşıladığımı belirtmek
istiyorum.

Değerli arkadaşlarım, kamuoyunun mafya diye bildiği
birtakım çeteler türemiştir. Biraz önce
de belirttiğim gibi, bu, kamu vicdanında fevkalade
rahatsızlık yaratmaktadır. Bunların
türemesinde kanun hâkimiyetinin tam olarak sağlanamaması
etken olduğu gibi, kötü ekonomik ve sosyal şartlar
da âdeta bunun tuzu ve biberi olmaktadır.

Değerli arkadaşlarım, yarın Meclisimizde
önemli bir kanun tasarısını görüşeceğiz.
Karaparanın aklanmasının önlenmesi amacını
taşıyan bu kanun tasarısı, bundan takriben
iki yılı aşkın bir süre önce
Meclisimize gelmiş; ancak, 19 uncu Dönemde imkân
bulunamamış, bu tasarıyı ele almak
mümkün olmamış ve kanunlaşamamış.
Şimdi, çok şükür gündeme alındı,
yarın bu konuyu burada inşallah görüşeceğiz.
Memnuniyetle ifade edeyim ki, bu konuda da partilerimizin bir
konsensüsü var; yani, bu kanunun çıkması
konusunda, tasarının kanunlaşması konusunda
siyasî partilerimiz birlikte hareket edecekler.

CENGİZ ALTINKAYA (Aydın) - Hangi sırada bu
kanun tasarısı acaba?

MEHMET ALİ ŞAHİN (Devamla) - Yarın
görüşülecek. Zannediyorum, biraz önce,
Meclis Başkanımız, bu konuyu Genel Kurula
da arz ettiler.

Değerli arkadaşlar, birtakım yasadışı
örgütlerin, kaçakçılıkla,
uyuşturucuyla, tehditle, şantajla elde ettikleri menfaatın,
paranın, emtianın, meşru yoldan kazanılmış
bir para gibi piyasaya girmesinin önlenmesini amaçlayan
bu kanun tasarısı, inanıyorum ki, yarın
buradan kanunlaşarak çıkacaktır.

Değerli arkadaşlarım, hafta sonu İstanbul'daydım.
Böyle bir kanun tasarısından haberdar olan
bir vatandaş, "Yahu, siz, karaparanın aklanmasının
önlenmesiyle ilgili bir kanun tasarısının
görüşecekmişsiniz. Tabiî, güzel
de...

MUSTAFA GÜVEN KARAHAN (Balıkesir) - Ne alakası
var?!.

MEHMET ALİ ŞAHİN (Devamla) - ...siz, karaparanın
kazanılmasını, elde edilmesini önleyen
çalışmalara önem verseniz de, bunlar
kazanılmasa da, bunların aklanmasını
önlemek için de çareler düşünmek
zorunda kalmasanız" diye, aklıyla bana bir
beyanda bulundu. Şöyle düşündüm;
haklıdır dedim. Gerçekten, ülkemizde,
son yıllarda "karapara" diye ifade edilen, alınteri
mahsulü olmayan, göznuru mahsulü olmayan, birtakım
yollarla kazanılmış haksız paralar
var; bunlara karapara diyoruz; ancak, bu konuda kurulmuş
olan birtakım teşekküller olmakla birlikte,
bunun önlenmesi için, bunlarla mücadele için
birtakım yasalar çıkmış olmasına
rağmen -uyuşturucuyla mücadele gibi, kaçakçılıkla
mücadele gibi- şu ana kadar bu konuda başarılı
bir netice alınamadığı görülmektedir.
Mademki buna mâni olamıyoruz, hiç olmazsa,
bunların kazandıkları paraların aklanmasını
önleyelim diye bir kanun tasarısı önümüze
gelmiş. Ben, bunu niye söylüyorum; arkadaşlarımızdan
biri oradan diyor ki "ne ilgisi var?"

BAŞKAN - Sayın Şahin, ben de merak ediyordum
essahtan; yani, niye söylüyorsunuz diye...

MEHMET ALİ ŞAHİN ( Devamla) - Efendim, bakın,
mafyadan bahsediyoruz, birtakım çetelerden bahsediyoruz.
Bu çeteler ne yapıyorlar; bu çeteler, kanundışı
yollarla birtakım para ve mal elde ediyorlar. Yarınki
kanun tasarısı ne; bunların kanundışı
yollarla kazanmış oldukları bu paranın
aklanmasının önlenmesi. Bu önerge ile
yarın çıkacak kanun arasında bir bağlantı
yok mu? Bunu ifade etmek istiyorum.

Değerli arkadaşlarım, karapara kazananlara engel
olmak, devletin, hükümetin öncelikli görevidir
hiç şüphesiz. Bu konuda, arzu edildiği gibi
başarılı olunamadığı anlaşılmıştır
ki, 1990 yılında bu tasarı Meclisimize gelmiştir.
Yasadışı örgütler, çeteler,
mafya, sadece bizim sorunumuz değildir değerli arkadaşlarım,
dünyanın bir sorunudur. Nitekim, uyuşturucu
kaçakçılığının önlenmesi
için, 1988 yılında, Birleşmiş
Milletler Sözleşmesi imzalanmıştır.
Görülmektedir ki, bu karapara sorunu dünyanın
bir sorundur, Birleşmiş Milletlerin gündemine
aldığı bir konudur. Dolayısıyla,
mafya türü bir örgütlenme bize özgü
bir şey değil, bizden önce Batı'nın
tanıdığı, Batı'nın içerisinden
çıkmış olan bir olgudur. Bu işin
en çok acısını da Batılılar
çekmiştir, şimdi biz de çekmeye başladık.

Değerli arkadaşlarım, bunu, şunun için
söylüyorum: Bakın, Batılı düşünürler
ve devlet adamları, şimdi, dejenere olmuş olan
toplum yapısını nasıl düzeltiriz
diye derin derin düşünmektedirler, çareler
aramaktadırlar.

Bakınız, Fransız düşünürü
Profesör Tony Anatrella, 1992 yılında "Bunalımlı
Topluma Hayır" diye bir kitap yazdı. Bu kitapta
"Batı, bugün, amansız bir hastalığa
yakalanmıştır. Yalan, sahtekârlık,
ahlaksızlık ve hırsızlığın
hâkimiyet kurduğu bir toplumda yaşıyoruz.
Günümüz insanı da ölüm korkusuna
kapılmıştır. İntihar ve uyuşturucu
müptelalarının artması bunun örneğidir.
Bu hastalığın adı imansızlıktır.
(RP sıralarından "Bravo" sesleri, alkışlar)
Bunalımın kaynağı da budur. Hayatı
yaşanır hale getiren, ahlak ve ideolojidir. İdealsiz
toplumların sunî bir hayat yaşamakta olduklarını
görüyoruz. Bugün, parçalanma ve yok olma
tehlikesiyle karşı karşıyayız.
Gelecek nesillere bırakacak hiçbir şeyimiz
kalmamıştır" diyor Fransız Profesör
Tony Anatrella.

Şu andaki bunalım bir ahlak bunalımıdır.
Batı âlemini sarsan ahlak bozukluğunun temelinde,
60'lı yıllarda başlayan dinsizlik ve inkârcılık
cereyanı yatmaktadır. Toplumları Allah'a
yaklaştıracak yolun bulunmasına devletlerin
de yardımcı olmaması halinde, durum daha
da kötüleşecektir. Bunu niye söylüyorum,
bununla ne ilgisi var?..

Değerli arkadaşlarım, her şeyi polisiye
tedbirlerle önleyemeyiz. Olayın manevî boyutunu,
kültürel boyutunu inkâr edemeyiz. Bugün,
hem dünyada hem ülkemizde büyük bir sosyal
buhran yaşıyoruz. İnsanî değerlerin
pervasızca çiğnendiği, sadece kendini düşünen,
kendi çıkarını düşünen,
para ve menfaat gelsin de nereden gelirse gelsin felsefesinin
hâkim olduğu bir dünyada yaşıyoruz.
Bunun için, kanunsuzlukla, çetelerle, menfaat odaklarıyla,
meşru güvenlik güçlerimizle mücadeleye
devam ederken bir şeyi asla ihmal etmeyeceğiz; o da,
iyi insan, iyi vatandaş yetiştirmektir; helali haramı
bilen insan yetiştirmek mecburiyetindeyiz ve bir gün,
yaptığı her şeyden dolayı hesap
vereceğine inanan insan tipini yetiştirmek zorundayız.
(RP sıralarından alkışlar)

Değerli arkadaşlarım, biz, Refah Partisi Grubu
olarak, bu araştırma önergesinin kabulü
istikametinde oy kullanacağız. Biraz önce de belirttiğim
gibi, bu araştırma komisyonunun çalışmasını
tam anlamıyla neticelendirebilmesi için, Refah Partisi
olarak elimizden gelen tüm desteği ve gayreti ortaya
koyacağız.

Hepinizi, sevgiyle, saygıyla, muhabbetle selamlıyorum
efendim. (RP sıralarından alkışlar)

BAŞKAN - Sayın Şahin, teşekkür ediyorum
efendim.

Sayın milletvekilleri, gruplar adına görüşmeler
tamamlanmıştır.

Şimdi, önerge sahiplerinden birinci imza sahibi olan
sayın üyeyi davet edeceğim; ama, birinci imza
sahibi, bir başka imza sahibine bu hakkını
devredebilir.

Bu şartlarla, şimdi, birinci sırada bulunan,
İzmir Milletvekili Sayın Suha Tanık; (10/110)
esas numaralı önergeyle ilgili olarak; buyurun. (ANAP
sıralarından alkışlar)

Sayın Tanık, süreniz 15 dakikadır.

SUHA TANIK (İzmir) - Sayın Başkan, sayın
milletvekilleri; (10/110) esas numaralı, Batman Milletvekili
arkadaşımız, ben ve 21 arkadaşımızın
verdiği, yasadışı suç örgütlerinin
devletle olan bağlantıları ile güvenlik
güçlerinin karşılaştığı
iddia edilen olayların boyutlarını tespit
etmek amacıyla, Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önerge üzerinde
fazla detaylı konuşup, bir şeyler anlatmaya
ihtiyaç duymuyorum. Açıkçası,
saat 15.00'ten beri, Meclisimiz, bu konuyu, genel şekilde,
gayet güzel konuştu. Gruplar adına konuşma
yapan arkadaşlarımız, bu konunun hassasiyeti
üzerinde gayet güzel durdular, söylenecek her şeyi
söylediler.

Zaten, Hükümet, konuşmasını yaptığı
sırada, bu konuda hemfikir olduklarını ve
bu araştırma önergesini destekleyeceklerini
de beyan ettiler. Biraz önce Hükümet kanadından
söz alan arkadaşlarımız da -hem Refah
Partisi sözcüsü milletvekili arkadaşımız,
hem Doğru Yol Partisi sözcüsü milletvekili
arkadaşımız- Hükümetin görüşüne
aynı şekilde katıldılar. Önümüzdeki
günlerde yahut bugün kurulacak olan bu Meclis araştırma
komisyonunda arkadaşlarımız faaliyet gösterecekler.

Ama, ben, müsaade ederseniz, gecenin bu geç saatinde
fazla vaktinizi almadan, 15 dakikalık süremi de kullanmadan,
bir iki noktaya değinerek huzurunuzdan ayrılmak istiyorum.

Birçok vatandaşımız, televizyonlarının
başında, şimdi bizleri izliyorlar, bugün
saat 15.00'ten beri izliyorlar, bu konu çok önemli
olduğu için izliyorlar. Bu konunun açıklığa
çıkması, şu Parlamentonun, 20 nci Dönem
Parlamentosunun yüzakı olacak arkadaşlar. İnanınız,
70 milyon Türk insanının gözü -ister
Refahlı olsun, ister ANAP'lı, ister başka
partili olsun, hiç önemli değil- 550 milletvekilinin
üzerinde, yani şu anda Parlamentonun üzerinde...

Ben, her hafta seçim bölgesine giden bir arkadaşınızım,
siyasetin ta içinden gelen bir arkadaşınızım;
çarşıda, pazarda dolaşıyorum.
Geçen hafta pazar günü çarşıda,
pazarda dolaşırken insanlar kolumdan çekip
"ne olacak bu işler; nedir siyaset-polis-mafya üçgeni"
diye soruyorlardı. Siyasetçinin mafyanın
yanında ne işi var diye kendi kendime sorar oldum...
Çocuklarım, bana, "siyasetçinin mafyanın
yanında ne işi olduğunu" sorar oldu. Devletin
tepesinde, Sayın Cumhurbaşkanı "nereye
giderse gideceği yere kadar araştırın"
diyor. Şimdi, bizlere düşen vazife var -biraz
sonra, bizler burada, bu konuda, hepimiz beyaz oy kullanarak bu
konuda komisyon kurulmasına karar vereceğiz- altını
çizmek istediğim bir husus var: Bu Meclis, bugün
burada bu kararı verecek; ama, önümüzdeki
günlerde bu görevi üstlenecek olan arkadaşlar,
şöyle veya böyle bunun üstünü örtme
konusunda herhangi bir çalışmaya mahal vermesinler,
imkân vermesinler. Kim kuradan çıkarsa, bu
arkadaşlar, çok önemli görevler yapacaklar.
Yapacakları bu çok önemli görevde, bu
550 mebus arkadaşımızın üzerinde
fevkalade önemle durduğu konuyu neticelendirecekler.
Bu konuda hassasiyetimi dile getirerek, akşamın bu
vaktinde fazla vaktinizi almadan, hayırlı, uğurlu
olsun diyerek, bu kurulacak olan bu komisyonun çalışmalarında
şimdiden başarılar diliyorum.

Teşekkür ederim. (Alkışlar)

BAŞKAN - Teşekkür ederim Sayın Tanık.

Sayın Önder Sav, (10/124) sıra sayılı
önergeyle ilgili olarak ve imza sahibi sıfatıyla;
buyurun.

ÖNDER SAV (Ankara)- Sayın Başkan, Yüce
Meclisin değerli üyeleri; Türkiye Büyük
Millet Meclisi, 3 Kasımda Susurluk'ta meydana gelen kaza
nedeniyle verilen araştırma önergelerini ve
daha önce verilmiş olan benzer araştırma
önergelerini birleştirip, bugün öncelikle
görüşme kararını almakla, çok
isabetli davranmıştır diye düşünüyorum.

Son zamanlarda, söylentileri de aşarak, somut görüntüleriyle
ortaya çıkan, kimi güvenlik güçleri
görevlilerinin de içinde yer aldığı
silahlı soygun çeteleri gerçeğine, kararlı
biçimde el konulması zamanı gelmiş
de geçmekteydi.

Acı gerçeklerin, Susurluk'ta tesadüfen meydana
geldiği sanılan trafik kazası nedeniyle ortaya
dökülmesi, üzüntü ve kaygı vericidir.
Devletin kimi organları, özellikle kimi güvenlik
güçleri mensuplarının cinayet, uyuşturucu
ve kaçakçılık mafyalarıyla
iç içe, bilerek, yan yana çalıştığı,
çalıştırıldığı
iddiaları, ne yazık ki hep tesadüflerle ortaya
çıkmaktadır.

Devlet, bir hukuk devleti sorumluluğuyla, hukukun üstünlüğüne
sahip çıkarak olayların üzerine gitmiyor.
Susurluk'taki kazadan önce ortaya çıkarılan
Adana, Ankara, Kocaeli, Yüksekova çeteleri, devletin
organlarının en seri biçimde harekete geçmeleri
için yeter, olumlu uyarılardı.

Söylemez çetesiyle ilgili araştırma önergemize
gereken önem verilmedi; Yüksekova'daki bazı güvenlik
güçleri mensuplarının, mafya, cinayet
ve uyuşturucu çeteleriyle ilişkisini belirleyen
Cumhuriyet Halk Partisi milletvekillerinin düzenledikleri
rapor tepkiyle karşılandı; ama, orada, gerçek,
bir zaman sonra ortaya çıktı ve yalanlayanlar,
yalanladıklarıyla kalarak mahcup olmak durumunda
kaldılar. Bir alay komutanı ve seyyar jandarma tabur
komutanının çabalarıyla çete
mensupları yakalandı. Nedense, kimse -devlet organları
ve sorumlular- ortaya atılan iddiaların üzerine
gitmiyor; aksine, gerçekleri saptırmaya çalışıyorlar;
maalesef, Türkiye Büyük Millet Meclisi de üzerine
düşeni yapmıyor.

19 uncu Dönemde, Faili Meçhul Cinayetleri Araştırma
Komisyonu çok somut değerlendirmeler yapmıştı.
Komisyon raporundaki şu cümleler gerçekten ibret
vericidir: "Bir merkezden yönetiliyormuşcasına
gizli örgüt şeklinde örgütlenen oluşumlar,
devletin seçimle işbaşına gelmiş
organlarınca denetlenememektedir. Bu örgütler
hakkında zaman zaman kamuoyunda haberler çıkmaktaysa
da, nedeni bilinmez bir şekilde, bunlar hakkındaki
iddialar hiçbir zaman soruşturmaya konu olamamaktadır.
Devletin seçimle işbaşına gelmiş
organlarınca denetlenmeyen ve yargı organlarınca
da soru sorulmayan bu örgütler, istedikleri gibi devlet
idaresindeki organlara hâkim olmakta ve devleti her türlü
emellerine alet etmektedirler." Rapor şöyle devam
ediyor: "Devlet, içerisinde bulunduğu izlenimi
Komisyonumuzca tespit edilen birtakım odakların
devlet içerisinden temizlenmesi ve hukuk kurallarının
hâkim kılınması için, otoriteyi
eline almak zorundadır."

Yasama organının iradesiyle oluşturulan Faili
Meçhul Cinayetleri Araştırma Komisyonu raporu,
nedense, hiç iltifat görmedi, rapordaki gerçekler
araştırılmadı, üzerine de, bu
zamana kadar, maalesef, gidilmedi.

Başbakan Yardımcısı Sayın Çiller'in
"devlet-mafya ilişkisi yoktur" sözleri, yasama
organının, biraz önce tümcelerini aktardığım
raporuyla çelişki oluşturmaktadır. Devlet
organları, Sayın Çiller'in hayalî fetvalarıyla
korunamaz. Gerçekleri görmeyen Sayın Çiller
gibi siyaset adamları yüzünden, devlet örselenir,
yaralanır ve maalesef çürümeye başlar.

Şimdi, Türkiye Büyük Millet Meclisinin önünde
bulunan Susurluk olayında da, aynı umursamazlık,
gerçekleri örtbas etme gayretleri su yüzüne
çıkmıştır. Daha önce kamuoyunca
duyulan, kuşkuyla, devlet organları adına
da üzüntüyle izlenen kimi hususlar, Sususluk'taki
trafik kazasıyla somut ve acı bir gerçek
olarak ortaya çıkmıştır.

Kimi zaman söylenen ve basında da sık sık
yazılanlara, nedense, hiç iltifat edilmemiştir.
Ne deniyordu o zaman; Emniyet Genel Müdürlüğünce,
PKK ve Dev-Sol'a karşı faaliyetler içinde
kullanılıyor görüntüsüyle, özel
bir suç ekibi teşkil edilmiştir. Tehdit, gasp,
haraç, uyuşturucu kaçakçılığı,
cinayet gibi suçların içerisinde olan bu
grup, eski ülkücülerden teşekkül etmiştir.
Grup üyelerine, Emniyet Genel Müdürlüğünce
polis hüviyeti ve yeşil pasaport verilmiştir.
Bahsi geçen grup, teröristlere karşı
faaliyetlerde bulunma görünümünde, Almanya,
Hollanda, Belçika, Macaristan ve Azerbaycan'da uyuşturucu
kaçakçılığı yapmaktadır.

Emniyet Genel Müdürlüğü Özel Harekât
Daire Başkanlığında görevli polis
memurları Ayhan Akça, Ziya ve Semih bu grupla birlikte
çalışmakta ve aynı zamanda grubun himayesini
sağlamaktadır. Grubun başlıca isimleri
arasında Abdullah Çatlı da vardır.
Abdullah Çatlı'nın, Mehmet Özbay adına
kimlik taşıdığı, polis kimliği
ve yeşil pasaportu olduğu da bilinmekte, iş ve
ev telefonlarına varıncaya kadar her şey saptanmış
bulunmaktadır. Abdullah Çatlı'nın
içinde bulunduğu çetenin, Urfa-Siverekli Bucak
Aşireti mensupları, yeraltı dünyasının
tanınmış isimleri ve muhtelif kademelerdeki
polislerle de ilişki içerisinde olduğu, ayrıca
kamuoyuna duyurulmuştu.

Susurluk'taki kazada ortaya çıkan tablo, şaşırtıcıdır,
ilginçtir, bir o kadar da üzüntü vericidir,
kaygı vericidir.

Ülkücü mafya şefi Abdullah Çatlı,
Milletvekili Sedat Edip Bucak, Emniyet Müdür Yardımcısı
Hüseyin Kocadağ... Hangi neden, bu ilişkiyi bir
gezide, bir arabada bir araya getirebiliyor?! Bu insanların
ortak paydaları nedir?! İpliği pazara çıkmış,
1978 yılından beri cinayet işlediği, uyuşturucu
kaçakçılığı yaptığı,
Abdi İpekçi'nin katili Mehmet Ali Ağca'nın
hapishaneden kaçmasına yardımcı olduğu
iddia edilen, üzerinde sahte polis kimliği ve yeşil
pasaport taşıyan ve İnterpol tarafından
kırmızı bültenle arandığı
söylenen Abdullah Çatlı, nasıl oluyor
da, Hükümet ortağı bir partinin bir milletvekili
ve bir üst düzey görevliyle bir araya geliyor?!
Nedir ortaklıkları?.. İtalya'nın ünlü
bir savcısının dediği şey çok
ilginç: "Doğrusu, böylesi bizde bile görülmedi"
diyor; mafyanın yatağı İtalyanları
bile şaşırtmış oluyoruz.

Bazı özel birimlerin bilgileri dahilinde, bazı
özel görevlerde kullanıldığı
iddia edilen Abdullah Çatlı, acaba arabada hangi
bilinmeyen özel görevi ifa etmekte idi?! Acaba, gerçekten
İçişleri eski Bakanı Sayın Mehmet
Ağar'ın söylediği gibi, olayın bir
özelliği yok mudur?! Ya da, Emniyet Genel Müdürünün
belirttiği gibi, kaza, normal olduğu söylenecek kadar,
hafife alınacak türden bir olay mıdır?!
Ya da Sayın Ağar'ın "Sedat Edip Bucak ile
Hüseyin Kocadağ eskiden beri tanışırlar.
Bize gelen duyumlara göre, Kocadağ ile Bucak, Abdullah
Çatlı'yı İstanbul'a teslim etmeye
götürüyorlardı" şeklindeki beyanı
gibi, olayı örtbas etme çabaları mı
söz konusudur?!

İşin ilginç yanı, bu vahim olay karşısında
devletin Başbakanı susuyor, devletin Başbakan
Yardımcısı, İçişleri
Bakanları susuyor. Kim konuşuyor; maalesef Drej Ali
konuşuyor. Yetkililerin suskunluğu ve kimilerinin olaya
koydukları bu teşhisler, bir yandan, suçun
ve suçluların en seri şekilde ortaya çıkarılmasını
önlemiş, hemen kaza anında karartılan
deliller olayı daha da karanlığa itmiştir.
Öte yandan da, çeşitli cinayetler, gasp, uyuşturucu
kaçakçılığına bulaşmış,
devletin kimi birimleri tarafından özel biçimde
himaye edildiği iddia edilen, önlenemediği takdirde
bu ekip siyasal cinayetlere tevessül edebilir denilen bir
mafya çetesinin şefini, topluma, itibarlı
bir insanmış gibi sunma çarpıklığı
sergilenegelmektedir. Gazetelere verilen ilanlarla, Abdullah Çatlı,
ülkesi ve ülküsü uğruna mücadele
vermiş, milliyetçiliğiyle her zaman övünmüş
değerli insan mertebesine yükseltilmiştir. Anlı
şanlı cenaze töreniyle gömülmüş,
tabutu omuzlarda, Türk bayrağına sarılı
olarak mezara götürülmüştür. Allah
gecinden versin, bir gün öldüğümüzde,
bu yüce çatının altında bulunan
hepimizin sarılarak gömülme onuruna ereceğimiz
ay yıldızlı bayrağın, bir ülkücü
mafya çetesi reisinin tabutuna örtülmesini, önce
kendimize saygısızlık sanıyorum, bu
çirkin görüntüyü engelleyemeyen yetkili
ve sorumluları da, bu kürsüden kınıyorum,
ayıplıyorum. (CHP sıralarından alkışlar)

Bir yıl önce, devletin kuşatılmışlığını
söylediğimiz zaman herkes şaşırdı,
öfkelendi. Susurluk'taki kaza, devletin nasıl kuşatılmaya
çalışıldığının
somut örneğidir. Bu kazadan, burnumuza -kimi sözcülerin
burada değindiği gibi- pis kokular geliyor. Kazanın
ortaya serdiği gerçekler, devlet-mafya-siyasetçi
ilişkisi diye tanımlanınca kimileri gocunuyor,
devlet hamiliğine soyunuyorlar. Bu devletin oluşumunda,
Yüce Atatürk'ün öncülüğünde,
emeği, alınteri, kanı olan insanların
kurduğu Cumhuriyet Halk Partisi, elbette, dürüst
devletin üstüne titremiştir, titreyecektir de;
ama, biz, hukukun üstünlüğüne dayanan,
demokratik, laik, hukuk devletinin üstünlüğüne
inanan, bu anlayışta olan devletin üstüne
titriyoruz. Atatürk devrim ve ilkelerine, cumhuriyetin temel
niteliklerine bağlı devletin üstüne titriyoruz.
Bu devletin, polis devletine; bu devletin, mafya ile iç
içe bürünüp çürütülmesine;
devletin, halkın görevlilerinin ve onun adına
görev yapanların devleti olmasına; güvenlik
güçlerinin, kimi yerde kimi zaman mafyanın
emrine verilmemesine özenle gayret gösterilmesi için
bu devletin üstüne titriyoruz.

Doğuda ve güneydoğuda olduğu gibi, koruculardan
medet umarak, aşiretlere devlet otoritesini tanıyarak,
devlet kendisini koruyamaz. Hele hele, Susurluk'taki kazanın
ortaya çıkardığı gibi, güvenlik
güçlerinin işlerini ülkücü mafya
çetelerine ihale ederek, hiç ama hiç itibarlı
devlet olunamaz. Bu kafayla, bu anlayışla gidilirse,
korkarım ki, daha uzun süre, yargısız
infazların, gözaltında kayıpların,
faili meçhul cinayetlerin, hapishanelerinden ve emniyet
saraylarından işkence çığlıkları
duyulan ülke olmanın ayıbından daha
uzun süre kurtulamayacağız.

Artık, devletin, yasama, yürütme ve yargı
organları, üzerlerine düşen görevleri
duraksamasız yapmalıdır. Yargının
geç işlediği, yürütme organının
olayların üstesinden gelemediği, etkisizleşmeye
başladığı bir ortamda, egemenliğin
kayıtsız şartsız tek sahibi Yüce
Ulusun temsilcilerinden oluşan Meclisimiz, Susurluk'taki
kazanın öncesinde, altında, sonrasında
yatan olaylara el koymalıdır. Hastalık, Türkiye
Büyük Millet Meclisinin içerisindeyse, bir milletvekili
arkadaşımız mafyayla ilişki içerisindeyse,
süratle olayı açığa çıkarmalı,
değilse, şaibeden kurtulmasına yardımcı
olmalıdır.

Güvenlik güçlerinin en üst düzeyinde
görev yapan kişi ya da kişilerin, ülkücü
mafyayla ilişkilerinin olup olmadığı süratle
aydınlığa kavuşturulmalıdır.
Devletin gücünden üstün gücün olmadığı,devletin
güvenlik güçleri yerine, taşeron ajanlar,
kiralık çeteler kullanıp kullanmadığı
açıklık kazanmalıdır.

(Mikrofon otomatik cihaz tarafından kapatıldı)

BAŞKAN - Sayın Sav, toparlar mısınız.

ÖNDER SAV (Devamla) - Tamamlıyorum Sayın Başkan.

Ucu zaman zaman siyaset adamlarımıza, bakanlara
kadar uzanan yolsuzluk, rüşvet, usulsüzlük,
mafya ilişkileri masaya yatırılıp,
didik didik edilmelidir. Kimlerin ülkücü mafya
şebekelerine polis kimliği ve hatta yeşil pasaport
verdiği, kimlerin devletin güvenliğini hayâsızca
ayak altına attığı, şaibelere karıştırdığı
artık ortaya çıkmalıdır. Olay,
Susurluk'taki savcının omuzlarında bırakılmayacak
kadar vahim ve endişe vericidir. Türkiye Büyük
Millet Meclisi, bugünden itibaren, olaya, araştırma
önergeleri nedeniyle el koymalı, gerekiyorsa, kuracağı
komisyona özel bir işlem uygulayıp, üye
sayısını artırarak, komisyonun daha
sağlıklı çalışması
yolunu da aramalıdır.

Türkiye Büyük Millet Meclisinin kendi saygınlığına,
yasama görevine, demokratik hukuk devleti anlayışına
asla gölge düşürmeyeceğine, her çeşit
mafya şebekelerinin üzerine kararlılıkla
gidileceğinin vurgulanacağına inanarak, Yüce
Meclisi saygılarımla selamlıyorum. (CHP ve
DSP sıralarından alkışlar)

BAŞKAN - Sayın Sav, teşekkür ediyorum.

Sayın Bedük, efendim, Grubunuza yönelik sataşma
olduğundan bilbahis bir talepte bulunmuştunuz. Bendeniz,
tutanakları getirttim, inceledim, sataşmadan dolayı
söz verme imkânını bulamadım.
Bu hususu, Genel Kurula duyurmuş olayım. Maalesef,
söz verme imkânım yok.

SAFFET ARIKAN BEDÜK (Ankara) - Teşekkür ederim.

BAŞKAN - Sayın Öymen, efendim, zatı âlinizin
"acaba, komisyon kurulacağı zaman, üye sayısı
9 değil de, 15, 18, 24 olabilir mi" diye bir talebi var.
Biliyorsunuz, bu gibi komisyonlarda, sürat çok önemlidir.
Tabiî, nitelik önemlidir; ama, sürat de önemlidir.
Sayı ne kadar aşağıda tutulursa, o komisyonun
daha kıvrak çalışması, daha
hızlı çalışması sağlanmış
olur. Nitekim, daha çok sayılı komisyonlarda,
işi süratlendirebilmek için, siz de takdir buyurursunuz,
zaman zaman, alt komisyonlara müracaat edilir. Bundan dolayı,
bu komisyonun sırası geldiği zaman, ben bir
teklifte bulunacağım; onu birlikte izleyeceğiz.
Ancak, ben, bilgilenesiniz diye bu...

ALTAN ÖYMEN (İstanbul) - Tabiî efendim, yalnız,
tersine mütalaalar da var; ben, zatı âlinize
arz etmiştim. Eğer bu konuya gelindiği zaman; yani,
sayı tespit edileceği zaman, konuyu müzakereye
açarsanız bu gerekçeler izah edilebilir.

BAŞKAN - Efendim, o konuda, maalesef, müzakere açma
imkânım yok. Ben, zatı âlinize, bilgi
olsun diye arz ettim. Teşekkür ediyorum.

Sayın milletvekilleri, üçüncü sırada,
Sayın Dumankaya, (10/125) sıra sayılı
önergeyle ilgili olarak konuşacaklar.

Buyurun. (ANAP sıralarından alkışlar)

Sayın Dumankaya, süreniz 15 dakikadır.

HALİT DUMANKAYA (İstanbul) - Sayın Başkan,
muhterem milletvekilleri, bizi, televizyonunun başında
izleyen değerli vatandaşlarım; bugün, burada,
çok önemli bir konuyu tartışıyoruz.
Demin, bu önergeler görüşüleceği
zaman, burada, çok garip bir manzara yaşadık.
Nedir bu garip manzara: Şu anda, önümüzde
olanlar, İçişleri Bakanlığının
üst düzey bürokratlarıdır -zannediyorum,
Adalet Bakanlığının bürokratı
yok burada- demek ki, konuşacak bakanın da İçişleri
Bakanı olmaklığı lazım.

HACI FİLİZ ( Kırıkkale) - Yukarıda
bütçe görüşülüyor, bütçe...

HALİT DUMANKAYA (Devamla) -Bütçeye gireceğim
diye, burada konuşmayı, Refah Partili Adalet Bakanına
devretti; ama, ben, buradan takip ettirdim, Sayın Bakan
buradan inince, ancak, ondan sonra oraya çıktı;
demek, burada konuşabilirdi. Bunu niçin söylüyorum
-buna itiraz etmeyin değerli arkadaşlarım- 170
bin personeli var buranın ve bu seçilen Bakan...
Türkiye'nin büyük problemleri var -öğrenci
olaylarıydı, mafyaydı, kara paraydı,
terör olaylarıydı- bunları İçişleri
Bakanı organize edecek değerli arkadaşlarım.
Şimdi, İçişleri Bakanına...

HÜSAMETTİN KORKUTATA (Bingöl) - Bakan organize
etmeyecek.

MEHMET GÖZLÜKAYA (Denizli) - Beyefendi, Bakan organize
etmez.

HALİT DUMANKAYA (Devamla) - Burada umur görmüş
insanlar vardır; valilik yapmış insanlar vardır;
bürokraside çalışmış olanlar
vardır; DYP'de vardır bunlar -görüyorum
burada- emniyet müdürlüğü yapmış
insanlar vardır. Ömründe hiçbir gün
devlet memurluğu yapmayan bir kişiye, burada, geliyorsun,
170 bin kişilik bir orduyu teslim ediyorsun.

Değerli arkadaşlarım, bunun manası şudur;
basın bunu yazdı, televizyonlar bunu söyledi:
Bu, sadece, tetik çekmek için, Sayın Özer
Çiller'in bu aileye yakınlığından
dolayı bu Bakanlığa atanmıştır.
Bir başka bakanlık olabilirdi, bir Turizm Bakanlığı
olabilirdi; ama, önümüzdeki bazı olayları,
acaba, kapatmak için mi bu aile efradından bu kişi
buraya atanmıştır?!

Değerli arkadaşlarım, adamın biri idama
giderken "Allah beterinden saklasın, Allah beterinden
saklasın" diyor. "Bunun beteri nedir, idama gidiyorsun"
diye soruyorlar. "Ya kazığa vursalardı
beni" diyor. Şimdi ben de diyorum ki, bunu değil
de Suna Pelister'i bakan yapsalardı, işte bunun da
beteri oydu.

Değerli arkadaşlarım, bir ikinci konuya geçiyorum.
Bir değerli arkadaşım, sevdiğim bir kardeşim
"Türkiye Teksas değil, Türkiye'nin Başbakanı
da şerif değil" dedi, doğrudur; ama, beş
altı gündür televizyonları izlediniz mi
bilmiyorum. Türkiye Cumhuriyeti Devletinin hastanesinin kapısında
seyyar bir karakol kurulmuştur, bir gecekondu yapılmıştır.
Devletin emniyet güçleri dururken, oradaki kontrolü,
değerli milletvekilinin korucuları, değerli milletvekilinin
adamları yapıyor.

Değerli arkadaşlarım, o milletvekilinin eşine
o hastanede verilecek bir oda yok mudur?! Ayrıca, oraya
seyyar bir lokanta da kurulmuştur.

Değerli arkadaşlarım, bu olay Teksas'ta olur.
(ANAP ve DSP sıralarından alkışlar)
Olay vahimdir; olay, bu olay kadar vahimdir; olay, bu olay kadar
ürkütücüdür. Nedir bu olay; orada çıkıyor
bir görevli, sayın milletvekilinin bir adamı,
milletvekillerine "Siverek'in gücünü gördünüz
ya şimdi de Siverek'i il yapacaksınız"
diyor.

Değerli arkadaşlarım, ben, o arkadaşlara
bir şey söylemiyorum. İşte, devlet böyle
çürür; devleti biz çürütürüz!..

Anavatan Partisi olarak, devletin dürüst memurlarına,
gece gündüz çalışan emniyet güçlerine,
gözbebeğimiz orduya bizim hiçbir şey demeye
hakkımız yoktur. Şuna baktığınız
zaman -şunu bir kalıp peynir olarak düşünün-
bunun tümünün tadı neyse -içinden
bir parça kes milletvekilleri, bir parça kes polis,
bir parça kes askeriye, bir parça kes öğretmen-
bunun içindeki bozukluk neyse, onların oranı
neyse, bunun da, o parçanın da oranı odur.
Elbette, 170 bin kişilik bir teşkilatta bunlar olacaktır;
ama, bizim görevimiz, bu Meclisin görevi, Hükümetin
görevi bunlara müsaade etmeden, bunlara müsamaha
etmeden üzerlerine gitmektir değerli arkadaşlarım.
Şimdi, eğer düşünürseniz, bu kadar
öğrenci olayının olduğu, milletin yine
kamplara bölündüğü bir dönemde, bacımız,
kardeşimiz gelecek bu teşkilata... Dalga geçerler
onunla -size samimî söylüyorum- bu teşkilat,
onunla dalga geçer, şey edemez. Çünkü
bilmiyor ki, bunun bildiklerini. Bu yanlıştır;
bundan bir an evvel geri dönmek lazımdır. Çürüme,
çok daha kötü boyutlara varır. Sayın
Başbakanın engel olması lazımdı
bu olaya, Sayın Cumhurbaşkanın engel olması
lazımdı bu olaya; maalesef, bu yapılmamıştır,
daha kötüye doğru gidiyoruz. Bazı şeyleri
kapatacağımız şu anda görünüyor.

Değerli arkadaşlarım, bu olaylar...

İBRAHİM GÜRDAL (Antalya) - Görünüyor
gibi...

HALİT DUMANKAYA (Devamla) - Görünüyor gibi
tabiî. Bizim, kimseye suç izafe etmemiz diye bir
şey yoktur.

Bakınız, bir bina nasıl çöker;
öyle, birden, hemen çökmez; önce çatlar,
ondan sonra, bel verir ve çöker... Şimdi, nedir
bu değerli arkadaşlarım... Şimdi, gidiyorsun
PKK'nın karşısına bir güç
koyuyorsun, ondan sonra, PKK ne yapıyor; terör yapıyor,
ne yapıyor uyuşturucu kaçakçılığı
yapıyor. Siz, onun karşısına bir güç
koyuyorsunuz "yahu, sen de karşı terör
yap" diyorsunuz; o da uyuşturucu kaçakçılığı
yapıyor. Bu uyuşturucu kaçakçılığı
yapanı, devletin gücüyle koruyorsun. Şimdi,
orada büyük bir para dönüyor, iştahlarını
açıyor; o koyduğun korucu, devletin gücü
de, ondan sonra onlarla ortak olmaya başlıyor. Ne
oluyor o zaman; devlette bir boşluk meydana geliyor ve bu
boşluktan da bu olaylar ortaya çıkıyor.

HACI FİLİZ (Kırıkkale) - Koruculuğu
kim başlattı?

HALİT DUMANKAYA (Devamla) - Değerli arkadaşlarım,
koruculuk doğru başlamıştır; ama,
günün şartlarına göre değiştirilmesi
lazım. Artık, şu anda koruculuk, gerekli işlevini
yapmıyor. Onun için, günün koşullarına
göre bunlar yeniden revize edilmelidir. Olağanüstü
hal valiliğini biz koyduk; ama, gerekli şeyi olmadığı
için... Öyeyse, bunun kaldırılması
lazım.

Değerli arkadaşlarım, bunları yaparken
olay nedir: Yolsuzluklar başlıyor, yolsuzlukları
korumaya başlıyorsunuz. Yolsuzluğu yapan kim
olursa olsun, hangi kurumda olursa olsun, hangi partide olursa
olsun bunların üzerine şiddetle, kararlılıkla
gitmedikçe bir yere varmamız mümkün değildir.

Bakın, ben, Meclis kürsüsünden size "eğer,
TURBAN'da yolsuzluk yoksa istifa edeceğim" dedim. Bu,
Anayasada, İçtüzükte yoktu ; ama, kararlılıkla
150 bin evrakı inceledik, 109 tane dosya gönderdik,
308 sayfa rapor hazırladık. Haydi bakayım
-size soruyorum- bir taneniz buraya çıksın
"o raporda bir tane kelime noksan var" desin... Bugün
gazeteleri okuyorsunuz; öyle 80 bin mark değil, 130 bin
markı Özer Çiller yatırdı.

Değerli arkadaşlarım, evet, komisyonu kuracağız.
Biz, üç ayda TURBAN'la ilgili Komisyonda evrakı
çok rahat aldık; ama, nasıl ki yönetim
değişti, bu iş öyle bıçakla
kesilir gibi kesildi. Evrak akışı olmadıktan
sonra hiçbir yere varamayız. Ne olacaktır:
Bu işler, çileli, zor işlerdir; bunların
üzerine giderken çok zorluk çekileceğini
biliyorum. TURBAN Komisyonu kurulduğu zaman, burada, üst
düzey bir bürokrat "buradan, bu araştırma
komisyonlarından hiçbir şey çıkmaz"
dedi. Nereden biliyorsun dedim, "yirmi senedir buradayım"
dedi. Demek ki, yirmi senedir bu komisyonlar iyi çalışmamış.
Ondan sonra, raporu gönderdim ona; "çıktı
mı, çıkmadı mı bir bak bakayım"
dedim.

Demek ki, bu olayda da parti ceketlerini bir tarafa bırakıp,
parti rozetlerini bir tarafa bırakıp, demokrasiyi
kurtarmak için, Türkiye'yi kurtarmak için,
dürüst emniyet güçlerini kurtarmak için,
dürüst askerî güçleri kurtarmak için,
bu Meclisi kurtarmak için, bu komisyon, kelleyi koltuğa
alarak çalışacaktır. Eğer, öyle
çalışırsa, buradaki devletin dürüst
memurları, haysiyetli memurları, kendi haysiyetlerini
kurtarmak, çocuklarının geleceğini kurtarmak
için de, o evrakları birer birer o komisyona vermelidirler;
vermelidirler ki, orası, kendilerinin yemedikleri haramı
-fakirin fukaranın, yetimin hakkını- ortaya
çıkaracak hem de kendisini temizleyecektir, o camiayı
temizleyecektir, Türkiye'yi temizleyecektir; biz bunları
yaptığımız zaman...

Şunları hemen yapmalıyız: Öncelikle
bize düşen bir görev vardır; bakınız,
Anavatan Partisinin 125 imzası hazır, DSP biz hazırız
diyor, CHP biz hazırız diyor; milletvekillerinin
dokunulmazlığını sınırlamalıyız.
Eğer, bunu sınırlamazsak, o zaman, bu çatıda,
her zaman için şaibe altında kalacağız.

Memurin Muhakematı Hakkında Kanunu değiştirmeliyiz,
kaldırmalıyız, o da kalkmalıdır.
Bunun dışında, yüz kızartıcı
suçlarda derhal müruruzamanı kaldırmalıyız.
Ne demek, hırsızlık yapacaksın, yolsuzluk
yapacaksın; ondan sonra da, müruruzamana uğrayacak!..
Hadi bakalım, ben şimdi geziyorum...

Değerli arkadaşlarım, en kısa zamanda,
bir adalet reformu da yapmalıyız. Bu adalet reformunu
yaptığımızda, hâkimler, savcılar
üzerindeki baskıyı kaldırırsak,
o zaman göreceksiniz ki, bu millet rahatlayacak; o zaman
göreceksiniz ki, millet bu Meclise bir daha bir şey
diyemeyecek; çünkü, bu Meclise seçilen
insanlar, öyle dedikleri gibi alelusul değil, başarılı
olmuş, bazı nosyonları olan insanlardır.
Bunları da bu kadar suçlamanın... Ancak,
işe, öncelikle kendi kapımızın
önünü süpürmekle başlayacağız.

Değerli arkadaşlarım, şunu belirtmek istiyorum:
İster kendi lideriniz olsun ister milletvekiliniz olsun
ister benim liderim olsun, kim olursa olsun, yolsuzluk yaptıysa
bunun hesabını sormalı, bunu temizlemeliyiz.
Dışarıdan gazel okunarak, yapılan o
yolsuzluklar, hırsızlıklar örtülmüyor;
ondan sonra da vebalini tertemiz insanlar çekiyor.

Tabiî, bu önergenin bütün partiler tarafından
kabul edilmesinden biz de mutluluk duyuyoruz. Biz, bunu kabul
ediyoruz; ama, o komisyona gelince -ben komisyonda çok
sıkıntı çektim- komisyonun üye
sayısı fazla olmamalı, ne kadar az olursa
o kadar çabuk çalışır. Oraya
gelinip, öküzün altında buzağı
aranırsa, işte o zaman sıkıntı
olur, işte o zaman bu komisyon çalışamaz
ve ortaya da hiçbir şey çıkaramaz.

Bu duygu ve düşüncelerle, Yüce Heyetinize
saygılar sunuyorum. (Alkışlar)

BAŞKAN - Sayın Dumankaya, teşekkür ediyorum.

Sayın Dumankaya, Türkiye Büyük Millet Meclisi
çatısı altında bulunan her sayın
üyenin, Türk Milletinin çok büyük önem
verdiği bu konuda aynı hassasiyeti göstereceğinden
kimsenin şüphesi olmamalıdır. Bunu ifade
etme zorunluluğu duyduğum için de üzgünüm.

Sayın Eşref Erdem, (10/89) sıra sayılı
önergeyle ilgili olarak ve önerge sahibi sıfatıyla;
buyurun. (CHP sıralarından alkışlar)

EŞREF ERDEM (Ankara) - Sayın Başkan, sayın
milletvekilleri; sözlerime başlarken Yüce Heyetinizi
saygıyla selamlıyorum

Değerli arkadaşlarım, isimlendirmeyle ilgili
olarak çok somut şeyler söylendi. Ben, bir başka
pencereden bakmaya çalışacağım,
olayı daha makro düzeyde bir açıdan
irdelemeye çalışacağım.

Son aylarda, kamuoyu, her seferinde, biri diğerinden daha
vahim, daha korkunç olaylar zinciriyle derinden sarsılmaktadır.
Yazılı ve görsel yayın organlarında
yer alan haber ve görüntüler, teşhir edilen
silahlar, işlenen cinayetler, planlandığı
iddia edilen eylemler, olaylara adı karışan
kamu görevlileri ve siyasetçilerin adları bir
bir ortaya döküldükçe, olayların
boyutu ve korkunçluğu biraz daha netleşmekte,
netleştikçe de kamuoyunun şaşkınlık
ve hayreti daha da büyümektedir. Mafya, çek-senet
tahsilatı, uyuşturucu bağlantıları,
adam öldürmeler, faili meçhul cinayetler, ülkücü
-üniformalı kamu görevlisi- siyasetçi
ilişkilerine bakıldığında, sözü
edilen suç odağının boyutlarının
çok daha büyük ve örgütlü olduğu
açıkça görülmektedir; ortaya çıkan
tablo, tüyler ürperticidir.

Kocaeli'de, Yüksekova'da, Ankara'da ve daha birçok
yerde ortaya çıkarılan veya bir trafik kazasıyla
tesadüfen ortaya çıkan olaylar, birbirinden
bağımsız gibi gözükse de, makro ölçekte
bakıldığında, her birinin, mozaiğin
birer parçası olduğu izlenimi kamuoyunda ağırlık
kazanmaktadır. Bir aysbergle karşı karşıyayız,
ortaya çıkan ve görülebilen, sadece, aysbergin
suyun üstünde kalan kısmıdır; asıl
ortaya çıkarılması gereken ise, suyun
altında kalan kısmıdır.

Son olay, yani Susurluk kazası olduğunda neler oluyor
diye bir kez daha geriye dönüp olayları gözden
geçirdiğimizde, ilk ipuçlarının
haziran ayı içerisinde ortaya çıkmış
olduğunu görürüz. Söylemez çetesi
olarak adlandırılan bu olaydan hemen sonra, 24 Haziranda,
Cumhuriyet Halk Partisi olarak, önemli bir organize suç
odağıyla karşı karşıya olduğumuzu
ve bunun hemen araştırılması gerektiği
konusunda, Türkiye Büyük Millet Meclisi Başkanlığına
Meclis araştırma önergesi verdik. O tarihteki
önergemizin bir bölümünde de şöyle
demişiz: "Bugün ortaya çıkan olay,
devletin benzer odaklarca kuşatıldığı,
daha da ileri gidilerek, devletin kadrolarında yuvalanıldığı
iddialarını pekiştirecek ipuçlarıyla
doludur.

Demokrasi, kaba tanımıyla, halkın kendisini
yönetmesidir. Temsilî demokrasilerde bunu, seçilen,
Parlamento yoluyla yapar. Üzülerek ifade etmek gerekir
ki, son yıllarda, demokrasinin temel kurumlarına,
siyasete ve siyaset adamlarına güven zedelenmiştir.
Bu nedenle, neredeyse bütün siyasî partiler ve
siyaset adamları elbirliği etmişçesine
ülkemizde, bir "temiz eller" operasyonu gerekliliğini
ifade etmişlerdir. Bu, bir anlamda, kamuoyu önünde
hepimizin ortak taahhüdüdür.

Öyle anlaşılıyor ki, karşı
karşıya olduğumuz olay, İtalya'da ortaya
çıkarılan Gladio örneğinde olduğu
gibi, karmaşık ve karanlık ilişkiler
yumağını akla getirmektedir.

Bu önergemiz, yaklaşık beş aydır
sırasında bekliyordu, daha da bekleyecekti; Susurluk'ta
meydana gelen trafik kazası, olayın ciddiyet ve
vahamet boyutlarını görmemize yardımcı
olmuş olacak ki, bugün, bu olayı burada görüşüyoruz.

Sayın Başkan, sayın milletvekilleri; Türkiye,
durup dururken bu noktaya gelmedi. Sorunun ekonomik, siyasal ve
idelojik temeli vardır. 1980 öncesinde, demokrasiyi
kurumlaştırma, erginleştirme, sanayileşme,
üretme ve üretileni adil paylaşma çabaları,
sivil toplum olma girişimleri, ne yazık ki, ulusal
ve uluslararası bazı çevreleri rahatsız
etmiştir. 24 Ocak kararları, bu çevrelerin
ilk kazanımı olmuştur. Ancak, bu kararların,
sandıktan çıkan bir iktidar eliyle hayata
geçirilemeyeceği anlaşıldı ve 12
Eylül askerî müdahalesi gerçekleştirildi.

Bugün yaşadığımız sıkıntıların
temeli, 12 Eylüldür. Bu müdahale, çeşitli
alanlarda çok büyük tahribatlar yapmıştır.
Bunları tek tek sıralamak istemiyorum; bunları
herkes biliyor. Bütün siyasî partiler kapatıldı;
deneyimli siyaset adamlarına siyasî yasaklar getirildi;
demokrasi, insan hakları, temel hak ve özgürlükler
rafa kaldırıldı; yoksullar daha yoksul oldu,
varsıllar daha da zenginleşti; köşeyi
dönme marifet sayıldı; güdümlü
bir demokrasi anlayışı devreye sokuldu; siyaset
ticarîleştirildi, siyaset kirletildi. Sonuç
olarak, örgütsüz, gevşek, kaderci, nemelazımcı
ve bireyci bir topluluk oluşturulmaya çalışıldı;
bir toplumu ayakta tutacak, diri tutacak, dinamik tutacak bütün
değer yargıları tahrip edildi, ahlakî
sistem dejenere edildi.

12 Eylülden sonra, dünyada bir başka gelişme
oldu, Sovyetler blokunda sosyalizmin çöküşüyle
birlikte küreselleşme, yeni dünya düzeni,
Friedmancılık gibi sesler yükselmeye başladı;
"sağ ile sol arasında fark yoktur, ideolojiler
arasında fark kalmadı" şeklinde bir rüzgâr
estirildi ve biz de, ne yazık ki, ülke olarak, kendimizi
bu rüzgâra kaptırdık.

12 Eylülde, bütün demokrasi güçlerine
karşı olduğu gibi, solun da üzerinden silindir
geçirildi. Oysa, insanlık tarihi boyunca sol, ezileni,
emeğiyle geçineni, sağ ise, sermayeyi temsil ediyordu.
Bu çelişki varlığını sürdürdüğüne
göre, bu, bügün için de doğrudur.

Küreselleşme, gerçek anlamıyla küresel
değildir. Uluslar ötesi işler, sanayileşmiş
dünyada ve kalkınmakta olan ülkelerin belirli
bölgelerinde yoğunlaşmıştır.
Çoğu insan bu sistemin dışındadır
ve vitrini seyredenler ile işsizlerden oluşan ordu,
iş sahibi olanlardan çok daha hızlı
büyümektedir. Bu sisteminin en rahatsız edici
yönü, dünya çapındaki şirketlerin,
hükümetlerin kendi halklarının yararına
olan politikaları yürütmelerine engel olma gücü
ve olanağıdır. İnsanların sık
sık dediği gibi, dünya küçülmekte;
ama, bütünleşmemektedir. Ekonomiler birbirine
yaklaştıkça, uluslar, kentler, bölgeler
birbirinden ayrılmaktadır. Küresel ekonomik
bütünleşme süreci, politik ve sosyal dağılmayı
da beraberinde getirmiştir; aile bağları kopmakta,
yerleşik otoriteler sarsılmakta, yerel toplum bağları
zorlanmaktadır.

Yeni doğan küresel düzenin öncülüğünü,
çoğu bazı bağımsız uluslardan
da büyük olan birkaç yüz dev şirket
yapıyor. Örnek vermek gerekirse; Ford'un ekonomisi,
Suudi Arabistan ve Norveç'inkinden büyüktür;
Philp Morris'in yıllık satışları,
Yeni Zelanda'nın gayri safî millî gelirinden
fazladır; Türkiye'de bir holding, 12 Eylülü
izleyen on yılda 148 kat büyümüş,
kârını ise 236 kat artırmıştır.

Sayın Başkan, sayın milletvekilleri; işte
sıkıntı buradadır. Yoksulluğun,
işsizliğin arttığı böyle bir
tabloda huzur bulmak zordur; çünkü, burada düzenin
yerini düzensizlik, kuralın yerini kuralsızlık
alır, sistemin yerine anarşi egemen olur. İşte,
bugün, sineklerin rüşvet, yolsuzluk, işsizlik,
Ortaçağ özlemleri, köşe dönme,
mafya ve terör adı atında ürediği
bataklık, 12 Eylül ve onu izleyen sağ politikaların
eseridir. Bir yıl önce, Genel Başkanımız,
televizyonlardan, Türkiye kamuoyuna "devlet kuşatılmıştır"
derken, buna dikkati çekmek istemişti.

Bugün, sağ partilerin hiçbirinin diğerinden
farkı kalmamıştır. "Faizi kaldıracağım"
iddialarını unutan ve IMF'nin önünde diz
çöken Refah Partisinin de diğer sağ politikalardan,
uygulamalarından hiçbir farkı kalmamıştır.

Karşı karşıya olduğumuz olaylar,
işte böyle bir çürümüşlüğün
sonucudur. Bu bataklığın kurutulması
için çözüm sosyaldemokrasi, seçenek
Cumhuriyet Halk Partisidir.

Değerli arkadaşlarım, sağ partilerin değil,
sağ politikaların iktidar olduğunu söylüyorum

Dilerim Susurluk bu işin sonuncusu olur. Önce biz üstümüze
düşeni yapmalıyız; siyaseti saydamlaştırmalıyız,
sivil toplumu özendirmeliyiz, siyaset ve demokrasinin temel
kurumlarına saygınlık kazandırmalıyız.

Cumhuriyet Halk Partisi, bu amaçla, geçen Parlamento
döneminde, milletvekili dokunulmazlığının
kürsü ile sınırlandırılması,
milletvekillerinin yapamayacağı işler ve siyasî
ahlak yasası konularında Türkiye Büyük
Millet Meclisine önergeler vermişti. Ne yazık
ki, geçen dönem bunun gereği yapılamadı.
Bu dönemde de, bu önerilerimizi, yargı bağımsızlığı
ve Memurin Muhakematı Yasasında değişiklik
yapılması da dahil, yeniledik. Bugün sevinçle
görüyorum ki, diğer partiler de bunu telaffuz etmeye
başladılar. Umarım ki, sadece telaffuz etmekle
yetinmezler, gereğini yaparlar.

Bugün karşı karşıya bulunduğumuz
olayın üzerine çok kararlı bir şekilde
gidilmeli ve kamuoyu en kısa sürede bilgilendirilmelidir.
Devletin başı "bunun üzerine gidilmeli;
nereye ve kime kadar gidiyorsa, gidilmeli" diyor. Buna karşılık,
ne hazindir ki, Hükümetin başı, Sayın
Başbakan, suskunluğunu sürdürmektedir. Niye
sürdürüyor merak ediyorum; çünkü,
bir tarafta altınlar, diğer tarafta Teksas'tan Antalya'ya
uzanan mal varlığı karşılıklı
ipotek altındadır. Asıl neden ve sebep de
bence budur.

Sayın Başkan, sayın milletvekilleri; beş
ay önce verdiğimiz önergemiz, bu konuda verilen
benzer önergelerle birleştirilerek Yüce Meclisin
huzuruna getirilmiştir. Susurluk kazasından sonra
hemen girişimde bulunarak sorunun Yüce Meclise taşınmasına
öncülük eden Türkiye Büyük Millet
Meclisi Başkanı Sayın Mustafa Kalemli'ye ve
bütün grupların temsilcilerine teşekkür
ediyorum.

Konunun üzerine kararlılıkla gidilmesi, ülkemizin
bu kirli ilişkilerden ve suç odaklarından
arındırılması, Türkiye Büyük
Millet Meclisinin yüzakı olacaktır.

Bu duygularla, önergemizin kabulünü diler, Yüce
Heyetinizi saygıyla selamlarım. (CHP, ANAP ve DSP
sıralarından alkışlar)

BAŞKAN - Sayın Erdem, teşekkür ediyorum.

Son önerge sahibi sıfatıyla, söz, Sayın
Selvi'nin; ancak, Sayın Ağar'ın, tutanaklarla
ilgili olarak yazılı bir talebi var. Ben, tutanakları
getirttim; muhtelif yerlerinde rencide edici nitelikte gördüğüm
sözler var. Dolayısıyla, Sayın Selvi'nin
de görüşlerini aldıktan sonra Sayın
Ağar'a söz vereceğim.

Sayın Selvi, (10/126) sıra sayılı
önergenin ilk imza sahibi sıfatıyla, buyurun.
(DSP sıralarından alkışlar)

M.CEVDET SELVİ (İstanbul) - Sayın Başkan,
değerli milletvekilleri; ilkönce, hepinizi saygı
ve sevgiyle selamlarım.

Bugün, mafya, organize suç örgütleri ve
devletle olan ilişkileri konusundaki Meclis araştırması
önergesinin ilk imza sahibi olarak görüşlerimizi
sunmak üzere huzurunuzda bulunmaktayım.

Değerli milletvekilleri, sabahtan beri, dikkatle, bu çok
önemli konunun tartışıldığı
Meclisi, herkes gibi izleme imkânı buldum ve bundan,
beklediğimin karşılığını
aldığım söylenemez; çünkü,
tek tek milletvekilleri ve gruplar olarak, âdeta, devletin,
devlet kavramının ucuzlatıldığı
ifade edildiği halde, yapılması gerekenler tek
tek söylendiği halde, gereken ilgi ve hassasiyetin gösterilmediği
kanaatindeyim.

Sayın Başbakanın, değerli bakanların,
özellikle Başbakan Yardımcısının,
bu toplantıda mutlak burada olabileceği kanaatindeydim;
çünkü, hergün, medyada izlediğimiz,
tüm insanlarımızın vicdanını
sızlatan olaylar karşısında söyleyemediklerini
belki bekletiyorlar, Yüce Mecliste tek tek açıklayacaklar
diye düşündüm; ama, ne yazık ki, olmadı.

Değerli milletvekilleri, hergün, hepimizi, tüm vatandaşları
rahatsız eden, ülkenin, devletin geleceğinden
kaygı duyuran olaylar devam ederken, diğer taraftan
da, yolsuzluk, rüşvet, usulsüzlük, mafya,
çete ve bunların devletle veya devlet kurumlarıyla
olan ilişkileri ortalığa dökülürken,
biz, daha Susurluk kazası meydana gelmeden, 20 nci Dönemin
İkinci Yasama Yılının ilk günü,
bir genel görüşme önergesi verdik. Amacımız,
tek tek olaylarla, araştırma ve soruşturma
suretiyle vakit geçirmemekti, yüzeysel kalmasını
önlemekti ve o ağaçları görürken
ormanın yanmasına göz yummamaktı. Genel
görüşme önergesi verdik; mesajımız
ve söylemek istediğimiz şuydu: Biz, tek tek olaylarla
uğraşmanın -ki, onlar, Meclisin aslî görevleridir-
ötesinde, 550 milletvekili, hep beraber, hepimizi üzen
ve ülkeyi karanlığa götüren olayda birlikte
çözüm arayalım; nasıl bu Türkiye'nin
kaynak arayışı için genel görüşme
açılıyorsa -bu yarayı sarmak- ayrık
kökü gibi devleti, milleti, ülkeyi saran olayı
gelin beraber değerlendirelim, kaynağına inelim,
hepsini birden bir çözüme ulaştıralım.
Bu düşünceyle genel görüşme açılmasını
istedik; ama, ne yazık ki, bu noktada da -diliyorum, ben
yanılmış olayım- arzu ettiğimizi
bulamadığımızın samimî ifadesini
vermek istiyorum. Türkiye Büyük Millet Meclisinin
onurunu beraber kurtaralım dedik, onun için genel
görüşme önergesi verdik; yoksa, kişilerle,
olaylarla uğraşmak için değil.

Demokratik Sol Parti, yargı bağımsızlığının
gerçekleştirilebilmesi için, Anayasada değişiklik
önergesi verdi -159 uncu maddeyi- 7 Nisan 1995 tarihinde,
devletin denetim sistemini daha sağlıklı hale
getirebilmek, Başbakanlık Yüksek Denetleme Kurulunun
özerkliğini sağlamak amacıyla yasa teklifi
verdi. Hepimizin ve tüm milletvekillerinin her kahvede ve
meydanda söylediği milletvekili dokunulmazlığının
kaldırılması için, diğer partiler
gibi Demokratik Sol Parti de anayasa değişikliği
önergesi verdi. Hepimiz, medyada, halkın önünde,
bu değişikliklerin vazgeçilmeyeceğini ilave
ederek Memurin Muhakematı Hakkında Kanunu Muvakkatın
da değiştiştirilmesi gibi ilaveler de yaptığımız
halde, burada bunu gerçekleştiremedik. Genel görüşme
önergesi verdik; Başkanlık Divanı, danışma
kurulları bir araya gelsin, bunları bırakalım,
kaynağından çözebilelim diye.

Değerli arkadaşlarım, Türkiye Cumhuriyeti
çok önemli iç ve dış sorunların
yaşandığı, maalesef, hepimizin gördüğü
bir kriz ortamında bulunmaktadır. Ülkemizin
bugünü ve geleceği ile ilgili gelişmeler,
ortaya çıkan tehlikeli olaylar karşısında
Hükümetin duyarsız ve ilgisiz kalması,
önemsemez bir tavır takınması tüm
yurttaşlarımızın umutlarını
kırmakta, bu belirsizlik, toplumdaki karamsarlığı
artırmaktadır. İşte bu nedenle, ülkeyi
kanser gibi saran, yaşamın her alanına yayılan
ve kalıcı olmaya başlayan mafya, organize
suç örgütleri, terör ve devlet kurumlarıyla
olan ilişkileri hakkında bu genel görüşme
önergesini vermiştik.

Yıllardan beri, her gün diyebileceğimiz sıklıkta
yolsuzluk, rüşvet, devlet soygunu ve benzeri olaylar
meydana gelmiş; mafya organize suç örgütleri
ortaya çıkar, içinden de kamu görevlileri
belirir hale gelmiştir. İşte, Söylemez
çetesi, 7 asker, 2 polis; Ankara çetesi, 4 asker,
8 polis; Kocaeli çetesi, 1 emekli asker, 1 polis; Adana
çetesi, 1 asker, 5 polis; Hakkari Yüksekova çetesi,
4 polis, 6 korucu, 1 de itirafçı; Batman çetesi,
1 asker; İstanbul'da porno kasetli şantajcılar,
1 polis, 1 itirafçı; Boğazdaki mafya hesaplaşmasında
2 polis; diğeri de -Allah rahmet eylesin, bütün
şehitlere Allah rahmet eylesin, yakınlarına
sabır versin- başka yerde görev başında
ölmüştü, diğeri de başka mafyanın
yanında bulundu. Bunlar, sadece ortaya çıkan
birkaç tanesi ve ilk anda tespit edilenler. Bilonço:
45 devlet görevlisi, 14 asker, 23 polis, 6 korucu, 2 itirafçı.
Bu, İzmir çetesi ve diğerleri dahil olmayan
şeklidir, görünen küçük bir bölümüdür.

Bütün bunlar yaşanırken, bilinirken, yeni
bir cinayet, yeni bir çatışma, yeni bir kaza
beklemeye gerek olmadığını söylemek
için bu kadar olayı saydım.

Bütün bu gerçekler biliniyordu; uluslararası
raporlarda da geniş yer almıştı. Bunlar,
Amerika Dışişleri Bakanlığının
1996 yılı uluslararası narkotik -veya uyuşturucu-
ve strateji raporunda vardı, bütün dünyada
biliniyordu, Uluslararası Af Örgütünün
raporlarında yer almıştı ve ayrıca,
24 ülkenin üye olduğu Malî Eylem Grubunun
uyuşturcu, silah kaçakçılığı
ve benzeri rüşvet konusundaki raporları ortalıkta
dolaşıyordu. Bunların hepsi çok iyi
biliniyordu.

Çok önemli olmakla beraber, Susurluk kazası,
bardağı taşıran son damla olarak görülemez,
bilinmeyenlerin ortaya çıktığı
şeklinde değerlendirilemez; sadece, inkâr edilemeyecek
noktaya ulaştığını göstermesi
bakımından önemlidir, inkâr edilemeyecek
şekle geldiği için önem taşımaktadır;
yoksa, hepsini bilmek mümkündür, her şeyin
bilindiği, görüldüğü bellidir.

Geçmişte ortaya çıkan olaylar da, bu
gerçekleri açıkça göstermekteydi.
Sadece birkaç tanesini hatırlamak yeterli olacak
kanaatindeyim. Engin Civan olayı, bir iç hesaplaşma
sonucu çıkmıştır; mafya-bürokrat
ilişkisi ortaya çıkmış, yüksek
siyasetçilerin aileleri de orada bulunmuştur. Sonuç
ne olmuştur: Engin Civan kaçmıştır
ve hâlâ daha tartışmalar, hesaplaşmalar
mafyada görülmektedir; ama, Hükümet, bundan
hiç de etkilenmemiştir. Bezmen, Edes gibi pek çok
kişiler suçlu bulunmuş; ama, yurtdışına
çıkarak... Hiç de halkı tatmin edecek
bir sonuç alınamamıştır ve onlar
yurtdışına çıktıktan
sonra da gıyabî kararlar alınmıştır.
Zanlı olarak aranan polis şefleri, müdürleri
bulunamaz hale gelmiştir. Mafya, medyadan kamuoyuna ahkâm
kesmekte, fetva vermekte, birtakım tehditler yöneltmektedir
ve polis şeflerini bile tehdit eder hale gelmiştir;
ama, ülkeyi yönettiğini iddia eden iktidarlar, hiç
de bundan ders almamışlardır. Her gün,
medyada, halkı üzen, huzursuz eden, görevlileri,
yetkilileri utandıracak olaylar sergilenmiş; ancak,
Hükümet, olayı ciddiye almamış,
pişkinlikle geçiştirmeye, gündem değiştirmeye
çalışmıştır. Susurluk
kazasından önce, sadece son aylarda medyada ayrıntılı
olarak sergilenen olaylar, devlet-mafya ilişkisi hakkında
bilgi vermeye yetecek, acil çözüm alınmasını
gerektirecek boyuttadır.

Sayın milletvekilleri, işin diğer yönü
de, bazı siyasî parti üst düzey yöneticileri
ve milletvekillerinin kamuoyuna yaptığı açıklamalardır.
Örneğin, Doğru Yol Partili Sayın İsmail
Köse'nin bir gazetede çıkan açıklamasında
"mafya, hem ticaret hem bürokrasi hem siyaset hem de
güvenliğin içine girmiştir; Türkiye,
hırsızlık şebekesinin içine
düşmüştür" deyip mafyanın
gümrük teşkilatında ihaleyle üst düzey
atama yaptığı yönünde bilgiler aldığını
belirtirken mafyanın PKK kadar önemli olduğunu
söylemiş, devletin ayakta kalabilmesi için derhal
"temiz eller" operasyonunun gerektiğini savunmuştur.
DYP'li Sayın Köse, adliyede dahi bazı mafya
unsurlarının oluştuğuna dikkati çekerek,
Hürriyet Gazetesine şunları söylemiştir:
"İstanbul'un göbeğinde kurşunlara hedef
olup, yaşamımızı yitirmemiz an meselesidir.
Mafyanın bütün bakanlıklara yerleştiği
iddiaları ayyuka çıktı. Devletin müesseseleri
tahrip edilmiş durumdadır. Doğru Yol Partisi-Refah
Partisi Hükümetinin bunları ortaya çıkarmak
mecburiyeti vardır."

Refah Partisi milletvekili Sayın Hatipoğlu, 2 Ekim
1996 tarihli Milliyet Gazetesinde, doğu ve güneydoğuda
terör sektörü oluştuğunu, bazı
devlet ve askerî yetkililerin de içinde bulunarak
sürekli rantlar elde ettiğini öne sürmüş;
"nasıl ki, enflasyon lobisinden söz ediliyor,
bana göre de bir terör lobisi var; açıkça
söylemeseler de, Türkiye'de terörün bitmesini
istemeyenler bulunuyor" açıklamasını
yayımlamıştır.

Koalisyonun ortağı olan partilerin -büyüğü,
küçüğü- milletvekilleri bunları
söylerken, Başbakan Yardımcısı
Sayın Tansu Çiller de, veciz bir şekilde "devlet
çökmüştür" diye Türkiye'ye,
dünyaya ilan ederek bu gerçekleri söylemiştir.

İşte, biz de buna inandığımız
için, bu arkadaşlarımızın söylediklerine
katıldığımız için, Meclise
taşıyalım, beraberce bu sorunu çözelim
diye bu önergeyi verdik.

Bütün samimiyetimle söyleyeyim. Ben, bu olayı
-bu Mecliste, iktidar partisi milletvekili, muhalefet partisi
milletvekili, başka parti gruplarının milletvekilleri
birbiriyle tartışacak, kavga edecek değil- görülen
bu çirkinlikleri, karanlıkları Meclis olarak
beraberce çözmek amacında olduğumuzu belirtirken,
böyle de olacağını ummaktaydım.
Yine aynı kanaatteyim; çünkü, giden devlettir,
giden ülkedir; altında, hiçbirimizin kalmaya
niyeti yoktur; birlikte çözeceğimiz inancındayım.

Yaşamımızın her alanına nüfuz
etmiş, herkesin bildiği, ibretle, kaygıyla izlediği
ve huzursuz olduğu olumsuzlukların üstüne
gidilmesi, aydınlatılması, çözümlenmesi
istendiğinde, devletin kurum ve kuruluşlarını
yıpratmamak gerekçesi karşımıza
çıkmaktadır; ancak, bu gerekçe anlamını
yitirmiştir. Tam tersine, bu olayları tartışmak,
açığa çıkarmak, kaynağına
inmek gerekmektedir. Kısmen görünen, her gün
yaşanan olayları kamufle etmek, saptırmak,
gereksiz savunma ve inandırıcı olmayan gerekçelerle
örtbas etmek, devletin kurum ve kuruluşlarını
daha fazla yıpratmakta, güvensizlik ortamını
geliştirmektedir. "Kol kırılır
yen içinde kalır" sözü burada geçerli
değildir, kangren olmaya başlamıştır.
Her yerde tartışılan olay, mutlaka, Büyük
Millet Meclisinde, sorumluluk içinde ve çözüm
üretmek amacıyla tartışılmalıdır,
araştırılmalıdır ve bundan rahatsız
olunmamalıdır. Ayrıca, bütün bunlar,
devletine bağlı...

(Mikrofon otomatik cihaz tarafından kapatıldı)

BAŞKAN - Sayın Selvi, ayrıca, tabiî
bir süre ihtiyacınız var; vereyim mi efendim?

M. CEVDET SELVİ (Devamla) - Sağ olun.

BAŞKAN - Peki, 2 dakika daha söz hakkı veriyorum.

M. CEVDET SELVİ (Devamla) - Hemen özetleyeceğim.

Değerli arkadaşlarım, devleti yıpratmayalım
diye yapılan davranışlar, çok ciddî
haksızlıkları da beraberinde getirmektedir;
çünkü, dürüstçe, yaptığı
işin bilincinde olan, sorumluluk duygusu gelişmiş
asker, polis, sivil, tüm insanlarımızın
diğerleriyle aynı şekilde tutulması büyük
haksızlıktır. Bu konuda, o haksızlığı
yapmamak için de araştırılmalıdır,
ayıklanmalıdır, farklı hale getirilmelidir.
Vatanı için ölen, görevi için göğüs
gerenler ile para kazanmak için mücadele verenler
bir tutulduğu takdirde haksızlığın
en büyüğünü biz yapmış oluruz.

Değerli milletvekilleri, bu mafya, bu yolsuzluklar nasıl
gelişiyor, nasıl besleniyor; tabiî, Meclis,
bunu, bu derinlikte incelemelidir. Eğer, bu ülkeyi yöneten
kişiler "bal tutan parmağını yalar",
"benim memurum işini bilir" düşüncesiyle...
(RP sıralarından "o tarafa söyle"
sesleri)

Aman efendim, kimseyle uğraşmayacağım; beraberce.

BAŞKAN - Efendim, siz sürenizi kullanın lütfen.

M. CEVDET SELVİ (Devamla) - ...hareket etmeye başlarsa,
namuslu insanlar ezilir; ama, yasadışı kazanç
sahibi olanlar üst düzeyde bulunan siyasetçilerle
aynı masada oturursa, onlara haksız itibar verilmiş
olur ve diğer insanları, hem ekonomik yönden hem
psikolojik yönden kenara sokmuş oluruz. İşte
bunlar yaşandı. Artık, bu politika değiştirilmelidir,
namusuyla, sorumlu davranan tüm insanların itibarı
iade edilmelidir ki, Türkiye'yi birlikte ayağa kaldıralım.
Diğer yönüne de, Meclis, tabiî ki sokaktaki
vatandaştan daha derinlemesine inmek zorundadır.

Demokratik ülkelerde, hukuka aykırı uygulamalar,
dün, bugün değil, geçmişte yapılmıştır.
Devlet, terörün her türüne eşit muamele
etmemiş, taraf olmuştur. Şimdi, bedelini verememektedir,
ödeyememektedir. O nedenle, ben...

(Mikrofon otomatik cihaz tarafından kapatıldı)

BAŞKAN - Sayın Selvi, süreniz ikinci kez bitti
efendim.

M. CEVDET SELVİ (Devamla) - Bu anlayışlarla,
mutlak buna birlikte çözüm bulacağımız
inancıyla, bu araştırmaya "evet"
oyu vereceğimize inanır, hepinize saygılar sunarım.
(DSP sıralarından alkışlar)

BAŞKAN - Teşekkür ediyorum.

Sayın Selvi, efendim, bir dakikanızı rica
edeyim. Refah Partisi Grubunda, soy ismi Hatipoğlu olan üç
üye var. Siz, bir söz izafe ettiniz. Şu bakımdan
açıklamakta yarar var: Olabilir ki, izafe olunan
bu söze karşı cevap hakkını kullanmak
isteyebilir. O bakımdan, tavzihinde zaruret vardır.

Buyurun efendim.

M.CEVDET SELVİ (Devamla) - Sayın Başkan, konuşmamı
kısaltabilmek için her şeyi yarım yarım
bıraktım, sayın milletvekilimizin ismini
de yarım söyledim; Ömer Vehbi Hatipoğlu'dur.

Sayın Köse'yle de aynı kanaati paylaşıyorum.

Teşekkür ediyorum. (DSP sıralarından
alkışlar)

BAŞKAN - Teşekkür ediyorum efendim.

Sayın milletvekilleri, Meclis araştırması
önergeleri üzerindeki öngörüşmeler
tamamlanmıştır.

VI. -SATAŞMALARA İLİŞKİN KONUŞMALAR
(Devam)

2.-Elazığ Milletvekili Mehmet Ağar'ın,
Adana Milletvekili Uğur Aksöz'ün, konuşmasında
kendisine sataşması nedeniyle konuşması

BAŞKAN - Evet, Sayın Ağar'a bir sözümüz
vardı.

Sayın Ağar, biraz önce de ifade ettiğim gibi,
tutanakların 108,110,111 ve 115 inci sayfalarında,
her muhatabını, kim olursa olsun, rencide edebilecek
beyanların bulunduğunu tespit ettim. Beyanlar Sayın
Uğur Aksöz'e ait ve muhatap siz görünüyorsunuz.
Zaten, sizi, bu soruları cevaplamaya da davet ediyor bu
konuşmasında.

Bu sebeplerle, İçtüzüğün 69 uncu
maddesine göre ve o maddenin bir daha kullanılmasına
fırsat vermemek şartıyla size söz veriyorum.

Buyurun Sayın Ağar. (DYP sıralarından
alkışlar)

MEHMET AĞAR (Elazığ) - Sayın Başkanım,
muhterem milletvekilleri; görüşmeleri tamamıyla
izledim. Konu Meclis gündemine gelmeden evvel, Sayın
Grup Başkanvekillerimizle, Sayın Parti Genel Başkanımızla
ve parti yöneticilerimizle daha önceden görüştüğümüzde
bu genel görüşmeye, şahsen talebim oldu
ve olumlu oy kullanacağımız konusunda bir karar
mekanizması oluşturmuştuk; zaten, istifamın
altında yatan temel neden de budur.

Olayın vukuundan sonra, gerçekten, iki günlük
bir muhasebenin sonucunda, olayla ilgili herhangi bir talimatım,
hiçbir makam ve mercie olmadı. Bu tür adlî
vakalarda, hukuk düzeni içerisinde temel yapı,
mahallî savcılığın el koyması
ve varılan sonuca göre olayın şekillenmesidir.
Olayda süratle bir spekülatif ortam yaratılınca,
gerek Bakanlığımdan gerekse Emniyet Genel Müdürlüğünden
müfettiş gönderme konusunda tereddütte kaldım.
Savcılık el koyduğu için, orada, zaten,
deliller zapt ve tespit edilmişti.

Daha sonra, parti yönetimi içerisinde yaptığımız
görüşmeler sonucu, gerek mevcut Meclis araştırması
önergelerinde oy kullanmak gerekse bakan sıfatına
haiz olmaksızın, böyle bir zırha ihtiyaç
olmaksızın, her türlü araştırmanın
selametle yapılabilmesi bakımından bu karar
alındı ve tarafımdan istifa takdim edilmiştir.

Sayın Uğur Aksöz'ün, her zaman bildiğimiz
medenî üslubunun dışındaki konuşmalarını
biraz yadırgadığımı ifade etmek
istiyorum. Bütün Meclisin saygıdeğer üyeleri,
gerçekten, olayı gayet sakin, soğukkanlı
ve serinkanlılıkla ortaya koydular. Gerek bu olay
gerek öncesinde veya daha sonrasında olabilecek muhtemel
ihtimalleri göz önüne almak suretiyle, Türk
Milletinin en büyük güvencesi olan Türkiye
Büyük Millet Meclisinin bu meseleye el koyması,
bütün grupların da son derece halisane niyetlerle
ve mutlaka ki, konuya vukufiyeti en fazla olacak üyelerini
de araştırma komisyonuna seçmek suretiyle,
meseleyi enine boyuna araştıracakları tabiîdir.

Kendilerinin bahsettiği gazete konusunda -çıkar
çıkmaz- Sayın MİT Müsteşarını
telefonla aradım "bu konudaki görüşünüzü
almak istiyorum, ona göre kanunî gereğini yapacağım"
dedim "bizim açımızdan böyle bir
rapor söz konusu değildir, biz muhatap alıp cevap
vermiyoruz" dediler. Devletin bu makamına gelmiş
bir kişinin şifahî beyanı benim için
yeterlidir. Daha sonra, olayın temadi etmesi üzerine,
kendisiyle tekrar görüştüğümde "ben,
bu konuda bir açıklama yapacağım, sizin
herhangi bir açıklamada bulunmanız gerekmez"
beyanı üzerine, kendileri teşkilat olarak resmen
bir açıklama yaptılar.

Bizim, devletin çeşitli güvenlik kurumları
arasında, geçmiş tarihlerde büyük
sıkıntılar yaratan büyük olayları,
kavgaları yaratmak gibi bir gayretin içerisinde
veya bir polemiğin içerisinde olabilmemiz de hiçbir
zaman mümkün değildir.

Onaltı senedir veya daha uzun senelerdir, devlette, bir
terör mücadelesi yürütülüyor. Yine
bütün parti sözcülerimizin veya değerli
milletvekillerimizin de ifade ettikleri gibi, bu konuda görevde
bulunan, gerek asker gerek polis, hiçbir kesimi rencide
etmeksizin, varsa bunların içerisinde yanlış
yapan adamlar, ayıklanmalıdır.

Bu teşkilatlar gözümüzün bebeği
gibi korunmalıdır, devlet gelenekleri korunmalıdır;
devlet, kendisine vuku bulmuş tecavüzü defetmek
konusunda, elbette ki demokratik hukuk devleti içerisinde
her türlü tedbiri almalıdır gibi ortak
görüşlerinden de şahsen büyük
memnuniyet duyuyorum.

Elbette ki, bütün bu saydığımız
büyük teşkilatların tamamındaki
insanlar namuslu, haysiyetli, şerefli insanlardır;
elbette ki, burada yanlış yapan insanlardan en fazla
rahatsızlık duyanlar kendileridir.

Şimdi, burada, birtakım somut örnekler gösterildi.
Söylemezler olayı, Sayın Ülkü Güney'in
İçişleri Bakanlığı zamanında
ortaya çıkarılmış bir olay.
Ben göreve geldikten sonra, bu konudaki müfettişlerin
hiçbirisini değiştirmedim, en ufak bir müdahalem
olmadı; verilen o rapor üzerine, olay, disiplin kuruluna
geldi, müfettiş raporlarının isteği
doğrultusunda karar alındı ve ben de, bunun
altına imzamı attım.

Sayın Ülkü Güney'in Teftiş Kurulu
Başkanlığına vekil olarak getirdiği
zatı, ben, asaleten atadım. Devlette bir devamlılık
vardır; dürüstlüğü, temizliği,
yeteneği tespit edilmiş hiçbir şahıs
değiştirilmez.

Kendileri, yine, görevden ayrılmadan kısa bir
müddet evvel, emniyet teşkilatının önemli
birimlerinde bazı değişiklikler yaptılar;
hepsini aynen muhafaza ettiğim gibi, hiçbir karar mekanizmasında
da hiçbir değişiklik yapmadım.

Kocaeli çetesi bizim zamanımızda yakalandı;
ne Kocaeli Valisine ne emniyet müdürüne ne cumhuriyet
savcısına en ufak bir telefonum yok. Adana diyorsunuz;
bizim zamanımızda yakalandı; aynı
şey. Ankara diyorsunuz; bizim zamanımızda
yakalandı; aynı şey. Yüksekova diyorsunuz;
bizim zamanımızda yakalandı; aynı
şey. Peki -buraların valileri sağ, emniyet müdürleri
sağ, cumhuriyet savcıları sağ, ilgili komutanları
sağ- kime ne telefon etmişiz de baskı yapmışız?
Ne yapmışız yani?! Hangi tahkikatın
ters yönde oluşumunu ortaya koymuşuz? Yok böyle
bir şey.

Ben, kimsenin lütfuyla veya kimsenin ulufesiyle bir makama
gelmedim. Genç yaşta girdik bu mesleğe biz; ter
döke döke, emek sarf ede ede, gayret sarf ede ede -askerî
yönetimler dahil, birçok siyasî partinin iktidarlarının
değiştiği dönemlerde- çeşitli
makamlara geldik.

Ben, Emniyet Genel Müdürü olduğumda, Sayın
Tansu Çiller'i hiç tanımıyordum; yüz
yüze bile gelmişliğimiz yoktu. Burada, bu Parlamento
içerisinde şu an görev yapan, benim bakanlığımı
yapmış çok değerli insanlar var; bunların
hepsi, bizi bilirler, tanırlar; hepsi, bizi, görevlerde
muhafaza etmişlerdir. Sonra, biz, yüzlerce, binlerce,
milyonlarca insanlar beraber olduk. Geçen gün de sordular
"servetiniz var mı" diye; var tabiî, çok
büyük servetim var; eşsiz bir dost servetim var
benim; Anadolu'nun her tarafında, Türkiye'nin her
tarafında... Bu Parlamentonun içerisindeki birçok
insan bilir; hangi birisi, bir telefon açmış,
kapımıza gelmiş de -şu mudur, bu mudur,
gayrimeşru bir işin sahibi olmuşuz- kime yardım
etmemişiz; bizden mağdur olan, hangi erbabı namus
adam var? Varsa, bir örneğini, bana, hemen göstersinler.

O bakımdan, böyle bir soruşturmanın açılmasını,
elbette, herkes gibi ben de yararlı görüyorum.
Meclis her şeyin üzerindedir; Türkiye'de her şeyin
üzerinde, halkın yüce iradesiyle seçilmiş
Türkiye Büyük Millet Meclisi vardır. Hiç
kimsenin karamsar olmasına gerek yok; bu kürsülerde,
rejimi rahatsız edici ihbarlarda bulunmaya falan da gerek
yok. Rejimin sahibi burada oturan insanlar; rejimde bir sıkıntı
varsa, bu gölgeyi kaldırmak onların görevidir.

Ben, boğazımdan geçmeyen her şeyin hesabını
veririm; erkekçe söylüyorum, her şeyin
hesabını veririm ve boğazımdan da geçen
hiçbir şey yoktur. Biz, burada mücadele yaptık,
başka bir şey yapmadık. Beraber çalıştığımız
bütün arkadaşlarımız da bilir; kimsenin
de iddia ettiği gibi...

Devlet yüce bir kavramdır, kutsal bir kavramdır;
elbette ki, devlete kimse hücum edemez. Devlette yanlışlık
yapan ayıklanır. Kim olursa olsun -Sayın
Cumhurbaşkanımızın dediği gibi-
gittiği yere kadar da gider; kim olursa olsun, ayıklanır.
Boğazından bir şey geçen varsa o korksun,
benim hiç korkacağım bir şey yok; açıkça
söylüyorum, bunu net olarak da söylüyorum.

Herkes, dilediğini söylemekte de serbest değildir.
Bir açar, muhatabıyla bir konuşur "yahu,
ne diyorsun bu işlere; biz dostuz, arkadaşız;
gel bakalım, bir konuşalım..."

Şimdi, belli mihraklar var yıllardan beri. Adalet
Bakanı olduk, maketlerimiz yakıldı; akşama
kadar küfürler; İçişleri Bakanıyken
öyle, Emniyet Müdürüyken öyle... Olacak
bunlar; yani, bunları biz göğüsleyeceğiz;
bunlarla bizim bir problemimiz her zaman olacak, sonuna kadar
da bu problemleri biz yaşamak durumundayız. Ancak,
Türkiye'de hiç kimse, bu Meclis çatısı
altında, bu demokrasiden, bu rejimden, bu ülkenin
geleceğinden karamsar olma hakkına sahip değildir;
halka da bu karamsarlığı aşılamaya
gerek yok. Bu Meclis, kapasitesiyle, varlığıyla,
işte, bugün oluşan büyük konsensüsüyle,
her türlü meselenin altından çıkacak
büyüklüğe sahiptir; bundan hiç şüphe
yoktur.

Burada gayet faydalı öneriler olmuştur, zaman
zaman bizim de önerdiğimiz... Yargı bağımsızlığında
daha başka türlü adımlar atılabilir;
milletvekilliği dokunulmazlığı belli ölçüler
içerisinde sınırlandırılabilir.
İşte, ben görevdeyken, yazımla gönderdiğim,
organize suçlarla mücadele yasa tasarısı
var; buyurun, hep beraber çıkaralım. Avrupa
örnekleri ayarında, son derece güçlü
mekanizmaların olduğu, organize suç şebekelerinin
çok rahatlıkla ortaya çıkarılmasına
imkân sağlayacak hukukî mekanizmalar var. Eksik
varsa tartışılır, daha iyisi bulunur,
daha güzeli bulunur. İşte Karapara Yasa Tasarısı,
yarın gelecek gündeme. Bunun hazırlığını
da karınca kararınca bütün arkadaşlarımızla
biz yaptık geçen yıl, diğer bürokrat
arkadaşlarımızla. Kumarhaneler trilyonluk
rantları bir anda yok edecek kararın altına
imza attık biz, öyle kolay bir iş değil,
bunlar, attık onun altına imza.

(Mikrofon otomatik cihaz tarafından kapatıldı)

BAŞKAN - Sayın Ağar, toparlar mısınız
lütfen.

MEHMET AĞAR (Devamla) - Tam tersine, bütün dünyadaki
resmî raporlarda PKK'nın uyuşturucu madde kaçakçılığı
yaptığı ve karapara akladığı
konusunda, bütün çalışma dönemimizde,
bütün değerli arkadaşlarımın
büyük yardımlarıyla dokümante ettik
ve en son Avrupa Parlamentosu alt komisyon raporunda bu netleşti.
Şimdi, PKK böyle bir çerçevenin içine
sarılmışken, efendim, devlet uyuşturucu
madde kaçakçılığı... El
insaf, iki üç tane adamın yaptığı
yanlışı devlet gibi yüce bir organizasyonun
sırtına sarmanın kime ne faydası vardır;
kime ne faydası var bunların? Tam tersi yapılmış,
son üç dört seneden bu yana, Türkiye'de
bu Parlamentoda da bulunan arkadaşlarımızın
da büyük katkılarıyla, en büyük
uyuşturucu operasyonları yapılmış.
Herkesin bunda çok büyük katkıları
var. En önemli uyuşturucu aileleri bu faaliyetin dışına
çıkarılmış ve bunların
hepsi de uluslararası planda bu işlerle mücadele
eden bütün teşkilatlar tarafından gayet
büyük bir şekilde takdirle karşılanmıştır.
Bizin hiçbir art niyetimiz yok, hesabımız
yok; kitabımız yok, hiçbir şeyden de
korkumuz yok Allahın izniyle. Bütün meselelerde
bugüne kadar cesaretle ve yürekle mücadele ettik.

Dediğim gibi, şahsî bir menfaat ve çıkar
gözetmedim; bilerek hiçbir hata yapmış
değilim. Devleti kutsal bildim, mukaddes bildim, o ekmekle
büyüdüm ben. Devleti küçük düşürecek
hiçbir hareketin içinde olmam. Varsa hatam onun
da ceremesini de çekerim ben. İstifa etmemim sebebi
de, bütün bu araştırmaların istenilen
ölçülerde rahat yapılmasını
temin içindir.

Yüce Meclise en içten saygılarımı
sunuyorum. (DYP ve RP sıralarından alkışlar)

BAŞKAN - Sayın Ağar, teşekkür ediyorum.

V. - GENSORU, GENEL GÖRÜŞME, MECLİS
SORUŞTURMASI

VE MECLİS ARAŞTIRMASI (Devam)

A)ÖNGÖRÜŞMELER(Devam)

1. -Ankara Milletvekili Eşref Erdem ve 23 arkadaşının,
yasa dışı örgütlerin faaliyetlerinin
boyutlarını ve varlığı iddia edilen
kamu görevlileriyle olan ilişkilerini araştırmak
amacıyla Meclis araştırması açılmasına
ilişkin önergesi (10/89) (Devam)

2. -İstanbul Milletvekili Mehmet Cevdet Selvi ve 21
arkadaşının, yasa dışı
suç örgütleri ile bunların Devletle olan
bağlantıları konusunda Meclis araştırması
açılmasına ilişin önergesi (10/126)
(Devam)

3. -Batman Milletvekili Ataullah Hamidi ve 22 arkadaşının,
yasa dışı suç örgütlerinin
devletle olan bağlantıları ile güvenlik
güçlerinin de karıştığı
iddia edilen olayların boyutlarını tespit
etmek amacıyla Meclis araştırması açılmasına
ilişkin önergesi (10/110) (Devam)

4. -İçel Milletvekili Oya Araslı ve 20
arkadaşının, yasa dışı
örgütlerin devletle olan bağlantıları
ile Susurluk'ta meydana gelen kaza olayının ve arkasındaki
ilişkilerin aydınlığa kavuşturulması
amacıyla Meclis araştırması açılmasına
ilişkin önergesi (10/124)(Devam)

5. -İstanbul Milletvekili Halit Dumankaya ve 23 arkadaşının,
yasa dışı örgütlerin devletle olan
bağlantıları ile Susurluk'ta meydana gelen kaza
olayının ve arkasındaki ilişkilerin
aydınlığa kavuşturulması amacıyla
Meclis araştırması açılmasına
ilişkin önergesi (10/125) (Devam)

BAŞKAN - Sayın milletvekilleri, Meclis araştırması
önergeleri üzerindeki öngörüşmeler
tamamlanmıştır.

Şimdi, Meclis araştırması açılıp
açılmaması hususunu oylarınıza
sunuyorum: Meclis araştırması açılması
hususunu kabul edenler... Kabul etmeyenler... Kabul edilmiştir.

Sayın milletvekilleri, alınan bu kararla Meclisimiz
hukuk devletinin prensiplerinin hayata geçirilmesini öngörmüştür.
Demokrasimizin gelişmesinde, siyasî partilerimizin
gösterdikleri bu uzlaşmacı tutum, ayrıca
takdire şayandır. Bu itibarla, yapılacak araştırma
neticesinde, milletimizin arzu ettiği şekilde konuların
aydınlığa kavuşacağına; bu
neticenin adaletin tecellisine ışık tutacağına
inanıyor; Yüce Meclisinize saygılar sunuyor
ve grupları tebrik ediyorum. (RP ve DYP sıralarından
alkışlar)

Sayın milletvekilleri, Meclis araştırması
yapacak komisyonun 9 üyeden oluşması hususunu
oylarınıza sunuyorum: Kabul edenler... Kabul etmeyenler...
Kabul edilmiştir.

Komisyonun çalışma süresinin, başkan,
başkanvekili, sözcü ve kâtip üyenin
seçimi tarihinden başlamak üzere, 3 ay olması
hususunu oylarınıza sunuyorum: Kabul edenler...
Etmeyenler... Kabul edilmiştir.

Komisyonun gerektiğinde Ankara dışında
da çalışabilmesi hususunu oylarınıza
sunuyorum: Kabul edenler.. Kabul etmeyenler... Kabul edilmiştir.

Sayın milletvekilleri, sözlü sorular ile kanun
tasarı ve tekliflerini görüşmek için,
13 Kasım 1996 Çarşamba günü, saat
15.00'te toplanmak üzere, birleşimi kapatıyorum.

Kapanma Saati : 20.45

VIII. - SORULAR VE CEVAPLAR

A) YAZILI SORULAR VE CEVAPLARI

1. - Gaziantep Milletvekili Mustafa R. Taşar'ın,
Sıvas il, ilçe ve belde belediye başkanlıklarına
yapılan yardımlara ilişkin Başbakandan
sorusu ve DevletBakanı Lütfü Esengün'ün
yazılı cevabı (7/1164)

Türkiye BüyükMilletMeclisi Başkanlığına

Aşağıdaki sorumun Başbakan SayınNecmettin
Erbakan tarafından yazılı olarak cevaplandırılması
hususunda delaletlerinizi arz ederim.

Mustafa Taşar

Gaziantep

Hükümetinizin göreve başladığı
günden bu yana Sıvas İli sınırları
içindeki il, ilçe ve belde belediye başkanlıklarından
hangilerine hükümetinizdeki hangi bakanlıklarca
ne kadar yardım yapılmıştır?

Bu yardımları yaparken hangi kriterleri esas aldınız?

T.C.

DevletBakanlığı 11.11.1996

Sayı : B.02.0.0010/01015

Türkiye BüyükMilletMeclisi Başkanlığına

İlgi : a) TBMM Başkanlığının
13.8.1996 tarih ve A.01.0.GNS.0.10.00.02-7/1164-2996/8031 sayılı
yazısı.

b) Başbakanlık Kan ve Kar. Gen. Müd.'nün
16.8.1996 tarih ve B.02.0.KKG/106-371/3547 sayılı
yazısı.

Gaziantep Milletvekili SayınMustafa R. Taşar'ın;
Sayın Başbakanımıza tevcih ettiği
ve SayınBaşbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

DevletBakanı

T.C.

Maliye Bakanlığı 5.11.1996

Bütçe ve Malî Kontrol

Genel Müdürlüğü

Sayı : B.07.0BMK.0.11013-600/23105

Konu : Yazılı Soru Önergesi

DevletBakanlığına

(Sayın Lütfü Esengün)

İlgi : 22.8.1996 tarih ve B.02.0.0010/00311 sayılı
yazıları.

Gaziantep Milletvekili Sayın Mustafa R. Taşar'ın
7/1164 Esas No.lu yazılı soru önergesiyle ilgili
cevaplar aşağıda sunulmuştur.

Hükümetimizin göreve başladığı
tarihten itibaren, mahallî idarelere sağlanan kaynaklarda
önemli artışlar olmuştur. 2380 ve 3030
sayılı Kanun hükümleri gereğince vergi
gelirlerinden, mahallî idarelere aktarılan miktar
haziran ayında toplam 20 552 milyar lira iken, temmuz ayında
28 798 milyar lira, ağustos ayında ise 27 403 milyar
liraya yükselmiştir.

Öte yandan Bakanlığımız bütçesinin
"Mahallî İdarelere Yapılacak Yardım
ve Ödemeler" tertibinden 1996 yılı içerisinde
Sıvas İlindeki belediyelere 97 milyar lira yardım
yapılmıştır.

Bilgilerine arz olunur.

Doç. Dr. Abdüllatif Şener

Maliye Bakanı

T.C.

Bayındırlık ve İskân Bakanlığı
13.9.1996

Basın ve Halkla İlişkiler Müşavirliği

Sayı : B.09.0.BHİ.0.00.00.25/2-A-7114

Konu : Gaziantep Milletvekili Mustafa Taşar'ın

Yazılı Soru Önergesi.

Sayın Lütfü Esengün

DevletBakanı

İlgi : a) T.B.M.M.'nin 13.8.1996 gün ve A.01.0.GNS.0.10.00.02-7/1164-2996/8031
sayılı yazısı.

b) Başbakanlığın 16.8.1996 gün ve
B.02.0.KKG/106-371/3547 sayılı yazısı.

c) 22.8.1996 gün ve B.02.0.0010/00311 sayılı
yazınız.

İlgi (a) ve (b) yazılar gereğince; ilgi (c)
yazınız ilişiğinde alınan, GaziantepMilletvekili
Mustafa Taşar'ın Başbakana yönelttiği
yazılı soru önergesi incelenmiştir.

Hükümetin işbaşına geldiği süre
içerisinde (28.6.1996 -2.9.1996 tarihleri arasında)
Bakanlığımız Teknik Araştırma
ve Uygulama GenelMüdürlüğünce imar uygulamaları
nedeni ile yapacakları düzenleme ve kamulaştırma
işlerinde kullanılmak üzere Sıvas İli
belediyelerinden 2 belediyeye 450 000 000 TL. tahsis edilerek
gönderilmiştir.

Ayrıca; İllerBankası GenelMüdürlüğü
kaynaklarının tamamı belediyelerin yatırım
programında yer alan alt ve üst yapı tesislerinin
finansmanında kullanılmakta olup, belediyelere yardım
adı altında bir fon da bulunmamaktadır.

Bilgi ve gereğini arz eder, saygılar sunarım.

Cevat Ayhan

Bayındırlık ve İskân Bakanı

T.C.

İçişleri Bakanlığı 16.9.1996

Mahallî İdareler GenelMüdürlüğü

Sayı : B.0.50.MAH.0.65.00.02/(80-84) 96/80727

Konu : Yazılı Soru Önergesi.

Sayın Lütfü Esengün

DevletBakanı

İlgi : 22.8.1996 tarih ve B.02.0.0010/00311 sayılı
yazınız.

İlgi yazınız ekinde bir örneği gönderilen
Gaziantep Milletvekili Mustafa R. Taşar'ın SayınBaşbakanımıza
tevcih ettiği ve Sayın Başbakanımızın
da kendileri adına Bakanlığınız
koordinatörlüğünde cevaplandırılmasını
tensip buyurdukları "Sıvas İli sınırları
içindeki belediyelere yapılan yardımlara
ilişkin" yazılı soru önergesine
cevap teşkil edecek bilgiler aşağıya çıkarılmıştır.

Hükümetin göreve başladığı
tarihten bu güne kadar Bakanlığımız
bünyesinde bulunan fonlardan, Sıvas İli sınırları
içindeki belediyelere yardım yapılmamıştır.

Bilgilerinize arz ederim.

Mehmet Ağar

İçişleri Bakanı

T.C.

Çevre Bakanlığı 29.8.1996

Sayı : B.19.0.FDB.0.15.00.04-8821/1788-5741

Konu : Soru Önergesi.

Sayın Lütfü Esengün

DevletBakanı

İlgi : 22.8.1996 tarih ve B.0.20.00.10/00311 sayılı
yazınız.

İlgide kayıtlı yazınız ekinde
Bakanlığımıza intikal ettirilen, Gaziantep
Milletvekili SayınMustafa R. Taşar'ın cevaplandırılmak
üzere SayınBaşbakanımıza tevcih
etmiş olduğu soru önergesine ilişkin olarak;

Soru : Hükümetimizin göreve başladığı
günden bu yana Sıvas İli sınırları
içinde il, ilçe ve belde belediye başkanlıklarından
hangilerine hükümetinizdeki hangi bakanlıklarca
ne kadar yardım yapılmıştır?

Bu yardımları yaparken hangi kriterleri esas aldınız?

Cevap : Bakanlığımız faaliyetleri dahilinde
Hükümetinizin göreve başladığı
günden bugüne kadar sadece Sıvas İli Şarkışla
İlçesi Gürçayır Belediye Başkanlığına
bir adet traktör tahsisi yapılmıştır.
Bunun dışında Sıvas İl, ilçe
ve belde belediye başkanlıklarından herhangi
birine Bakanlığımızca yardım sağlanmamıştır.

Bilgilerinizi arz ederim.

M. Ziyaattin Tokar

Çevre Bakanı

2. - Gaziantep Milletvekili Mustafa R. Taşar'ın,
genelevlere ilişkin Başbakandan sorusu ve DevletBakanı
Lütfü Esengün'ün yazılı cevabı
(7/1173)

Türkiye BüyükMilletMeclisi Başkanlığına

Aşağıdaki sorumun BaşbakanSayınNecmettin
Erbakan tarafından yazılı olarak cevaplandırılması
hususunda delaletlerinizi arz ederim.

Mustafa Taşar

Gaziantep

Türkiye'de kaç tane genelev vardır? Çalışanların
sayısı nedir? Genelevlerin kapatılması
düşünülmekte midir? Düşünülmüyorsa
niçin?

T.C.

DevletBakanlığı 6.11.1996

Sayı : B.02.0.0010/00303

Türkiye Büyük MilletMeclisi Başkanlığına

İlgi : a) TBMM Başkanlığının
13.8.1996 tarih ve A.01.0.GNS.0.10.00.02-7/1173-3005/8040 sayılı
yazısı.

b) Başbakanlık Kan. ve Kar. Gen. Müd.'nün
16.8.1996 tarih ve B.02.0.KKG/106-371-9/3539 sayılı
yazısı.

Gaziantep Milletvekili SayınMustafa R. Taşar'ın;
SayınBaşbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

DevletBakanı

GaziantepMilletvekili SayınMustafa R. Taşar'ın
SayınBaşbakanımıza Tevcih Ettiği

7/1173-3005 Esas No.lu Yazılı Soru Önergesinin
Cevabıdır.

TBMM İçtüzüğünün 97 nci
maddesinin a bendine göre "başka bir kaynaktan
kolayca öğrenilmesi mümkün olan konular"da
soru sorulamaz.

Sayınsoru sahibinin soru önergesine konu ettiği
hususlardan yeterli bilgi sahibi olması gerektiğinden
ayrıca cevap verilmesine gerek bulunmamaktadır.

Bilgilerinizi rica ederim.

3. - Gaziantep Milletvekili Mustafa R. Taşar'ın,
talih oyunlarının kaldırılmasına
ilişkin Başbakandan sorusu ve DevletBakanı
Lütfü Esengün'ün yazılı cevabı
(7/1241)

Türkiye BüyükMilletMeclisi Başkanlığına

Aşağıdaki sorumunBaşbakanSayınNecmettin
Erbakan tarafından yazılı olarak cevaplandırılması
hususunda delaletlerinizi arz ederim.

Mustafa Taşar

Gaziantep

Kumar diye nitelendirdiğiniz Spor Toto ve Loto, Millî
Piyango, at yarışları gibi oyunları
ve çekilişleri kaldırmayı ve yasaklamayı
düşünüyor musunuz?

T.C.

DevletBakanlığı 7.11.1996

Sayı : B.02.0.0010/00312

Türkiye BüyükMilletMeclisi Başkanlığına

İlgi : A) TBMM Başkanlığının
13.8.1996 tarih ve A.01.0.GNS.0.10.00.02-7/1241-3109/8202 sayılı
yazısı.

b) Başbakanlık Kan. ve Kar. Gen. Müd.'nün
16.8.1996 tarih ve B.02.0.KKG/106-370-43/3548 sayılı
yazısı.

Gaziantep Milletvekili Sayın Mustafa R. Taşar'ın;
SayınBaşbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

DevletBakanı

Gaziantep Milletvekili Sayın Mustafa R. Taşar'ın
Sayın Başbakanımıza Tevcih Ettiği

7/1241-3109 Esas No.lu Yazılı Soru Önergesinin
Cevabıdır.(İçtüzüğün
98 inci maddesi başka bir kaynaktan kolayca öğrenilebilecek
hususların sözlü veya yazılı soruya
konu edilemeyeceğini amirdir.)

Hükümetimizin Spor Toto - Loto - Millî Piyango
- at yarışlarının kaldırılması
veya yasaklanması yolunda bir düşüncesinin
olup olmadığı koalisyon protokolü ve hükümet
programının tetkikinden anlaşılabilecektir.

Bilgilerinizi rica ederim.

4. - İstanbulMilletvekili Nami Çağan'ın,
Başbakan Yardımcısı ve Dışişleri
Bakanının İstanbul Yeniköy'de bulunan
yalısının TURBAN Genel Müdürlüğü
tarafından boyatıldığı iddiasına
ilişkinBaşbakandan sorusu ve DevletBakanı H.
Ufuk Söylemez'in yazılı cevabı (7/1270)

Türkiye BüyükMilletMeclisi Başkanlığına

Anayasanın 98 inci, Millet Meclisi İçtüzüğünün
94 üncü maddeleri uyarınca aşağıdaki
sorularımın Başbakan tarafından yazılı
olarak cevaplandırılmasını saygılarımla
arz ederim.

27.8.1996

Prof. Dr.Nami Çağan

İstanbul

26 ve 27 Ağustos 1996 tarihli Cumhuriyet Gazetesinin 1 inci
sayfasında Başbakan Yardımcısı
ve Dışişleri Bakanı SayınTansu
Çiller'in İstanbul Yeniköy'de bulunan yalısının
TURBAN Genel Müdürlüğüne bağlı
Sait Halim Paşa Yalısı için tutulan
boyacılara boyattığı ve izolosyonunun
bu kişilere yaptırdığı haberi yer
almaktadır.Bu habere bağlı olarak;

1. Bu haberin doğruluğu konusunda idarî - malî
soruşturma başlatılmış mıdır?

2. Müfettiş raporuna bağlı olarak yalının
boyanması ve izolasyonu için ödemelere muhatap
bulunan TURBAN İstanbul Bölge Müdürü
Metin Karaaltın hakkında soruşturma açılmış
mıdır?

T.C.

Başbakanlık 11.11.1996

Özelleştirme İdaresi Başkanlığı

Sayı : B.02.1.ÖİB.0.65.00.00/6804

Konu : Önerge.

Türkiye BüyükMilletMeclisi Başkanlığına

İstanbulMilletvekili SayınProf. Dr.Nami Çağan
tarafından Sayın Başbakana tevcih edilen 7/1270-3283
esas sayılı soru önergesine verilen cevaplar
aşağıdadır.

Soru 1. Söz konusu önergede yer alan bu haberin doğruluğu
konusunda idarî - malî soruşturma başlatılmış
mıdır?

Cevap 1. TURBAN Müfettişleri tarafından 1996
yılı mayıs ayında TURBAN İstanbul
Bölge Müdürlüğü muhasebe kayıtları
üzerinde yapılan denetim çalışmaları
sırasında Sait Halim Paşa Yalısının
boya işini yapan şahısların müracaatı
üzerine ifadeleri alınmış ancak gerek
adı geçenler tarafından beyanlarını
kanıtlayan veya doğrulayan herhangi bir belge ibraz
edilmemesi gerekse bu ifadeye istinaden T.B.M.M. Araştırma
Komisyonu tarafından soruşturma başlatılması
nedenleriyle, TURBAN TeftişKurulu Başkanlığınca
konu hakkında bir rapor düzenlenmemiştir.

Soru 2. Müfettiş raporuna bağlı olarak yalının
boyanması ve izolasyonu için ödemelere muhatap
bulunan TURBAN İstanbul Bölge Müdürü
Metin Karaaltın hakkında soruşturma açılmış
mıdır?

Cevap 2. Dönemin TURBAN İstanbul Bölge Müdürü
Metin Riyaz Karaaltın'ın İstanbul Bölge
Müdürlüğü ve Antalya Bölge Müdürlüğü
görevleri sırasında yaptığı
işlemler hakkında isnat edilen hususlarla ilgili
olarak adı geçenin iş akdi feshedilerek ilgili
Cumhuriyet savcılıklarına suç duyurusunda
bulunulmuştur.

Bilgilerinize arz ederim.

H. Ufuk Söylemez

DevletBakanı

5. - Afyon Milletvekili H. İbrahim Özsoy'un, Afyon
İlinin bazı ilçe ve belde yollarının
asfaltlanma çalışmalarına ilişkin
sorusu ve Bayındırlık ve İskân
Bakanı Cevat Ayhan'ın yazılı cevabı
(7/1276)

Türkiye BüyükMilletMeclisi Başkanlığına

Aşağıdaki sorularımın Bayındırlık
ve İskân Bakanı Sayın Cevat Ayhan tarafından
yazılı olarak cevaplandırılmasına
delaletlerinizi arz ederim.

Saygılarımla.

Dr. H. İbrahim Özsoy

Afyon

1996 yılı içerisinde Karayolları ile
sözleşmesi yapılan ve devlet yolu üzerinde
bulunan;

a) Çay İlçesi giriş ve çıkış
yollarının asfaltlanması,

b) Bayat İlçesi giriş yolu düzenlemesi
ve asfaltlanması,

c) İscehisar İlçesi giriş düzenlemesi
ve asfaltlanması,

d) Bolvadin - Özburun beldesi giriş düzenlemesi
ve asfaltlaması,

e) Sincanlı Akören beldesi E 24 karayolunda alt geçit
yapılması konularının açıklığa
kavuşması için;

1. Bu yöre belediyeleri ile yapılan sözleşmeler
ne zaman hayata geçirilecektir?

2. Bu yörelerdeki asfaltlama için ne kadar ödenek
aktarılmıştır?

T.C.

Bayındırlık ve İskân Bakanlığı
11.11.1996

Basın ve Halkla İlişkiler Müşavirliği

Sayı : B.09.0.BHİ.0.00.00.25/2-A/7730

Konu : Afyon Milletvekili H. İbrahim Özsoy'un

Yazılı Soru Önergesi.

Türkiye BüyükMilletMeclisi Başkanlığına

İlgi : T.B.M.M.'nin 2.10.1996 gün ve A.01.0.GNS.0.10.00.02-3552
sayılı yazısı. (7/1276)

İlgi yazı ekinde alınan, Afyon Milletvekili
H. İbrahim Özsoy'un Bakanlığımıza
yönelttiği yazılı soru önergesi incelenmiştir.

Soru : 1996 yılı içerisinde Karayolları
ile sözleşmesi yapılan ve devlet yolu üzerinde
bulunan;

a) Çay İlçesi giriş ve çıkış
yollarının asfaltlanması,

b) Bayat İlçesi giriş yolu düzenlemesi
ve asfaltlanması,

c) İscehisar İlçesi giriş düzenlemesi
ve asfaltlanması,

d) Bolvadin - Özburun beldesi giriş düzenlemesi
ve asfaltlaması,

e) Sincanlı Akören beldesi E 24 karayolunda alt geçit
yapılması konularının açıklığa
kavuşması için;

1. Bu yöre belediyeleri ile yapılan sözleşmeler
ne zaman hayata geçirilecektir?

2. Bu yörelerdeki asfaltlama için ne kadar ödenek
aktarılmıştır?

Cevap : Afyon İlinin bazı ilçe ve belde yollarının
asfaltlama çalışmaları :

a) Çay İlçesi giriş ve çıkış
yolu asfalt yapım-onarım için 21 623 000
000 TL. keşif bedeli protokol yapılmış,
bedeli yatırılmadığından asfalt
çalışmalarına başlanamamıştır.

b) Bayat İlçesi giriş yolunun asfalt yapımı
için 3 936 500 000 TL. keşif bedeli protokol yapılmış
ve 9.10.1996 tarihinde yapım çalışmaları
tamamlanmıştır.

c) İscehisar İlçesi giriş ve çıkış
yolları için 9 385 500 000 TL. keşif bedeli
protokol tanzim edilmiş, bedeli yatırılmadığından
asfalt çalışmalarına başlanmamıştır.
Ancak, karayolları ağımızdaki yolların
onarımı yapılmış, belediye yollarının
asfaltı ise protokol ile başka kurumlarca yapılmıştır.

d) Bolvadin (Özburun) Beldesi giriş düzenlemesi
ile asfalt yapımı için 22 162 500 000 TL.
keşif bedelli protokol yapılmış, bedeli
yatırılmadığından ise başlanamamıştır.

e) Sincanlı (Akören) Beldesi karayolunda alt geçit
yapılması işi, Afyon - Sandıklı
Devlet Yolu programında olup, proje çalışmaları
devam etmektedir.

Bu yörelerde 1996 yılında 82 Km. sathi kaplama
yapılmış ve karşılığında
27 805 milyar TL. harcanmıştır. İki
adet BSK (Bitümlü Sıcak Karışım)
projesinde 854 milyar TL. harcanarak 27 Km. binder (Bitümlü
temel karışımdan sonraki işlem) seviyesinde
iş tamamlanmıştır.

Bilgi ve gereğini arz ederim.

Cevat Ayhan

Bayındırlık ve İskân Bakanı

6. - HatayMilletvekili Fuat Çay'ın, yurt dışı
gezisi sırasında yaptığı bazı
açıklamalara ilişkin Başbakandan sorusu
ve DevletBakanı Lütfü Esengün'ün yazılı
cevabı (7/1294)

Türkiye Büyük MilletMeclisi Başkanlığına

Aşağıdaki sorularımın Başbakan
SayınProf. Dr.Necmettin Erbakan tarafından yazılı
olarak cevaplandırılması hususunu saygılarımla
arz ederim. 21.8.1996

Fuat Çay

Hatay

İlk yurt dışı geziniz sırasında
yaptığınız açıklamalar
nedeniyle aşağıdaki soruları şahsınıza
yöneltme zorunluluğu duyuyorum.

1. Neden Türkiye'nin koşulları, kurumları,
insanları hakkında olumsuz açıklamalarda
bulundunuz?

2. Ülkemiz hakkındaki bu tür değerlendirmeler,
yabancı sermayenin ülkemize gelmesini engellemez mi?

3. Türkiye Cumhuriyeti Başbakanının,
uluslararası kuruluşlar, ülkemiz ve yabancı
ülke güvenlik birimlerince, uluslararası hukuka
aykırı eylemler içinde bulunduğu belirtilen
ülkeleri aklamak gibi bir görevi, yetkisi veya sorumluluğu
var mıdır?

4. Daha önce Çekiç Güç konusundaki
bilgiler için itibar ettiğiniz kuruluşlarımıza,
İran'ı uluslararası hukuka aykırı
ve teröre destek veren eylemleri konusunda itibar etmediniz
mi? İtibar etmeme nedeniniz, ilgili kuruluşlarımızdan
bu konuda size bilgi sunulmaması mıdır?

5. Ülkemizde beyin olmadığı yönündeki
açıklamanız nedeniyle, ülkemizdeki yetişmiş
insan gücünden, teknik elemanlarımızdan,
üniversitelerimizden ve ilgili kuruluşlarda görev
yapan yurttaşlarımızdan özür dilemeyi
düşünüyor musunuz?

T.C.

DevletBakanlığı 6.11.1996

Sayı : B.02.0.0010/00736

Türkiye BüyükMillet Meclisi Başkanlığına

İlgi : a) TBMM Başkanlığınının
7.10.1996 tarih ve A.01.0.GNS.0.10.00.02-7/1294-3350/9117 sayılı
yazısı.

b) Başbakanlık Kan. ve Kar. Gen. Müd.'nün
11.10.1996 tarih ve B.02.0.KKG/106-377-12/4105 sayılı
yazısı.

Hatay Milletvekili Sayın Fuat Çay'ın; Sayın
Başbakanımıza tevcih ettiği ve Sayın
Başbakanımızın da kendileri adına
Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

DevletBakanı

HatayMilletvekili Sayın Fuat Çay'ın Sayın
Başbakanımıza Tevcih Ettiği 7/1294-3350

EsasNo.lu Yazılı Soru Önergesinin Cevabıdır.

SayınBaşbakanımız tarafından
yapılan ilk yurtdışı gezisi başarı
ile sonuçlanmış ve hedefine ulaşmıştır.

Gezi boyunca Türkiye'nin koşulları, kurumları,
insanları hakkında hiçbir şekilde olumsuz
ifadeler kullanılmamış, aksine Türkiye'nin
önemi vurgulanmıştır. Soru önergesinde
ileri sürülen hususlar bir kısım medyanın
yapmaya gayret ettiği saptırmaların ve karalamaların
etkisinin sonucudur. Ancak bu konularda gereken açıklamalar
yapılmış, kamuoyu doğrudan öğrenmiş
ve önergedeki iddiaların gerçek dışı
olduğu anlaşılmıştır.

Bilgilerinizi rica ederim.

7. - İstanbul Milletvekili Mehmet Sevigen'in, kamu personeliyle
ilgili tayinlere ve görevden almalara ilişkinBaşbakandan
sorusu ve Devlet Bakanı Lütfü Esengün'ün
yazılı cevabı (7/1306)

Türkiye Büyük MilletMeclisi Başkanlığına

Aşağıdaki sorularımın Başbakan
SayınNecmettin Erbakan tarafından yazılı
olarak cevaplandırılmasını saygılarımla
arz ederim.

MehmetSevigen

İstanbul

1. Son günlerde Hükümetinizin kamu personeliyle
ilgili tayinler ve kıyım haberleri çıkmıştır.
Bunlar doğru mudur?

2. Başta İstanbul olmak üzere üst düzeyde
görev yapan 100'ü aşkın kamu görevlilerinin
sürgün edildiği doğru mudur?

3. Süresi dolmadığı halde başta bayanlar
olmak üzere İstanbul'da 40, Ankara'da 20 ve diğer
şehirlerde çeşitli tayinler yapılmıştır,
bunlar doğru mudur?

4. Süresi dolan ve aynı yönetmeliğe tabi
olan 200'ü aşkın görevli aynı durumdadır,
bunlara ne gibi işlem yapmayı düşünüyorsunuz?

5. Yukarıdaki personeli hangi ölçüye dayanarak
tayinlerini gerçekleştirdiniz?

6. Süresi dolup tayinlerini yapmadığınız
personeli hangi ölçüye dayanarak tutuyorsunuz?

7. Tayinlerin yapıldığı eylül ayı
kamu görevlilerimizin kömürlerini aldıklarını
ve çocuklarını okula yazdırdıkları
dönemdir.Bu tayinlerin bu ayda yapılması sizce
doğru mudur?

8. Bu tayinlerin yapılması bir daha ki dönem
okullar açılmadan yapılması daha uygun
olmaz mı?

9. İşin enterasan tarafı kamu personeli tayinlerinin
Refah Partisi genel merkezinde oluşturulan bir komisyon
tarafından yapıldığı iddia edilmektedir.
Bu doğru mudur?

10. Bugüne kadar bakanlıklarınızda kaç
tane üst düzey yönetici görevden alınmıştır.
Görevden alınan yöneticiler hakkında yürütmeyi
durdurma kararları niçin uygulanmıyor?

T.C.

DevletBakanlığı 6.11.1996

Sayı : B.02.0.0010/00742

Türkiye Büyük MilletMeclisi Başkanlığına

İlgi : a) TBMM Başkanlığının
7.10.1996 tarih ve A.01.0.GNS.0.10.00.02-7/1306-3382/9228 sayılı
yazısı.

b) Başbakanlık Kan. ve Kar. Gen. Müd.'nün
11.10.1996 tarih ve B.02.0.KKG/106-377-24/4111 sayılı
yazısı.

İstanbul Milletvekili SayınMehmetSevigen'in; Sayın
Başbakanımıza tevcih ettiği ve Sayın
Başbakanımızın da kendileri adına
Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

DevletBakanı

İstanbulMilletvekili Sayın Mehmet Sevigen'in Sayın
Başbakanımıza Tevcih Ettiği

7/1306-3382 Esas No.lu Yazılı Soru Önergesinin
Cevabıdır.

1. Bu haberler doğru değildir.

2. Doğru değildir.

3. Doğru değildir.

4. Bahsedilen 200'ü aşkın görevliden kimlerin
kastedildiğini anlamak mümkün olmamıştır.

5. "Yukarıdaki persenilen kim olduğu anlaşılamamaktadır.
Ancak tayin ve nakillerde tek ölçü hizmetin daha
süratli ve verimli yapılmasıdır.

6. Bunların kim olduğu da anlaşılamamaktadır.

7., 8. Tayinler mevzuata uygun olarak zamanında yapılmaktadır.

9. Tayinlerin RP Genel Merkezinde oluşturulan bir komisyon
tarafından yapıldığı iddiası
gerçek dışıdır.

10. Bugüne kadar bakanlıklarda kaç tane üst
düzey yöneticinin görevden alındığını
Resmî Gazeteyi takiple öğrenmek mümkündür.
Mahkeme kararları yasa gereği uygulanmaktadır.

Bilgilerinizi rica ederim.

8. - Hatay Milletvekili Fuat Çay'ın, Türkiye-İran
münasebetlerine ilişkin Başbakandan sorusu ve
Devlet Bakanı Lütfü Esengün'ün yazılı
cevabı (7/1326)

Türkiye Büyük MilletMeclisi Başkanlığına

Aşağıdaki sorularımın Başbakan
SayınProf. Dr. Necmettin Erbakan tarafından yazılı
olarak cevaplandırılması hususunu saygılarımla
arz ederim. 6.9.1996

Fuat Çay

Hatay

İran'lı yetkililerle törer örgütü
PKK mensupları arasında yapılan görüşmelerin
tespit edildiği basına yansımıştır.
Bu bağlamda;

1. Böyle bir konuşma bandı size dinletilmiş
midir?

2. Şayet dinletilmiş ise, bu bant kayıtları
ile size daha önce sunulan İran - PKK ilişkilerine
dair bilgiler arasında bir çelişki var mıdır?

3. Şayet böyle bir çelişki yoksa, daha
önceki istihbarat birimlerinin raporlarından kuşku
duyduğunuzu ima eden açıklamalarınızın
nedeni ve maksadı nedir?

4. Basına yansıyan haberler doğru ise, İran'a
dönük ne tür tedbirler almayı düşünüyorsunuz?

5. Bu gelişmeler karşısında İran'ın
terör örgütüyle ilişkileri konusunda
ikna oldunuz mu? İranlı yetkililerin sizi yanlış
bilgilendirdiklerini düşünüyor musunuz?

6. İran'ın samimiyeti ve teröre destek olmadığı,
olmayacağı yönünde yaptığınız
açıklamalar gibi, teröre destek olduğuyla
ilgili de kamuoyuna açıklama yapacak mısınız?

T.C.

Devlet Bakanlığı 6.11.1996

Sayı : B.02.0.0010/00717

Türkiye Büyük MilletMeclisi Başkanlığına

İlgi : a) TBMM Başkanlığının
7.10.1996 tarih ve A.01.0.GNS.0.10.00.02-7/1326/9342 sayılı
yazısı.

b) Başbakanlık Kan. ve Kar. Gen. Müd.'nün
11.10.1996 tarih ve B.02.0.KKG/106-376-1/4086 sayılı
yazısı.

Hatay Milletvekili Sayın Fuat Çay'ın; Sayın
Başbakanımıza tevcih ettiği ve Sayın
Başbakanımızın da kendileri adına
Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

DevletBakanı

HatayMilletvekili Sayın Fuat Çay'ın SayınBaşbakanımıza
Tevcih Ettiği 7/1326-3395

Esas No.lu Yazılı Soru Önergesinin Cevabıdır.

İçtüzüğün 105 inci maddesine
göre devlet sırları araştırma
konusu yapılamaz, dolayısıyla araştırma
gibi bir bilgi alma yolu olan soru önergelerine de konu edilemez.

Soru önergesindeki konuların bir kısmı
devletin güvenliğini yakından alakadar eden ve
açıklamada bulunulmasında sakınca
bulunan hususlar olup, diğer konularda hükümet adına
ve Sayın Başbakanımız tarafından
yeterli açıklamalar yapılmış
ve kamuoyuna gereken bilgiler verilmiştir.

Ayrıca yapılacak bir açıklamaya ihtiyaç
duyulmamaktadır.

Bilgilerinizi rica ederim.

9. - Denizli Milletvekili Adnan Keskin'in, örtülü
ödenekten yapıldığı iddia edilen
ödemelere ilişkin Başbakandan sorusu ve DevletBakanı
Lütfü Esengün'ün yazılı cevabı
(7/1356)

Türkiye Büyük MilletMeclisi Başkanlığına

Aşağıdaki sorularımın Başbakan
SayınNecmettin Erbakan tarafından yazılı
olarak yanıtlanması için gerekli işlemin
yapılmasını dilerim.

Adnan Keskin

Denizli

1. Partiniz milletvekilleri eski Başbakan Tansu Çiller'in
görev döneminde örtülü ödenekten
yasa dışı ödemeler yaptığını
ileri sürmüşlerdir.Söz konusu iddialarla
ilgili Başbakanlığınız döneminde
bu araştırma ya da soruşturma yaptırılmış
mıdır?

2. Yapılmış ise iddiaların konumu nedir?

3. İddialar doğrultusunda ödemeler yapılmış
ise yasalara uygun mudur?

4. Yasaya aykırı ödeme saptanmış
ise herhangi bir işlem yapılmış mıdır?

5. Başbakanlığınız döneminde
Tunuslu Reşit El Gannuşi isimli rejim muhalifi kişiye
örtülü ödenekten para verilmiş midir?

6. Yapılmış ise miktarı nedir?

7. Kuzey Iraklı Şeyh Osman'ın kardeşi
Sıddık Aziz Muhammed ile görüşmeler
yaptığınız ulusal basının
haberleri içerisinde yer aldı. Şeyh Osman
isimli kişiye de örtülü ödenekten para
aktarılmış mıdır?

8. Her iki şahsa örtülü ödenekten ödeme
yapılmış ise hangi amaçla yapılmıştır?

Bu ödemeler Türkiye'nin ulusal çıkarları
ile ilişkisi nedir?

T.C.

DevletBakanlığı 6.11.1996

Sayı : B.02.0.0010/00726

Türkiye Büyük MilletMeclisi Başkanlığına

İlgi : a) TBMM Başkanlığının
7.10.1996 tarih ve A.01.0.GNS.0.10.00.02-7/1356-3466/9623 sayılı
yazısı.

b) Başbakanlık Kan. ve Kar. Gen. Müd.'nün
11.10.1996 tarih ve B.02.0.KKG/106-376-31/4095 sayılı
yazısı.

Denizli Milletvekili Sayın AdnanKeskin'in; Sayın
Başbakanımıza tevcih ettiği ve Sayın
Başbakanımızın da kendileri adına
Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

Denizli Milletvekili Sayın Adnan Keskin'in Sayın
Başbakanımıza Tevcih Ettiği

7/1356-3466 Esas No.lu Yazılı Soru Önergesinin
Cevabıdır.

Örtülü ödenek konusunda açıklama
yapmak yasal olarak mümkün değildir, Hükümetimiz
döneminde devletin her kuruşu büyük bir ihtimam
ile yerinde sarfedilmektedir. İsrafla mücadele temel
prensibimizdir.

Önergede adı geçen şahıslara herhangi
bir ödeme yapılması söz konusu değildir.

Bilgilerinizi rica ederim.

10. - Giresun Milletvekili Burhan Kara'nın, çiftçilerin
Ziraat Bankasına olan borç faizlerine ilişkin
Başbakandan sorusu ve DevletBakanı Lütfü
Esengün'ün yazılı cevabı (7/1411)

Türkiye Büyük MilletMeclisi Başkanlığına

Aşağıdaki sorumun Başbakan SayınNecmettin
Erbakan tarafından yazılı olarak cevaplandırılmasını
arz ederim.

Saygılarımla.

Dr. Burhan Kara

Giresun

Hükümet programını açıklarken
milletimize garsonluk yapacağınızı, zam
yerine her hafta bir müjde vereceğinizi ve çiftçilerimizin
Ziraat Bankasına olan borç faizlerini affedeceğinizi
ifade etmiştiniz. Oysa 3 aylık hükümetimizin
icraatlarına bakıldığında vatandaşlarımıza
müjde yerine her hafta bir kaç temel ürünün
zam haberini verdiniz.

PTT ve elektrik zamlarını otomatiğe bağladınız,
akaryakıta 3 kez demir çelik ve tekel ürünlerinede
defalarca zam yaptınız.

Soru 1. Vatandaşlarımıza vaad ettiğiniz
müjdelere ne zaman başlayacaksınız?

Soru 2. Faizlerin silineceği vaadiniz üzerine çiftçilerimiz
Ziraat Bankasına olan borçlarını ödemediler.
Ödemedikleri borçlarının faizleri katlanarak
devam etmektedir. Çok müşkül duruma düşen
çiftçilerimizin faizlerini ne zaman sileceksiniz?

T.C.

DevletBakanlığı 6.11.1996

Sayı : B.02.0.00.10/00791

Türkiye Büyük MilletMeclisi Başkanlığına

İlgi : a) TBMM Başkanlığının
10.10.1996 tarih ve A.01.0.GNS.0.10.00.02-7/1411-3585/10119 sayılı
yazısı.

b) Başbakanlık Kan. ve Kar. Gen. Müd.'nün
15.10.1996 tarih ve B.02.0.KKG/106-380-6/4157 sayılı
yazısı.

Giresun Milletvekili SayınBurhan Kara'nın; SayınBaşbakanımıza
tevcih ettiği ve SayınBaşbakanımızın
da kendileri adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

DevletBakanı

Giresun Milletvekili SayınBurhanKara'nın Sayın
Başbakanımıza Tevcih Ettiği

7/1411-3585 Esas No.lu Yazılı Soru Önergesinin
Cevabıdır.

Hükümetimiz göreve başladığından
beri ülke sorunlarını halletmek için
büyük bir gayretle çalışmaktadır.

Vaad ettiğimiz müjdeler işbaşına geldiğimiz
günden beri başlamış ve devam etmektedir.

Bilgilerinizi rica ederim.

11. - Giresun Milletvekili BurhanKara'nın, partisine
mensup bir milletvekilinin verdiği bir beyana ve Selçuk
Üniversitesinin açılış töreninde
meydana gelen bir olaya ilişkin Başbakandan sorusu
ve DevletBakanı Lütfü Esengün'ün yazılı
cevabı (7/1412)

Türkiye Büyük MilletMeclisi Başkanlığına

Aşağıdaki sorularımın Sayın
Başbakan tarafından yazılı olarak cevaplandırılmasını
delaletlerinize arz ederim.

Saygılarımla.

Dr.BurhanKara

Giresun

Selçuk Üniversitesinin yeni öğretim yılı
açılış töreninde İstiklal
Marşı söylenirken ayağa kalkmayan Ebu Gudde
ile tören sonrası aynı protokol masasında
yemek yediğiniz basında yer almış bulunmaktadır.

Sorular

1. Ebu Gudde'nin İstiklal Marşı okunurken
ayağa kalkmamasını nasıl izah ediyorsunuz?

2. Yerli ve yabancı kim olursa olsun bir ülkenin Millî
Marşı söylenirken gerekli saygıyı
göstermesi gerekmez mi?

3. Rize Milletvekilimiz Şevki Yılmaz'ın Batman'daki
bir konferansta yaptığı konuşmada "Ben
Hizbullahım" demesini nasıl karşılıyorsunuz?
Her fırsatta Cumhuriyet ve Atatürk ilkelerine aykırı
düşünceler sergileyen bu milletvekiliniz hakkında
herhangi bir işlem yapmayı düşünüyor
musunuz?

T.C.

DevletBakanlığı 6.11.1996

Sayı : B.02.0.0010/00792

Türkiye Büyük MilletMeclisi Başkanlığına

İlgi : a) TBMM Başkanlığının
10.10.1996 tarih ve A.01.0GNS.0.10.00.02-7/1412-3586/10120 sayılı
yazısı.

b) Başbakanlık Kan. ve Kar. Gen. Müd.'nün
15.10.1996 tarih ve B.02.0.KKG/106-380-7/4158 sayılı
yazısı.

Giresun Milletvekili Sayın Burhan Kara'nın; SayınBaşbakanımıza
tevcih ettiği ve Sayın Başbakanımızın
da kendileri adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

DevletBakanı

Giresun Milletvekili Sayın BurhanKara'nın Sayın
Başbakanımıza Tevcih Ettiği

7/1421 - 3586 EsasNo.lu Yazılı Soru Önergesinin
Cevabıdır.

1. Selçuk Üniversitesinin açılış
töreninde İstiklal Marşı okunurken ayağa
kalkmadığı ifade edilen şahsın
bu davranışının izahının
ancak kendisi tarafından yapılması mümkündür.

2. Yerli ve yabancı herkesin Millî Marşa saygı
göstermesi gerekir.

3. Rize Milletvekili Şevki Yılmaz'ın konferansta
söylediği sözlerin kül olarak değerlendirilmesi
gerekir, her fırsatta Cumhuriyet ve Atatürk İlkelerine
aykırı hareket ettiğine dair iddia ise yanlış
bir değerlendirmedir ve gerçek dışıdır.

Bilgilerinizi rica ederim.

12. - İstanbulMilletvekili Bülent Akarcalı'nın,
iş sınavına gireceklerden daha düşük
ve sabit bir sınav masrafı alınmasına
ilişkin Başbakandan sorusu ve DevletBakanı
Lütfü Esengün'ün yazılı cevabı
(7/1413)

Türkiye BüyükMilletMeclisi Başkanlığına

Aşağıdaki sorularımın Başbakan
Sayın Necmettin Erbakan tarafından yazılı
olarak cevaplandırılmasını arz ederim.

Bülent Akarcalı

İstanbul

Kamu kurum ve kuruluşlarının özellikle
meslek memuru yetiştirmeye yönelik açtığı
sınavlarda son dönemde yüksek sınav ücretleri
alınmaktadır.

1. İşsiz durumda olan gençlerimizin girdiği
bu sınavlarda, onları ekonomik olarak zorlayacak,
hatta caydıracak derecede yüksek bir sınav
giriş ücreti alınması doğru mudur?

2. Arka arkaya 3 -4 iş sınavına girmek durumunda
olan gençlerimize, bir kolaylık olmak üzere;
bütün sınavlarda geçerli olacak daha düşük
ve sabit bir sınav masrafı alınması
düşünülemez mi?

T.C.

DevletBakanlığı 6.11.1996

Sayı : B.02.0.0010/00793

Türkiye Büyük Millet Meclisi Başkanlığına

İlgi : a) TBMM Başkanlığının
10.10.1996 tarih ve A.01.0.GNS.0.10.00.02-7/1413-3587/10121 sayılı
yazısı.

b) Başbakanlık Kan. ve Kar. Gen. Müd.'nün
15.10.1996 tarih ve B.02.0.KKG/106-380-8/4159 sayılı
yazısı.

İstanbul Milletvekili Sayın Bülent Akarcalı'nın;
Sayın Başbakanımıza tevcih ettiği
ve SayınBaşbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

İstanbul Milletvekili Sayın Bülent Akarcalı'nın
Sayın Başbakanımıza Tevcih Ettiği

7/1413 -3587 Esas No.lu Yazılı Soru Önergesinin
Cevabıdır.

Kamu kurum ve kuruluşlarının açtığı
imtihanlar için alınan ücretler, yapılan
imtihan giderlerini karşılayacak seviyede tutulmakta,
ilave bir ücret alınmamaktadır. Her imtihanın
giderleri ayrı ayrı yapıldığından
bütün imtihanlar için müşterek bir
ücret alınması mümkün olmamaktadır.

Bilgilerinizi rica ederim.

13. - Bursa Milletvekili Ali Rahmi Beyreli'nin, Bursa Doğalgaz
Proje ve İşletme Müdürlüğündeki
yolsuzluk dosyalarına ilişkin Başbakandan sorusu
ve DevletBakanı Lütfü Esengün'ün yazılı
cevabı (7/1421)

Türkiye BüyükMilletMeclisi Başkanlığına

Aşağıdaki soruların, Başbakan SayınNecmettin
Erbakan tarafından yazılı olarak yanıtlanmasını,
İçtüzüğün 94 üncü maddesi
gereğince arz ederim.

Ali Rahmi Beyreli

Bursa

Son günlerde, basında yer alan bazı haberlerde,
1994 yılı içinde, Bursa Doğalgaz proje
ve işletme müdürlüğünün işlem
ve faaliyetleri ile ilgili, Botaş'taki, 10 milyon dolara
yaklaşan, usulsüz uygulamaları içeren
dosyanın, TBMM KİT Komisyonunun RP'li üyelerine
aktarıldığı ve bu kapsamlı dosyanın
RP milletvekillerinin elinde olduğu iddia edilmektedir.

1. Bu iddia ne denli doğrudur?

2. Bu milletvekillerinin isimleri nelerdir?

3. Bu yolsuzluk dosyaları, partinize mensup milletvekilleri
tarafından neden hasıraltı edilip, gündeme
getirilmemiştir?

T.C.

DevletBakanlığı 6.11.1996

Sayı : B.02.0.0010/00798

Türkiye BüyükMilletMeclisi Başkanlığına

İlgi : a) TBMM Başkanlığının
10.10.1996 tarih ve A.01.0.GNS.0.10.00.02-7/1421-3598/10157 sayılı
yazısı.

b) Başbakanlık Kan. ve Kar. Gen. Müd.'nün
15.10.1996 tarih ve B.02.0.KKG/106-380-16/4162 sayılı
yazısı.

Bursa Milletvekili Sayın Ali Rahmi Beyreli'nin; Sayın
Başbakanımıza tevcih ettiği ve Sayın
Başbakanımızın da kendileri adına
Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

DevletBakanı

Bursa Milletvekili Sayın Ali Rahmi Beyreli'nin Sayın
Başbakanımıza Tevcih Ettiği

7/1421-3598 Esas No.lu Yazılı Soru Önergesinin
Cevabıdır.

Soru önergesindeki iddiaların gerçekle alakası
yoktur.

Bilgilerinizi rica ederim.

14. - Manisa Milletvekili Tevfik Diker'in, dış
gezisinden sonra basına yaptığı açıklamaya
ilişkin Başbakandan sorusu ve DevletBakanı
Lütfü Esengün'ün yazılı cevabı
(7/1445)

Türkiye BüyükMilletMeclisi Başkanlığına

Aşağıdaki sorularımınBaşbakan
Prof. Dr. Necmettin Erbakan tarafından TBMM İçtüzüğünün
96 ncı maddesine göre yazılı olarak
cevaplandırılmasını arz ederim. 9.10.1996

Tevfik Diker

Manisa

Sorular :

1. Mısır, Libya ve Nijerya'ya yaptığınız
dış geziden dönüşünüzde
9.10.1996 günü saat 00.40 sıralarında
Ankara Esenboğa Havaalanında basına yaptığınız
açıklamada kendi sesinizden "Muzaffer Roma
Komutanları" gibi benzetmenizle Türk tarihinin
Fatih Sultan Mehmet, Yıldırım Beyazıt,
M. Kemal Atatürk, İsmet İnönü, Gazi
Osman Paşa, Kâzım Karabekir gibi bir çok
bilinen ve bilinmeyen rahmetli büyük komutan ve padişahlarımızın
kemiklerini sızlattığını düşündünüz
mü? Benzetmenizde Türk komutanlarınızı
niçin örnek almadınız?

2. Dünya tarihinde başka ülkelere (ki bunların
içinde gezi yaptığınız Afrika
ülkeleri de dahil) işgal maksadıyla gidip kendi
ülkesine muzaffer komutan edasıyla dönen sözünü
ettiğiniz Roma komutanlarına Türk Başbakanı
olarak kendinizi neden benzettiğinizin nedenlerini yüce
Türk kamuoyuna açıklamayı düşünüyor
musunuz?

T.C.

DevletBakanlığı 6.11.1996

Sayı : B.02.0.0010/00884

Türkiye BüyükMilletMeclisi Başkanlığına

İlgi : a) TBMM Başkanlığının
16.10.1996 tarih ve A.01.0.GNS.0.10.00.02-7/1445-3670/10307 sayılı
yazısı.

b) Başbakanlık Kan. ve Kar. Gen. Müd.'nün
23.10.1996 tarih ve B.02.0.KKG/106-384/4221 sayılı
yazısı.

Manisa Milletvekili Sayın Tevfik Diker'in; Sayın
Başbakanımıza tevcih ettiği ve Sayın
Başbakanımızın da kendileri adına
Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün

DevletBakanı

Manisa Milletvekili Sayın Tevfik Diker'in Sayın
Başbakanımıza Tevcih Ettiği

7/1445 - 3670 Esas No.lu Yazılı Soru Önergesinin
Cevabıdır.

Sayın Başbakanın Mısır, Libya
ve Nijerya'ya yaptığı geziler ve bu gezilerdeki
açıklamaları bir bütün olarak değerlendirildiğinde
amacına ulaşmış, başarılı
bir ziyaret olduğu anlaşılmaktadır. Ancak
kamuoyunu yanıltmak ve yanlış yönlendirmek
isteyen bir kısım medya, gezi ile ilgili bir karalama
kampanyasına tevessül etmiş, ancak Cumhurbaşkanımızın
açıklamaları ile bu plan geri tepmiştir.

Sayın soru sahibi de önergedeki soruları medyanın
taraflı ve gerçek dışı yayınlarının
etkisi altında sormuş veya Sayın Başbakanımızın
maksadını kavrayamamıştır. Bu
konularda yeterli açıklamalar yapılmış
ve saptırmalar önlenmiştir. Ayrıca açıklama
yapmaya gerek bulunmamaktadır.

Bilgilerinizi rica ederim.

15. - İstanbul Milletvekili Bülent Akarcalı'nın,
Seyranbağları Kreşi ücretlerine yapılan
zamma ilişkinBaşbakandan sorusu ve DevletBakanı
Lütfü Esengün'ün yazılı cevabı
(7/1455)

Türkiye BüyükMilletMeclisi Başkanlığına

Aşağıdaki sorumun Başbakan SayınTansu
Çiller tarafından yazılı olarak cevaplandırılmasını
saygılarımla arz ederim.

Bülent Akarcalı

İstanbul

Konu : Kreş ücretine aşırı zam
(1 620 000'den 6 400 000 TL.'ye çıkarılması)

Seyranbağları Kreşinde aylık ödeme
1 620 000 TL.'den 6 400 000 TL.'ye çıkarılmıştır.
Türkiye Cumhuriyeti tarihinde bir seferde bu kadar çok
zamma rastlanmamıştır. Yapılan % 400'lük
bu zammı velilerin ödemesi imkânsızdır.Bu
kreşe çocuklarını gönderenlerin
tümü dar gelirli insanlardır. Çalışmak
zorunda kaldıkları ve çocuklarına
bakacak kimseleri olmadığı için kreşe
çocuklarını göndermektedirler.

Böylesine yüksek, insaf sınırlarını
aşan, sosyal adalet ilkelerine tamamen ters düşen,
sosyal devlet anlayışını zedeleyen
bu zammın makul bir düzey olan 3 milyon TL.'ye indirilmesi
için ne gibi girişimlerde bulunmayı düşünüyorsunuz?

T.C.

DevletBakanlığı 6.11.1996

Sayı : B.02.0.0010/001023

Türkiye BüyükMilletMeclisi Başkanlığına

İlgi : a) TBMM Başkanlığının
16.10.1996 tarih ve A.01.0.GNS.0.10.00.02-3789 sayılı
yazısı.

b) Başbakanlık Kanunlar ve Kararlar GenelMüdürlüğünün
23.10.1996 tarih ve B.02.0.KKG/106-2-1/4227 sayılı
yazısı.

İstanbul Milletvekili Bülent Akarcalı'nın;
dönemin Başbakanı Sayın Tansu Çiller'e
tevcih ettiği, Seyranbağları Kreşi ücretlerine
yapılan zamma ilişkin 6/60-49/163 Esas ve Evrak Kayıt
No.lu ve 7/1455 Esas No.lu yazılı soru önergesi
cevabı ekte sunulmuştur.

Bilgilerinizi ve gereğini arz ederim.

Lütfü Esengün

DevletBakanı

T.C.

Başbakanlık 27.3.1996

Sosyal Hizmetler ve Çocuk

Esirgeme Kurumu

Genel Müdürlüğü

Sayı : B.02.1.SÇE.0.10.00.02/Ç.3.1.96.345

Konu : Kreş ve Gündüz Bakımevi Ücretleri.

Başbakanlık

Kanunlar ve Kararlar GenelMüdürlüğüne

İlgi : 18.3.1996 tarih ve B.02.0.KKG/106.88/884 sayılı
yazınız.

İstanbul Milletvekili SayınBülent Akarcalı'nın
SayınBaşbakanımıza tevcih ettiği
ilgi yazı ekinde bulunan soru önergesine cevap yazımız
ekindedir.

Bilgilerinizi rica ederim.

Dr. İmren Aykut

DevletBakanı

Soru : Seyranbağları Kreşinde aylık ödeme
1 620 000 TL.'den 6 400 000 TL.'ye çıkarılmıştır.
Türkiye Cumhuriyeti tarihinde bir seferde bu kadar çok
zamma rastlanmamıştır. Yapılan % 400'lük
bu zammı velilerin ödemesi imkânsızdır.Bu
kreşe çocuklarını gönderenlerin
tümü dar gelirli insanlardır. Çalışmak
zorunda kaldıkları ve çocuklarına
bakacak kimseleri olmadığı için kreşe
çocuklarını göndermektedirler.

Böylesine yüksek, insaf sınırlarını
aşan, sosyal adalet ilkelerine tamamen ters düşen,
sosyal devlet anlayışını zedeleyen
bu zammın makul bir düzey olan 3 milyon TL.'ye indirilmesi
için ne gibi girişimlerde bulunmayı düşünüyorsunuz?

Cevap : Kreş ve Gündüz Bakımevlerinde,
Bakanlık Makamının 29.12.1995 tarih ve B.02.1.SÇE.0.10.00.02/Ç.3.1.195.86
sayılı Oluru ile kabul edilen ve 15.1.1996 tarihinden
itibaren uygulanması düşünülen söz
konusu ücretler yine Bakanlık Makamının
24.1.1996 tarih ve B.02.1.SÇE.0.10.00.02 Ç.3.1.03
sayılı Oluru ile iptal edilerek I. Grup Kreş
ve Gündüz Bakımevlerinde 3 500 000 TL. + KDV
II. Grup Kreş ve Gündüz Bakımevlerinde
2 000 000 TL. + KDV olarak belirlenmiş ve 15.1.1996 tarihinden
itibaren uygulanmaya başlamıştır.

16. - SıvasMilletvekili Mahmut Işık'ın,
5 Nisan kararlarından sonra kamu kuruluşlarına
alınan personele ve S.S.K.'ya bağlı bazı
hastane ve sağlık birimlerinin kadro ihtiyaçlarının
karşılanmasına müsaade edilmediği
iddiasına ilişkin Başbakandan sorusu ve DevletBakanı
Lütfü Esengün'ün yazılı cevabı
(7/1456)

Türkiye BüyükMilletMeclisi Başkanlığına

Aşağıdaki sorularımın Başbakan
tarafından yazılı olarak cevaplandırılmasını
saygıyla dilerim.

Mahmut Işık

Sıvas

Sayın Başbakan tarafından uzun bir süreden
beri (5 Nisan 1995 kararları ile birlikte) devletin ihtiyacı
da olsa tüm kurumlarına memur alınması
durdurulmuştur. Ancak buna rağmen kollanan bazı
bakanlık ve kurumlara, bankalara bu yasak delinerek memur
ve görevli alındığı Sayın
Başbakanın bunlara müsaade verdiği bilinmektedir
ve söylenmektedir.

Oysa ihtiyacı olan bazı bakanlıkların
bu konuda sınavlarının dahi durdurulduğu
görülmüştür.

Yine bazı bakanlık ve kurumların ihtiyaçlarına
binaen gerekçeli istemlerine karşın Sayın
Başbakan bu istekleri ya yanıtlamamış
ya da geri çevirmiştir. Bu nedenlerle;

1. 5 Nisan 1995 kararlarından bu yana kamu kurumlarına,
bakanlıklara, taşra örgütlerine, başta
Ziraat Bankası olmak üzere kaç adet kadrolu
ve sözleşmeli memur alınmıştır?
(Ayrı ayrı ifade edilmek üzere)

2. Çalışma ve Sosyal Güvenlik Bakanlığı
Sosyal SigortalarKurumuna bağlı çeşitli
hastane ve sağlık birimlerine acil ihtiyaçları
olduğu halde sağlık personeli, yardımcı
sağlık personeli (ebe, hemşire, laborant, teknisyen
v.s.) bir kısım açıkların kapanması
ve bir kısım yeni gereksinmelerin ortaya çıkması
açısından, iki yıldan beri istek ve
duyumda bulunulmasına rağmen personel alınması
için Başbakanlıkça müsaade verilmemiştir.
Bunun sebebi nedir?

3. Dışkapı SSK Hastanesinin bazı sağlık
birimleri Etlik'teki yeni yerlerine kaldırılmıştır.
Şu var ki, burada bugün büyük ölçüde
sağlık personeli sıkıntısı
görülmektedir. Bu nakledilen birimlerin rasyonel, verimli
ve hastaların ihtiyaçlarını karşılayacak
bir şekilde çalışabilmesi için
personel ve diğer ihtiyaçları ne zaman ve nasıl
karşılanacaktır?

4. Başbakanlık, ihtiyaçları olan bakanlık
ve kurumların personel alımına ne zaman gerçeğe,
adalete ve hakkaniyete uygun bir şekilde müsaade edecektir?

T.C.

DevletBakanlığı 6.11.1996

Sayı : B.02.0.0010/001028

Türkiye Büyük MilletMeclisi Başkanlığına

İlgi : a) TBMM Başkanlığının
16.10.1996 tarih ve A.01.0.GNS.0.10.00.02-3789 sayılı
yazısı.

b) Başbakanlık Kanunlar ve Kararlar GenelMüdürlüğünün
23.10.1996 tarih ve B.02.0.KKG/106-2-1/4227 sayılı
yazısı.

Sıvas Milletvekili Mahmut Işık'ın;
dönemin Başbakanına tevcih ettiği, 5 Nisan
kararlarından sonra kamu kuruluşlarına alınan
personele ve SSK'ya bağlı bazı hastane ve sağlık
birimlerinin kadro ihtiyaçlarının karşılanmasına
müsaade edilmediği iddiasına ilişkin 6/64-266/488
Esas ve Evrak Kayıt No.lu ve 7/1456 Esas No.lu yazılı
soru önergesi cevabı ekte sunulmuştur.

Bilgilerinizi ve gereğini arz ederim.

Lütfü Esengün

DevletBakanı

T.C.

Başbakanlık 28.3.1996

Personel ve Prensipler Genel Müdürlüğü

Sayı : B.02.0.PPG.0.12.305-1/4941

Kanunlar ve Kararlar GenelMüdürlüğüne

İlgi : 19.3.1996 gün ve B.02.0.KKG/106-270/1014 sayılı
yazınız.

Sıvas Milletvekili Mahmut Işık'ın Sayın
Başbakanımıza tevcih ettiği yazılı
soru önergesinde yer alan hususlara hazırlanan cevaplar
ekte gönderilmiştir.

Bilgilerine arz ederim.

M. Bahattin Şahin

Personel ve Prensipler

Genel Müdürü

Sıvas Milletvekili Mahmut Işık'ın Soru
Önergesinde Yer Alan Hususlara

Hazırlanan Cevaplar Aşağıda Sıralanmıştır.

1. 1.1.1995 ile 31.12.1995 tarihleri arasında; kamu kurum
ve kuruluşlarınca Başbakanlığa gönderilen
açıktan atama taleplerinden gerekçeleri uygun
görülenler (1995/4) sayılı genelgede belirtilen
usul ve esaslar çerçevesinde değerlendirilerek
belli oranda karşılanmıştır.
Verilen açıktan atama izinlerinin % 70 oranındaki
kısmı Eğitim Öğretim Hizmetleri, Sağlık
Hizmetleri Sınıfı personeli içindir.

2. Çalışma ve Sosyal Güvenlik Bakanlığı
bağlı kuruluşu SosyalSigortalar Kurumu Genel
Müdürlüğüne Başbakanlıkça
verilen açıktan ve naklen atama izinlerinin 5 Nisan
1995 tarihinden 15 Mart 1996 tarihine kadar sınıflar
itibariyle sayısal icmali aşağıda gösterilmiş
olup, anılan kurumun personel ihtiyacı ile ilgili
taleplerinin hemen hemen tamamı karşılanmıştır.

Açıktan Naklen

S.H.S. : 1 790 S.H.S. : 89

G.İ.H. : 33 G.İ.H. : 14

A.H.S. : 7 A.H.S. : 2

T.H.S. : 6 T.H.S. : 4

E.Ö.S. : 1

Y.H.S. : 1

TOPLAM : 1836 TOPLAM : 233

3. Dışkapı SSK Hastanesinin bazı birimlerinin
Etlik'teki yeni yerine taşınması sonucu meydana
geldiği ileri sürülen personel sıkıntısının
yukarıda ifade edilen rakamlar çerçevesinde
anılan Genel Müdürlükçe karşılanmış
olması gerekir.

4. Başbakanlık personel ihtiyacı olan kamu
kurum ve kuruluşlarının taleplerine, gerekçeleri
çerçevesinde ve 1995/4 sayılı genelge
doğrultusunda izin verme cihetine gitmiştir.

17. - İstanbul Milletvekili Halit Dumankaya'nın;

- Turban Ilıca Tesislerinde ücretsiz olarak kalan
kişiler ile personelin aldığı avanslara,

- Turban Kilyos Tesislerinde ücretsiz olarak kalan kişiler
ile personelin aldığı avanslara,

İlişkin soruları ve DevletBakanı
Lütfü Esengün'ün yazılı cevabı
(7/1478, 1479)

(Aynı cevap içinde ek olarak cevaplanan 7/1457,
1458, 1459, 1460, 1461, 1462, 1465, 1469, 1470, 1471, 1472, 1473,
1474, 1475, 1476, 1477, 1480, 1481 ve 1482 No.lu yazılı
soruların aslı 5.11.1996 tarihli 13 üncü
Birleşimde yayımlanmıştır)(1)

Türkiye BüyükMilletMeclisi Başkanlığına

Aşağıdaki sorularımın Başbakan
SayınTansu Çiller tarafından yazılı
olarak cevaplandırılmasına delaletlerinizi
arz ederim.

Saygılarımla. 18.1.1996

Halit Dumankaya

İstanbul

Turban Ilıca tesislerinde;

1992 ocak ayından, 1995 aralık ayı sonuna
kadar;

Soru 1. Bu tesiste, free yani ücretsiz olarak hangi tarihlerde,
kimler kalmıştır?

Soru 2. Personelin aldığı avanslar ne kadardır?
Bu avansları alan kişilerin isimleri ve görevleri
nedir? Aldıkları avans miktarları ne kadardır?
Ne zaman kapatmışlardır?

Soru 3. Avansın kapatıldığı işlerin
faturalarının miktarları, ne için
alındığı ve faturaların fotokopileri
ile tarihleri nedir?

(1) Eki hacimli olduğundan bastırılmamıştır.Kan.
Kar. Md.'de dosyasındadır.

Türkiye BüyükMilletMeclisi Başkanlığına

Aşağıdaki sorularımın Başbakan
SayınTansu Çiller tarafından yazılı
olarak cevaplandırılmasına delaletlerinizi
arz ederim.

Saygılarımla. 18.1.1996

Halit Dumankaya

İstanbul

Turban Kilyos tesislerinde;

1992 ocak ayından, 1995 aralık ayı sonuna
kadar;

Soru 1. Bu tesiste, free yani ücretsiz olarak hangi tarihlerde,
kimler kalmıştır?

Soru 2. Personelin aldığı avanslar ne kadardır?
Bu avansları alan kişilerin isimleri ve görevleri
nedir? Aldıkları avans miktarları ne kadardır?
Ne zaman kapatmışlardır?

Soru 3. Avansın kapatıldığı işlerin
faturalarının miktarları, ne için
alındığı ve faturaların fotokopileri
ile tarihleri nedir?

T.C.

DevletBakanlığı 7.11.1996

Sayı : B.02.0.0010/01040

Türkiye Büyük MilletMeclisi Başkanlığına

İlgi : a) TBMM Başkanlığının
16.10.1996 tarih ve A.01.0.GNS.0.10.00.02-3789 sayılı
yazısı.

b) Başbakanlık Kanunlar ve Kararlar Genel Müdürlüğünün
23.10.1996 tarih ve B.02.0.KKG/106-2-1/4227 sayılı
yazısı.

İstanbul Milletvekili Halit Dumankaya'nın; dönemin
Başbakanı Sayın Tansu Çiller'e tevcih
ettiği, 6/65-284/512, 6/66-285/513, 6/67-286/514, 6/68-287/515,
6/69-288/516, 6/70-289/517, 6/73-293/521, 6/77-297/525, 6/78-298/526,6/79-299/527,
6/80-300/528, 6/81-301/529, 6/82-302/530, 6/83-303/531, 6/84-304/532,
6/85-305/533, 6/86-306/534, 6/87-307/535, 6/88-308/536, 6/89-309/537,
6/90-310/538 Esas ve Evrak Kayıt No.lu ve 7/1457, 7/1458,
7/1459, 7/1460, 7/1461, 7/1462, 7/1465, 7/1469, 7/1470, 7/1471,
7/1472, 7/1473, 7/1474, 7/1475, 7/1476, 7/1477, 7/1478, 7/1479,
7/1480, 7/1481, 7/1482 Esas No.lu yazılı soru önergeleri
cevapları ekte sunulmuştur.

Bilgilerinizi ve gereğini arz ederim.

Lütfü Esengün

DevletBakanı

İlgi : 18.1.1996 tarih ve 7/202-284, 203-285, 204-286,
205-287, 206-288, 207-289, 211-293, 215-297, 216-298, 217-299,
218-300, 219-301, 220-302, 221-303, 222-304, 223-305, 224-306,
225-307, 228-310, 226-308, 227-309 sayılı yazılarınız.

Şirketimiz faaliyetlerinin incelenmesi hususunda T.B.M.M.
Başkanlığınca 10/2 sayılı
Araştırma Komisyonu kurulduğu ve önerge
sahibi İstanbul Milletvekili Sayın Halit Dumankaya'nın
bu komisyonun başkanlığını yürüttüğü
malumlarıdır.

Söz konusu soru önergelerinde istenilen bilgi ve belgeler
gerek işletmelerimiz gerekse genel müdürlük
yetkilileri tarafından komisyon görevlilerine teslim
edilmiş bulunmaktadır.

Ancak, önerge ile istenilen iş avanslarına ilişkin
belgeler ekte sunulmuştur.

Free (Bedelsiz) konaklamaların her bir işletme bazında
ayrı ayrı ve tüm belgeler üzerinde yapılacak
çalışma sonucunda tespite yönelik incelemeler
uzun ve teknik bir çalışmayı gerektirdiğinden,
bu çalışmalar sürdürülmektedir.

Bilgilerinize arz ederiz.

T. Aydın Ünal Ayhan Özer

Genel Müd. Yard. V. Genel Müdür V.

18. - İstanbulMilletvekili Halit Dumankaya'nın,
TRT Genel Müdürüne ve bazı yöneticilere
ilişkin Başbakandan sorusu ve DevletBakanı
Lütfü Esengün'ün yazılı cevabı
(7/1488)

Türkiye BüyükMilletMeclisi Başkanlığına

Aşağıdaki sorularımın Başbakan
Sayın Tansu Çiller tarafından yazılı
olarak cevaplandırılmasına delaletlerinizi
arz ederim.

Saygılarımla.

Halit Dumankaya

İstanbul

TRT ile ilgili birçok yolsuzluk oldu olalı basında
yer almıştır. TRT birçok soruşturma
geçirdiği Radyo Üst Kurulunda yayın ilkelerini
müteaddit defalar ihlal eden sayın genel müdürü
görevden almış ilgili genel müdür
de mahkemeye başvurarak yürütmeyi durdurmuştur.

Soru 1. TRT Genel Müdürü Sayın Tayfun Akgüner
hakkında Devlet Denetleme Kurulu, Maliye Bakanlığı
Teftiş Kurulu ve Başbakanlık Teftiş Kurulunca
hazırlanan üç rapor vardır. Bu raporlarda
sayın genel müdür hangi işleri yüzünden
suçlanmaktadır. Tek tek açıklar mısınız?

Soru 2. Diğer yöneticiler hangi işlemlerinden dolayı
suçlanmaktadır?

Soru 3. Bu üç raporla ilgili ne gibi bir işlem
yaptınız?

Soru 4. Sayın genelmüdüre yürütmeyi
durdurma kararı ile geri dönünce hiçbir
işlem yapmadan makamına oturmuş, sizin adınıza
müsteşarınız 29 Ocak 1996 tarihinde ilgiliye
bir yazı yazarak uygulamasının yanlış
olduğunu ve kendisine eski genel müdür diye hitap
etmiş, hal böyle iken sorumsuz bir genel müdür
durumuna düşen bu kişinin bu zaman zarfında
yaptığı işler imzaladığı
evraklar geçersiz olmuyor mu?

Soru 5. İlgili genel müdürle ilgili bu ve bundan
önceki işlemleri için ne gibi bir işlem
yapmayı düşünüyorsunuz?

T.C. Devlet Bakanlığı 6.11.1996 Sayı
: B.02.0.0010/001024

Türkiye Büyük Millet Meclisi Başkanlığına

İlgi : a) TBMM Başkanlığının
16.10.1996 tarih ve A.01.0.GNS.0.10.00.02-3789 sayılı
yazısı.

b)Başbakanlık Kanunlar ve Kararlar Genel Müdürlüğünün
23.10.1996 tarih ve B.02.0.KKG/106-2-1/4227 sayılı
yazısı.

İstanbul Milletvekili Halit Dumankaya'nın dönemin
Başbakanı Sayın Tansu Çiller'e tevcih
ettiği, TRT Genel Müdürüne ve bazı yöneticilere
ilişkin 6/103-454/889 Esas ve Evrak Kayıt No.lu ve
7/1488 Esas No.luyazılı soru önergesi cevabı
ekte sunulmuştur.

Bilgilerinizi ve gereğini arz ederim.

Lütfü Esengün Devlet Bakanı

T.C. Türkiye Radyo-Televizyon Kurumu 26.3.1996 Genel Müdürlüğü
Sayı : B.02.2.TRT.0.61.00.00/501

Devlet Bakanlığına

(Sayın Ali Talip Özdemir)

İlgi : 20.3.1996 tarih ve 012/2.02.0183 sayılı
yazıları.

İstanbul Milletvekili Sayın Halit Dumankaya tarafından
Sayın Başbakana tevcih edilen 7/295-454 sayılı
yazılı soru önergesine verilecek cevaba esas
olmak üzere Kurumumuz düşünceleri aşağıda
arz edilmektedir.

1. Devlet Denetleme Kurulunun (Maliye Teftiş Kurulunca görevlendirilen
üyelerin de katılımı ile) yaptığı
araştırma üzerine Başbakanlık Teftiş
Kurulunca, TRTGenel Müdürü ve yöneticileri
hakkında yapılan inceleme ve soruşturma sonucunda,
Başbakanlık Teftiş Kurulu Başkanlığının
24.10.1995 tarihli ve Sor. Rap 16/95-9 sayılı raporu
ile, TRT Genel Müdürü açısından
"...adlî yönden yapılacak bir işlem
bulunmadığı..."nakarar verilmiştir.

2. Başbakanlık Teftiş Kurulu Başkanlığı
tarafından hazırlanan Raporda yasa gereği özel
elektrik üretim ve dağıtım işi yapan
Çukurova, Kepez, Aktaş şirketlerinden alınması
gereken TRT paylarını almayarak Kurum gelirlerinin
düşmesine sebebiyet verdiği iddia edilen TRTeski
Genel Müdür Mali Yardımcısı Nevzat
Avcı, eski Hasılat Dairesi Başkanları
Ahmet Sağ, Ali Kalıpçı ile Hasılat
Dairesi Başkanlığı görevlilerinden
Abdil Nizam Bilen, Süleyman Bozdağ, Fevzi Bayraktaroğlu
ve İzzet Kurban haklarında Ankara Cumhuriyet Başsavcılığına
12.2.1996 tarih ve 96/3775 sayı ile hazırlanan iddianame
üzerine Ankara 14 üncü Asliye Ceza Mahkemesinde
bir dava açılmış bulunmaktadır.

3. Sözedilen raporlarla ilgili olarak yapılan işlem
yukarıda ifade edilmiştir.

4. 2954 sayılı Yasanın 11 ve 13 üncü
maddelerinde TRTGenel Müdürü ile Yönetim Kurulu
üyelerinin atanma ve görevlerinden alınmalarına
ilişkin yasal esaslar düzenlenmiştir. Bu esaslara
göre, Genel Müdür ve Yönetim Kurulu üyeleri
Bakanlar Kurulu Kararnamesi ile görevlerine atanmakta ve
yasada öngörülen koşulların oluşması
halinde de yine bir Bakanlar Kurulu Kararnamesi ile görevden
alınabilmektedirler. Oysa, Radyo ve Televizyon Üst
Kurulu 3984 sayılı Yasanın 35 inci maddesinin
son fıkrası hükmünü yanlış
yorumlayarak TRT Genel Müdürü ve Yönetim Kurulu
görevlerinin düşürülmüş olduğuna
karar vermiş ve bu karar üzerine Genel Müdür
ve Yönetim Kurulu üyeleri Ankara İdare Mahkemesinde
yürütmeyi durdurma istemli bir iptal davası ikame
etmişlerdir.

Ankara 2 nci İdare Mahkemesince verilen yürütmeyi
durdurma kararı ile Üst Kurul tarafından yapılan
itirazın reddine ilişkin Ankara Bölge İdare
Mahkemesinin iki yargı kararı üzerine Genel
Müdür ve Yönetim Kurulu üyeleri, Danıştay
Dava Daireleri Kurulunun İçtihadı Birleştirme
Kararı uyarınca ve Kurum Hukuk Müşavirliğinin
2.2.1996 tarihli Müşavirler Kurulunca "Dava konusu
işlem yargı kararlarında öngörüldüğü
üzere, yetki gaspı derecesinde yoklukla malul bulunduğuna
göre, Genel Müdür ve Yönetim Kurulu üyelerinin
göreve başlamalarının zorunlu olduğu"
hususunda verilen karar göz önünde bulundurularak
ilgililer TRTKurumundaki görevlerine başlamışlardır.

Bu durum üzerine Başbakanlık, Mahkeme kararına
dayanılarak fiili durum yaratılmasının
hukuka uygun bulunmadığı ve göreve başlamak
için idarece bir işlem tesis edilmesinin zarurî
bulunduğunu, aksi takdirde ilgililer hakkında kanun
yollarına başvurulması zorunluluğunun
doğacağını Kurumumuza bildirmiştir.

Başbakanlık düşüncesi, Kurumumuz
Hukuk Müşavirliğince tetkik edilmiş ve 12.2.1996
günlü Müşavirler Kurulu Kararı ile
"Üst Kurul tarafından tesis edilen görevden
düşürme işleminin yürütülmesi
durdurulmuş olduğuna göre, bu işlemin fiilen
icra olunabilme imkânı ve kuvveti bulunmamaktadır.
Bunun sonucu olarak, yürütülmesi durdurulan idarî
işleme riayet zorunluğu da ortadan kalkmış
ve idarî işleme riayet edilmemesi halinde kanunların
öngördüğü müeyyidelerin uygulanabilmesi
imkânının kalmadığı (Danıştay
5. D., 10.10.1990 T. ve 211/256 sayılı K.; Ragıp
Sarıca, Danıştay Kararları ve Yürütmenin
Durdurulması, sh.33)" şeklinde bir görüş
ve yargı kararında da aynı görüş
ifade edilmiş olmakla birlikte, Ankara Bölge İdare
Mahkemesinin 5.2.1996 tarihli Kararında Kurum Genel Müdürü
ve Yönetim Kurulu üyelerinin göreve iade işlemlerinin,
işlemi tesis eden RTÜK Başkanlığınca
görevden düşürme işleminin kaldırılması
suretiyle gerekeceği yolunda bir karar vermesi sonucunda Radyo
ve Televizyon Üst Kurulunun 13.2.1996 tarihinde Kuruma gönderdiği
bir yazı ile Genel Müdür ve Yönetim Kurulu
üyelerinin görevlerine iade işlemlerinin ikmal
edilmesi üzerine ilgililer görevlerini sürdürmüşlerdir.

Genel Müdür ve Yönetim Kurulu üyelerinin Bakanlar
Kurulu Kararnamesi ile görevlerine atanmış oldukları
ve dolayısıyla görevden alınma işleminin
de sadece 2954 sayılı Kanunda belirtilen nedenlere
dayanılarak behemahal Bakanlar Kurulu Kararnamesi gerektirdiği
aşikâr bulunmasına ve RTÜK tarafından
tesis edilen görevden alma işleminin yargı kararları
üzerine keenlemyekun (yoklukla malul) addedilmesi zorunlu
olmasına rağmen, ilgililerin yürüttükleri
görev icaplarının gereksiz tartışmalara
yol açmasına mani olmak üzere Genel Müdür
ve Yönetim Kurulu üyelerinin göreve başlamalarından
sonra alınan bilcümle karar ve uygulanan işlemlerin
onaylanması Yönetim Kurulunun 29.2.1996 tarih ve 96/52
sayılı kararı ile onaylanmıştır.
Bu durum karşısında, yapılan iş
ve işlemlerin geçersizliğini düşünebilmek
mümkün değildir.

5. Son soru ile ilgili olarak herhangi bir düşünce
serdedilememektedir.

Arz ederim.

Prof. Dr. Tayfun Akgüner Genel Müdür

19. - Diyarbakır Milletvekili Abdülkadir Aksu'nun,
hayvan ithalatı ile ilgili olarak ileri sürülen
iddialara ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1492)

Türkiye Büyük Millet Meclisi Başkanlığına

Aşağıdaki sorularımın Sayın
Başbakan tarafından yazılı olarak cevaplandırılmasını
arz ederim.

Saygılarımla.

Abdülkadir Aksu Diyarbakır

Bakanlar Kurulunun Eylül ayında aldığı
bir kararla 2 trilyonluk kredi dağıtılmasına
ve bu kredinin ithal edilecek canlı hayvan alımı
ile Güneydoğu Anadolu Bölgesinde kullandırılmasına,
üreticilere dağıtılmasına karar
vermiş, ancak bu işi ilgili Bakanlıkların
yapması gerekirken hayvancılıktan hiç
anlamayan vali, vali yardımcıları ve kaymakamlarca
yapıldığı basına haber teşkil
etmiş ve ithal edilen hayvanların da vebalı
oldukları ayrıca basında yer almıştır.
Yine son yıllarda uygulanan hayvancılık politikasının
yanlışlığı ortaya çok önemli
sorunlar çıkarmıştır.

Sorular :

1. Neden ilgili Bakanlık görevlileri değil de
hayvan alımlarına vali ve diğer yöneticiler
gönderilmişlerdir?

2. İl ve ilçe yöneticilerinin alımlar
için yurt dışına çıkışları
Devlete fazladan ne kadar maddî yük getirmiştir?

3. Özellikle Güneydoğu bölgemizdeki hayvancılığın
gelişmesi için bir umut olarak sunulan ve umutları
suya düşüren ve vebalı hayvanların
sağlam raporlarıyla ülkeye girişlerini sağlayan
görevliler hakkında yasal bir işlem yapılmış
mıdır?

4. Bu yolla devletin parasını, har vurup harman
savuran, ülke ekonomisine trilyonlarca zarar veren, menfaat
düşkünü kişi veya kuruluşların
isimlerini açıklar mısınız?

5. Yetkililerce bu durumların rapor halinde ilgili yerlere
iletildiği halde halen bir çalışma yapılmamasının
izahı var mıdır? Alımları yapanların
yabancı hayvan satıcılarından bazı
menfaatler elde ettikleri ihbarları gerek İçişleri
gerekse Tarım Bakanlığına intikal ettirilmektedir.
Bu hususta ihmal ve kusurlu olanlar hakkında araştırma
başlatılmış mıdır?

6. Özellikle son yıllarda gebe hayvanlara zamansız
ve süresi geçmiş aşı yapılması
sebebiyle erken ve sakat doğumlar olduğu, ölü
doğumlara sebebiyet verilmesi neticesinde üreticilerin
mağdur edildikleri aşikârdır. Meydana gelen
zararlar Devletçe karşılanacak mıdır?

7. Bazı çevrelerce ileri sürülen hayalî
inek ithalatı iddiaları doğru mudur?

8. Seçimlerden önce yapılan bu alımlar
seçime yatırım maksadıyla mı
yapılmıştır? Bu yolla kaç trilyon
seçim yatırımı olarak heba edilmiştir?Bu
bir vurgun değil midir? Bunlardan bir rahatsızlık
duyuyor musunuz?

T.C. Devlet Bakanlığı 6.11.1996 Sayı
: B.02.0.0010/001026

Türkiye Büyük Millet Meclisi Başkanlığına

İlgi : a)TBMM Başkanlığının
16.10.1996 tarih ve A.01.0.GNS.0.10.00.02-3789 sayılı
yazısı.

b) Başbakanlık Kanunlar ve Kararlar Genel Müdürlüğünün
23.10.1996 tarih ve B.02.0.KKG/106-2-1/4227 sayılı
yazısı.

Diyarbakır Milletvekili Abdülkadir Aksu'nun dönemin
Başbakanına tevcih ettiği, Hayvan İthalatı
ile ilgili olarak ileri sürülen iddialara ilişkin
6/108-510/1045 Esas ve Evrak Kayıt No.lu ve 7/1492 Esas
No.lu yazılı soru önergesi cevabı ekte
sunulmuştur.

Bilgilerinizi ve gereğini arz ederim.

Lütfü Esengün Devlet Bakanı

T.C. Tarım ve Köyişleri Bakanlığı
9.4.1996 Tarımsal Üretim ve Geliştirme Genel
Müdürlüğü Şube : HÜGD/BBH-4393/2322/19510

Konu : Soru Önergesi.

Başbakanlığa

İlgi : 19.3.1996 tarih ve B.02.0.KKG/106-275-6/1050 sayılı
yazınız.

Diyarbakır Milletvekili Sayın Abdülkadir Aksu'nun
Sayın Başbakanımıza tevcih ettiği
ilgi yazınız ekinde Bakanlığımıza
ulaşan soru önergesi incelenmiştir. Buna göre;

Hayvan seçimi için yurt dışına
Bakanlık görevlileri dışında Vali
ve diğer yöneticiler resmî olarak görevlendirilmemiş
olup, seçim; kasaplık ve besi hayvanları
için gümrüklerde Veteriner hekimlerden oluşan
heyetler tarafından, damızlık hayvanlar için
ise Bakanlığımız tarafından görevlendirilen
1 Ziraat Yüksek Mühendisi (Zooteknist) ile 1 Veteriner
Hekim tarafından yapılmaktadır. Bunlar dışında
herhangi bir görevlendirme yapılmamıştır.

Yurt dışından yapılan hayvan ithalatına
Uluslararası Salgın Hastalıklar Ofisi (OIE)
bültenlerindeki durum incelendikten sonra Kontrol Belgeleri
verilmektedir. Ayrıca, kasaplık ve besi hayvanları
3285 sayılı Hayvan Sağlık Zabıtası
Kanunu gereğince yurt içine girişi yapılmadan
Gümrüklerde, Damızlık hayvanlar ise Bakanlığımızca
hazırlanmış olan Sağlık Şartları
çerçevesinde ihracatçı ülkede
Bakanlığımızca görevlendirilen Veteriner
Hekim ve Ziraat Yüksek Mühendisinin kontrolünde
o ülke Veteriner Teşkilatının onaylamış
olduğu Sağlık Sertifikası alınarak
ithalatı yapılmaktadır. Hayvanların
yurda girişlerinden sonra karantina uygulaması sırasında
Sığır Vebası ve Şap Hastalığı
yönünden aşılanmaktadır.

Bu itibarla, yapılan canlı hayvan ithalatları
sırasında ülkemize yukarıda açıklanan
kontroller nedeni ile hastalıklı hayvanların
girmesi mümkün değildir. Diğer yandan hayvanlara
süresi geçmiş aşı yapılmamış
ve bu sebepten dolayı da herhangi bir ölüm vakası
görülmemiştir. Ayrıca, konu ile ilgili
olarak hiçbir görevli hakkında soruşturma
veya inceleme yapılmamış olup, önergede
sözü edilen konular hakkında Bakanlığımıza
herhangi bir bilgi veya belge ulaştırıldığında
gerekli inceleme yapılacaktır.

Bilgilerinize arz ederim.

İsmet Attila Tarım ve Köyişleri Bakanı

20. - Yalova Milletvekili Yaşar Okuyan'ın, hayvancılığı
teşvik kredilerine ilişkin Başbakandan sorusu
ve Devlet Bakanı Lütfü Esengün'ün yazılı
cevabı (7/1493)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Tansu Çiller tarafından yazılı
olarak cevaplandırılması için tavassutunuzu
arz ederim.

Saygılarımla.

Yaşar Okuyan Yalova

1. Bakanlar Kurulunun Eylül ayında hayvancılığı
teşvik etmek için almış olduğu 2
trilyonluk kredi dağıtımı konusundaki
kararından sonra ortaya çıkan uygulamalarda
ciddî problemler meydana gelmiştir. Bu kredilerin
büyük bir çoğunluğu seçim yatırımı
olarak özellikle Güneydoğu Anadolu Bölgesinde
DYP'lilere dağıtıldığı ileri
sürülmektedir. Sözkonusu krediyi alanlar kimlerdir?
Bunların içinde DYP'ye kayıtlı olanlar
hangileridir?

2. Güneydoğu Anadolu Bölgesinde bu krediye göre,
yurtdışından hayvan ithal edilip üreticiye
dağıtılması da amaçlanmıştı.
Bu sebeple yurtdışına hayvan alımına
vali vekili, vali yardımcısı ve bazı
kaymakamların gittiği ve hayvandan anlamadığı
için, bu kişilerin anlaşma yaptığı
ve yurda getirttiği hayvanların çoğunun
hastalıklı ve özellikle vebalı çıktığı
ifade edilmektedir. Bu doğru mudur? Bu doğru ise hangi
vali vekilleri, vali yardımcıları ve kaymakamlar
bu amaçla gitmişlerdir. Kaç gün kalmışlardır?
Bunlara ne kadar seyahat ve harcırah olarak devlet para
ödemiştir.

3. Bu bölgeden yurt dışına hayvan almaya
giden Türk ekiplerin yabancı hayvan satıcılardan
bazı maddî menfaatler elde ettikleri ve bunun karşılığında
da kontrol etmeden, çelimsiz ve hastalıklı
hayvanlar aldıkları iddia edilmektedir. Bunlar doğru
mudur? Bunlar doğru ise, bir soruşturma başlatılmış
mıdır? Ve hangi safhadadır.

4. Yaklaşık 2 trilyonluk kredinin DYP yandaşlarına
peşkeş çekildiği, Türk hayvancılığına
katkı sağlamak yerine, DYP'ye seçimlerde bu
bölgeden oy alarak katkı sağladığı
iddialarına cevabınız nedir? Özellikle
vebalı çıkan ithal ineklerden dolayı,
Türkiye'nin bir çok bölgesinde çok ciddî,
hayvanlarda veba salgınına sebep olduğu söylenmektedir.
Bu husus doğru mudur?

T.C. Devlet Bakanlığı 6.11.1996 Sayı
: B.02.0.0010/001025

Türkiye Büyük Millet Meclisi Başkanlığına

İlgi : a)TBMMBaşkanlığının
16.10.1996 tarih ve A.01.0.GNS.0.10.00.02-3789 sayılı
yazısı.

b)Başbakanlık Kanunlar ve Kararlar Genel Müdürlüğünün
23.10.1996 tarih ve B.02.0.KKG/106-2-1/4227 sayılı
yazısı.

Yalova Milletvekili Yaşar Okuyan'ın dönemin
Başbakanı Sayın Tansu Çiller'e tevcih
ettiği, Hayvancılığı teşvik
kredilerine ilişkin 6/109-511/1046 Esas ve Evrak Kayıt
No.lu 7/1493 Esas No.lu yazılı soru önergesi
cevabı ekte sunulmuştur.

Bilgilerinizi ve gereğini arz ederim.

Lütfü Esengün Devlet Bakanı

T.C. Tarım ve Köyişleri Bakanlığı
9.4.1996 Tarımsal Üretim ve Geliştirme Genel
Müdürlüğü Şube : HÜGD/BBH-4391/19508/2320

Başbakanlığa

İlgi : 19.3.1996 tarih ve B.02.0.KKG/106-275-7/1051 sayılı
yazınız.

Yalova Milletvekili Sayın Yaşar Okuyan'ın,
hayvancılıkla ilgili olarak Sayın Başbakanımıza
tevcih ettiği ilgi yazınız ekinde Bakanlığımıza
ulaşan soru önergesi incelenmiştir. Buna göre;

Bakanlar Kurulunun 95/7225 ve 95/7418 sayılı Kararları
ile uygulamaya konulan % 20 faizli hayvancılık kredisi
kapsamında krediden yararlanan yetiştirciler, Vali
yardımcısı, Tarım İl Müdürü,
T.C. Ziraat Bankası Müdürü ve Ziraat Odası
Başkanından oluşan bir Komisyon tarafından
müracaat sırasına ve krediye ehil (tesis ve
arazi durumuna bakılarak) olup olamadığına
bakılarak seçilmektedir. Bu itibarla hiçbir
üreticiye kredilendirmede herhangi bir öncelik tanınması
söz konusu değildir.

Hayvan seçimi çin yurt dışına
Bakanlık görevlileri dışında vali
ve diğer yöneticiler resmî olarak görevlendirilmemiş
olup, seçim; kasaplık ve besi hayvanları
için gümrüklerde veteriner hekimlerden oluşan
heyetler tarafından, damızlık hayvanlar için
ise Bakanlığımız tarafından görevlendirilen
1 Ziraat Yüksek Mühendisi (Zooteknist) ile 1 Veteriner
Hekim tarafından yapılmaktadır. Bunlar dışında
herhangi bir görevlendirme yapılmamıştır.

Yurt dışından yapılan hayvan ithalatına
Uluslararası Salgın Hastalıklar Ofisi (OIE)
bültenlerindeki durum incelendikten sonra Kontrol Belgeleri
verilmektedir. Ayrıca, kasaplık ve besi hayvanları
3285 sayılı Hayvan Sağlık Zabıtası
Kanunu gereğince yurt içine girişi yapılmadan
Gümrüklerde, damızlık hayvanlar ise Bakanlığımızca
hazırlanmış olan sağlık şartları
çerçevesinde ihracatçı ülkede
Bakanlığımızca görevlendirilen veteriner
hekim ve ziraat yüksek mühendisinin kontrolünde
o ülke veteriner teşkilatının onaylamış
olduğu sağlık sertifikası alınarak
ithalatı yapılmaktadır. Hayvanların
yurda girişlerinden sonra karantina uygulaması sırasında
sığır vebası ve şap hastalığı
yönünden aşılanmaktadır.

Bu itibarla, yapılan canlı hayvan ithalatları
sırasında ülkemize yukarıda açıklanan
kontroller nedeni ile hastalıklı hayvanların
girmesi mümkün değildir. Diğer yandan hayvanlara
süresi geçmiş aşı yapılmamış
ve bu sebepten dolayı da herhangi bir ölüm vakası
görülmemiştir. Ayrıca, konu ile ilgili
olarak hiçbir görevli hakkında soruşturma
veya inceleme yapılmamış olup, önergede
sözü edilen konular hakkında Bakanlığımıza
herhangi bir bilgi veya belge ulaştırıldığında
gerekli inceleme yapılacaktır.

Bilgilerinize arz ederim.

İsmet Attila Tarım ve Köyişleri Bakanı

21. - Elazığ Milletvekili Ahmet Cemil Tunç'un,
TÜGSAŞ ve bağlı kuruluşlarının
bazı harcamalarına ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1496)

Türkiye Büyük Millet Meclisi Başkanlığına

Aşağıdaki sorularımın Sayın
Başbakan tarafından yazılı olarak cevaplandırılmasına
delaletinizi saygılarımla arz ederim.

Ahmet Cemil Tunç Elazığ

Sorular :

1. Türkiye Gübre Sanayii A.Ş. ve bağlı
kuruluşlarında 1994-1995 yıllarında
reklam gideri olarak ne kadar harcama yapılmıştır?

2. Türkiye Gübre Sanayii A.Ş. ve bağlı
kuruluşlarında 1994-1995 yıllarında
temsil ve ağırlama gideri olarak ne kadar harcama yapılmıştır?

3. Türkiye Gübre Sanayii A.Ş. ve bağlı
kuruluşlarında 1994-1995 yıllarında
ne kadar demirbaş eşya alımı yapılmıştır?

4. Türkiye Gübre Sanayii A.Ş. ve bağlı
kuruluşlarında 1994-1995 yıllarında
binek aracı olarak ne kadar taşıt satın
alınmış, ne kadar ödeme yapılmıştır?

5. Türkiye Gübre Sanayii A.Ş. ve bağlı
kuruluşlarında 1994-1995 yıllarında
Yönetim ve Denetim Kurulu üyelerine ödenen ücret
ve harcırah ne kadardır?

T.C. Devlet Bakanlığı 6.11.1996 Sayı
:B.02.0.0010/001027

Türkiye Büyük Millet Meclisi Başkanlığına

İlgi : a)TBMMBaşkanlığının
16.10.1996 tarih ve A.01.0.GNS.0.10.00.02-3789 sayılı
yazısı.

b) Başbakanlık Kanunlar ve Kararlar Genel Müdürlüğünün
23.10.1996 tarih ve B.02.0.KKG/106-2-1/4227 sayılı
yazısı.

Elazığ Milletvekili Ahmet Cemil Tunç'un; dönemin
Başbakanına tevcih ettiği, TÜGSAŞ
ve bağlı kuruluşlarının bazı
harcamalarına ilişkin 6/156-625/1389 Esas ve Evrak
Kayıt No.lu ve 7/1496 Esas No.lu yazılı soru
önergesi cevabı ekte sunulmuştur.

Bilgilerinizi ve gereğini arz ederim.

Lütfü Esengün Devlet Bakanı

T.C. Sanayi ve Ticaret Bakanlığı 17.6.1996 Basın
ve Halkla İlişkiler Müşavirliği Sayı
: B.140.BHİ.01-164

Konu : Yazılı soru önergesi.

Başbakanlığa

İlgi : T.B.M.M. Başkanlığının
15.3.1996 tarih ve A.01.0.GNS.0.10.00.02-7/364-625/1389 sayılı
yazısı.

Başbakanlık Kanunlar ve Kararlar Genel Müdürlüğünün
29.3.1996 tarih ve B.02.0.KKG/106-279-13/1147 sayılı
yazınız.

Devlet Bakanlığının 10.5.1996 tarih ve
B.02.0.12/2.02.525 sayılı yazısı.

Elazığ Milletvekili Ahmet Cemil Tunç'un, Başbakana
tevcih ettiği ancak tarafımdan cevaplandırılması
istenen yazılı soru önergesiyle ilgili cevabımız
ekte takdim edilmiştir.

Bilgilerinize arz ederim.

Yalım Erez Sanayi ve Ticaret Bakanı

TÜRKİYE GÜBRE SANAYİ A.Ş. GENEL
MÜDÜRLÜĞÜ

1994 YILI

Teşekkül

Merkezi Kütahya Samsun Elazığ Gemlik Toplam

1. Reklam ve Tanıtma Giderleri 453 866 000 72 267 302 3
309 782 14 507 089 127 077 288 671 027 461

2. Temsil ve Ağırlama Giderleri 561 384 860 37 533
750 102 276 717 25 588 000 289 386 435 1 016 169 762

3. İdame Yatırım Harcamaları 187 625
000 130 292 000 179 265 000 34 650 000 2 331 930 146 2 863 762
146

4. BİMYatırım Harcamaları 827 237
515 - - - - 827 237 515

5. Taşıt Yatırım Harc. (Ambulans) -
- - - - -

6. Yönetim ve Denetim Kurulu

Üyelerine ödenen ücret ve

harcırah 699 322 448 615 120 885 1 020 486 679 631 887
890 921 747 131 3 888 565 033

TOPLAM 2 729 435 823 855 213 937 1 305 338 178 706 632 979 3 670
141 000 9 266 761 917

1995 YILI

Teşekkül

Merkezi Kütahya Samsun Elazığ Gemlik Toplam

1. Reklam ve Tanıtma Giderleri 169 010 000 218 405 581
21 219 565 33 692 392 16 921 739 459 249 277

2. Temsil ve Ağırlama Giderleri 1 028 827 728 82 205
500 249 361 000 56 856 567 612 415 594 2 029 666 389

3. İdame Yatırım Harcamaları 109 102
134 758 737 320 64 874 000 - 2 788 262 095 3 720 975 549

4. BİM Yatırım Harcamaları 1 999 169
510 - - - - 1 999 169 510

5. Taşıt Yatırım Harc. (Ambulans) -
- 1 787 425 550 1 713 014 800 - 3 500 440 350

6. Yönetim ve Denetim Kurulu

Üyelerine ödenen ücret ve

harcırah 860 980 013 1 062 523 327 1 245 288 100 771 673
615 1 101 566 158 5 042 031 213

TOPLAM 4 167 089 385 2 121 871 728 3 368 168 215 2 575 237 374
4 519 165 586 16 751 532 288

NOT : 1994 yılı Temsil ve Ağırlama
giderlerinin 996 032 197 TL. si Kurum içinde kalan giderlerdir.

1995 Yılı Temsil ve Ağırlama giderlerinin
1 332 657 419 TL. si Kurum içinde kalan giderlerdir.

TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












